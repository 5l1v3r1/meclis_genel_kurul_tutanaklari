


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 23   
YASAMA YILI : 2



T. B. M. M.

TUTANAK DERGİSİ


70 inci Birleşim

19 . 3 . 1997  Çarşamba





İ Ç İ N D E K İ
L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Ankara Milletvekili Ali Dinçer'in, Arnavutluk'taki
gelişmelere ve Türkiye'nin Balkan politikasına
ilişkin gündemdışı konuşması

2. - Kars Milletvekili Yusuf Selahattin Beyribey'in,
14 Mart Tıp Bayramına ilişkin gündemdışı
konuşması ve Sağlık Bakanı Yıldırım
Aktuna'nın cevabı

3. - Kütahya Milletvekili Emin Karaa'nın,
Türk Hava Kurumunun sorunlarına ilişkin gündemdışı
konuşması

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Ankara Milletvekili Cemil Çiçek
ve 30 arkadaşının, Sosyal Yardımlaşma
ve Dayanışmayı Teşvik Fonu kaynaklarının
kullanımında partizanlık yapıldığı
ve keyfi davranıldığı iddialarını
araştırmak amacıyla Meclis araştırması
açılmasına ilişkin önergesi (10/177)



IV. - SORULAR VE CEVAPLAR

A) SÖZLÜ SORULAR VE CEVAPLARI

1. - Ağrı Milletvekili M. Sıddık
Altay'ın, Ağrı Yazıcı Barajı
projesine ilişkin Enerji ve Tabiî Kaynaklar Bakanından
sözlü soru önergesi (6/258)

2. - Ağrı Milletvekili M. Sıddık
Altay'ın, Eleşkirt - Aydıntepe, Tutak-Nadir
Şeyh, Tutak-Karahalit barajlarının yapımına
ilişkin Enerji ve Tabiî Kaynaklar Bakanından
sözlü soru önergesi (6/259)

3. - Ağrı Milletvekili M. Sıddık
Altay'ın, Ağrı İli sınırları
içinde bulunan Murat nehri üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/260)

4. - Ağrı Milletvekili M. Sıddık
Altay'ın, Ağrı-Patnos İlçesinde
bulunan Badişan Deresi üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/261)

5. - Konya Milletvekili Mustafa Ünaldı'nın,
gazetelerde yer alan "İsrail nükleer deneme için
Türkiye'yi seçti" şeklindeki habere ilişkin
Başbakandan sözlü soru önergesi (6/262)

6. - Denizli Milletvekili Hilmi Develi'nin, Denizli
İl Müdürlüğüne bağlı
sera sebzeciliği ve çiçekçiliği üretme
istasyonu kurulmasına ilişkin Tarım ve Köyişleri
Bakanından sözlü soru önergesi (6/269)

7. - Denizli Milletvekili Hilmi Develi'nin, Denizli
İlinde Bakanlığa bağlı bir serakent
kurulmasına ilişkin Tarım ve Köyişleri
Bakanından sözlü soru önergesi (6/270)

8.-Denizli Milletvekili Hilmi Develi'nin, Denizli
Belediyesinin Büyükşehir Belediyesi statüsüne
kavuşturulmasına ilişkin İçişleri
Bakanından sözlü soru önergesi (6/275)

9.-Denizli Milletvekili Hilmi Develi'nin, Pamukkale
Elektrik Dağıtım A. Ş. adıyla bir
şirket kurulmasına ilişkin Enerji ve Tabiî
Kaynaklar Bakanından sözlü soru önergesi
(6/276)

10.-Denizli Milletvekili Hilmi Develi'nin, Denizli
İline bir kültür sitesi yapılmasına
ilişkin Kültür Bakanından sözlü
soru önergesi (6/277)

11.-Denizli Milletvekili Hilmi Develi'nin, Denizli
İlinde yapımı devam eden görme özürlüler
okuluna ilişkin Millî Eğitim Bakanından
sözlü soru önergesi (6/278)

12.-İzmir Milletvekili Zerrin Yeniceli'nin,
ilaçtan alınan KDV'nin kaldırılmasına
ve ilaç reklamlarına ilişkin Sağlık
Bakanından sözlü soru önergesi (6/281)

13.-Çanakkale Milletvekili Hikmet Aydın'ın,
Etimesgut Belediyesince Eryaman 4. Etap konutlarına yapı
kullanma izninin verilmeyiş nedenine ilişkin İçişleri
Bakanından sözlü soru önergesi (6/282)

14.-Denizli Milletvekili Hilmi Develi'nin, Denizli
İlinde bir Gümrük Müdürlüğü
Hizmet Binası ve Sundurması yapımına
ilişkin Devlet Bakanından sözlü soru önergesi
(6/267)

15.-Denizli Milletvekili Hilmi Develi'nin, Denizli
İlinde bir gümrük kimyagerliğinin kurulmasına
ilişkin Devlet Bakanından sözlü soru önergesi
(6/268)

16.-Denizli Milletvekili Hilmi Develi'nin, Honaz
Dağına bir kayak merkezi tesisi yapılmasına
 ilişkin Devlet Bakanından sözlü soru önergesi
(6/279)

17.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bayilere
ilişkin Devlet Bakanından sözlü soru önergesi
(6/283)

18.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bir
bayiye ilişkin Devlet Bakanından sözlü
soru önergesi (6/284)

19.-Yalova Milletvekili Yaşar Okuyan'ın,
havadan orman alanı renkli fotoğraf çekimi ile
ilgili ihalede yolsuzluk yapıldığı iddiasına
ilişkin Orman Bakanından sözlü soru önergesi
(6/285)

20.-Yalova Milletvekili Yaşar Okuyan'ın,
Atatürk Hava Limanında yaşandığı
iddia edilen bazı olumsuzluklara ilişkin Ulaştırma
Bakanından sözlü soru önergesi ve Devlet
Bakanı Ahmet Cemil Tunç'un cevabı (6/286)

21.-Yalova Milletvekili Yaşar Okuyan'ın,
Başbakanın Konya mitinginde, Konya Valisinin protokol
kurallarına uygun davranmadığı iddiasına
ilişkin İçişleri Bakanından sözlü
soru önergesi (6/287)

22.-Yalova Milletvekili Yaşar Okuyan'ın,
gerçekleştirilmesi vaad edilen icraatların
hangi kaynaklardan karşılanacağına ilişkin
Başbakandan sözlü soru önergesi (6/289)

23.-Yalova Milletvekili Yaşar Okuyan'ın,
Türkiye -İsrail Askerî Eğitim Anlaşmasına
ilişkin Başbakandan sözlü soru önergesi
(6/290)

24.-Yalova Milletvekili Yaşar Okuyan'ın,
Kürt Parlamentosu adı altındaki toplantıların
önlenmesi için yürütülen çalışmalara
ilişkin Dışişleri Bakanından sözlü
soru önergesi (6/291)

25.-Yalova Milletvekili Yaşar Okuyan'ın,
Irak'taki Türkmenlerin durumlarına ve Türkiye'ye
gelenlerinin oturma ve çalışma izinlerine
ilişkin Dışişleri Bakanından sözlü
soru önergesi (6/292)

26.-Yalova Milletvekili Yaşar Okuyan'ın,
 Kuzey Irak'ta insanî yardım adı altında
faaliyet gösterdikleri iddia edilen casusluk kuruluşlarına
ilişkin Dışişleri Bakanından sözlü
soru önergesi (6/293)

27.-Yalova Milletvekili Yaşar Okuyan'ın,
Gayriresmî RP'li bir heyetin Suriye'li yetkililerle görüştükleri
iddiasına ilişkin Dışişleri Bakanından
sözlü soru önergesi (6/294)

28.-Yalova Milletvekili Yaşar Okuyan'ın,
RP'li heyetin İran'ı, Dışişleri
Bakanlığının bilgisi dışında
ziyaret ettiği ve yetkililerle görüştüğü
iddiasına ilişkin Başbakandan sözlü
soru önergesi (6/297)

29.-Yalova Milletvekili Yaşar Okuyan'ın,
Diyarbakır Devegeçidi Barajının ham
petrol ve kimyasal madde atıklarıyla kirletildiği
iddiasına ilişkin Başbakandan sözlü
soru önergesi (6/298)

30.-Yalova Milletvekili Yaşar Okuyan'ın,
Türkiye Motor Sanayi (TÜMOSAN)'nin Türkiye traktör
üretimindeki payına ve zarar nedenine ilişkin
Başbakandan sözlü soru önergesi (6/299)

31.-Yalova Milletvekili Yaşar Okuyan'ın,
hazine arazilerine RP'ye yakınlığı ile
bilinen grupların talip olduğu iddiasına ilişkin
Başbakandan sözlü soru önergesi (6/300)

32.-Yalova Milletvekili Yaşar Okuyan'ın,
Sıvas Belediyesine aktarılan para miktarına
ilişkin Çevre Bakanından sözlü soru
önergesi (6/301)

33.-Yalova Milletvekili Yaşar Okuyan'ın,
kaybolan insanların bulunması için yapılan
çalışmalara ilişkin İçişleri
Bakanından sözlü soru önergesi (6/302)

34.-Yalova Milletvekili Yaşar Okuyan'ın,
ithalat ve ihracatımızın durumuna ilişkin
Sanayi ve Ticaret Bakanından sözlü soru önergesi
(6/303)

35.-Yalova Milletvekili Yaşar Okuyan'ın,
Antbirlik'te çalışmadan maaş aldıkları
iddia edilen kişilere ilişkin Sanayi ve Ticaret Bakanından
sözlü soru önergesi (6/304)

36.-Yalova Milletvekili Yaşar Okuyan'ın,
et ithalatına ilişkin Tarım ve Köyişleri
Bakanından sözlü soru önergesi (6/305)

37.-Yalova Milletvekili Yaşar Okuyan'ın,
pamuk üreticilerinin desteklenmesine ilişkin Tarım
ve Köyişleri Bakanından sözlü soru
önergesi (6/306)

38.-Yalova Milletvekili Yaşar Okuyan'ın,
devlet televizyonunun bir kanalında Kürtçe
yayın için hazırlık yapıldığı
iddiasına ilişkin Başbakandan sözlü
soru önergesi (6/307)

39.-Yalova Milletvekili Yaşar Okuyan'ın,
kamu kurum ve kuruluşlarında yapılması
düşünülen atama ve nakillere ilişkin
Başbakandan sözlü soru önergesi (6/308)

40.-Yalova Milletvekili Yaşar Okuyan'ın,
Güllük Karakolunun İran askerlerince tarandığı
iddialarına ilişkin  Dışişleri
Bakanı ve Başbakan Yardımcısından
sözlü soru önergesi (6/309)

41.-Yalova Milletvekili Yaşar Okuyan'ın,
çıkarılması düşünülen
vergi affı kapsamına ilişkin Maliye Bakanından
sözlü soru önergesi (6/310)

42.-Yalova Milletvekili Yaşar Okuyan'ın,
ülkemizin elektrik ihtiyacının hangi kaynaklardan
karşılanacağına ilişkin Enerji ve
Tabiî Kaynaklar Bakanından sözlü soru önergesi
(6/311)

43. - Muğla Milletvekili Zeki Çakıroğlu'nun,
Atatürkçü Düşünce Derneği
Kastamonu-Cide İlçe şubesince asılan
bir pankartın Emniyetçe indirildiği iddiasına
ilişkin İçişleri Bakanından sözlü
soru önergesi (6/313)

44.-Denizli Milletvekili Hilmi Develi'nin, Denizli-Güney
İlçesi-Hamidiye Köyü içme suyu
projesine ilişkin Devlet Bakanından sözlü
soru önergesi (6/314)

45.-Denizli Milletvekili Hilmi Develi'nin, Denizli-Yenicekent-Ertuğrul-Cindere
arasındaki yolun asfalt yapımı ve Güney-Parmaksızlar
Yolu onarımına ilişkin Devlet Bakanından
sözlü soru önergesi (6/315)

46.-Denizli Milletvekili Hilmi Develi'nin, Denizli-Güney-Çamrak
Köprüsü ve Koparan Köyü Deresi ile Karagöz
Köyü Yoluna Menfez yapımına ilşikin
Devlet Bakanından sözlü soru önergesi (6/316)

47.-Denizli Milletvekili Hilmi Develi'nin, Denizli
güney şelalesine ilişkin Turizm Bakanından
sözlü soru önergesi (6/317)

48.-Denizli Milletvekili Hilmi Develi'nin, Denizli'nin
bazı ilçelerinin kalkınmada öncelikli
yöreler kapsamına alınmasına ilişkin
Başbakandan sözlü soru önergesi (6/318)

49.-Denizli Milletvekili Hilmi Develi'nin, Denizli-Güney-Ertuğrul
Köyü Trafosunun büyütülmesine ilişkin
Enerji ve Tabiî Kaynaklar Bakanından sözlü
soru önergesi (6/319)

50. - Tekirdağ Milletvekili Enis Sülün'ün,
Topkapı Sarayında bulunan tarihî eserlerin
envanterine ilişkin Kültür Bakanından sözlü
soru önergesi (6/320)

51. - İzmir Milletvekili Zerrin Yeniceli'nin,
Malezya'da düzenlenen Müslüman Kadın Parlamenterler
Konferansına ilişkin Başbakandan sözlü
soru önergesi (6/321)

52.- Gaziantep Milletvekili Mustafa R. Taşar'ın,
S.S.K. Ok Meydanı Hastanesinde vuku bulduğu iddia edilen
tecavüz olaylarına ve bu konuda alınacak tedbirlere
ilişkin Çalışma ve Sosyal Güvenlik
Bakanından sözlü soru önergesi (6/322)

53. - Manisa Milletvekili Tevfik Diker'in, çiftçilerin
T.C. Ziraat Bankası ve Tarım Kredi Kooperatiflerine
olan borçlarına ilişkin Başbakandan
sözlü soru önergesi (6/323)

54. - Yalova Milletvekili Yaşar Okuyan'ın,
Ordu'nun İkizce İlçesine bağlı
Yoğunoluk beldesi Belediye Başkanının
DYP'ye geçmesi için transfer pazarlığı
yapıldığı iddiasına ilişkin
İçişleri Bakanından sözlü
soru önergesi (6/324)

55. - Trabzon Milletvekili Hikmet Sami Türk'ün,
Millî Gençlik Vakfının açtığı
Yaz Okulu ile bu okulun mezuniyet törenine ilişkin
Başbakandan sözlü soru önergesi (6/325)

56. - Burdur Milletvekili Kâzım Üstüner'in,
ziraî ve hayvancılık kredi faizlerine ilişkin
Başbakandan sözlü soru önergesi (6/326)

57. - Denizli Milletvekili Hilmi Develi'nin, pamuk
taban fiyatlarına ve birliklerine ilişkin Başbakandan
sorusu ve Devlet Bakanı Lütfü Esengün'ün
cevabı (6/327)

58. - Denizli Milletvekili Hilmi Develi'nin, Tariş
Genel Müdürlüğüne yapılan atamaya
ilişkin Sanayi ve Ticaret Bakanından sözlü
soru önergesi (6/329)

59. - Bartın Milletvekili Cafer Tufan Yazıcıoğlu'nun,
bakanlık bütçesinden dernek ve vakıflara
yapılan yardım miktarlarına ilişkin
Kültür Bakanından sözlü soru önergesi
(6/330)

60. - Yalova Milletvekili Yaşar Okuyan'ın,
Libya ziyaretine ilişkin  Babakandan sözlü soru
önergesi (6/333)

61. - Yalova Milletvekili Yaşar Okuyan'ın,
bürokrat atamalarındaki tutumuna ilişkin Başbakandan
sorusu ve Devlet Bakanı Lütfü Esengün'ün
cevabı (6/334)

62. - Yalova Milletvekili Yaşar Okuyan'ın,
öğretmenlerin can güvenliğine ilişkin
Başbakandan sorusu ve Devlet Bakanı Lütfü
Esengün'ün cevabı (6/335)

63. - Yalova Milletvekili Yaşar Okuyan'ın,
Mısır ziyaretine ilişkin Başbakandan
sözlü soru önergesi (6/336)

64. - Burdur Milletvekili Kâzım Üstüner'in,
bir beyanına ilişkin Dışişleri
Bakanı ve Başbakan Yardımcısından
sözlü soru önergesi (6/337)

65. - Rize Milletvekili Ahmet Kabil'in, Karadeniz
Samsun-Sarp yol yapımına ilişkin Bayındırlık
ve İskân Bakanından sorusu ve Devlet Bakanı
Ahmet Cemil Tunç'un cevabı (6/338)

66. - Rize Milletvekili Ahmet Kabil'in, yaş
çay bedellerinin peşin ödenmesine ilişkin
Devlet Bakanından sözlü soru önergesi (6/339)

67. - Karaman Milletvekili Fikret Ünlü'nün,
Karaman-Ermenek arasındaki yol yapımına ilişkin
Bayındırlık ve İskân Bakanından
sorusu ve Devlet Bakanı Ahmet Cemil Tunç'un cevabı
(6/340)

68. - Karaman Milletvekili Fikret Ünlü'nün,
Karaman İli Ermenek İlçesi Afet Evlerinin
yapımına ilişkin Bayındırlık
ve İskân Bakanından sorusu ve Devlet Bakanı
Ahmet Cemil Tunç'un cevabı (6/341)

69.- Karaman Milletvekili Fikret Ünlü'nün,
bulgur ihracatına ilişkin Başbakandan sorusu
ve Devlet Bakanı Lütfü Esengün'ün cevabı
(6/342)

70. - Denizli Milletvekili Hilmi Develi'nin, Sivil
Havacılık Yasasına ilişkin Ulaştırma
Bakanından sorusu ve Devlet Bakanı Ahmet Cemil Tunç'un
cevabı (6/343)

B) YAZILI SORULAR VE CEVAPLARI

1. - İstanbul Milletvekili Ercan Karakaş'ın,
Bergama'da altın arama izni verilen firmalara ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/2080)

2. - Konya Milletvekili Nezir Büyükcengiz'in,
Özel Harekât Dairesi eski Başkan Yardımcısı
hakkındaki tutuklama kararına ilişkin sorusu
ve İçişleri Bakanı Meral Akşener'in
yazılı cevabı (7/2082)

3. - Balıkesir Milletvekili Hüsnü
Sıvalıoğlu'nun, Balıkesir bölgesinde
çalışan polislere terör tazminatı
ödenip ödenmeyeceğine ilişkin sorusu ve İçişleri
Bakanı Meral Akşener'in yazılı cevabı
(7/2086)

4. - Aydın Milletvekili Cengiz Altınkaya'nın,
Yenişehir Belediye Başkanının eşinin
üzerinde silah bulunduğu iddiasına ilişkin
sorusu ve İçişleri Bakanı Meral Akşener'in
yazılı cevabı (7/2105)

5. - Ankara Milletvekili Hikmet Uluğbay'ın,
Başbakanın oğlunun ehliyetsiz araç kullandığı
iddiasına ilişkin sorusu ve İçişleri
Bakanı Meral Akşener'in yazılı cevabı
(7/2106)

6. - Hatay Milletvekili Fuat Çay'ın,
Özel Harekât Dairesi eski Başkanvekilinin yakalanamamasına
ilişkin sorusu ve İçişleri Bakanı
Meral Akşener'in yazılı cevabı (7/2109)

7. - Hatay Milletvekili Fuat Çay'ın,
Başbakanın oğlunun ehliyetsiz araba kullandığı
iddiasına ilişkin sorusu ve İçişleri
Bakanı Meral Akşener'in yazılı cevabı
(7/2110)

8. - İstanbul Milletvekili Bülent Akarcalı'nın,
Başbakanın oğlunun trafik kurallarını
ihlal ederek araç kullandığı iddiasına
ilişkin sorusu ve İçişleri Bakanı
Meral Akşener'in yazılı cevabı (7/2112)

9. - İstanbul Milletvekili Bülent Akarcalı'nın,
Başbakanın oğlunun yaptığı
iddia edilen trafik kazasına ilişkin sorusu ve İçişleri
Bakanı Meral Akşener'in yazılı cevabı
(7/2113)

10. - Manisa Milletvekili Hasan Gülay'ın,
hakkında tutuklama kararı bulunan iki emniyet görevlisinin
yakalanamamasına ilişkin sorusu ve İçişleri
Bakanı Meral Akşener'in yazılı cevabı
(7/2141)

11. - Bartın Milletvekili Cafer Tufan Yazıcıoğlu'nun,
İstiklal Savaşı gazilerine verilen aylıklara
ilişkin sorusu ve Maliye Bakanı Abdüllatif Şener'in
yazılı cevabı (7/2147)

12. - Manisa Milletvekili Tevfik Diker'in, hakkında
tutuklama kararı bulunan iki emniyet görevlisinin
yakalanamamasına ilişkin sorusu ve İçişleri
Bakanı Meral Akşener'in yazılı cevabı
(7/2154)

13. - İstanbul Milletvekili Bülent Akarcalı'nın,
Tevrat ve İncil'in yasak yayın kapsamına
alındığı iddiasına ilişkin
sorusu ve İçişleri Bakanı Meral Akşener'in
yazılı cevabı (7/2161)

14. - Ağrı Milletvekili M. Sıddık
Altay'ın;

- Ağrı-Patnos'ta büyük klima
istasyon müdürlüğü kurulmasına,

- Ağrı-Eleşkirt meteoroloji istasyonunun
ne zaman açılacağına,

- Ağrı-Hamur İlçesine meteoroloji
istasyonu kurulmasına,

İlişkin soruları ve Devlet Bakanı
Ahmet Cemil Tunç'un yazılı cevabı
(7/2208, 2209, 2210)

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209)

I. - GEÇEN TUTANAK ÖZETİ

TBMM Genel Kurulu saat 15.00'te açıldı.

Tekirdağ Milletvekili Bayram Fırat Dayanıklı,

Amasya Milletvekili Cemalettin Lafçı
ve

Ankara Milletvekili Agâh Oktay Güner,

Çanakkale Zaferinin 82 nci yıldönümü
münasebetiyle gündemdışı birer konuşma
yaptılar.

İtalya ve Fransa'ya gidecek olan Orman Bakanı
M. Halit Dağlı'ya, dönüşüne kadar,
Sanayi ve Ticaret Bakanı Yalım Erez'in,

Finlandiya'ya gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın,

Kazakistan Cumhuriyetine gidecek olan Devlet Bakanı
Namık Kemal Zeybek'e, dönüşüne kadar,
Devlet Bakanı Işılay Saygın'ın,

Vekâlet etmelerinin uygun görülmüş
olduğuna ilişkin Cumhurbaşkanlığı
tezkereleri Genel Kurulun bilgisine sunuldu.

Burdur Milletvekili Kâzım Üstüner'in,
(6/428) esas numaralı sözlü sorusuna yazılı
cevap aldığından, sorusunu geri aldığına
ilişkin önergesi okundu; Başkanlıkça,
sorunun geri verildiği açıklandı.

Sıvas Milletvekili Temel Karamollaoğlu
ve 28 arkadaşının, Boğazlar ve Marmara
Denizinde uluslararası seyir yapan gemilerin oluşturduğu
tehlikelerin,

Tekirdağ Milletvekili Fevzi Aytekin ve 22 arkadaşının,
Çernobil kazasının yurdumuzda meydana getirdiği
etkilerin,

Araştırılarak, alınması
gereken tedbirlerin belirlenmesi amacıyla, Anayasanın
98 inci, İçtüzüğün 104 ve 105
inci maddeleri uyarınca birer Meclis araştırması
açılmasına ilişkin önergeleri
Genel Kurulun bilgisine sunuldu; önergelerin gündemde
yerini alacağı ve öngörüşmelerinin,
sırasında yapılacağı açıklandı.

Turizm Bakanı Bahattin Yücel'in, 26-28
Ocak 1997 tarihlerinde İsrail ve Filistin'e yaptığı
 resmî ziyarete katılmaları uygun görülen
milletvekillerine ilişkin Başbakanlık tezkeresi;

Gündemin "Kanun Tasarısı
ve Teklifleriyle Komisyonlardan Gelen Diğer İşler"
kısmının 72 nci sırasında yer
alan 192 sıra sayılı Karayolları Trafik
Kanununda Değişiklik Yapılması Hakkında
Kanun Teklifinin bu kısmın 7 nci sırasına
alınmasına ilişkin Danışma Kurulu
önerisi;

RP ve DYP Gruplarının, Genel Kurulun
19.3.1997 Çarşamba ve 20.3.1997 Perşembe günlerinde
çalışmalarını saat 23.00'e kadar
sürdürmesine ilişkin önerisi;

Konya Milletvekili Ahmet Alkan'ın, Yüksek
Öğretim Kurumları Teşkilatı Hakkında
41 Sayılı Kanun Hükmünde Kararnamenin
Değiştirilerek Kabulüne Dair Kanun Teklifi (2/124)
ile,

Nevşehir Milletvekili Abdulkadir Baş'ın,
Yüksek Öğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulü Hakkında
2809 Sayılı Kanuna Bir Ek Madde Eklenmesi Hakkında
Kanun Teklifinin (2/281),

İçtüzüğün 37 nci
maddesine göre doğrudan gündeme alınmasına
ilişkin önergeleri, yapılan görüşmelerden
sonra;

Kabul edildi.

Kocaeli Milletvekili Şevket Kazan ve 15 arkadaşının,
İstanbul Kadıköy'de 1 Mayıs günü
meydana gelen olaylarda gerekli tedbirlerin alınmadığı
iddialarını araştırmak amacıyla
bir Meclis araştırması açılmasına
ilişkin önergesi ve (10/67) esas numaralı Meclis
Araştırması Komisyonu raporu (S. Sayısı
: 179) ile,

Zonguldak Milletvekili Necmettin Aydın ve
16 arkadaşı ile Zonguldak Milletvekili Hasan Gemici
ve 9 arkadaşının, taşkömürü
üretimindeki sorunların çözüm yollarının
tespiti ile Türkiye Taşkömürü Kurumunun
içinde bulunduğu durumun araştırılarak
alınması gereken tedbirlerin belirlenmesi amacıyla
bir Meclis araştırması açılmasına
ilişkin önergesi ve (10/13, 53) esas numaralı
Meclis Araştırması Komisyonu raporu (S. Sayısı
: 180),

Üzerindeki görüşmeler tamamlandı.

İstanbul Milletvekili M. Cevdet Selvi, İstanbul
Milletvekili Ali Oğuz'un, (10/67) esas numaralı Meclis
Araştırması Komisyonu raporunun görüşmeleri
sırasında yaptığı konuşmasında
şahsına sataşması nedeniyle bir konuşma
yaptı.

19 Mart 1997 Çarşamba günü
saat 15.00'te toplanmak üzere, birleşime 20.23'te son
verildi.

Uluç Gürkan

Başkanvekili

 Ünal Yaşar Ahmet Dökülmez

 Gaziantep Kahramanmaraş

 Kâtip Üye Kâtip Üye

Kemalettin Göktaş

Trabzon

Kâtip Üye





II. - GELEN KÂĞITLAR

19 . 3 . 1997  ÇARŞAMBA

Raporlar

1. - Adıyaman Milletvekili Celal Topkan ve
8 Arkadaşı ile Hatay Milletvekili Mehmet Sılay
ve 15 Arkadaşının, Yüksek Öğretim
Kanununda Değişiklik Yapılması Hakkında
Kanun Teklifleri ve Millî Eğitim, Kültür,
Gençlik ve Spor Komisyonu Raporu (2/427, 2/431) (S. Sayısı
: 253) (Dağıtma tarihi : 19.3.1997) (GÜNDEME)

2. - Sakarya Milletvekili Nezir Aydın ve 4
Arkadaşının, 26.10.1990 Tarih ve 3671 Sayılı
Kanunun İki Maddesinin Değiştirilmesi ve İki
Geçici Madde Eklenmesi Hakkında Kanun Teklifi ve
Plan ve Bütçe Komisyonu Raporu (2/710) (S. Sayısı
: 254) (Dağıtma tarihi : 19.3.1997) (GÜNDEME)

3. - Burdur Milletvekili Yusuf Ekinci ve 9 Arkadaşının,
41 Sayılı Kanun Hükmünde Kararnamenin
Değiştirilerek Kabulüne Dair 2809 Sayılı
Yüksek Öğretim Kurumları Teşkilatı
Hakkında Kanun ile 78 ve 190 Sayılı Kanun
Hükmünde Kararnamelerde Değişiklik Yapılması
Hakkında Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesi (2/2) (S. Sayısı : 255) (Dağıtma
tarihi : 19.3.1997) (GÜNDEME)

4. - Bayburt Milletvekili Ülkü Güney'in,
Yüksek Öğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanuna Ek ve Geçici Maddeler Eklenmesi
ve 78 ve 190 Sayılı Kanun Hükmünde Kararnamelerde
Değişiklik Yapılmasına İlişkin
Kanun Teklifi ve İçtüzüğün 37
nci Maddesine Göre Doğrudan Gündeme Alınma
Önergesi (2/12) (S. Sayısı : 256) (Dağıtma
tarihi : 19.3.1997) (GÜNDEME)

5. - Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi  Grup Başkanvekili
Ankara Milletvekili Saffet Arıkan Bedük'ün, Gümrük
Kanununda Değişiklik Yapılması Hakkında
Kanun Teklifi ve Plan ve Bütçe Komisyonu Raporu (2/717)
(S. Sayısı : 257) (Dağıtma tarihi : 19.3.1997)
(GÜNDEME)

Sözlü Soru Önergeleri

1. - Bursa Milletvekili Feridun Pehlivan'ın,
tartı toleransları yönetmeliğine ilişkin
Başbakandan sözlü soru önergesi (6/476) (Başkanlığa
geliş tarihi : 18.3.1997)

2. - Bursa Milletvekili Feridun Pehlivan'ın,
tartı toleransları yönetmeliğinin ne zaman
çıkarılacağına ilişkin İçişleri
Bakanından sözlü soru önergesi (6/477) (Başkanlığa
geliş tarihi : 18.3.1997)

Yazılı Soru Önergeleri

1. - Hatay Milletvekili Fuat Çay'ın,
Hatay İlindeki belediyelere yapılan makine ve ekipman
yardımlarına ilişkin Çevre Bakanından
yazılı soru önergesi (7/2310) (Başkanlığa
geliş tarihi : 18.3.1997)

2. - Hatay Milletvekili Fuat Çay'ın,
Hatay İlindeki belediyelere yapılan yardımlara
ilişkin Maliye Bakanından yazılı soru
önergesi (7/2311) (Başkanlığa geliş
tarihi : 18.3.1997)

3. - Afyon Milletvekili H. İbrahim Özsoy'un,
hayvan besicilerinin kredi borçlarının ertelenip
ertelenmeyeceğine ilişkin Başbakandan yazılı
soru önergesi (7/2312) (Başkanlığa geliş
tarihi : 18.3.1997)

4. - Gaziantep Milletvekili Mustafa R. Taşar'ın,
Gaziantep içme ve kullanma suyu projesine ilişkin
Başbakandan yazılı soru önergesi (7/2313)
(Başkanlığa geliş tarihi : 18.3.1997)

5. - Manisa Milletvekili Tevfik Diker'in, 3. Çevre
Şûrasının organizasyonu için
ihale açılıp açılmadığına
ilişkin Çevre Bakanından yazılı
soru önergesi (7/2314) (Başkanlığa geliş
tarihi : 18.3.1997)

Meclis Araştırması
Önergesi

1. - Ankara Milletvekili Cemil Çiçek
ve 30 arkadaşının, Sosyal Yardımlaşma
ve Dayanışmayı Teşvik Fonu kaynaklarının
kullanımında partizanlık yapıldığı
ve keyfi davranıldığı iddialarını
araştırmak amacıyla Anayasanın 98 inci,
İçtüzüğün 104 ve 105 inci maddeleri
uyarınca bir Meclis araştırması açılmasına
ilişkin önergesi (10/177) (Başkanlığa
geliş tarihi : 18.3.1997)

BİRİNCİ OTURUM

Açılma Saati : 15.00

19 Mart 1997 Çarşamba

BAŞKAN : Başkanvekili Uluç
GÜRKAN

KÂTİP ÜYELER : Zeki
ERGEZEN (Bitlis), Fatih ATAY (Aydın)



BAŞKAN - Türkiye Büyük Millet
Meclisinin 70 inci Birleşimini açıyorum.

Görüşmelere başlıyoruz.

Gündeme geçmeden önce, üç
arkadaşıma gündemdışı söz
vereceğim.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Ankara Milletvekili Ali Dinçer'in,
Arnavutluk'taki gelişmelere ve Türkiye'nin Balkan politikasına
ilişkin gündemdışı konuşması

BAŞKAN - Gündemdışı
birinci söz, Ankara Milletvekili Sayın Ali Dinçer'in.

Sayın Ali Dinçer, Arnavutluk'ta meydana
gelen son sosyopolitik, ekonomik gelişmeler ve Türkiye'nin
Balkan politikaları hakkında konuşacak.

Buyurun Sayın Dinçer. 

Sayın Dinçer, konuşma süreniz
5 dakikadır.

ALİ DİNÇER (Ankara) - Sayın
Başkan, değerli milletvekilleri; bundan üç
dört ay önce Avrupa Konseyi gözlemcisi olarak bulunduğum
kardeş Arnavutluk, hepimizin malumu olduğu üzere,
ortak bir kültürü paylaştığımız,
ortak kaderi paylaştığımız, yüzlerce
yıl iç içe yaşadığımız
bir halkın yaşadığı ülke.
Özellikle, Osmanlı tarihi boyunca Arnavut kardeşlerimizle
birlikte yaşadık; Arnavut kökenli çok
sayıda devlet adamımız oldu. Örneğin,
Abdurrahman Abdi Arnavut Paşa, son Budin Valimizdi; 70 yaşında,
elinde kılıçla Budin'i savunurken, bizim
ortak kültürümüzü savunurken şehit
oldu. Şemsettin Sami, Türk dilinin en değerli uzmanlarından,
Arnavut kökenli bir Osmanlı aydını.
İbrahim Temo, Jöntürk hareketinin önde gelenlerinden
ve yine, bizim düşün dünyamıza çok
şey katmış olan bir Arnavut aydınıydı.
Mehmet Âkif Ersoy'u hepimiz biliyoruz; Ulusal Kurtuluş
Savaşımız sırasında, İstiklal
Marşımızın şiirini yazan, sözlerini
yazan değerli bir ozanımız. 

Şu anda, kardeş Arnavutluk nüfusunun
yüzde 70'i Müslüman. Bu nüfus içerisinde,
Anadolu'da gelişen Bektaşî felsefesinin takipçisi
çok sayıda Arnavut kardeşimiz var; hâlâ,
Türkçe bilmedikleri halde, Hacı Bektaş
Veli'nin, Yunus Emre'nin şiirlerini Türkçe okuyorlar,
ilahileri Türkçe okuyorlar kendi kültür
merkezlerinde. 

Arnavutluk nüfusunun yüzde 30'u da Hıristiyan.
Bu yüzde 30 nüfusun üçte ikisi Katolik,
üçte biri, 250 bine yakını Ortodoks;
ama, onlar da Arnavut. Buna rağmen, Yunanistan, bu 250 bin
Ortodoks Arnavutu bir azınlık olarak görüp,
kendisiyle ilgilendirmek istiyor. Biz, uluslararası forumlarda,
devamlı, bu konuda, Arnavutluk'un tezini desteklemek durumundayız.
Eğer Yunanistan'ın önerisi kabul edilirse, o zaman,
Katolik olanlara kim sahip çıkacak; İtalyanlar
mı, yoksa Katolik olan Fransa mı onları da
bir azınlık olarak tanımlamak durumunda kalacak?!.
Onların hepsi Arnavutluk vatandaşı ve Arnavutluk
için uğraşmak durumunda olan insanlar. Yunanistan
dahil tüm ülkeler, buna böyle bakmalı. Bu
yanlış yaklaşımın, bir ölçüde,
son krizde payı olduğu için, nüfus dağılımını
vurgulamak istedim. 

Değerli arkadaşlarım, ortak kültüre
sahip olduğumuz Arnavut kardeşlerimiz, ayrıca,
Makedonya, Kosova, Yunanistan ve Suriye, Mısır,
Libya, Arabistan gibi eski Osmanlı topraklarında
da hatırı sayılır nüfus ağırlığına
sahipler ve onların hepsi Türkiye'ye sıcak
gözlerle, sıcak duygularla bakıyor. Böyle
olunca, bizim, son Arnavutluk olaylarıyla ilgili çok
hassas olmamız gerekiyor. Bizim ülkemizde de, yurdumuzun
dörtbir tarafına dağılmış,
Anadolu'nun bağrına bastığı, Arnavutluk'tan
gelmiş, Arnavut kökenli çok sayıda yurttaşımız
var; hatta, onların sayısı, belki, şu
anda Arnavutluk'ta yaşayanlardan daha fazla. Onlar, inatçı,
ısrarlı, dürüst, çalışkan,
girişimci özellikleriyle, ülkemizin ekonomisine
çok değerli katkılarda bulundular; hatta, folklorümüze,
edebiyatımıza, tiyatromuza zenginlik getiren katkıları
da oluşturdular. 

Değerli arkadaşlarım, son günlerde,
hepimiz yakından izliyoruz, Arnuvutluk bir kriz içinde.
Arnavutluk, Enver Hoca döneminde, 50 yıla yakın
komünist dönemde, herkesi düşman gören
bir fobiyle yaşadı. Bu nedenle de, bu 50 yıllık
dönemde, Arnavutluk'un tüm kaynakları, düşmana
karşı onbinlerce beton korugan yapmak için,
klasik, konvansiyonel silahlarla silahlanmak için kullanıldı.
Bu nedenle, Arnavutluk'ta ciddî bir fizikî altyapı
bir türlü... 

(Mikrofon otomatik cihaz tarafından kapatıldı)

BAŞKAN - Sayın Dinçer, lütfen
konuşmanızı toparlayınız.

ALİ DİNÇER (Devamla) - ...oluşamadı
ve ekonomi çok fakir kaldı. 

Sali Berişa'nın yönetiminde, Arnavutluk,
aslında, yüzde 10'a yakın ekonomik büyümeye
ulaştı; fakat, 1980'lerde bizdeki banker krizine
benzer bir krizle, yüksek faizlerle, insanların birikimleri
ortadan kalktı. 

Arnavutluk'ta var olan kuzey-güney çelişkisi
de ilginç. Dünyada, kuzey zengin, güney fakirdir;
fakat, Arnavutluk'ta Toskların, Enver Hoca ekibinin yaşadığı
güney daha zengin, Gegaların, Sali Berişa kesiminin
yaşadığı, daha feodal toplum yapısına
sahip olan kuzey daha fakirdir. 

Şimdi, kuzey, yönetimde etkindi; daha
zengin olan güney, bankerlere daha çok para kaptırdı
ve bu arada da yönetimde ağırlığını
yitirince, son ayaklanma, güney merkezli oldu. Sali Berişa,
cesur davrandı, karizmatik bir devlet adamı olarak
bütün baskılara rağmen ülkesini terk
etmedi; rasyonel bir şekilde, sağduyulu bir şekilde
yeni bir konsensüs hükümetinin oluşmasını
sağladı...

BAŞKAN - Sayın Dinçer...

ALİ DİNÇER (Devamla) - ...ve
ülkenin daha büyük bir kaosa sürüklenmesini
önledi.

Bitiriyorum Sayın Başkan.

BAŞKAN - Sayın Dinçer, lütfen
toparlayın, süreniz bitti.

ALİ DİNÇER (Devamla) - Şimdi,
bu durumda, bizim, Arnavutluk'a yardımcı olmamız
gerekiyor. Arnavutluk, üretim de olmadığı
için, yakın gelecekte ciddî bir açlık
sıkıntısıyla karşı karşıya
gelebilir. Arnavutluk'a, önce ve en kuvvetli bir şekilde
yardım etmesi gereken ülke Türkiye'dir diye düşünüyorum.

Bu arada, bizim, Balkanlarda, Arnavutluk dahil, bütün
komşularımızın, özellikle bize
yakın olanların, bizim soydaşımız
olanların hepsinin Türkiye'de akrabaları var...

BAŞKAN - Sayın Dinçer...

ALİ DİNÇER (Devamla) - Sayın
Başkan, bir cümleyle bitirmek istiyorum.

BAŞKAN - Lütfen...

ALİ DİNÇER (Devamla) -Bu
soydaşlarımıza, 70 dolara yakın bir
vize ücreti uyguluyoruz. Emekli maaşının,
hiperenflasyon nedeniyle, 3-4 dolara düştüğü
bir yerde, insanlar, akrabalarını bile ziyaret etme
imkânına sahip değil. Biz, Türkiye'ye gelip
kalacak olanları, daha değişik, psikoteknik yöntemlerle
konsolosluklarımızda değerlendirebilmeliyiz;
ama, daha düşük vize ücretleriyle Türkiye'ye
geliş-gidişleri kolaylaştırmalıyız.
Bu, hem insanî olacaktır hem de bavul ticareti dolayısıyla
ekonomik bakımdan Türkiye'ye yardımcı
olacaktır. 

Ben, Sayın Başkana teşekkür
ediyorum. Yüce Meclisimize saygılar sunarken, kardeş
Arnavutluk halkına metanet ve sabır diliyorum ve
her bakımdan onlarla beraber olmamız gerektiğini
bir kez daha vurguluyor, saygılar sunuyorum. (Alkışlar)

BAŞKAN - Teşekkür ediyorum Sayın
Dinçer.

Gündemdışı konuşmaya
Hükümet adına bir yanıt ya da açıklama
talebi?.. Yok.

2. - Kars Milletvekili Yusuf Selahattin Beyribey'in,
14 Mart Tıp Bayramına ilişkin gündemdışı
konuşması ve Sağlık Bakanı Yıldırım
Aktuna'nın cevabı

BAŞKAN - Gündemdışı
ikinci söz hakkı, Kars Milletvekili Sayın Selahattin
Beyribey'in.

Sayın Beyribey, geçtiğimiz günlerde
kutladığımız 14 Mart Tıp Bayramı
vesilesiyle konuşacaklardır.

Buyurun Sayın Beyribey.

Sayın Beyribey, süreniz 5 dakikadır.


YUSUF SELAHATTİN BEYRİBEY (Kars) -
Sayın Başkanım, sayın milletvekilleri;
bilindiği gibi, geçtiğimiz günlerde, geçtiğimiz
hafta içerisinde, 14 Mart Tıp Bayramının
170 inci yılı kutlamaları yapıldı.
14 Mart Tıp Bayramı, II. Murat döneminde, 14
Mart 1827 tarihinde öğretime açılan, tıp
okulu olan Mektebi Tıbbiyeî Şahanenin açılış
günüdür. 

Halen, ülkemizde 40 tane tıp fakültesi
bulunmaktadır. Bunlardan, ortalama olarak 5 000 doktor
mezun olmaktadır. Ülkemizde, 70 bin civarında
hekim vardır. Bu 40 tane tıp fakültesinden
mezun olan hekimler arasında, okullardaki öğretim
kadroları, altyapı, araç gereçlerden
dolayı, farklılıklar meydana gelmektedir.
Fakülte sayısıyla paralel olmayan bir eğitime
gidilmekte ve tıpla ilgili sorunlar her geçen gün
daha da artmaktadır. 54 üncü Hükümet
ise, artan sorunlara ciddî çözüm arayışları
yerine, anlamsız, gülünç ve şova
dönük girişimler yapmaktadır. İnsanlar,
halen, hastane kapılarında ölmekte, taşrada
yeterli sağlık hizmetleri verilememektedir. Örneğin,
Kars'ta, beyin cerrahı, göğüs cerrahı,
fizik tedavi uzmanı, anestezi uzmanı, dahiliyeci
yeterli miktarda olmadığı gibi, ilçe
hastanelerinin hiçbirinde de uzman hekim yoktur. Ayrıca,
sağlık evlerinin hepsi şu anda kapalıdır.
Tüm hekim camiası, sağlık işlerinden
sorumlu(!) Dışişleri Bakanı Sayın
Tansu Çiller'in hastanelere yaptığı baskınları
kınıyor ve utanç verici olarak buluyor. Hastane
mutfağında tencere kapağı kontrolüyle,
sanki, hastanelerde rehin kalanları, yatmak için
günlerce hastane kapısında bekleyenleri, ameliyat
olmak için iki üç yıl sonraya verilen
randevuları kapatabileceklerini zannediyorlar. 14 Mart,
aslında, Sağlık Bakanlığı
dahil, tüm sağlık kurumlarının arasında,
sağlıkla ilgili konuların hesap günü
olmalıdır. Bugünkü eğitimle, hekimlik,
bilimsellik ve sosyal gerçekler yerine, para, birikim ve
tanıtım, diploma yerini almış gözükmektedir.


20 Şubat 1997 tarihinde yayımlanan Tababet
Uzmanlık Yönetmeliği ise, Sayın Çiller'in
hastanelerdeki tencere kapaklarını kontrolünden
öteye değildir; o da gülünçtür.


Bu yönetmelikle, eğitim hastanelerinde şeflik
için on yıllık uzmanlık süresi
beş yıla indirilmiş; üç dört
yıldan beri, şef, şef muavinliği sınavı
yapılmadığı için, şef ve
şef yardımcılığı kadroları
ehliyetsiz kişilerin eline terk edilmiş; sınav
açılmadığından dolayı,
1 300 civarında başasistan hastanelerde birikmiştir.
Oysaki, zamanında sınav açılmış
olsaydı, rotasyonla, başasistanların yerine
yenisi gelecekti. 

Bu yönetmeliğe göre, bir ay içerisinde,
bu başasistan kadrolarının  boşaltılması
istenilmektedir. Boşaltıldığı zaman,
hastaneler, yetersiz hizmet pozisyonuna girecektir. Oysa, zamanında
 sınavlar açılmış olsaydı,
böyle bir sıkıntıya girilmeyecekti.


Ayrıca, başasistanlık için,
özel beceri, artı, belli sınavlar uygulanmaktadır.
Uzmanlarda böyle bir şey yoktur. Binlerce uzman olmasına
rağmen, taşradaki hastaneleri doldurmak için,
Sağlık Bakanlığında, şu ana
kadar, bu yolda bir eğilim yoktur. 

Sağlık Bakanlığı, geçen
günlerde, hastane başhekimleri, sağlık il
müdürleri ve sağlık grup başkanlarıyla
yaptığı toplantılara sadece Doğru
Yol Partisinin milletvekillerini çağırarak,
diğer partileri -sağlıkla ilgili- dışlamıştır
ve bizlerde, bu konudaki tavrını, bu partizanlığını,
1 300 tane başasistan kadrosu boşaltarak oralarda
da kullanma yoluna gideceği kanaati hâsıl olmuştur.
Oysaki, bunun zaman içerisine yayılması lazımdı;
üç dört yıldan beri yapılmayan
bu sınavların yapılması lazımdı.

Hükümetin kamu çalışanlarının
ve sağlık çalışanlarının
maaşlarıyla ilgili son uygulamaları ise, kamu
çalışanlarını birbirine düşürmek,
sosyal bir patlama olması için zemin hazırlamaktan
öteye değildir. 

(Mikrofon otomatik cihaz tarafından kapatıldı)


BAŞKAN - Sayın Beyribey, lütfen,
1 dakika içerisinde toparlayınız.

YUSUF SELAHATTİN BEYRİBEY (Devamla)
- Bağlıyorum efendim.

Memur maaşlarında yapılan son
ayarlamalarla, az maaş alana az, çok maaş alana
ise çok verilmiştir. Maaş artışları
-son üç ay için söylüyorum- yüzde
13'le yüzde 42'ler arasında değişmektedir.
Sağlık çalışanlarıysa, buradan,
yüzde 13'le yüzde 20 arasında bir fark almışlardır.
Bir örnekleme yapmak istiyorum. 8'in 1'i olan bir hâkimin
aldığı maaş, 73 milyondur; 20 yıl
çalışan, 1'in 4'ü olan uzman doktorun
maaşı ise, 79 milyondur; aynı kademedeki bir
hâkimin maaşı, 148 milyondur. Böyle bir
uçurum meydana getirilmiştir. 

Dışişleri Bakanı tencere
kapağı kontrol edeceğine, sağlık çalışanlarıyla
ilgili, sağlıkla ilgili politikalar üretsin. 

14 Mart Tıp Bayramını kutlarken,
gelecekte, modern yapılanma içerisinde Türk
tıbbının da yerini alacağına inanıyorum,
hepinizi saygılarımla selamlıyorum. (DSP
sıralarından alkışlar)

BAŞKAN - Teşekkür ediyorum Sayın
Beyribey.

Sayın Bakanım, herhalde yanıt
vereceksiniz.

SAĞLIK BAKANI YILDIRIM AKTUNA (İstanbul)
- Evet Sayın Başkan. 

BAŞKAN - Buyurun Sayın Bakan.

SAĞLIK BAKANI YILDIRIM AKTUNA (İstanbul)
- Teşekkür ederim Sayın Başkan.

Sayın Başkan, değerli milletvekili
arkadaşlarım; sağlık sorunlarıyla
ilgili olarak yapmış olduğu gündemdışı
konuşma dolayısıyla, Kars Milletvekili Sayın
Selahattin Beyribey'e, kısa süreli de olsa, Meclise
bu konuda bilgi verme fırsatını bana sağlamış
olduğu için teşekkür etmek istiyorum. 

Konulara, sadece eleştirmek gözüyle,
sadece yapılanları karalamak niyetiyle bakarsanız
-tabiî, bunu yapabilirsiniz belli oranda; ama- hata da yaparsınız.
Hatanın özü şurada: Bildiğim kadarıyla,
kendisi de -zannediyorum- eğitim hastanelerinde çalıştı
bir süre; eğitim hastanelerinin sorunlarını
çok iyi bilmesi gerekir. 

Ben, eğitim hastanelerinde 5 yıl şef
muavinliği, 15 yıl klinik şefliği, 10 yıl
da eğitim hastanesi başhekimliği yaptım.
Eğitim hastanelerinde daha nitelikli klinik şeflerinin
olmasını istedim, hepimiz istedik; daha nitelikli
şef muavini olmasını istedik, hepimiz istedik
ve hep istiyoruz. Neden istiyoruz bunu; çünkü,
eğitim hastanelerinde asistan eğitimi yapılır
ve uzman yetiştirilir, bu yetişen uzmanlar Türkiye'nin
her tarafına gidip görev yapar; Kars'a da gider, Kars'ın
ilçelerine de gider; ama, bu eğitimin daha iyi olabilmesi
için de, klinik şeflerinin ve şef muavinlerinin
seçiminde daha dikkatli olmamız gerektiğini
ve bu ihtiyacı gördük. 

Daha önce yapılan sınavlarda hep
yaşadım, jürilerde bulundum; seçimin
nasıl yapıldığını çok
iyi biliyorum. Bir örneği, buradan, çarpıcı
olduğu için vermek istiyorum: Sınava giren bir
kişi -şef olacak veya şef muavini olacak- jürinin
önüne geliyor. "Hangi lisanı biliyorsun"
diye soruyorlar -çünkü, yabancı dil sınavı
da jüri önünde yapılıyor- "ben
Almanca biliyorum" diyor. Jüride Almanca bilen kimse
yok. Kendisi, yanında bir kitap getirmiş, oradan
Almanca bir pasajı okuyor; jüride bulunan hiç
kimse bunu anlamıyor, bilmedikleri için; ama, Almancayı
geçmiş oluyor. 

Şimdi, buna...

YUSUF SELAHATTİN BEYRİBEY (Kars) -
Olur mu efendim...

SAĞLIK BAKANI YILDIRIM AKTUNA (Devamla) - Efendim,
sen kaç sene şef muavinliği yaptın bilmiyorum.
Siz konuşurken ben size hiç laf atmadım. Yani,
tabiî, konuşmanıza karşı soğukkanlı
olabilmemde hekimliğimin de payı var.

AHMET KABİL (Rize) - Sayın Bakan, pek
soğukkanlı sayılmazsınız.

SAĞLIK BAKANI YILDIRIM AKTUNA (Devamla) - Zaten,
ANAP'lıların huyudur; hiç rahat duramazlar,
kürsüden konuşmak yerine sataşmayı
tercih ederler. Sataşmayla muhalefet yapılmaz; muhalefetinizi
dört dörtlük yapın; eksik ne ise doğru
dürüst söyleyin, yanlış ne ise doğru
dürüst ifade edin. 

Eğitim hastanelerinin ıslah edilmesi amacıyla,
daha kaliteli, nitelikli şeflerin, şef muavinlerinin
seçimini sağlamak için yapılmış
olan bir düzenlemeye itiraz etmeyi, ben, akıldışı
bulurum. Ne getirdik biz...

YUSUF SELAHATTİN BEYRİBEY (Kars) -
İtiraz etmiyorum.

SAĞLIK BAKANI YILDIRIM AKTUNA (Devamla) - Bir
dakika.. Dinle kardeşim...

YUSUF SELAHATTİN BEYRİBEY (Kars) -
Diyoruz ki, dört yıldır...

SAĞLIK BAKANI YILDIRIM AKTUNA (Devamla) - Kardeşim
dinle beni... Burada konuştun sen, senin konuşman
bitti artık. 

Herkes -bu konuda- bilgisi kadar konuşur; bilginiz
yetmiyorsa, yapacak bir şeyiniz yoktur gayet tabiî.

Şimdi, biz ne getirdik: Klinik şefi olabilmek
için, evvela, herkes, bir kere, merkezî yabancı
dil sınavına girecek ve merkezî yabancı
dil sınavından başarılı olarak
geçecek. Yani, bir klinik şefi, klinik şef
yardımcısı, yabancı literatürü
takip etmek için yabancı dil bilmek zorundadır.
Her şey anında Türkçeye tercüme
edilmez; periyodik olarak yabancı yayınlar, dergiler
gelir; klinik şefleri, yeni çalışmaları,
araştırmaları takip edecek. Demek ki, bir
klinik şefinin yabancı dili iyi bilmesi lazım,
okuduğunu anlaması lazım.

İkincisi, merkezî bir meslekî
bilgi sınavından geçecek; yani, teorik olarak
bilgilere ne ölçüde vâkıftır,
bunlar ortaya çıkacak. 

Bu sınavın merkezî olmasının
amacı iltiması önlemektir. Sen, nasıl
olur da "kendi adamlarını yerleştirmek
için kadro boşaltıyor" iddiasını
pervasızca ortaya atabilirsin! Bir sınavı
benim merkezî hale dönüştürmem, benden
veya senden gelebilecek her türlü iltimas zorlamalarını
engellemek içindir. 

Bunun dışında, şef muavinleri
de -onlar da aynı statüye tabi- bu merkezî sınavlardan
sonra, yine bilgisayar yoluyla belirlenecek 5 kişilik jürinin
önüne çıkacak. 

Burada, jüri üyelerinin seçimini
de, ben, kendi irademin dışına çıkardım.
Eskiden, Sağlık Bakanlığı elemanları
oturuyorlardı, istedikleri 5 kişiyi bir araya getirip
jüriyi oluşturuyorlardı ve o jürinin karşısında
da insanlar sınav oluyordu... Şimdi, jüriyi
öyle keyfe göre belirleyemezsiniz; jüri üyelerinin
isimleri bilgisayardan çıkacak ve hangi isimler
yan yana geliyorsa, jüri, o isimlerden oluşacak; tamamıyla
şansa bırakılmıştır, maksatlı
ve iradeli jüri teşekkül ettiremezsiniz.

Bu jüri önünde, sınava giren
kişi, vakayı muayene edecek, teşhisini koyacak,
cerrah ise ameliyatını yapacak. Burada da başarılı
olduktan sonra, ancak bu üç sınavdan geçtikten
sonra klinik şefi olabilecek, diğer adayların
da önünde puan almak koşuluyla. Şef muavini
olmak için de aynı şekilde hareket edilecektir.

Bu değerli arkadaşım, aslında,
buraya çıkıp da Kars İlinin sorunlarını
dile getirseydi ve Kars İlindeki doktor eksikliğini
burada dile getirseydi, ben, kendisine daha çok teşekkür
edecektim.

Bizim, 16.11.1996 tarihinde yeni hazırlayıp
yayımladığımız bir yönetmelik
vardır. O tarihte Kars Devlet Hastanesinde 11 uzman varken,
o tarihten sonra 6 uzman daha göndererek Kars Devlet Hastanesindeki
uzman sayısı 17'ye çıkarılmıştır.
Kars Doğumevinde 2 uzman varken, yine bu yönetmelikten
sonra 3 uzman daha gönderilerek uzman sayısı
5'e çıkarılmıştır. Kars
Sarıkamış Devlet Hastanesinde 2 uzman varken,
yine, bu yönetmelikten sonra 2 uzman daha gönderilerek
sayısı 4'e çıkarılmıştır.


Bu yönetmeliğin çıkmasından
sonraki -yani, 16.11.1996 tarihinden sonra- süre içerisinde,
üçüncü bölge il ve ilçelerine
atanan uzman sayısı 239'dur; ikinci bölge il
ve ilçelerine atanan uzman sayısı da 95'tir.
Yani, bu süre içerisinde üçüncü
ve ikinci bölgeye toplam 334 uzman doktor tayini yapılmıştır.


Şimdi geliyorum başasistanlara... Başasistan
sayısına bakıyoruz. Eğitim hastanelerinde,
bir eğitim kliniğinde -içhastalıkları,
cerrahî, kadın-doğum, göz,  kulak her neyse-
en az 30 yatak -standardı bu- 1 klinik şefi, 1 klinik
şef yardımcısı, 1 başasistan
olacak idi; geçmişte, yıllarca böyle
çalışmıştır. Sonra, ne
yazık ki, 1983-1991 yılları arasındaki
iktidar döneminde -ki, bu gündemdışı
konuşmayı yapan arkadaşımın mensup
olduğu partinin iktidarı döneminde- eğitim
hastaneleri ileri derecede yozlaştırılmıştır.
Ne yapılmıştır; oraya, keyfî,
torpilli, kayrılan birtakım insanlar, uzmanlar tayin
edilmiştir. Halbuki, orada...

YUSUF SELAHATTİN BEYRİBEY (Kars) -
Hikâye okuyorsun...

SAĞLIK BAKANI YILDIRIM AKTUNA (Devamla) - Kardeşim,
dinle!.. Dinle kardeşim; dinle ki öğrenesin!..

AHMET KABİL (Rize) - Siz, saptırıyorsunuz...

SAĞLIK BAKANI YILDIRIM AKTUNA (Devamla) - Orası
bir eğitim hastanesidir. Eğitim hastanesinde klinik şefi
vardır, şef yardımcısı vardır,
bir de şef yardımcılığına
hazırlanmak ve asistan eğitiminde çalışmak
üzere başasistan vardır. 

Şimdi ne oldu; şeflerin yanına,
şef muavininin yanı sıra 2, 3, 4 uzman ilave
edildi; başasistanlık süresi kaldırıldı,
başasistanlık süresi yok; yani, gelen, başasistan
olarak orada ilanihaye kalabiliyor, artık, arkasından
esen rüzgârın kuvvetine göre... Dünyanın
hiçbir yerinde başasistanlık süresi sınırsız
olamaz. Neden olamaz; çünkü, arkadan gelen, altyapıdan
yetişen genç doktorlardan, nitelikli olan, dirayetli
olan, becerikli olan, o başasistanlık kadrosuna gelip,
orada kendini geliştirme hakkına sahip olmalıdır.
Dolayısıyla, biz, bu yönetmelikle ne yaptık;
başasistanlık süresini üç yılla
sınırladık. 

Başasistanlığın seçimini
de... Eskiden klinik şefi "ben bu adamı başasistan
olarak istiyorum" diyordu -hangi etkiyle istediği, istendiği
de belli olmuyordu; onları çok iyi biliyorum ve
bunun ayrıntısına girmek istemiyorum- ve
dolayısıyla, bir mülakat adı altında
bir sohbet yapılıyordu ve o başasistan oluyordu.
Şimdi ise, başasistan olmak için, kimler istiyorsa,
evvela istekliler, adaylar ortaya çıkacak; bunlar,
merkezî yabancı dil sınavına girecek
ve yeterli puanı alıp bu sınavdan geçecek;
ondan sonra, hastane eğitim planlama koordinasyon kurullarının
önünde hem pratik hem teorik sınav verecek. Ayrıca,
başasistan olmak isteyenlerin sağlık mecmualarında,
dergilerinde  en az üç tane makalesinin yayımlanmış
olması şartını da getiriyoruz.

Şimdi, bütün bunların hepsi,
eğitim hastanelerinin iyileştirilmesi, düzeltilmesi,
kalitesinin geliştirilmesi ve dolayısıyla
verilen tedavi hizmetinin niteliğinin yükseltilmesinin
yanı sıra, ondan da önemlisi, burada eğitim
görmek üzere gelmiş olan asistanların,
yani uzmanların daha iyi yetiştirilmesini, Türk
insanına, Kars da dahil doğunun her yöresine ve
Anadolu'ya göndereceğimiz uzmanların, gerek teorik
bilgileriyle gerek becerileriyle gerekse deneyimleriyle daha iyi
yetişmiş, bilgili insanlar olmalarını
sağlamak içindir.

Bakınız, bir klinikte 1 şef,
1 şef muavini, 1 veya 2 başasistan olması gerekirken,
şu anda, bakıyoruz, 26 eğitim hastanesinde başasistan
kadrosu, uzman doktor için, 1 190'dır; ama, eğitim
hastanelerinde bulunan uzman sayısının toplamı
2 136'dır. Görüyorsunuz sistem nasıl yozlaştırılmış.
Kadroda başasistanlık süresi sınırlanmaktan
çıkarılmış, belirli sınırlar
ortadan kaldırlmış ve uzman doktorlar, çalışmaması
gerektiği halde, eğitim hastanelerine tayin edilmişler.

Şimdi, ben ne yapmak istiyorum... Ben diyorum
ki, başasistan kadroları bellidir, ihtiyaca göre
belirlenmiştir; başasistanlık süreleri
de bellidir, o süre kadar orada hizmetini yapar. Hatta, arkadaşlarımızın
bir talebi oldu; dediler ki:  "Üç yıllık
başasistanlık süresini -klinik şefleri
ve hastane, eğer, o çok değerli bir kişidir
derse- belli bir süre daha uzatmak için de bir fırsat
tanıyabilir misiniz?" Yönetmelik değişikliğini
de hazırladım; üç seneden sonra, eğer
hastanenin klinik şefi veya başhekimi, ısrarla,
bunun süresi uzatılsın diye bir talepte bulunursa,
Bakanlık onayıyla, çalışma süresini
iki sene daha uzatabiliyoruz; yani, üç seneyi, azami
beş seneye çıkarabiliyoruz. Eğitim hastanelerinde
başasistanlık süresi dolmuş olan uzman
doktorların, eğitim hastanelerinde kalmak yerine Anadolu'ya
gitmelerini, Diyarbakır'a gitmelerini, Urfa'ya gitmelerini,
Kars'a gitmelerini, Iğdır'a gitmelerini, Ardahan'a
gitmelerini talep ediyorum onların arasından çıkmış
birisi olarak...

A. TURAN BİLGE (Konya) - Konya'ya da gönder,
Konya'ya da...

SAĞLIK BAKANI YILDIRIM AKTUNA (Devamla) - Konya'nın
ilçelerine yalnız; Konya'nın merkezi yeteri
kadar doldu. Kulu'dan da Konya'ya tayin istemeyin lütfen;
Kulu'nun doktora ihtiyacı var; devamlı Kulu'dan
Konya'ya naklen tayin isteniyor. 

Değerli arkadaşlarım, bizim sağlık
hizmetlerindeki ana ilkemiz, temel ilkemiz, çalışan
arkadaşlarımızı huzursuz etmeden, Türkiye'nin
her tarafına sağlık personelini ve doktor arkadaşlarımızı
gönderebilmektir; gönderemediğimiz zaman, görevimizi
yapmamış oluruz. Onun için, eğitim hastanelerinde
başasistan kadrolarının üstünde
ve dışında, eğer fazla uzman yığılması
varsa -ki, bu, aşağı yukarı 1 097 olarak
gözüküyor- başasistanlık süresi
bitmiş 1 097 uzman, başasistan kadrosunda da değil
-eğitim hastanesinde öyle bir kadro da yok- klinik şefi
de değil, şef muavini de değil...

Yönetmelikle, ayrı bir şey daha
getiriliyor. Hekimlerin daha iyi anlayacağı bir uslüpla,
mesela, nöroloji kliniğinde, elektroansefalografiyi bilen
bir uzman varsa -hastanenin içerisinde veya dışında-
sertifika almak suretiyle, belge almak suretiyle, ben, onu EG
uzmanı olarak uzman kadrosuna atarım, yönetmelikle
bunu da getirdim; EMG uzmanı varsa, onu da atarım,
laparoskopi uzmanı varsa, onu da atarım eğitime
ve tedaviye faydalı olsun diye; ama, keyfî olarak,
hiçkimseyi, kadro dışında ve orada
görevi olmadığı halde, oraya tayin etmem
mümkün değildir. Kendi Partimdeki, Grubumdaki arkadaşlarım,
buna çok hoşgörüyle bakmışlardır.
Gerçekten hastanelerin iyileştirilmesi bakımından,
bu, belki onlar için biraz fedakârlık gerektirmektedir;
ama, Türkiye çapında sağlık hizmetini
düşündüğümüz zaman, onlar,
hoşgörüyle bakıp, bana destek vermişlerdir.
Ben, bu desteği, daha çok muhalefet partilerinden alacağımı
ummaktaydım; özellikle, Anavatan Partisinden, sekiz
yıllık bir geçmişi var, iktidar deneyimi,
çok daha zorluklar yaşadılar, hizmeti yapamamanın
sıkıntılarını yaşadılar,
hizmeti iyileştirememenin sıkıntılarını
yaşadılar. Onun için, bu, herhalde gözden
kaçtı diye düşünüyorum. 

Amaç, kimseyi tedirgin etmek değildir.
Hatta, şu anda başasistan kadrolarında olup
da süreleri dolmuş olanları, şu önümüzdeki
günlerde açacağımız sınavı,
ki, sınav açılmıyor deniyor, halbuki
sınav açılmak üzere... Bakınız,
her şeyi bildiğimiz zaman, eleştirecek şey
de bulamayız. O yüzden belki sıkıntıya
düşebiliriz. Bu Tababet Uzmanlık Yönetmeliği,
Türk Tabipler Birliğiyle uzlaşma içerisinde
hazırlanmıştır ve benden "rica
ediyoruz, bu yönetmelik çıkmadan sınavları
yapmayın; çünkü, sınavları
yönetmelik çıkmadan yaparsanız -bu merkezî
sınavlar olmadan- yine, çok nitelikli olmayan insanlar
girecek bu kadrolara ve yıllarca orada kalacaklar, bu iyileştirmeyi
yapamayacaksınız; dolayısıyla, bu
yönetmelik çıktıktan sonra bu sınavı
yapalım" diye ricada bulundular. Ben de onları
haklı gördüm, yönetmeliğin yayımlanmasını
bekledim sınavları yapmak için; sınavın
geçikmesi de o yüzden olmuştur. Aslında,
insanlar makulde buluşabilirler, eğer makul düşünürlerse.


Yine de, ben, arkadaşımın yaptığı
eleştiriye teşekkür ediyorum. Böylelikle,
hiç olmazsa sayın milletvekili arkadaşlarımı
aydınlatmak için bir fırsat bulmuş
oldum. 

Hepinize teşekkür ediyorum. (DYP ve RP
sıralarından alkışlar)

BAŞKAN - Teşekkür ediyorum Sayın
Bakan.

3. - Kütahya Milletvekili Emin Karaa'nın,
Türk Hava Kurumunun sorunlarına ilişkin gündemdışı
konuşması

BAŞKAN - Gündemdışı
üçüncü konuşma, Kütahya Milletvekili
Sayın Emin Karaa'nın. (DSP sıralarından
alkışlar)

Sayın Karaa, Türk Hava Kurumunun sorunları
hakkında konuşacak.

Süreniz 5 dakikadır.

EMİN KARAA (Kütahya) - Teşekkür
ederim Sayın Başkan.

Sayın Başkan, sayın milletvekilleri;
Türk Hava Kurumu 16 Şubat 1925'te Türkiye'de havacılığın
askerî, ekonomik, sosyal ve siyasal önemini anlatmak,
askerî, sivil, sportif ve turistik havacılığın
gelişmesini sağlamak amacıyla kurulmuştur.


Türk Hava Kurumunun, fitre, zekat ve kurban
derisi başta olmak üzere, 21 kalemden oluşan
bir gelir kaynağı varken, geçmiş iktidarlar,
zaman içerisinde bu kaynakları birer birer kurutmuşlardır.
Bugün, Kurumun elinde, fitre, zekat ve kurban derisinden
başka kaynak yoktur. Şimdi de, bazı çevreler,
bu kaynakları kurutmaya çalışmaktadırlar.


Türk Hava Kurumu, 1980 yılından
1986 yılına kadar, her yıl ortalama 2 milyon
300 bin adet deri toplamaktayken, merhum Turgut Özal'ın,
Türk Hava Kurumunun kurban derisi toplama yetkisini 1986
yılında çıkardığı
Fak-Fuk-Fon Yasasıyla kaldırması üzerine,
ne kadar cemaat, vakıf, Kur'an kursu varsa, hepsi, bugünkü
değerle 8 trilyon lirayı aştığı
tahmin edilen bu kaynağın üzerine atladılar.
İşte bu nedenledir ki, Türk Hava Kurumunun topladığı
deri sayısı 2 milyon 300 bin adetten 700 binlere
düştü ve son olarak 1996 yılı Kurban
Bayramında, Türk Hava Kurumu, sadece 541 bin adet
deri toplayabildi.

Türkiye Deri Sanayicileri Derneğinin yaptığı
bir araştırmaya göre, 1995 yılı
Kurban Bayramında 4 milyon küçükbaş,
48 bin de büyükbaş hayvan kesildiği söylenmektedir.
Bu durum karşısında, Türk Hava Kurumunun
topladığı deri sayısı, neredeyse
onda bir kadardır. 

Geçen yıl, dönemin Başbakanı
Sayın Tansu Çiller'in de aralarında bulunduğu
bazı politikacıların "herkes derisini
istediği yere verir" demesi üzerine, deri toplama
konusunda tam bir talan yaşanmıştır.
O kadar ki, piyasada hiçbir kontrol mekanizması
kurulmamış, yasal olmayan yollarla toplanan kurban
derilerinden, ne toplayanlar ne de alım yapan tüccarlar
hiçbir vergi ödemeyerek haksız kazanç
elde etmişlerdir. Kaldı ki, hangi amaca hizmet ettiği
belli olmayan kişilerce toplanan deri paralarından,
köktendinci kesimler ile PKK ve Hizbullah gibi terör
örgütlerinin beslendiği söylenmektedir. Anadolu'da
kapı kapı dolaşıp din ticareti yapanlar,
kurban bayramında kapı kapı dolaşıp
deri ticareti yapmaktadırlar. (DSP sıralarından
alkışlar) Kimileri, kurban derilerinin Türk
Hava Kurumu tarafından toplanmasına karşı
çıkıyor; bağış ve yardımda
bulunma özgürlüğünün olduğunu,
buna karışılamayacağını
söylüyorlar. (RP sıralarından "Doğru
söylüyorlar" sesleri) Öncelikle, şunu,
altını çizerek belirtmekte yarar vardır...

İBRAHİM HALİL ÇELİK
(Şanlıurfa) - Demokrasi var.

EMİN KARAA (Devamla) - Cevabımı
dinleyin lütfen. Bu özgürlüğe müdahale
edemem; ama, lütfen, şu cevabımı dinleyin...

 İBRAHİM HALİL ÇELİK
(Şanlıurfa) - Kurbanını kes, gerisine
karışma.

EMİN KARAA (Devamla) - Öncelikle, Türkiye'de,
kurban derisi toplamaya yetkili ve görevli tek organ Türk
Hava Kurumudur. Yoksa, halkın, bağışlama
konusunda, istediği yeri seçme özgürlüğü
elbette vardır; ama, toplama yetkisi, sadece, Türk
Hava Kurumundadır. Ancak, dünyanın hemen her
yerinde, her ülkesinde yardım toplamanın, bağış
toplamanın kuralları vardır. Önüne
gelen her kişi veya kuruluş, hiçbir esasa dayanmadan,
yasal düzenlemesi olmadan, nereye ve niçin harcandığı
bilinmeden, harcamaları belgelenmeden yardım ve
bağış toplayamaz. 

Kaldı ki, Türk Hava Kurumu tarafından
toplanan yardımların yüzde 25'i sosyal yardımlaşma
ve dayanışma vakıflarına, yüzde
15'i Kızılay Derneğine, yüzde 15'i Sosyal
Hizmetler ve Çocuk Esirgeme Kurumuna, yüzde 5'i de
Diyanet Vakfına verilmektedir. Türk Hava Kurumu, sadece,
kendisinde kalan  yüzde 40'la yetinmektedir. Türk Hava
Kurumu, topladığı gelirin yüzde 60'ını
hayır kurumlarına dağıttıktan
sonra, kendisinde kalan kısmıyla, bugüne kadar,
351 adet uçak satın alarak Türk Hava Kuvvetlerine
vermiştir. 60 bin paraşütçü yetiştirmiştir.
Türk Hava Kurumu, ordunun tüm paraşütçü
ihtiyacını karşılayabilmektedir...

(Mikrofon otomatik cihaz tarafından kapatıldı)

BAŞKAN - Sayın Karaa, lütfen, toparlayın.

EMİN KARAA (Devamla) - 1996 yılında
yetişen 1 876 paraşütçünün 800'ü
Silahlı Kuvvetler personelidir. 1996 yılında,
400'ün üzerinde doktor ve hemşireye paraşüt
eğitimi verilmiştir; 3 750 pilot yetiştirilmiştir.


Sayın milletvekilleri, yurdumuzda, özellikle,
yaz aylarında çıkan orman yangınlarında,
hepimizin yüreği yanıyor. 1985 yılından
bu yana, orman yangınlarında 10 971 saat uçularak,
1 396 yangına müdahale edilmiştir. Keza, 1985
yılından bu yana, 10 700 saat uçularak, 16
milyon dekar arazi ilaçlanmış ve bu maksatla,
28 milyon litre ilaç atılmıştır.
Hepimizin iftihar ettiği GAP'ta 1,6 milyon hektar arazinin
ilaçlanmasını da, Türk Hava Kurumu yapacaktır.
Türk Hava Kurumu, bu yılın sonunda, kendi öncü
uçaklarını uçurmaya başlayacaktır.


2004 Yılı Olimpiyatlarının
Türkiye'de yapılması için çok
uğraştık, çok didindik; ama, başarılı
olamadık. Bakın, dünyada ilk kez olmak üzere,
Birinci Dünya Hava Oyunları, Türkiye'de, 8 bölgede
17 branşta, 13-21 Eylül 1997 tarihleri arasında,
Türk Hava Kurumu tarafından organize edilecektir.
Uluslararası Havacılık Federasyonu FAI'nin,
1995 yılında, Montreal'de yaptığı
Başkanlar Kurulu toplantısında, 43 başkandan,
41'inin oyuyla, dünyanın ilk hava oyunlarını
düzenleme hakkı Türkiye'ye getirildi. (DSP sıralarından
alkışlar) Bu oyunlara, dünyanın her yerinden
4 binin üzerinde sporcunun ve binlerce yabancı izleyicinin
katılacağını ve bunun, ülkemizin
tanıtımında ne kadar büyük rol
oynayacağını düşünmenizi isterim.


BAŞKAN - Sayın Karaa, lütfen, toparlayalım.


EMİN KARAA (Devamla) - Bitiriyorum efendim.


Sayın milletvekilleri, işte, Türk
Hava Kurumunun topladığı derilerden elde ettiği
parayı harcadığı yerleri ve yaptığı
hizmetleri saydım. 

Peki, Türk Hava Kurumu dışında,
hangi amaca hizmet ettiği belli olmayan çevrelerin,
kimi vakıfların, Kur'an kurslarının,
din tacirlerinin Türk Hava Kurumunu kötüleyerek,
aşağılayarak topladığı derilerin
paralarının hesabını kim verecek?!
(DSP sıralarından alkışlar) 

Sayın milletvekilleri, lütfen, Türk
Hava Kurumuna sahip çıkalım. Bu örnek
ve çalışkan kurumun arkasında olalım.
Buradan, bütün milletimize, basınımıza,
televizyonlarımıza, meslek teşekküllerine
sesleniyorum: Sürekli aydınlık için
bir dakika karanlık eylemine sahip çıktınız.
Suskun kalmak istemeyen geniş halk kitleleri, yeni bir eylem
türü arıyorsanız, işte size bir
fırsat: "Kurban derilerimiz Türk Hava Kurumuna."
(DSP sıralarından alkışlar) 

Bu destek, Türk Hava Kurumunu yücelttiği
kadar, topladıkları deri paralarını
hangi amaçla kullandıklarını çok
iyi bildiğimiz birtakım vakıfların, Kur'an
kurslarının ve din tacirlerinin de emellerine ulaşmasına
engel olacaktır. 

Hepinizi saygıyla selamlıyorum. (DSP
sıralarından alkışlar)

BAŞKAN - Teşekkür ediyorum Sayın
Karaa. 

Hükümet adına bir söz talebi
yok. 

Bir Meclis araştırması önergesi
vardır; okutup bilgilerinize sunacağım:

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Ankara Milletvekili Cemil Çiçek
ve 30 arkadaşının, Sosyal Yardımlaşma
ve Dayanışmayı Teşvik Fonu kaynaklarının
kullanımında partizanlık yapıldığı
ve keyfi davranıldığı iddialarını
araştırmak amacıyla Meclis araştırması
açılmasına ilişkin önergesi (10/177)

Türkiye Büyük Millet Meclisi
Başkanlığına 

"Sosyal Yardımlaşma ve Dayanışmayı
Teşvik Fonu" ile ilgili olarak, uygulamalarında
keyfî davranıldığı, partizanlık
yapıldığı, fon kaynaklarının
gerçek ihtiyaç sahiplerine değil, partili üyelere
öncelik verilerek dağıtıldığı,
bu dağıtımların objektif kriterlere göre
yapılmadığı, dağıtım
sırasında uygulanan yöntem, sergilenen tablo
itibariyle de, insan haysiyeti korunmak yerine, parti ismi, parti
menfaatı gözetilerek bu faaliyetlerin gerçekleştirildiği
yönünde, basında ve kamuoyunda ciddî şüphe
ve kanaat uyandırılmış olmakla, konuyu
tüm yönleriyle aydınlatmak için, Anayasanın
98 inci maddesi, Türkiye Büyük Millet Meclisi İçtüzüğünün
104 ve 105 inci maddelerine göre bir Meclis araştırması
yapılmasında zaruret vardır. 

Gereğini arz ederiz. 

1. Cemil Çiçek (Ankara)

2. Abdullah Akarsu (Manisa)

3. Nabi Poyraz (Ordu)

4. Ali Coşkun (İstanbul)

5. Aslan Ali Hatipoğlu (Amasya)

6. Ahmet Alkan (Konya)

7. Enis Sülün (Tekirdağ)

8. Biltekin Özdemir (Samsun)

9. Yusuf Selahattin Beyribey (Kars)

10. Mehmet Salih Yıldırım (Şırnak)

11. Zeki Çakan (Bartın)

12. Recep Mızrak (Kırıkkale)

13. Murat Başesgioğlu (Kastamonu) 

14. Yusuf Pamuk (İstanbul)

15. Ahmet Kabil (Rize)

16. Feridun Pehlivan (Bursa)

17. İsmail Durak Ünlü (Yozgat)

18. Hüseyin Yayla (Hatay)

19. Refik Aras (İstanbul)

20. Eyyüp Cenap Gülpınar (Şanlıurfa)

21. Yaşar Eryılmaz (Ağrı)

22. Eyüp Aşık (Trabzon)

23. Edip Safder Gaydalı (Bitlis)

24. Avni Akyol (Bolu)

25. Ersin Taranoğlu (Sakarya)

26. Mehmet Keçeciler (Konya)

27. Veysel Atasoy (Zonguldak)

28. Tevfik Diker (Manisa)

29. Hüsnü Doğan (İstanbul)

30. Cengiz Altınkaya (Aydın)

31. Avni Kabaoğlu (Rize)

Gerekçe:

1986 yılında Anavatan Partisi İktidarında
bulunan Sosyal Yardımlaşma ve Dayanışmayı
Teşvik Fonu, 1986 - 1991 yılları arasında,
kuruluş amacına uygun olarak, sayısız
hayırlı hizmetlere kaynak oluşturmuştur.
İsmine de uygun olarak, toplumumuzdaki yardımlaşma
ve dayanışma duygularını kuvvetlendirmek,
maddî yoksulluk içerisinde bulunan vatandaşlarımıza
devletin yardım elinin en kısa sürede ve en
etkin biçimde ulaşmasını sağlamak
suretiyle, devlet - millet kaynaşmasına da büyük
katkı sağlamıştır. Bu fon sayesinde,
bütün il ve ilçelerimizde, mülkî amirlerin
başkanlığında 925 vakıf kurulmuş,
bu vakıflar aracılığıyla da, sayısız
proje hayata geçirilmiştir. Eğitim ve sağlık
alanlarından, terör eylemlerinden, deprem, sel, yangın
gibi doğal afetlere varıncaya kadar, insanımızın
canını ve malını zarara sokan olaylarda,
hep bu fon imkânları, en evvel devreye sokulmuştur.
Özellikle, nüfusun 2 / 5'inin henüz herhangi bir
sosyal güvenlik şemsiyesi altında bulunmadığı,
işsizlik sigortasının ve iş güvencesinin
tesis edilemediği ülkemizde, bu fon, devletimiz için,
toplum barışı için bir emniyet supabı
olmuştur.

Yurt dışından göçe
maruz kalan soydaşlarımız ile her ne sebeple
olursa olsun Türkiye'ye gelmek mecburiyetinde kalan ve fakir,
zaruret içindeki pek çok ülke vatandaşına
da, bu fondan, uzunca süre insanî yardımlar
yapılmıştır. Kısacası,
bu fon, insanî amaçlar için, yardımlaşma
ve dayanışma gibi yüce değerlerin korunması,
yaşatılması, kurumlaşması için
kurulmuştur. 20 Ekim 1991'de iktidar değişikliği
ile beraber, fon kaynakları, amacı dışına
çıkarılmış, önce büyükçe
bir bölümü bütçeye aktarılmış,
kalan çok az bir kısmı da zaman zaman diğer
fonlara aktarılmak suretiyle fakir fukaranın kime
niçin ve nasıl kullandırıldığı
üzerinde önemle durulması gereken bir konudur.

RP-DYP Hükümetinin işbaşına
gelmesiyle birlikte, her alanda olduğu gibi, bu fonun uygulamalarında
da, keyfîlik, partizanlık, adam kayırma had
safhaya ulaşmıştır. Basına sıkça
intikal eden haberlerde de belirtildiği gibi, fon kaynakları
dağıtılırken, objektif kriterler yerine,
sübjektif ölçüler ve değerlendirmeler
esas alınmıştır. 

200 bin öğrenciye verilen burslar için
geçerli bir kıstas getirilmediği gibi, yeterli
bir araştırma da yapılmamış,
partizan tercihlere göre bu tespit yapılmıştır.
Ne mülkî amirlerle ve ne de burs verilen öğretim
kurumlarıyla ortak bir çalışma ortaya
konulmuştur; hatta, bilgilendirme dahi yoktur. 

Aynı keyfîlik ve partizanlık,
bilgisayara geçirildiği söylenen 800 bin fakir
vatandaş için de geçerlidir. Bu kişilerin
ne kadarı gerçekten fakirdir ve kanun kapsamına
girmektedir, ne kadarı partiye kayıtlı üyedir
ya da partililerin tavassutuyla bu imkânı elde etmektedir?
Bunların hepsi ciddî bir araştırmayı
gerektirmektedir. Bu fonun uygulamalarıyla ilgili, kamuoyunda
yoğun bir kuşku vardır. Yardımların
dağıtılması sırasında uygulanan
yöntem, sergilenen tablo ise tam bir partizanlık örneğidir
ve insan haysiyetini tümüyle rencide edicidir, insan
haklarına ve insanlık onuruna aykırı
bir görüntüdür. 

Bu nedenlerle, fon uygulamalarının
kanunun amacına uygun bir tarzda kullanılıp
kullanılmadığının, faaliyetlerin
objektif kıstaslara dayandırılıp dayandırılmadığının,
keyfîlik ve partizanlık yapılıp yapılmadığının
Türkiye Büyük Millet Meclisince araştırılmasında
fayda ve hatta zaruret vardır. 

BAŞKAN - Bilgilerinize sunulmuştur. 

Önerge, gündemde yerini alacak ve Meclis
araştırması açılıp açılmaması
konusunda öngörüşme, sırasında
yapılacaktır.

Sayın milletvekilleri, gündemin "Sözlü
Sorular" kısmına geçiyoruz.

IV. - SORULAR VE CEVAPLAR

A) SÖZLÜ SORULAR VE CEVAPLARI

1. - Ağrı Milletvekili M. Sıddık
Altay'ın, Ağrı Yazıcı Barajı
projesine ilişkin Enerji ve Tabiî Kaynaklar Bakanından
sözlü soru önergesi (6/258)

BAŞKAN - 1 inci sırada yer alan, Ağrı
Milletvekili Sıddık Altay'ın, Ağrı
Yazıcı Barajı Projesine ilişkin Enerji
ve Tabiî Kaynaklar Bakanından sözlü soru
önergesinin görüşmelerine başlayacağız.

Soruyu cevaplandıracak Sayın Bakan?..
Yok.

Bu soru, üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; soru gündemden çıkarılmıştır.

2. - Ağrı Milletvekili M. Sıddık
Altay'ın, Eleşkirt - Aydıntepe, Tutak-Nadir
Şeyh, Tutak-Karahalit barajlarının yapımına
ilişkin Enerji ve Tabiî Kaynaklar Bakanından
sözlü soru önergesi (6/259)

BAŞKAN - 2 nci sırada yer alan, Ağrı
Milletvekili Sıddık Altay'ın, Eleşkirt-Aydıntepe,
Tutak-Nadir Şeyh, Tutak-Karahalit barajlarının
yapımına ilişkin Enerji ve Tabiî Kaynaklar
Bakanından sözlü soru önergesi.

Soruyu cevaplandıracak Sayın Bakan?..
Yok.

Bu soru, üç birleşim içerisinde
cevaplandırılmadığından, İçtüzüğün
98 nci maddesinin son fıkrası uyarınca yazılı
soruya çevrilecektir; soru gündemden çıkarılmıştır.

3. - Ağrı Milletvekili M. Sıddık
Altay'ın, Ağrı İli sınırları
içinde bulunan Murat nehri üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/260)

BAŞKAN - 3 üncü sırada yer
alan, Ağrı Milletvekili Sıddık Altay'ın,
Ağrı İli sınırları içinde
bulunan Murat Nehri üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi.

Soruyu cevaplandıracak Sayın Bakan?..
Yok.

Bu soru da, üç birleşim içerisinde
cevaplandırılmadığından, İçtüzüğün
98 nci maddesinin son fıkrası uyarınca yazılı
soruya çevrilecektir; soru gündemden çıkarılmıştır.

4. - Ağrı Milletvekili M. Sıddık
Altay'ın, Ağrı-Patnos İlçesinde
bulunan Badişan Deresi üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/261)

BAŞKAN -  4 üncü sırada yer
alan, Ağrı Milletvekili Sıddık Altay'ın,
Ağrı-Patnos İlçesinde bulunan Badişan
Deresi üzerinde bir baraj yapılıp yapılmayacağına
ilişkin Enerji ve Tabiî Kaynaklar Bakanından
sözlü soru önergesi.

Soruyu cevaplandıracak Sayın Bakan?..
Yok.

Bu soru, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca,
yazılı soruya çevrilecektir; soru gündemden
çıkarılmıştır.

5. - Konya Milletvekili Mustafa Ünaldı'nın,
gazetelerde yer alan "İsrail nükleer deneme için
Türkiye'yi seçti" şeklindeki habere ilişkin
Başbakandan sözlü soru önergesi (6/262)

BAŞKAN - 5 inci sırada yer alan, Konya
Milletvekili Mustafa Ünaldı'nın, gazetelerde
yer alan "İsrail nükleer deneme için Türkiye'yi
seçti" şeklindeki habere ilişkin Başbakandan
sözlü soru önergesi.

Soruyu cevaplandıracak Sayın Bakan?..
Yok.

Bu soru da, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca,
yazılı soruya çevrilecektir; soru gündemden
çıkarılmıştır. 

6. - Denizli Milletvekili Hilmi Develi'nin, Denizli
İl Müdürlüğüne bağlı
sera sebzeciliği ve çiçekçiliği üretme
istasyonu kurulmasına ilişkin Tarım ve Köyişleri
Bakanından sözlü soru önergesi (6/269)

BAŞKAN - 6 ncı sırada, Denizli
Milletvekili Hilmi Develi'nin, Denizli İl Müdürlüğüne
bağlı sera sebzeciliği ve çiçekçiliği
üretme istasyonu kurulmasına ilişkin Tarım
ve Köyişleri Bakanından sözlü soru
önergesi.

Soruyu cevaplandıracak Sayın Bakan?..
Yok.

Bu soru da, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca,
yazılı soruya çevrilecektir; soru gündemden
çıkarılmıştır.

7. - Denizli Milletvekili Hilmi Develi'nin, Denizli
İlinde Bakanlığa bağlı bir serakent
kurulmasına ilişkin Tarım ve Köyişleri
Bakanından sözlü soru önergesi (6/270)

BAŞKAN - 7 nci sırada, Denizli Milletvekili
Hilmi Develi'nin, Denizli İlinde Bakanlığa bağlı
bir serakent kurulmasına ilişkin Tarım ve
Köyişleri Bakanından sözlü soru önergesi.


Soruyu cevaplandıracak Sayın Bakan?..
Yok. 

Bu soru, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca,
yazılı soruya çevrilecektir; soru gündemden
çıkarılmıştır.

8.-Denizli Milletvekili Hilmi Develi'nin, Denizli
Belediyesinin Büyükşehir Belediyesi statüsüne
kavuşturulmasına ilişkin İçişleri
Bakanından sözlü soru önergesi (6/275)

BAŞKAN - 8 inci sırada, Denizli Milletvekili
Hilmi Develi'nin, Denizli Belediyesinin Büyükşehir
Belediyesi statüsüne kavuşturulmasına ilişkin
İçişleri Bakanından sözlü
soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

9.-Denizli Milletvekili Hilmi Develi'nin, Pamukkale
Elektrik Dağıtım A. Ş. adıyla bir
şirket kurulmasına ilişkin Enerji ve Tabiî
Kaynaklar Bakanından sözlü soru önergesi
(6/276)

BAŞKAN - 9 uncu sırada, Denizli Milletvekili
Hilmi Develi'nin, Pamukkale Elektrik Dağıtım
Anonim Şirketi adıyla bir şirket kurulmasına
ilişkin Enerji ve Tabiî Kaynaklar Bakanından
sözlü soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

NİHAT MATKAP (Hatay) - Hiçbir bakan
yok Sayın Başkan. Denetimden kaçıyor
bu bakanlar. 

BAŞKAN - Grupların görüşünü
alma ihtiyacı içerisindeyim. 

NİHAT MATKAP (Hatay) - Yalnız, Sayın
Başkan, şimdi, siz, eğer, ara verirseniz, bir
bakarsınız, bakanlar içeri girer. Bu da doğru
bir yöntem değil; Meclis adına itibar yitirici
bir davranış.

TEMEL KARAMOLLAOĞLU (Sıvas) - Devam edelim.


BAŞKAN - Sorulara devam edelim. 

NİHAT MATKAP (Hatay) - Yahut da ara verelim.


BAŞKAN - Sorulara devam edeceğiz. Grupların
olumlu görüşü olmadığı
için, Genel Kurul kararına uyacağız.


10.-Denizli Milletvekili Hilmi Develi'nin, Denizli
İline bir kültür sitesi yapılmasına
ilişkin Kültür Bakanından sözlü
soru önergesi (6/277)

BAŞKAN - 10 uncu sırada, Denizli Milletvekili
Hilmi Develi'nin, Denizli İline bir kültür sitesi
yapılmasına ilişkin Kültür Bakanından
sözlü soru önergesi. 

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


11.-Denizli Milletvekili Hilmi Develi'nin, Denizli
İlinde yapımı devam eden görme özürlüler
okuluna ilişkin Millî Eğitim Bakanından
sözlü soru önergesi (6/278)

BAŞKAN - 11 inci sırada, Denizli Milletvekili
Hilmi Develi'nin, Denizli İlinde yapımı devam
eden görme özürlüler okuluna ilişkin
Millî Eğitim Bakanından sözlü soru
önergesi. 

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


12.-İzmir Milletvekili Zerrin Yeniceli'nin,
ilaçtan alınan KDV'nin kaldırılmasına
ve ilaç reklamlarına ilişkin Sağlık
Bakanından sözlü soru önergesi (6/281)

BAŞKAN - 12 nci sırada, İzmir
Milletvekili Zerrin Yeniceli'nin, ilaçtan alınan
KDV'nin kaldırılmasına ve ilaç reklamlarına
ilişkin Sağlık Bakanından sözlü
soru önergesi. 

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


13.-Çanakkale Milletvekili Hikmet Aydın'ın,
Etimesgut Belediyesince Eryaman 4. Etap konutlarına yapı
kullanma izninin verilmeyiş nedenine ilişkin İçişleri
Bakanından sözlü soru önergesi (6/282)

BAŞKAN - 13 üncü sırada, Çanakkale
Milletvekili Hikmet Aydın'ın, Etimesgut Belediyesince
Eryaman 4 üncü Etap konutlarına yapı kullanma
izninin verilmeyiş nedenine ilişkin İçişleri
Bakanından sözlü soru önergesi.

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


14.-Denizli Milletvekili Hilmi Develi'nin, Denizli
İlinde bir Gümrük Müdürlüğü
Hizmet Binası ve Sundurması yapımına
ilişkin Devlet Bakanından sözlü soru önergesi
(6/267)

BAŞKAN - 14 üncü sırada, Denizli
Milletvekili Hilmi Develi'nin, Denizli İlinde bir Gümrük
Müdürlüğü Hizmet Binası ve Sundurması
yapımına ilişkin Devlet Bakanından
sözlü soru önergesi. 

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


15.-Denizli Milletvekili Hilmi Develi'nin, Denizli
İlinde bir gümrük kimyagerliğinin kurulmasına
ilişkin Devlet Bakanından sözlü soru önergesi
(6/268)

BAŞKAN - 15 inci sırada, Denizli Milletvekili
Hilmi Develi'nin, Denizli İlinde bir gümrük kimyagerliğinin
kurulmasına ilişkin Devlet Bakanından sözlü
soru önergesi. 

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


16.-Denizli Milletvekili Hilmi Develi'nin, Honaz
Dağına bir kayak merkezi tesisi yapılmasına
 ilişkin Devlet Bakanından sözlü soru önergesi
(6/279)

BAŞKAN - 16 ncı sırada, Denizli
Milletvekili Hilmi Develi'nin, Honaz Dağına bir kayak
merkezi tesisi yapılmasına ilişkin Devlet
Bakanından sözlü soru önergesi. 

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

17.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bayilere
ilişkin Devlet Bakanından sözlü soru önergesi
(6/283)

BAŞKAN - 17 nci sırada, Rize Milletvekili
Ahmet Kabil'in, Çay Kurumundan kuru çay alan ve
bedelini ödemeyen bayilere ilişkin Devlet Bakanından
sözlü  soru önergesi. 

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

18.-Rize Milletvekili Ahmet Kabil'in, Çay
Kurumundan kuru çay alan ve bedelini ödemeyen bir
bayiye ilişkin Devlet Bakanından sözlü
soru önergesi (6/284)

BAŞKAN - 18 inci sırada, Rize Milletvekili
Ahmet Kabil'in, Çay Kurumundan kuru çay alan ve
bedelini ödemeyen bir bayiye ilişkin Devlet Bakanından
sözlü soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

19.-Yalova Milletvekili Yaşar Okuyan'ın,
havadan orman alanı renkli fotoğraf çekimi ile
ilgili ihalede yolsuzluk yapıldığı iddiasına
ilişkin Orman Bakanından sözlü soru önergesi
(6/285)

BAŞKAN - 19 uncu sırada, Yalova Milletvekili
Yaşar Okuyan'ın, havadan orman alanı renkli
fotoğraf çekimi ile ilgili ihalede yolsuzluk yapıldığı
iddiasına  ilişkin Orman Bakanından sözlü
soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

20.-Yalova Milletvekili Yaşar Okuyan'ın,
Atatürk Hava Limanında yaşandığı
iddia edilen bazı olumsuzluklara ilişkin Ulaştırma
Bakanından sözlü soru önergesi ve Devlet
Bakanı Ahmet Cemil Tunç'un cevabı (6/286)

BAŞKAN - 20 nci sırada yer alan, Yalova
Milletvekili Yaşar Okuyan'ın, Atatürk Hava Limanında
yaşandığı iddia edilen bazı olumsuzluklara
ilişkin Ulaştırma Bakanından sözlü
soru önergesi.

Soruyu cevaplandıracak Sayın Bakan?..
Burada.

Önergeyi okutuyorum:

Türkiye Büyük Millet Meclisi
Başkanlığına 

Aşağıdaki sorularımın
Ulaştırma Bakanı tarafından sözlü
olarak cevaplandırılması hususunu müsaadelerine
arz ederim.

Saygılarımla.

 Yaşar Okuyan

 Yalova

Sorular:

1. Turizm mevsiminin en hareketli döneminde
Atatürk Hava Limanında büyük bir keşmekeşlik
yaşanmaktadır. Yolcular gereksiz yere 3-4 saat zaman
kaybetmektedirler. Atatürk Hava Limanındaki bu keşmekeşliğin
önüne geçmek için, iyileştirme çalışmaları
neden yapılmamaktadır?

2. Hizmete on ay önce açılan Charter
Terminali neden kapasitesinin altında bir hizmet veriyor?

3. Pasaport kontrol masalarının artırılması,
yük taşıyamaz hale gelen bağaj bantlarının
yenilenmesi; bagaj arabalarının sayısının
artırılması, yeterli polisin bulundurulması
ve park ücretlerine bir istikrar getirilerek keşmekeşe
son verilmesi düşünülüyor mu?

BAŞKAN - Buyurun Sayın Bakan.

DEVLET BAKANI AHMET CEMİL TUNÇ (Elazığ)
- Sayın Başkan, değerli milletvekili arkadaşlarım;
Yalova Milletvekili Sayın Yaşar Okuyan'ın
sorularına cevap vermek üzere huzurunuzdayım;
hepizini saygıyla selamlıyorum.

Kapasitesi dolma noktasına gelen Atatürk
Havalimanında, özellikle son yıllarda yaşanan
yoğun trafik karşısında, kapasite artırımına
yönelik yatırımlara büyük ağırlık
verilmiştir. Kapasite artırımına yönelik
olarak inşaatı tamamlanan içhatlar yolcu salonu,
15.7.1996 tarihinde hizmete açılmıştır.
Bu salonun hizmete açılmasıyla, daha önce
809 metrekare olan yolcu karşılayıcı
salonunun hacmi, yüzde 100'ün üzerinde artırılarak
1 709 metrekareye yükseltilmiştir. Ayrıca, yapılan
tadilat çalışmaları bünyesinde,
içhat giden yolcu salonu, akustik asma tavan malzemesiyle
yenilenmiş; kapılar, otomatik kayar kapı olarak
düzenlenmiş, tuvaletlerin modernizasyonları
yapılmıştır. 

Atatürk Havalimanı C Terminali, 7 Aralık
1995 tarihinde hizmete verilmiş olmakla birlikte, öncelikle
hac seferlerinin icrası, içhatlardaki tadilat dolayısıyla
buraya kaydırılan seferler ve Bağımsız
Devletler Topluluğu ülkelerine giden yolcu bagajlarının
standart ölçüler üzerinde olması
nedeniyle, geçtiğimiz günlere kadar, buradan tam
kapasiteyle hizmet verilememiştir. 

İçhatlar Terminalinin, tadilat çalışmaları
tamamlanarak, 15.7.1996 tarihinde hizmete verilmesi, hac seferlerinin
tamamlanmış olması ve standart dışı
bagajların geçişine imkân yaratmak için,
1 200 metrekaresi kapalı, 1 865 metrekaresi de açık
olarak düzenlenen C Terminali Bagaj Sundurma Binasının
da, 15.7.1996 tarihinde hizmete verilmesiyle, C Terminalinin,
planlanan kapasitede hizmet vermesi sağlanmıştır.
Özellikle 5 Ağustos 1996 tarihinden itibaren kısa
bir sürede, yerli ve yabancı birkısım
havayolu şirketlerinin bu terminale aktarılmasını
müteakip tam kapasiteli hizmet verilmesi temin edilmiş
olacaktır. 

C Terminaline kaydırılacak çeşitli
şirketler vesilesiyle, dışhatlar terminal binasındaki
sıkışıklık da giderilerek, hizmetler
A, B ve C terminallerinde düzenli ve rantabl bir baza oturtulmuş
ve her terminalin kapasite kullanım oranı reel ölçülerde
gerçekleştirilmiş olacaktır. 

Daha önce 2 adet olan bagaj alım konveyör
sayısı 3'e çıkarılarak bagaj
bekleme süresi önemli ölçüde kısaltılmıştır.


Atatürk Hava Limanında -yeterli sayıda-
toplam 2 700 adet bagaj arabası mevcuttur; ancak söz
konusu arabalar, havalimanındaki müstecirlerimiz tarafından
amacı dışında kullanılmakta
olup, bu durumun önlenebilmesi için cezaî müeyyide
uygulanması şeklinde tedbirler alınmıştır.
Ayrıca bu eksikliğin giderilmesi için yeni alımlar
da planlanmaktadır. 

Hava limanlarındaki otoparkın bir kısmı
Devlet Hava Meydanları İşletmesi Vakfına,
bir kısmı ise HAVAŞ A.Ş'ye tahsisli
olup farklı ücret uygulanması için anılan
kuruluşlarla gerekli çalışmalar yapılacaktır.


Saygılar sunuyorum. (RP sıralarından
alkışlar) 

BAŞKAN - Teşekkür ediyorum Sayın
Bakan. 

21.-Yalova Milletvekili Yaşar Okuyan'ın,
Başbakanın Konya mitinginde, Konya Valisinin protokol
kurallarına uygun davranmadığı iddiasına
ilişkin İçişleri Bakanından sözlü
soru önergesi (6/287)

BAŞKAN - 21 inci sırada, Yalova Milletvekili
Yaşar Okuyan'ın, Başbakanın Konya mitinginde,
Konya Valisinin protokol kurallarına uygun davranmadığı
iddiasına ilişkin İçişleri Bakanından
sorusu vardır. 

Soruyu cevaplandıracak Sayın Bakan?..
Yok. 

Sorunun görüşülmesi ertelenmiştir.


22.-Yalova Milletvekili Yaşar Okuyan'ın,
gerçekleştirilmesi vaad edilen icraatların
hangi kaynaklardan karşılanacağına ilişkin
Başbakandan sözlü soru önergesi (6/289)

BAŞKAN - 22 nci sırada, Yalova Milletvekili
Yaşar Okuyan'ın, gerçekleştirilmesi
vaad edilen icraatların hangi kaynaklardan karşılanacağına
ilişkin Başbakandan sorusu vardır. 

Soruyu yanıtlayacak Sayın Bakan?..
Yok.

Görüşme ertelenmiştir.

23.-Yalova Milletvekili Yaşar Okuyan'ın,
Türkiye -İsrail Askerî Eğitim Anlaşmasına
ilişkin Başbakandan sözlü soru önergesi
(6/290)

BAŞKAN - 23 üncü sırada, Yalova
Milletvekili Yaşar Okuyan'ın, Türkiye-İsrail
Askerî Eğitim Anlaşmasına ilişkin
Başbakandan sözlü soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

24.-Yalova Milletvekili Yaşar Okuyan'ın,
Kürt Parlamentosu adı altındaki toplantıların
önlenmesi için yürütülen çalışmalara
ilişkin Dışişleri Bakanından sözlü
soru önergesi (6/291)

BAŞKAN - 24 üncü sırada, Yalova
Milletvekili Yaşar Okuyan'ın, Kürt Parlamentosu
adı altındaki toplantıların önlenmesi
için yürütülen çalışmalara
ilişkin Dışişleri Bakanından sözlü
soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

25.-Yalova Milletvekili Yaşar Okuyan'ın,
Irak'taki Türkmenlerin durumlarına ve Türkiye'ye
gelenlerinin oturma ve çalışma izinlerine
ilişkin Dışişleri Bakanından sözlü
soru önergesi (6/292)

BAŞKAN - 25 inci sırada, Yalova Milletvekili
Yaşar Okuyan'ın, Irak'taki Türkmenlerin durumlarına
ve Türkiye'ye gelenlerin oturma ve çalışma
izinlerine ilişkin Dışişleri Bakanından
sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

26.-Yalova Milletvekili Yaşar Okuyan'ın,
 Kuzey Irak'ta insanî yardım adı altında
faaliyet gösterdikleri iddia edilen casusluk kuruluşlarına
ilişkin Dışişleri Bakanından sözlü
soru önergesi (6/293)

BAŞKAN - 26 ncı sırada, Yalova
Milletvekili Yaşar Okuyan'ın, Kuzey Irak'ta insanî
yardım adı altında faaliyet gösterdikleri
iddia edilen casusluk kuruluşlarına ilişkin
Dışişleri Bakanından sözlü
soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

27.-Yalova Milletvekili Yaşar Okuyan'ın,
Gayriresmî RP'li bir heyetin Suriye'li yetkililerle görüştükleri
iddiasına ilişkin Dışişleri Bakanından
sözlü soru önergesi (6/294)

BAŞKAN - 27 nci sırada, Yalova Milletvekili
Yaşar Okuyan'ın, gayriresmî RP'li bir heyetin
Suriye'li yetkililerle görüştükleri iddiasına
ilişkin Dışişleri Bakanından sözlü
soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

28.-Yalova Milletvekili Yaşar Okuyan'ın,
RP'li heyetin İran'ı, Dışişleri
Bakanlığının bilgisi dışında
ziyaret ettiği ve yetkililerle görüştüğü
iddiasına ilişkin Başbakandan sözlü
soru önergesi (6/297)

BAŞKAN - 28 inci sırada, Yalova Milletvekili
Yaşar Okuyan'ın, RP'li heyetin İran'ı,
Dışişleri Bakanlığının
bilgisi dışında ziyaret ettiği ve yetkililerle
görüştüğü iddiasına ilişkin
Başbakandan sözlü soru önergesi.

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

29.-Yalova Milletvekili Yaşar Okuyan'ın,
Diyarbakır Devegeçidi Barajının ham
petrol ve kimyasal madde atıklarıyla kirletildiği
iddiasına ilişkin Başbakandan sözlü
soru önergesi (6/298)

BAŞKAN - 29 uncu sırada, Yalova Milletvekili
Yaşar Okuyan'ın, Diyarbakır Devegeçidi
Barajının hampetrol ve kimyasal madde atıklarıyla
kirlendiği iddiasına ilişkin Başbakandan
sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

30.-Yalova Milletvekili Yaşar Okuyan'ın,
Türkiye Motor Sanayi (TÜMOSAN)'nin Türkiye traktör
üretimindeki payına ve zarar nedenine ilişkin
Başbakandan sözlü soru önergesi (6/299)

BAŞKAN - 30 uncu sırada, Yalova Milletvekili
Yaşar Okuyan'ın, Türkiye Motor Sanayi (TÜMOSAN)'nin
Türkiye traktör üretimindeki payına ve zarar
nedenine ilişkin Başbakandan sözlü soru
önergesi. 

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

31.-Yalova Milletvekili Yaşar Okuyan'ın,
hazine arazilerine RP'ye yakınlığı ile
bilinen grupların talip olduğu iddiasına ilişkin
Başbakandan sözlü soru önergesi (6/300)

BAŞKAN - 31 inci sırada, Yalova Milletvekili
Yaşar Okuyan'ın, Hazine arazilerine RP'ye yakınlığı
ile bilinen grupların talip olduğu iddiasına
ilişkin Başbakandan sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

32.-Yalova Milletvekili Yaşar Okuyan'ın,
Sıvas Belediyesine aktarılan para miktarına
ilişkin Çevre Bakanından sözlü soru
önergesi (6/301)

BAŞKAN - 32 nci sırada, Yalova Milletvekili
Yaşar Okuyan'ın, Sıvas Belediyesine aktarılan
para miktarına ilişkin Çevre Bakanından
sözlü soru önergesi...

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

33.-Yalova Milletvekili Yaşar Okuyan'ın,
kaybolan insanların bulunması için yapılan
çalışmalara ilişkin İçişleri
Bakanından sözlü soru önergesi (6/302)

BAŞKAN - 33 üncü sırada, Yalova
Milletvekili Yaşar Okuyan'ın, kaybolan insanların
bulunması için yapılan çalışmalara
ilişkin İçişleri Bakanından sözlü
soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

34.-Yalova Milletvekili Yaşar Okuyan'ın,
ithalat ve ihracatımızın durumuna ilişkin
Sanayi ve Ticaret Bakanından sözlü soru önergesi
(6/303)

BAŞKAN - 34 üncü sırada, Yalova
Milletvekili Yaşar Okuyan'ın, ithalat ve ihracatımızın
durumuna ilişkin Sanayi ve Ticaret Bakanından sözlü
soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

35.-Yalova Milletvekili Yaşar Okuyan'ın,
Antbirlik'te çalışmadan maaş aldıkları
iddia edilen kişilere ilişkin Sanayi ve Ticaret Bakanından
sözlü soru önergesi (6/304)

BAŞKAN - 35 inci sırada, Yalova Milletvekili
Yaşar Okuyan'ın, Antbirlik'te çalışmadan
maaş aldıkları iddia edilen kişilere
ilişkin Sanayi ve Ticaret Bakanından sözlü
soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

36.-Yalova Milletvekili Yaşar Okuyan'ın,
et ithalatına ilişkin Tarım ve Köyişleri
Bakanından sözlü soru önergesi (6/305)

BAŞKAN - 36 ncı sırada, Yalova
Milletvekili Yaşar Okuyan'ın, et ithalatına
ilişkin Tarım ve Köyişleri Bakanından
sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

37.-Yalova Milletvekili Yaşar Okuyan'ın,
pamuk üreticilerinin desteklenmesine ilişkin Tarım
ve Köyişleri Bakanından sözlü soru
önergesi (6/306)

BAŞKAN - 37 nci sırada, Yalova Milletvekili
Yaşar Okuyan'ın, pamuk üreticilerinin desteklenmesine
ilişkin Tarım ve Köyişleri Bakanından
sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

38.-Yalova Milletvekili Yaşar Okuyan'ın,
devlet televizyonunun bir kanalında Kürtçe
yayın için hazırlık yapıldığı
iddiasına ilişkin Başbakandan sözlü
soru önergesi (6/307)

BAŞKAN - 38 inci sırada, Yalova Milletvekili
Yaşar Okuyan'ın, devlet televizyonunun bir kanalında
Kürtçe yayın için hazırlık
yapıldığı iddiasına ilişkin
Başbakandan sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

39.-Yalova Milletvekili Yaşar Okuyan'ın,
kamu kurum ve kuruluşlarında yapılması
düşünülen atama ve nakillere ilişkin
Başbakandan sözlü soru önergesi (6/308)

BAŞKAN - 39 uncu sırada, Yalova Milletvekili
Yaşar Okuyan'ın, kamu kurum ve kuruluşlarında
yapılması düşünülen atama ve
nakillere ilişkin Başbakandan sözlü soru
önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


40.-Yalova Milletvekili Yaşar Okuyan'ın,
Güllük Karakolunun İran askerlerince tarandığı
iddialarına ilişkin  Dışişleri
Bakanı ve Başbakan Yardımcısından
sözlü soru önergesi (6/309)

BAŞKAN - 40 ıncı sırada,
Yalova Milletvekili Yaşar Okuyan'ın, Güllük
Karakolunun İran askerlerince tarandığı
iddialarına ilişkin Dışişleri
Bakanı ve Başbakan Yardımcısından
sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


41.-Yalova Milletvekili Yaşar Okuyan'ın,
çıkarılması düşünülen
vergi affı kapsamına ilişkin Maliye Bakanından
sözlü soru önergesi (6/310)

BAŞKAN - 41 inci sırada Yalova Milletvekili
Yaşar Okuyan'ın, çıkarılması
düşünülen vergi affı kapsamına
ilişkin Maliye Bakanından sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


42.-Yalova Milletvekili Yaşar Okuyan'ın,
ülkemizin elektrik ihtiyacının hangi kaynaklardan
karşılanacağına ilişkin Enerji ve
Tabiî Kaynaklar Bakanından sözlü soru önergesi
(6/311)

BAŞKAN - 42 nci sırada, Yalova Milletvekili
Yaşar Okuyan'ın, ülkemizin elektrik ihtiyacının
hangi kaynaklardan karşılanacağına ilişkin,
Enerji ve Tabiî Kaynaklar Bakanından sözlü
soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


43. - Muğla Milletvekili Zeki Çakıroğlu'nun,
Atatürkçü Düşünce Derneği
Kastamonu-Cide İlçe şubesince asılan
bir pankartın Emniyetçe indirildiği iddiasına
ilişkin İçişleri Bakanından sözlü
soru önergesi (6/313)

BAŞKAN - 43 üncü sırada, Muğla
Milletvekili Zeki Çakıroğlu'nun, Atatürkçü
Düşünce Derneği Kastamonu-Cide İlçe
Şubesince asılan bir pankartın emniyetçe
indirildiği iddiasına ilişkin İçişleri
Bakanından sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


44.-Denizli Milletvekili Hilmi Develi'nin, Denizli-Güney
İlçesi-Hamidiye Köyü içme suyu
projesine ilişkin Devlet Bakanından sözlü
soru önergesi (6/314)

BAŞKAN - 44 üncü sırada, Denizli
Milletvekili Hilmi Develi'nin, Denizli-Güney İlçesi-Hamidiye
Köyü içmesuyu projesine ilişkin Devlet
Bakanından sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


45.-Denizli Milletvekili Hilmi Develi'nin, Denizli-Yenicekent-Ertuğrul-Cindere
arasındaki yolun asfalt yapımı ve Güney-Parmaksızlar
Yolu onarımına ilişkin Devlet Bakanından
sözlü soru önergesi (6/315)

BAŞKAN - 45 inci sırada, Hilmi Develi'nin,
Denizli-Yenicekent-Ertuğrul-Cindere arasındaki yolun
asfalt yapımı ve Güney-Parmaksızlar
yolu onarımına ilişkin, Devlet Bakanından
sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


46.-Denizli Milletvekili Hilmi Develi'nin, Denizli-Güney-Çamrak
Köprüsü ve Koparan Köyü Deresi ile Karagöz
Köyü Yoluna Menfez yapımına ilşikin
Devlet Bakanından sözlü soru önergesi (6/316)

BAŞKAN - 46 ncı sırada, Denizli
Milletvekili Hilmi Develi'nin, Denizli-Güney-Çamrak
Köprüsü ve Koparan Köyü Deresi ile Karagöz
Köyü yoluna menfez yapımına ilişkin
Devlet Bakanından sözlü soru önergesi...

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


47.-Denizli Milletvekili Hilmi Develi'nin, Denizli
güney şelalesine ilişkin Turizm Bakanından
sözlü soru önergesi (6/317)

BAŞKAN - 47 nci sırada, Denizli Milletvekili
Hilmi Develi'nin, Denizli Güney Şelalesine ilişkin
Turizm Bakanından sözlü soru önergesi...


Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


48.-Denizli Milletvekili Hilmi Develi'nin, Denizli'nin
bazı ilçelerinin kalkınmada öncelikli
yöreler kapsamına alınmasına ilişkin
Başbakandan sözlü soru önergesi (6/318)

BAŞKAN - 48 inci sırada, Denizli Milletvekili
Hilmi Develi'nin, Denizli'nin bazı ilçelerinin kalkınmada
öncelikli yöreler kapsamına alınmasına
ilişkin Başbakandan sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

49.-Denizli Milletvekili Hilmi Develi'nin, Denizli-Güney-Ertuğrul
Köyü Trafosunun büyütülmesine ilişkin
Enerji ve Tabiî Kaynaklar Bakanından sözlü
soru önergesi (6/319)

BAŞKAN - 49 uncu sırada, Denizli Milletvekili
Hilmi Develi'nin, Denizli-Güney-Ertuğrul Köyü
trafosunun büyütülmesine ilişkin Enerji ve
Tabiî Kaynaklar Bakanından sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

50. - Tekirdağ Milletvekili Enis Sülün'ün,
Topkapı Sarayında bulunan tarihî eserlerin
envanterine ilişkin Kültür Bakanından sözlü
soru önergesi (6/320)

BAŞKAN - 50 nci sırada, Tekirdağ
Milletvekili Enis Sülün'ün, Topkapı Sarayında
bulunan tarihî eserlerin envanterine ilişkin Kültür
Bakanından sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

51. - İzmir Milletvekili Zerrin Yeniceli'nin,
Malezya'da düzenlenen Müslüman Kadın Parlamenterler
Konferansına ilişkin Başbakandan sözlü
soru önergesi (6/321)

BAŞKAN - 51 inci sırada, İzmir
Milletvekili Zerrin Yeniceli'nin, Malezya'da düzenlenen Müslüman
Kadın Parlamenterler Konferansına ilişkin
Başbakandan sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

52.- Gaziantep Milletvekili Mustafa R. Taşar'ın,
S.S.K. Ok Meydanı Hastanesinde vuku bulduğu iddia edilen
tecavüz olaylarına ve bu konuda alınacak tedbirlere
ilişkin Çalışma ve Sosyal Güvenlik
Bakanından sözlü soru önergesi (6/322)

BAŞKAN - 52 nci sırada, Gaziantep Milletvekili
Mustafa Taşar'ın, SSK Ok Meydanı Hastanesinde
vuku bulduğu iddia edilen tecavüz olaylarına ve
bu konuda alınacak tedbirlere ilişkin Çalışma
ve Sosyal Güvenlik Bakanından sözlü soru
önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

53. - Manisa Milletvekili Tevfik Diker'in, çiftçilerin
T.C. Ziraat Bankası ve Tarım Kredi Kooperatiflerine
olan borçlarına ilişkin Başbakandan
sözlü soru önergesi (6/323)

BAŞKAN - 53 üncü sırada, Manisa
Milletvekili Tevfik Diker'in, çiftçilerin Türkiye
Cumhuriyeti Ziraat Bankası ve tarım kredi kooperatiflerine
olan borçlarına ilişkin Başbakandan
sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

54. - Yalova Milletvekili Yaşar Okuyan'ın,
Ordu'nun İkizce İlçesine bağlı
Yoğunoluk beldesi Belediye Başkanının
DYP'ye geçmesi için transfer pazarlığı
yapıldığı iddiasına ilişkin
İçişleri Bakanından sözlü
soru önergesi (6/324)

BAŞKAN - 54 üncü sırada, Yalova
Milletvekili Yaşar Okuyan'ın, Ordu'nun İkizce
İlçesine bağlı Yoğunoluk Beldesi
Belediye Başkanının DYP'ye geçmesi
için transfer pazarlığı yapıldığı
iddiasına ilişkin İçişleri Bakanından
sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

55. - Trabzon Milletvekili Hikmet Sami Türk'ün,
Millî Gençlik Vakfının açtığı
Yaz Okulu ile bu okulun mezuniyet törenine ilişkin
Başbakandan sözlü soru önergesi (6/325)

BAŞKAN - 55 inci sırada, Trabzon Milletvekili
Hikmet Sami Türk'ün, Millî Gençlik Vakfının
açtığı yaz okulu ile bu okulun mezuniyet
törenine ilişkin Başbakandan sözlü
soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

56. - Burdur Milletvekili Kâzım Üstüner'in,
ziraî ve hayvancılık kredi faizlerine ilişkin
Başbakandan sözlü soru önergesi (6/326)

BAŞKAN - 56 ncı sırada, Burdur
Milletvekili Kâzım Üstüner'in ziraî
ve hayvancılık kredi faizlerine ilişkin Başbakandan
sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


57. - Denizli Milletvekili Hilmi Develi'nin, pamuk
taban fiyatlarına ve birliklerine ilişkin Başbakandan
sorusu ve Devlet Bakanı Lütfü Esengün'ün
cevabı (6/327)

BAŞKAN - 57 nci sırada, Denizli Milletvekili
Hilmi Develi'nin, pamuk taban fiyatlarına ve birliklerine
ilişkin Başbakandan sözlü soru önergesi.

Soruyu yanıtlayacak Sayın Bakan?..
Burada.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından sözlü
olarak yanıtlanmasını arz ederim.

Saygılarımla.

 Hilmi Develi

 Denizli

Konu: Pamuk taban fiyatları.

Soru 1. Pamuk taban fiyatlarının Hükümetçe
belirlenmesinde, günümüz enflasyonunun ve ürün
maliyet esasının göz önüne alınması,
üreticinin korunarak emeğinin ve alın terinin
karşılığını alabilmesi ve
ürün fiyatının bu konularla ilişkilendirilmesi
gerekmez mi?

2. Taban fiyatlarına Hükümetçe
belirlenecek bir primin eklenmesi konusunda çalışmalarınız
var mıdır? Var ise, ne yöndedir?

3. Maliyete dayalı oluşacak fiyata ek
olarak ödenmesi gereken primin uygulanması, kayıtdışı
ekonominin vergi yönünden kontrol altına alınmasını
kolaylaştırabilecek midir? Bugüne dek üretici
aleyhine gelişen olumsuzluklar bu uygulamayla giderilebilecek
midir?

4. Pamuk üreticilerinin ortağı olduğu
birliklerin günümüzdeki sağlıksız
koşullarının, ürüne, üreticiye
ve dolayısıyla devlet ekonomisine verdiği zararların
giderilmesi konusunda Hükümetçe bir girişiminiz
olacak mıdır?

5. Birliklerin ürünü değerlendirebilmekten
öte, üreticiyi zor durumda bıraktığı,
hakkını vermediği, hatta, sesini duyurmakta
çok yetersiz kaldığı doğru mudur?
Doğru ise, konunun ivedilikle sağlıklı ve
kalıcı bir çözüme kavuşması
için yapacağınız çalışmalar
neler olacaktır?

BAŞKAN - Sayın Bakan, buyurun. 

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Denizli
Milletvekili Sayın Hilmi Develi'nin biraz önce bilgilerinize
arz edilen sorularına cevapları arz ediyorum.

Birinci sualin cevabı olarak; taban fiyatlarının
Hükümetçe belirlenmesi uygulamasına son
verilmiştir. Bu çerçevede, 1996-1997 alım
döneminde, pamuk alım fiyatları, ilgili birliklerce
belirlenmiştir. Fiyatların belirlenmesinde, enflasyon
koşulları, üretici maliyeti, iç ve dış
piyasa fiyat düzeyi gibi kriterlerin göz önünde
bulundurulduğu bilinmektedir. 

İkinci ve üçüncü soruların
cevabı olarak şu bilgiyi arz ediyorum: Prim sistemi,
yurtiçi fiyatlarının yurtdışı
fiyatlarından düşük olduğu durumlarda
üreticiyi korumak amacıyla uygulanmaktadır.
Halen, yurtiçi pamuk fiyatları yurtdışı
fiyatlarının üzerinde olduğundan, teknik
olarak prim sisteminin uygulanması imkânı
bulunmamaktadır. Ayrıca, pamuk ihracatında
fon ve kota uygulaması kaldırılmak suretiyle,
ürünün, serbest piyasa koşullarında
değerini bulması da sağlanmıştır.


Son olarak, dördüncü ve beşinci
soruların cevabını arz edeyim: Birlikler,
çalışma konularına giren ürünlerin
değerlendirilmesi ve üreticinin korunması bakımından
organize olmuş yegâne kuruluşlardır.
Birliklerin içinde bulundukları finansal tıkanıklıkları
aşmak ve yönetsel sorunlarını gidermek
üzere yasal düzenlemeler yapılmakta ve idarî
önlemler alınmaktadır.

Bilgilerinize, saygıyla arz ediyorum. 

BAŞKAN - Teşekkür ediyorum Sayın
Bakan.

Sayın Develi?..

Sayın Develi, yerinizden; ama, sanıyorum,
stenograflar sesinizi almakta zorlanacak; biraz öne teşrif
buyurur musunuz.

HİLMİ DEVELİ (Denizli) - Sayın
Başkan, özellikle fiyatların belirlenmesinde
devletin etkinliği birlikler vasıtasıyla gerçekleştirilir;
çünkü, birlikler, Sanayi ve Ticaret Bakanlığına
bağlıdır. Dolayısıyla, ürünün
gerçek anlamda belirlenmesi, maliyet uygulamasının
tamamen dışında bir unsur haline gelmiştir;
yani, üreticinin, ektiğinin ürün bedelini alması
kesinlikle söz konusu olmamıştır; bu
birincisi. 

İkincisi, prim uygulaması, gerçekten
olması gereken bir anlayış diye düşünüyorum.
Birliklerin bugünkü yapısı içerisinde,
özerk olmadığı sürece devlete bağımlı
olması, birliklerin üyeleri açısından
da herhalde olumsuzlukları sürdürecektir diye
düşünüyorum. 

Teşekkür ederim.

BAŞKAN - Teşekkür ediyorum Sayın
Develi.

58. - Denizli Milletvekili Hilmi Develi'nin, Tariş
Genel Müdürlüğüne yapılan atamaya
ilişkin Sanayi ve Ticaret Bakanından sözlü
soru önergesi (6/329)

BAŞKAN - 58 inci sırada yer alan, Denizli
Milletvekili Hilmi Develi'nin, Tariş Genel Müdürlüğüne
yapılan atamaya ilişkin, Sanayi ve Ticaret Bakanından
sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

59. - Bartın Milletvekili Cafer Tufan Yazıcıoğlu'nun,
bakanlık bütçesinden dernek ve vakıflara
yapılan yardım miktarlarına ilişkin
Kültür Bakanından sözlü soru önergesi
(6/330)

BAŞKAN - 59 uncu sırada, Bartın
Milletvekili Cafer Tufan Yazıcıoğlu'nun, bakanlık
bütçesinden dernek ve vakıflara yapılan
yardım miktarlarına ilişkin, Kültür
Bakanından sözlü soru önergesi. 

Soruyu cevaplandıracak Sayın Bakan?..
Yok.

Sorunun görüşülmesi ertelenmiştir.

60. - Yalova Milletvekili Yaşar Okuyan'ın,
Libya ziyaretine ilişkin  Babakandan sözlü soru
önergesi (6/333)

BAŞKAN - 60 ıncı sırada,
Yalova Milletvekili Yaşar Okuyan'ın, Libya ziyaretine
ilişkin, Başbakandan sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.


61. - Yalova Milletvekili Yaşar Okuyan'ın,
bürokrat atamalarındaki tutumuna ilişkin Başbakandan
sorusu ve Devlet Bakanı Lütfü Esengün'ün
cevabı (6/334)

BAŞKAN - 61 inci sırada, Yalova Milletvekili
Yaşar Okuyan'ın, bürokrat atamalarındaki
tutumuna ilişkin, Başbakandan sözlü soru
önergesi. 

Soruyu yanıtlayacak Sayın Bakan?..
Burada.

Soruyu okutuyorum: 


Türkiye Büyük Millet Meclisi
Başkanlığına

Aşağıdaki yazılı soru
önergemin, Sayın Başbakan tarafından
sözlü olarak cevaplandırılması
hususunda delaletlerinizi saygılarımla arz ederim.

 Yaşar Okuyan

 Yalova

Sorular: 

1.- Sayın Başbakan, basına yansıyan
açıklamalarında, bürokraside yapılan
atamaları, bakanların dahi haberi olmadan kendisinin
yaptığını ifade etmektedir. Bu nasıl
bir hükümet anlayışıdır ki,
bakanların dahi atamalardan haberi olmamaktadır.

2.- Bakanlar süs olsun diye mi atanmışlardır?

3.- Bakanların diğer işlerini de
Sayın Başbakan mı yürütmektedir?


4.- Kapalı kapılar ardında mı
hükümet edilmektedir?

BAŞKAN - Buyurun Sayın Bakan. (RP sıralarından
alkışlar)

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Yalova
Milletvekili Sayın Yaşar Okuyan'ın biraz önce
bilgilerinize arz edilen soru önergesinde, Sayın Başbakanın
basına yansıyan açıklamalarında,
bürokraside yapılan atamaları, bakanların
dahi haberi olmadan kendisinin yaptığı ifade
edilmektedir. 

Sayın Başbakanın böyle bir
beyanı olmamıştır; bu beyan, tamamen
gerçekdışıdır ve Başbakanın,
böyle bir beyanda bulunması da mümkün değildir.


Malum olduğu üzere, üst düzey
bürokrat tayinleri -il müdürü, daire başkanı,
genel müdür muavini, genel müdür ve daha yukarısı-
dörtlü kararnameyle yapılmaktadır; ilgili
Bakanın, Başbakan Yardımcısının
ve bilahara, Başbakanın imzasına takdim edilmektedir.
İlgili bakanın ve Başbakan Yardımcısının
imzası olmadan, zaten, bir atama kararnamesinin Başbakanın
önüne gelmesi mümkün değildir. Dolayısıyla
da, Başbakanın, bakanların haberi olmadan
atama yapması gibi bir davranış, bir uygulama
kesinlikle mümkün değildir. 

"Bakanlar süs olsun diye mi atanmışlardır,
Bakanların diğer işlerini de Sayın Başbakan
mı yürütmektedir, kapalı kapılar
ardında mı Hükümet edilmektedir?"
gibi sualleri, bir milletvekiline veya milletvekili seviyesine
yakışır şekilde bulmuyorum. 

Bakanlar, süs olsun diye atanmamışlar.
Sayın soru sahibi de bilmektedirler ki, Türkiye, bir
hukuk devletidir, Anayasaya göre hükümet edilmektedir.
Bakanların süs olsun diye atandığı
veyahut da bakanların diğer işlerinin de Başbakan
tarafından yürütüldüğü gibi
hususların, soru önergesine konu dahi edilmemesi lazımdır.
İnşallah, bu tür seviyesiz suallerle bir daha
karşı karşıya kalmayız. 

Hepinize saygılarımı arz ediyorum.
(RP sıralarından "Bravo" sesleri, alkışlar)

BAŞKAN - Soru, cevaplandırılmıştır.


62. - Yalova Milletvekili Yaşar Okuyan'ın,
öğretmenlerin can güvenliğine ilişkin
Başbakandan sorusu ve Devlet Bakanı Lütfü
Esengün'ün cevabı (6/335)

BAŞKAN - 62 nci sırada yer alan, Yalova
Milletvekili Yaşar Okuyan'ın, öğretmenlerin
can güvenliğine ilişkin Başbakandan sözlü
soru önergesi vardır.

Soruyu yanıtlayacak Sayın Bakan?..
Burada.

Soruyu okutuyorum:

Türkiye Büyük Millet Meclisi
Başkanlığına

Aşağıda yazılı sorularımın
Sayın Başbakan tarafından sözlü
olarak cevaplandırılması hususunda delaletlerinizi
saygılarımla arz ederim.

 04.10.1996

 Yaşar Okuyan

 Yalova

Sorular:

1. Sayın Başbakanın Afrika ziyareti
öncesinde toplanan Bakanlar Kurulunda, Diyarbakır'da
acımasızca katledilen 4 öğretmen ve terör
konusunun görüşülmemesi, bunun yerine, Sayın
Çiller'in Amerika'ya yapacağı gezinin konuşulması,
RP-DYP Hükümetinin öğretmenlerimize verdiği
değerin bir göstergesi midir?

2. Binlerce okul kapalı iken, eğitim ordusunun
mensupları acımasızca katledilirken, Hükümet
üyelerinin yapacakları gezileri tartışmaları
ne derece doğrudur?

3. Öğretmenlerimize sahip çıkmak
için Hükümetiniz hangi önlemleri almaktadır?

BAŞKAN - Buyurun Sayın Bakan.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Yalova
Milletvekili Sayın Yaşar Okuyan'ın soru önergesini
cevaplandırmak üzere huzurunuzdayım; hepinizi
saygıyla selamlıyorum.

"Sayın Başbakanın Afrika
ziyareti öncesinde toplanan Bakanlar Kurulunda, Diyarbakır'da
acımasızca katledilen 4 öğretmen ve terör
konusunun görüşülmemesi, bunun yerine, Sayın
Çiller'in Amerika'ya yapacağı gezinin konuşulması,
RP-DYP Hükümetinin öğretmenlerimize verdiği
değerin bir göstergesi midir" şeklindeki soruyu
şöyle cevaplandırmak istiyorum:

Sayın milletvekilleri, her Bakanlar Kurulu
toplantısında tabiî ki terör konusu gündeme
gelir; terörle mücadelede alınan mesafe, yapılan
icraatlar ve alınan tedbirler her zaman Bakanlar Kurulunun
gündemindedir ve Bakanlar Kurulumuzun, Hükümetimizin
bu konuda aldığı ciddî tedbirler, Silahlı
Kuvvetlerimizin gösterdiği büyük gayretler
sonucu, bugün, Türkiye'de terör gündemden
düşmüştür.

Bakanlar Kurulunun gündeminde hangi konunun
olması lazım geldiğini, hangi konuların
görüşüldüğünü, zannederim,
sayın soru sahibi değil, Sayın Başbakanımız
tespit etmek durumundadır.

Şehit öğretmen ailelerine yapılan
sosyal yardımları da, soru önergesi dolayısıyla,
kısaca arz etmek istiyorum: Şehit olan öğretmenlerimizden
her birinin kanunî mirasçılarına, en
yüksek devlet memuru aylığının 30
katı tutarı olan miktar, nakdî tazminat olarak
ödenmektedir. 

Şehit öğretmenlerimizin geride kalan
ailelerine sahip çıkmak üzere başlatılan
Öğretmenlerarası Dayanışma ve Yardım
Kampanyası, gerek yurtiçi gerekse yurtdışındaki
öğretmenlerimiz arasında kısa sürede
ve büyük katılımla destek görmüştür.

1987 yılından itibaren şehit
olan öğretmenlerimizin aileleri tespit edilerek, bu kampanyadan
elde edilen gelirden 125'er milyon lira yardım sağlanmış,
bu miktar, 24 Nisan 1994'ten itibaren, her şehit ailesine
ödenmek üzere 200 milyon liraya yükseltilmiştir.


1996 yılından itibaren, her şehit
ailesine, ilk yardım olarak, Millî Eğitim Vakfınca,
doğrudan, 250 milyon lira sosyal yardımda bulunulmaktadır.

İLKSAN tarafından, şehit olan
üye ilkokul öğretmeni ailelerine 40'ar milyon lira
yardım yapılmaktadır.

Yardım amacıyla, ülke genelinde
kız teknik öğretim kurumlarımızın
katılımıyla düzenlenen kermes satışlarından
sağlanan gelirden her şehit ailesine 34,5 milyon lira
yardım sağlanmıştır.

Nakdî Tazminat Kanunu gereğince, şehit
ailelerine, ihtiyaç ve talep belirtmeleri halinde, ikâmet
ettikleri mahalde kiralanan konutların, 10 yıl süreyle
kira ücretleri Millî Eğitim Bakanlığınca
ödenmektedir.

Terör sonucu ev ve eşyaları yakılan
ve tahrip edilen öğretmenlerimiz ile yaralanıp
tedavi görmekte olan öğretmenlerimize de maddî
yardımda bulunulmaktadır.

Şimdiye kadar, yukarıda belirtilen ölçülerde
152 şehitimizin geride kalan kanunî mirasçılarına
Millî Eğitim Bakanlığı, Millî
Eğitim Vakfı, İLKSAN ve diğer yardım
kaynaklarından toplam 31 milyar 590 milyon lira yardım
sağlanmıştır.

Ayrıca, şehit öğretmenlerimizin
isimleri okullara ve eğitim tesislerine verilmekte; çocuklarının,
istekleri doğrultusunda, Bakanlığımıza
bağlı yurt, pansiyon ve yatılı okullara
yerleştirilmesi yapılmakta; aile fertlerinin, öğretmenevi
ve diğer sosyal tesislerimizden, üyemiz statüsünde
ve öncelikli olarak yararlanmaları sağlanmaktadır.

Şehit olan öğretmenlerimizi bir daha
rahmetle anıyor, kederli ailelerine tekrar başsağlığı
diliyor, saygılar sunuyorum. (RP ve DYP sıralarından
alkışlar)

BAŞKAN - Teşekkür ederim Sayın
Bakan.

Soru cevaplandırılmıştır.

63. - Yalova Milletvekili Yaşar Okuyan'ın,
Mısır ziyaretine ilişkin Başbakandan
sözlü soru önergesi (6/336)

BAŞKAN - 63 üncü sırada, Yalova
Milletvekili Yaşar Okuyan'ın, Mısır
ziyaretine ilişkin Başbakandan sözlü soru
önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

64. - Burdur Milletvekili Kâzım Üstüner'in,
bir beyanına ilişkin Dışişleri
Bakanı ve Başbakan Yardımcısından
sözlü soru önergesi (6/337)

BAŞKAN - 64 üncü sırada, Burdur
Milletvekili Kâzım Üstüner'in, bir beyanına
ilişkin Dışişleri Bakanı ve Başbakan
Yardımcısından sözlü soru önergesi.

Soruyu yanıtlayacak Sayın Bakan?..
Yok.

Sorunun görüşülmesi ertelenmiştir.

65. - Rize Milletvekili Ahmet Kabil'in, Karadeniz
Samsun-Sarp yol yapımına ilişkin Bayındırlık
ve İskân Bakanından sorusu ve Devlet Bakanı
Ahmet Cemil Tunç'un cevabı (6/338)

BAŞKAN - 65 inci sırada, Rize Milletvekili
Ahmet Kabil'in, Karadeniz, Samsun-Sarp yolu yapımına
ilişkin Bayındırlık ve İskân
Bakanından sözlü soru önergesi.

Soruyu yanıtlayacak Sayın Bakan?..
Burada.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorularımın
Sayın Bayındırlık Bakanı tarafından
sözlü olarak cevaplandırılması
için gereğini saygılarımla arz ederim.

 Ahmet Kabil 

 Rize

Yapımı yıllardır yılan
hikâyesine dönen Karadeniz sahil yolunun 536 kilometrelik
Samsun-Sarp arası duble yol olarak yapılacağı
ve bir kısım ihalelerin yapıldığı
bilinmektedir; ancak, bu güzergâhta gerekli çalışma
yapılmamaktadır.

Soru 1. Samsun-Sarp yolunda kaç müteahhit
çalışmaktadır? 1996 yılı
ödenekleri ne kadardır?

Soru 2. İhale ilanına çıkarılan
ve dosyaları 15.7.1996 tarihinden beri bekletilen Araklı-Çayeli;
Çayeli-Hopa duble yol ihaleleri ne zaman yapılacaktır?

Soru 3. 1989'dan beri yapımı devam
eden bu yolun ne zaman bitirileceği düşünülmektedir?


BAŞKAN - Sayın Bakan, buyurun.

DEVLET BAKANI AHMET CEMİL TUNÇ (Elazığ)
- Sayın Başkan, değerli arkadaşlarım;
Rize Milletvekili Ahmet Kabil'in sözlü sorusuna cevap
vermek üzere huzurunuzda bulunuyorum. Hepinizi saygıyla
selamlıyorum.

Samsun-Sarp arasındaki yol yapımında
9 müteahhit firma çalışmakta olup, 1996
yılının toplam ödeneği 4 365 412
000 000 TL'dir. 

Ahmet Beyin 2 nci sorusuna gelince: Araklı-Çayeli,
Çayeli-Hopa yollarının proje ve keşif
çalışmaları devam etmekte olup, 1996
yılının sonunda ihaleleri yapılmıştır.

Ahmet Beyin 3 üncü sorusuna gelince: Yapımı
devam eden bu yolların, sözleşmelerindeki ödenekleri
verildiğinde, beş altı yıl içerisinde
tamamlanması planlanmaktadır.

Arz eder, saygılar sunarım. (RP sıralarından
alkışlar)

BAŞKAN - Teşekkür ediyorum Sayın
Bakan.

Soru cevaplandırılmıştır.

66. - Rize Milletvekili Ahmet Kabil'in, yaş
çay bedellerinin peşin ödenmesine ilişkin
Devlet Bakanından sözlü soru önergesi (6/339)

BAŞKAN - 66 ncı sırada, Rize
Milletvekili Ahmet Kabil'in, yaş çay bedellerinin
peşin ödenmesine ilişkin Devlet Bakanından
sözlü soru önergesi vardır.

Soruyu yanıtlayacak Sayın Bakan?..Yok.

Sorunun görüşülmesi ertelenmiştir.

67. - Karaman Milletvekili Fikret Ünlü'nün,
Karaman-Ermenek arasındaki yol yapımına ilişkin
Bayındırlık ve İskân Bakanından
sorusu ve Devlet Bakanı Ahmet Cemil Tunç'un cevabı
(6/340)

BAŞKAN - 67 nci sırada, Karaman Milletvekili
Fikret Ünlü'nün, Karaman-Ermenek arasındaki
yol yapımına ilişkin Bayındırlık
ve İskân Bakanından sözlü soru önergesi
vardır. 

Soruyu yanıtlayacak Sayın Bakan?..
Burada.

Soruyu okutuyorum:

Türkiye Büyük Millet Meclisi
Başkanlığına

Aşağıdaki sorumun, Sayın
Bayındırlık ve İskân Bakanı
tarafından sözlü olarak yanıtlanmasını
arz ederim.

Saygılarımla.

 Fikret Ünlü

 Karaman

Konu: Karaman-Ermenek arası yol yapımı
hakkında.

Soru: Karaman ile ilçesi olan Ermenek arasında
karayolu ağına bağlı ulaşımı
kolaylaştıracak, yani ilçe ile ili birbirine
bağlayacak bir karayolu, ne acıdır ki, yoktur.
Yıllardır, dillere destan bu çağdışı
görüntü bir türlü giderilememektedir.
Vatandaş, Karaman'dan, ilçesi olan Ermenek'e ulaşabilmek
için, İçel İl sınırları
içerisinde 90 kilometre yol katetmek zorunda kalmaktadır.
Karayolları Genel Müdürlüğünün
prestijiyle de bağdaşmayan bu sorunun çözümü
için, bir projeniz var mıdır; bu yolu, karayolları
ağına almayı düşünüyor
musunuz?

BAŞKAN - Buyurun Sayın Bakan.

DEVLET BAKANI AHMET CEMİL TUNÇ (Elazığ)
- Sayın Başkan, değerli arkadaşlarım;
Karaman Milletvekili Fikret Ünlü Beyin sorduğu soruya
cevap vermek üzere huzurunuzda bulunuyorum; hepinizi saygıyla
selamlıyorum.

Karaman-Ermenek yolunun, Karaman-Bucakkışla
arasındaki 39 kilometrelik kesimi, Karayolları Genel
Müdürlüğünün il ağında
yer almakta olup, asfalt sathî kaplamadır. Bucakkışla-Ermenek
yolu ise, 72 kilometre uzunluğunda, platform genişliği
4-6 metre arasında değişen düşük
standartlı, maksimum 1 925 metre rakımından
geçen köy yoludur. Üst yapı ve sanat yapıları
yok denecek kadar az olup, Ermenek yolunda aktif heyelanlı
kesimler de bulunmaktadır. Mevcut yolun, kısmî
onarım çalışmasıyla iyileştirilmesi
söz konusu olmayıp, 10 kilometre platform genişliğinde
standart bir yol yapılmasıyla, maliyeti, 1996 yılı
birim fiyatlarıyla yaklaşık 920 milyar TL'dir.
Ayrıca, Bucakkışla-Ermenek yolunun karayolları
ağına alınması konusunda gerekli işlemlere
başlanmıştır.

Arz eder, saygılar sunarım. (RP sıralarından
alkışlar)

BAŞKAN - Teşekkür ediyorum Sayın
Bakan.

Sayın Ünlü?.. 

FİKRET ÜNLÜ (Karaman) - Teşekkür
ederim.

BAŞKAN - Teşekkür ediyorsunuz.

Soru cevaplandırılmıştır.

68. - Karaman Milletvekili Fikret Ünlü'nün,
Karaman İli Ermenek İlçesi Afet Evlerinin
yapımına ilişkin Bayındırlık
ve İskân Bakanından sorusu ve Devlet Bakanı
Ahmet Cemil Tunç'un cevabı (6/341)

BAŞKAN - 68 inci sırada, Karaman Milletvekili
Fikret Ünlü'nün, Karaman İli Ermenek İlçesi
afet evlerinin yapımına ilişkin Bayındırlık
ve İskân Bakanından sözlü soru önergesi.

Soruyu cevaplandıracak Sayın Bakan?..
Burada.

Soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorumun Sayın Bayındırlık
ve İskân Bakanı tarafından sözlü
olarak yanıtlanmasını arz ederim.

Saygılarımla.

 Fikret Ünlü

 Karaman

Konu: Karaman İl Ermenek İlçesi
afet evlerine verilecek ödenek hakkında.

Fay hattı üzerinde bulunan Ermenek'te
doğal kale biçimindeki kaya ve dağ kütlelerinden
zaman zaman büyük taş ve kaya parçaları
şehir üzerine düşmektedir. Nitekim, burada,
yirmi yıl önce böyle bir olay sonucunda 5 kişi
ölmüş, bunun üzerine de, o günün
hükümeti Ermenek'e afet evleri yapmaya karar vermişti.
Ne yazık ki, programlarda yer almasına rağmen,
gerekli ödenek konulmadığından, bugüne
kadar yapımı da gerçekleşmemiştir.
İki gün önce oluşan ve Torosların
Ermenek bölgesini de içine alan depremde, şehir
üzerine, kaya parçaları yeniden yuvarlanmıştır.
Halk, yine panik halinde, kaya diplerindeki evlerinde oturmak
zorunda bırakılmaktadır.

Soru: 1996 programında yer alan afet evlerinin
yapımını ne zaman gerçekleştirmeyi
düşünüyorsunuz?

BAŞKAN - Buyurun Sayın Bakan.

DEVLET BAKANI AHMET CEMİL TUNÇ (Elazığ)
- Sayın Başkan, değerli arkadaşlarım;
Ermenek İlçe merkezindeki muhtemel kaya düşmesi
afeti nedeniyle, 1972-1974 yılları arasında,
43 konut, ihale yöntemiyle yapılıp hak sahiplerine
verilmiştir. 

1988, 1989 ve 1992 yılları muhtemel
kaya düşmesi afetleri nedeniyle, 7269 sayılı
Kanuna göre, 131 aile hak sahibi kabul edilmiş ve gerekli
borçlanmalarını da yapmışlardır.
Söz konusu yer, 1996 yılı etüt proje programında
yer almaktadır. Etüt proje çalışmalarının
tamamı bitirilmiştir; bütçe yetersizliği
nedeniyle, yatırım programına alınamamıştır.
Bütçe imkânları elverdiğinde, yatırım
programına alınarak konutların yapımına
başlanacaktır.

Arz eder, saygılar sunarım.

BAŞKAN - Sayın Ünlü, bir ek
açıklamanız olacak mı?

FİKRET ÜNLÜ (Karaman) - Sayın
Bakana, verdikleri bilgi için çok teşekkür
ediyorum; ama, sanıyorum bir bilgi eksikliği var. Konu,
yatırım programında. Hatta bir kez ihalesi
de yapıldı, daha sonra, ödenek yetersizliğinden,
müteahhit bıraktı. Bu açıdan,
o bilgi eksikliğini tamamlatırsanız memnun olurum.

Teşekkür ederim.

BAŞKAN - Sayın Bakan, bu ek açıklamayla
ilgili bir bilgi verecek misiniz?

DEVLET BAKANI AHMET CEMİL TUNÇ (Elazığ)
- Hayır efendim.

BAŞKAN - Soru cevaplandırılmıştır.

69.- Karaman Milletvekili Fikret Ünlü'nün,
bulgur ihracatına ilişkin Başbakandan sorusu
ve Devlet Bakanı Lütfü Esengün'ün cevabı
(6/342)

BAŞKAN - 69 uncu sırada, Karaman Milletvekili
Fikret Ünlü'nün, bulgur ihracatına ilişkin
Başbakandan sözlü soru önergesi.

Soruyu cevaplandıracak Sayın Bakan?..
Burada.

Soru önergesini okutuyorum.

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından sözlü
olarak yanıtlanmasını arz ederim.

Saygılarımla.

 Fikret Ünlü

 Karaman

Konu: Bulgur ihracatı hakkında.

Soru 1- Türkiye'de "sanayi ürünü"
sayılması nedeniyle, sanayicinin yüzde 8 KDV
ödediği bulgur, dış ülkelere ihraç
edilirken "tarım ürünü" sayılmaktadır.
Ağır gümrük yatırımları
nedeniyle, Türk bulguru dış pazarlara çok
pahalıya satılmaktadır. Kuşkusuz, bu
işlem, gümrük birliğinin uygulamalarından
kaynaklanıyor. Ancak, böyle bir çelişkinin
kaldırılması da bir zorunluluktur. Sanayicinin
büyük zarara uğradığı bu yanlış
uygulamanın düzeltilerek durumun iyileştirilmesi
için bir girişiminiz olacak mıdır?
Konuyla ilgili olarak çalışmalara ne zaman
başlamayı düşünüyorsunuz?

Soru 2- Şayet, Türkiye'de tüketilirken
"sanayi ürünü" ihraç edilirken
ise "tarım ürünü" sayılan
bulgurun, sanayi ürünü saydırılamaması
halinde, Türkiye'de de tarım ürünü
saydırmayı düşünüyor musunuz?


BAŞKAN - Buyurun Sayın Bakan. 

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Karaman
Milletvekili Sayın Fikret Ünlü'nün, Sayın
Başbakanımıza tevcih ettiği soruların
cevabını arz etmek üzere huzurunuzdayım;
hepinizi saygıyla selamlıyorum. 

6 Mart 1995 tarihli Türkiye Avrupa Birliği
Gümrük Birliğinin tanınmasına ilişkin
1/95 sayılı Ortaklık Konseyi kararıyla,
1 Ocak 1996 tarihinde, Avrupa Birliğiyle Gümrük
Birliği tesis edilmiştir. Buna göre "Malların
Serbest Dolaşımı ve Ticaret Politikası"
başlıklı bölümün 2 nci ve 3
üncü maddeleri, anlaşma kapsamını
belirlemekte ve "malların serbest dolaşımı
ve ticaret politikasıyla ilgili hükümler, tarım
ürünü dışında kalan, Türkiye'de
ya da Toplulukta üretilen ya da üçüncü
ülke kaynaklı olup serbest dolaşıma konulan
ürünlere uygulanır" denilmektedir. 

Diğer taraftan, 17 nci ve 21 inci maddeler, işlenmiş
tarım ürünleri ithalatında uygulanacak
sisteme ilişkin mevzuatı" düzenlemekte
"Topluluk mevzuatına uygun olarak işlenmiş
tarım ürünlerindeki sanayi ve tarım payları
tespit edilmiş ve toplam korumanın sanayi payına
tekabbül eden kısmının Topluluğa
karşı sıfırlanması öngörülmüştür"
demektedir. 

Avrupa Topluluğunun temelini oluşturan
Roma Antlaşmasının 2 sayılı
ekinde tarım ürünleri sıralanmaktadır.
Bulgur, Avrupa Birliğinde kullanılan standart nomenklatürde
1103 kod numarasıyla tarım ürünleri içerisinde
yer almaktadır. Bu durumda, bulgurun, Avrupa Birliği
ülkelerine ihracında, gümrük birliğiyle
sağlanan vergi muafiyetinin talep edilmesi mümkün
görülmemektedir. 

Diğer taraftan, gümrük birliğinin
tamamlanmasına ilişkin 1/95 sayılı
Türkiye-Avrupa Birliği Ortaklık Konseyi Kararının
ikinci kısım 24 üncü maddesinde "Topluluk
ve Türkiye, tarım ürünleri ticaretinde birbirlerine
tanıdıkları tercihli rejimleri aşamalı
olarak ve karşılıklı avantajlar yaratacak
biçimde geliştireceklerdir. Ortaklık Konseyi,
bu tercihli düzenlemelerde yapılan iyileştirmeleri
düzenli olarak inceleyecektir" denilmektedir. Buna göre,
Türkiye, tarım ürünleriyle ilgili olarak
tercihli rejimlerin geliştirilmesini talep edebilir ve de
bulgur için farklı bir uygulama isteyebilir. 

Diğer taraftan, ülkemizde, bulgura uygulanmakta
olan yüzde 8'lik KDV oranının tespiti Maliye
Bakanlığınca yapılmaktadır; Tarım
ve Köyişleri Bakanlığının
bu konuda herhangi bir düzenleme yapabilme yetkisi bulunmamaktadır.


Bulgurun, ülkemizde sanayi ürünü,
ihracatta ise tarım ürünü olarak değerlendirilmesi,
tamamıyla, Başbakanlık Dış Ticaret
Müsteşarlığı tarafından belirlenmektedir.
Bununla ilgili Avrupa Birliğiyle imzalanan Gümrük
Birliği Anlaşması uyarınca, bulgurda sanayi
payı çıkarılıp, geriye kalan
pay ise, tarım payı olarak nitelendirilmekte ve
bu oran üzerinden Avrupa Birliği ülkelerine yapılan
ihracatta Gümrük Vergisi uygulanmaktadır. 

Bilgilerinize, saygıyla arz ediyorum. 

BAŞKAN - Teşekkür ediyorum Sayın
Bakan. 

Sayın Ünlü?.. 

FİKRET ÜNLÜ (Karaman) - Öyle
anlaşılıyor ki, sorun devam edecek; yani,
Türkiye'de üretilen bulgur, dışarıya
ihraç edilirken tarım ürünü, içeride
satılırken sanayi ürünü olarak kabul
edilecek. Sorun çözülmüyor; ama, verdikleri
bilgi için Sayın Bakana teşekkür ediyorum.


BAŞKAN - Sayın Bakan?.. 

DEVLET BAKANI LÜTFÜ ESENGÜN (Erzurum)
- Pek anlayamadım Sayın Başkan. 

BAŞKAN - Sayın Ünlü, ek açıklamasında
"Sayın Bakana, açıklaması için
teşekkür ediyorum; ama, sorunun bu şekilde devam
edeceği anlaşılıyor; bulgurun, ihracatında
tarım, içerideki satışında ise,
sanayi ürünü olarak kabul edilmesinin yarattığı
sorunları, bir süre daha yaşayacağız"
diyor. 

DEVLET BAKANI LÜTFÜ ESENGÜN (Erzurum)
- Evet... 

BAŞKAN - Soru cevaplandırılmıştır.


Teşekkür ediyorum Sayın Bakan.


70. - Denizli Milletvekili Hilmi Develi'nin, Sivil
Havacılık Yasasına ilişkin Ulaştırma
Bakanından sorusu ve Devlet Bakanı Ahmet Cemil Tunç'un
cevabı (6/343)

BAŞKAN - 70 inci sırada, Denizli Milletvekili
Hilmi Develi'nin Sivil Havacılık Yasasına
İlişkin Ulaştırma Bakanından
sözlü soru önergesi.

Soruyu cevaplandıracak Sayın Bakan?..
Burada. 

Soruyu okutuyorum: 

Türkiye Büyük Millet Meclisi
Başkanlığına

Aşağıdaki sorularımın
Sayın Ulaştırma Bakanı tarafından
sözlü olarak yanıtlanmasını arz
ederim. 

Saygılarımla. 

 Hilmi Develi

 Denizli

Konu: Sivil Havacılık Yasası
hakkında. 

Soru 1- Sivil Havacılık Genel Müdürlüğünün
16.5.1995 tarihli yazısı ile Türk Kuşunun
"Dromader-18" tipi uçakların uçuşunun
yasaklanmasına karşın, hâlâ bu
tip uçakların uçmasına kim izin veriyor?


Soru 2- Yasaklamaya karşın, gerçekleştirilen
uçuşlardan 18 inde kaza olduğu ve 5 kişinin
yaşamını yitirdiği hakkında bilginiz
var mıdır? 

Soru 3- 1988 yılında yayımlanan
2920 sayılı Sivil Havacılık Yasasının
14 üncü maddesi gereği, kaza ve kırım
(can kaybı) raporlarının yayımlanması
esasına uygun olarak bugüne dek yapılan kazalar
ve kırımlar Resmî Gazetede rapor halinde yayımlandı
mı? Yayımlanmadı ise, nedenini açıklayabilir
misiniz? 

Soru 4- Uçuşların yasaklanmasından
sonra olan ve bundan sonra da olası kazaların sorumlusu
kimdir? Bu yaşamsal konu ile ilgili olarak Bakanlığınızca
ne zaman önlemler alınacaktır? 

BAŞKAN - Buyurun Sayın Bakan. 

DEVLET BAKANI AHMET CEMİL TUNÇ (Elazığ)
- Sayın Başkan, değerli arkadaşlarım;
Sivil Havacılık Genel Müdürlüğü
denetim elemanlarının yapmış olduğu
incelemede, "Dromader-18" tipi uçaklarda tespit
edilen eksiklikler nedeniyle, belirlenen eksiklikler giderilinceye
kadar, uçuşları geçici olarak durdurulmuştur.
Daha sonra, belirlenen eksikliklerin giderilmesi nedeniyle, uçuşları
kesilmiş olan M-18 uçaklarının uçuşlarına
tekrar izin verilmiştir. 

Meydana gelen kazaların hiçbirinin,
uçuşlara ara verilmesini gerektiren eksikliklerden
dolayı olmadığı, yapılan incelemeler
sonucunda belirlenmiştir. Kaza ve kırım raporları,
tamamlanmalarını müteakip, Cumhuriyet Başsavcılığı
da dahil olmak üzere, kazayla ilgili tüm taraflara gönderilmektedir.
Ayrıca, Uluslararası Sivil Havacılık
Organizasyonuna da bilgi verilmektedir. Sivil Havacılık
Genel Müdürlüğü, havacılık
işletmelerinin genel kabul görmüş emniyet
usullerine göre işletmecilik yapmalarının
takip ve gözetimini aralıksız sürdürmektedir.


Arz eder, saygılar sunarım.

BAŞKAN - Teşekkür ediyorum Sayın
Bakan.

Sayın Develi, soru sahibi olarak?..

HİLMİ DEVELİ (Denizli) - Teşekkür
ederim Sayın Başkan.

BAŞKAN - Soru cevaplandırılmıştır.

Sayın milletvekilleri, sözlü sorular
için Genel Kurul kararıyla ayırdığımız
1 saatlik süremiz dolmuştur.

Şimdi, gündemin "Kanun Tasarı
ve Teklifleri ile Komisyonlardan Gelen Diğer İşler"
kısmına geçiyoruz.

Önce, sırasıyla, yarım
kalan işlerden başlıyoruz.


V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararname ve Millî Savunma Komisyonu
raporunun görüşmelerine kaldığımız
yerden devam edeceğiz.

Komisyon?..

AHMET FEYZİ İNCEÖZ (Tokat) - Burada.

TEMEL KARAMOLLAOĞLU (Sıvas) - Yok, Sayın
Başkan. 

BAŞKAN - Komisyon, yok.

ALGAN HACALOĞLU (İstanbul) - Sayın
Başkan, kendisi "buradayım" diyor, grup
başkanvekili "yok" diyor!..

TEMEL KARAMOLLAOĞLU (Sıvas) - Kendisi
yok; bilgi veriyor...

BAŞKAN - Tasarının görüşülmesi
ertelenmiştir.

2. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (1) 

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu raporunun görüşmelerine
kaldığımız yerden devam ediyoruz.

Komisyon?.. Burada.

Hükümet?.. Burada.

Sayın milletvekilleri, geçen birleşimde,
tasarının 6 ncı maddesi üzerinde, Demokratik
Sol Parti, Cumhuriyet Halk Partisi ve Anavatan Partisi Grupları
adına konuşmalar tamamlanmıştı.


Şimdi, 6 ncı madde üzerinde söz
alan diğer milletvekillerinin isimlerini okuyorum: 

Doğru Yol ve Refah Partisi Grupları adına
söz talebi yok.

Şahısları adına, Sayın
Emin Kul, Sayın Mehmet Aykaç, Sayın Kâzım
Arslan, Sayın Sıtkı Cengil, Sayın
Hikmet Sami Türk.

Sayın Emin Kul, buyurun.

Süreniz 5 dakikadır. 

EMİN KUL (İstanbul) - Teşekkür
ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısının
6 ncı maddesi üzerinde, Anavatan Partisi milletvekili
olarak söz almış bulunuyorum. Görüşlerimi
arz etmeden evvel sizleri saygıyla selamlıyorum.


Tasarının 6 ncı maddesi de,
tasarıda yer verilen para toplamaya yönelik mantığın
sergilenmesinden ibaret bir madde halindedir. Maddenin 1 nci fıkrasında,
borçlanma yapanların, sadece bir ödenti belgesini
Sosyal Sigortalar Kurumuna göndermeleri yeterli görülmüştür.
Maddenin ikinci fıkrasındaki "borçlanılan
sürelerin" deyimi, üçüncü fıkra
ile çelişmektedir. Zira, borçlanma ve borçlanılan
bir süre söz konusu olmayıp, daha önceki
fiilî hizmet süresi -borçlanacağın-
ne olursa olsun, 5 000 gün karşılığı
12 500 dolar ödenmesi, borçlanmada esastır.
Dolayısıyla, tasarının lafzından
da bu anlaşılmaktadır. 

Borçlanılan sürelerin, üç
yıl geçmeden hizmet süresi olarak değerlendirilmeyeceği
hükmü ise tam bir garabettir. Hizmet süresi ile
kasanın ödeme yükümlülüğü
yekdiğerine karıştırılmıştır.
Bu husus, 2829 sayılı hizmetlerin birleştirilmesiyle
ilgili Kanuna da aykırı bir husustur. Kaldı
ki, yaşayanlar ile üç yıllık bekleme
süresinde ölebilecek olanlar da aynı hükme
tabi halde tutulmuşlardır ve bunun büyük
sakıncaları vardır. Ayrıca "hizmet
süreleri" kavramı, emeklilik dışındaki
bazı işlemlerde -eş durumundan nakil, pasaport,
vize gibi birtakım işlemlerde- gerekli olmaktadır.
Borçlanan kimsenin, borçlandığı
sürelerin, bu tür işlemler için de üç
yıl süreyle geçersiz sayılmasını
doğuracak böyle bir düzenleme hiçbir mantığa
dayanmamaktadır ve sakıncalıdır. 




(1) 209 S. Sayılı Basmayazı
6.2.1997 tarihli 56 ncı Birleşim Tutanağına
eklidir.

Üçüncü fıkrada ise,
aylık bağlanması için şart koşulan
5 000 günün tamamlanmasında, sosyal güvenlik
kuruluşlarına tabi olarak geçen hizmetlerin
dikkate alınmayacağı hükme bağlanmaktadır;
yani, sosyal güvenlik kurumlarına tabi, geçmiş
hizmetleri ne olursa olsun, 7 nci maddede tekraren belirtildiği
gibi, borçlanacak herkesin, en az 5 000 gün karşılığı
borçlanarak, 12 500 dolar ödemesi şart koşulmaktadır.
Bu şart yerine getirildikten sonra, varsa sosyal güvenlik
kuruluşlarına tabi hizmetlerin, borçlanılan
hizmetle birleştirilebileceği öngörülmektedir.
Burada, gerçek bir birleştirme işleminden,
elbette ki, böylece bahsetmek mümkün olmamaktadır.


Sosyal güvenlik kuruluşlarına tabi
hizmetleri olanların bu hizmetleri gözardı
edilerek, 5 000 gün=12 500 dolar karşılığı
borçlanmalarını zorunlu kılmak, hizmetten
yararlananlar ve yararlanacaklar arasında nimet-külfet
dengesi bakımından da eşitsizlik yaratmaktadır.
Bir örneklemeyle bu hususu açıklamak gerekirse:
Sosyal güvenlik kuruluşlarına daha önce
4 000 gün prim ödemiş kimse, hayatının
hiçbir safhasında, sosyal güvenlik kuruluşlarından
hiçbirisine bir gün dahi prim ödememiş
bir kimseyle aynı değerde tutulmakta, sistemden yararlanabilmek
için, her ikisinin de 5 000 gün karşılığı
12 500 dolar ödemesi öngörülmektedir. 

Oysaki, sosyal güvenlik ilkelerinden birisi
de, değişik sosyal güvenlik kuruluşlarına
tabi hizmetlerin birleştirilerek değerlendirilmesidir.
Dolayısıyla, bu düzenlemeden de görülmektedir
ki, bir birleştirilme işlemi söz konusu değildir.
Kaldı ki, bu kanun tasarısıyla kurulan kasa,
bir borçlanma işlemi ve gerekçesine dayalıdır.
Sosyal güvenlik kuruluşlarına, daha önce
4 000 gün prim ödemiş bir kimsenin 1 000 günün
karşılığı primi ödeyerek borçlanması
ve böylece emekli olarak aylığa hak kazanabilmesi
gerekirken, amacı para toplamak olan tasarı, borçlanma
yaftası altında, borçlanma ilkelerini berhava
ederek, dinamitleyerek, komisyondan bir günde geçirilip,
bu tutarsızlıklar içinde Yüce Meclise
getirilmiştir. Kaldı ki, sosyal güvenlik kuruluşlarında
norm ve standart birliğine gidilmesinin, sözde çalışmalarının
yürütüldüğü ve giderek bu kuruluşların
tek çatı altında toplanmasının
Yedinci Beş Yıllık Plan içinde hedeflendiğinin
söylendiği... 

(Mikrofon otomatik cihaz tarafından kapatıldı)

BAŞKAN - Sayın Kul, lütfen, sözlerinizi
toparlayın.

EMİN KUL (Devamla) - ...Uluslararası
Çalışma Teşkilatına (ILO) 1 milyon
dolar karşılığı yaptırılan
"sosyal güvenlikte yeni bir yapılanma arayışı"
çalışmalarının, bu tasarıda
imzaları olan bakanlar tarafından açıklandığı
bir dönemde, böylesine bir düzenlemenin Meclise
getirilmesinin mantığını da izah etmek
mümkün değildir. 

Kaynak bulma şaşkınlığının,
sosyal güvenlik kavramını ve esaslarını
tahrip ederek, sosyal güvenlik diye yutturulmasına
müsaade edilmemelidir; dolayısıyla, bu madde
reddedilmelidir. 

Teşekkür eder, saygılar sunarım.
(ANAP sıralarından alkışlar)

BAŞKAN - Teşekkür ediyorum Sayın
Kul.

Sayın Mehmet Aykaç, buyurun. (RP sıralarından
alkışlar)

Sayın Aykaç, süreniz 5 dakikadır.

MEHMET AYKAÇ (Çorum) - Teşekkür
ederim.

Sayın Başkan, sayın milletvekilleri;
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
6 ncı maddesi üzerinde, şahsım adına
söz almış bulunuyorum; Yüce Heyetinizi
saygıyla selamlıyorum.

Sayın Başkan, değerli arkadaşlar;
üzerinde görüştüğümüz
209 sıra sayılı kanun tasarısının
6 ncı maddesiyle, primi ödenmiş sürelerin
değerlendirilmesi düzenlenmiştir. Yasanın
3 üncü, 4 üncü ve 5 inci maddelerine göre
borçlanma yapanlar, ilk taksitlerini, Çalışma
ve Sosyal Güvenlik Bakanlığının
tespit edeceği tarihte, Türkiye Cumhuriyeti Ziraat Bankasına
yatıracaklar ve taksit dekontunu yazılı taleplerine
ekleyerek, Sosyal Sigortalar Kurumuna bildirecekler, o günden
itibaren de emeklilik borçlanma takvimi başlamış
olacaktır. Dilekçe verme şekil şartı
bulunduğundan, dekontun dilekçeye eklenmesi, müracaatın
zamanında yapıldığını göstermektedir
ve postadaki gecikmeler böylece itibara alınmayacak,
dekontun üzerindeki tarihe itibar edilecektir. Böylelikle,
vatandaşın lehinde bir uygulama yapılmış
olacaktır. 

Sayın Başkan, değerli milletvekilleri;
yine, üzerinde görüştüğümüz
tasarının 6 ncı maddesi, aylık bağlanacak
kişinin üç taksitten oluşan borçlanma
sürecini tamamladıktan sonra üç yıl
beklemesini öngörmekte ve bu üç yılın
sonunda, sosyal güvenlik açısından 5
000 gün hizmeti var kabul edilerek emekliliğe hak kazanmaktadır.


Sayın milletvekilleri, bu tasarıya
göre, borçlanma yapanların hizmet süreleri
diğer sosyal güvenlik kuruluşlarında geçen
hizmetleriyle birleştirilemeyecek; fakat, adı geçen
sosyal güvenlik kuruluşları 2829 sayılı
Kanuna göre birleştirme işlemini yapabileceklerdir.
Bunu gözardı etmemek gerekir. 

Sayın Başkan, sayın milletvekilleri;
bu kanunu yürütmek için ayrıca bir teşkilat
kurulmamıştır. İlgisi olmadığı
halde bu kanunu yürütme işlemlerini Sosyal Sigortalar
Kurumu yapacaktır. Dolayısıyla, yeni bir
kurum kurma israfından da böylelikle vazgeçilmiş
olacaktır. 

Bu kanun yararlıdır, hayırlıdır.


Yüce Heyetinizi saygıyla selamlıyorum.
(RP ve DYP sıralarından alkışlar) 

BAŞKAN - Teşekkür ediyorum Sayın
Aykaç. 

6 ncı madde üzerinde görüşmeler
tamalanmıştır. 

6 ncı maddeyi oylarınıza sunuyorum...

AYHAN FIRAT (Malatya) - Karar yetersayısının
aranmasını istiyorum. 

BAŞKAN - Özür dilerim... Önergeler
var... 

NİHAT MATKAP (Hatay) - Sayın Başkan,
zaten naylon önergeler, çekerler birazdan. 

BAŞKAN - Önergeleri okutuyorum: 

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddenin
birinci fıkrası aşağıdaki şekilde
değiştirilmiştir. 

 Cemalettin Lafçı Murtaza Özkanlı
Mustafa Köylü

 Amasya Aksaray Isparta

 Cafer Güneş Memduh Büyükkılıç

 Kırşehir Kayseri

Değişiklik Önerisi:

3, 4 ve 5 inci maddelerinin esaslarına göre
borçlanma yapanlar yazılı taleplerini, primlerinin
tamamının ödenmesi ve bu ödemeye ait belge
ile Sosyal Sigortalar Kurumuna yazılı olarak başvurur.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
birinci fıkrası aşağıdaki şekilde
değiştirilmiştir.

 Murtaza Özkanlı Cemalettin Lafçı
Mustafa Köylü

 Aksaray Amasya Isparta

 Cafer Güneş Memduh Büyükkılıç

 Kırşehir Kayseri

Değişiklik Önerisi:

Bu kanun hükümlerine göre borçlanma
yapanlar yazılı taleplerini Sosyal Sigortalar Kurumuna
verirler. 

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
birinci fıkrası aşağıdaki şekilde
değiştirilmiştir.

 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü Memduh Büyükkılıç

 Isparta Kayseri

Değişiklik Önerisi :

3, 4 ve 5 inci maddelerinin esaslarına göre
borçlanma yapanların taleplerine ait usuller tüzük
ile nitelenir.

TEMEL KARAMOLLAOĞLU (Sıvas) - Önergelerini
geri çekiyorlar efendim.

BAŞKAN - Okunduktan sonra efendim...

NİHAT MATKAP (Hatay) - Söylemiştim
Sayın Başkan, naylon bunlar...

BAŞKAN - Buyurun.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
birinci fıkrasının aşağıdaki
şekilde değiştirilmesini arz ve teklif ederiz.

 Cemalettin Lafçı Murtaza Özkanlı
 Mustafa Köylü 

 Amasya Aksaray Isparta

 Cafer Güneş Memduh Büyükkılıç

 Kırşehir Kayseri

Değişiklik Önerisi:

3, 4 ve 5 inci maddelerin esaslarına göre
borçlanma esasları ile Sosyal Sigortalar Kurumu
birimlerine ait usuller yönetmelikle belirlenir.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
ikinci fıkrası aşağıdaki şekilde
değiştirilmiştir.

 Cemalettin Lafçı Murtaza Özkanlı
 Mustafa Köylü 

 Amasya Aksaray Isparta

 Cafer Güneş Memduh Büyükkılıç

 Kırşehir Kayseri

Değişiklik önerisi:

Bu Kanun hükümlerine göre borçlanılarak
primi ödenen günler, borçlanma tutarının
tamamen ödendiği tarihten itibaren üç yıl
sonra, primi ödenmiş süreler olarak değerlendirilir;
ancak, borçlarının tamamını
ödememiş olanların primleri ödenmiş
kısım süreleri, primi ödenmiş süreler
olarak değerlendirilebilir.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
ikinci fıkrası aşağıdaki şekilde
değiştirilmiştir.

 Cemalettin Lafçı Murtaza Özkanlı
Mustafa Köylü

 Amasya Aksaray Isparta

 Cafer Güneş Memduh Büyükkılıç

 Kırşehir Kayseri

Değişiklik önerisi:

Bu Kanun hükümlerine göre borçlanılarak
primi ödenen günler, borçlanma tutarının
tamamen ödendiği tarihten ancak dört yıl
sonra, primi ödenmiş süreler olarak değerlendirilir.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
ikinci fıkrası aşağıdaki şekilde
değiştirilmiştir.

 Cemalettin Lafçı Murtaza Özkanlı
Mustafa Köylü

 Amasya Aksaray Isparta

 Cafer Güneş Memduh Büyükkılıç

 Kırşehir Kayseri

Değişiklik önerisi:

Bu Kanun hükümlerine göre borçlanılarak
primi ödenen günler, borçlanma tutarının
tamamen ödendiği tarihi takip eden yılbaşından
itibaren primi ödenmiş süreler olarak değerlendirilir.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
ikinci fıkrası aşağıdaki şekilde
değiştirilmiştir.

 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü  Memduh Büyükkılıç

 Isparta Kayseri

Değişiklik önerisi:

Bu Kanun hükümlerine göre borçlanılarak
primi ödenen günler, borçlanma tutarının
tamamen ödendiği tarihten ancak beş yıl
sonra, primi ödenmiş süreler olarak değerlendirilebilir.

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
üçüncü fıkrası aşağıdaki
şekilde değiştirilmiştir.

 Cemalettin Lafçı Murtaza Özkanlı
Mustafa Köylü

 Amasya Aksaray Isparta

 Cafer Güneş Memduh Büyükkılıç

 Kırşehir Kayseri

Değişiklik önerisi:

Sosyal güvenlik kuruluşlarına tabi
olarak geçen hizmet süreleri ikinci fıkra hükmüne
göre değerlendirilen süreler ile birleştirilmek
suretiyle bu Kanun hükümlerine göre aylık
bağlanamaz. 

Türkiye Büyük Millet Meclisi
Başkanlığına 

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
üçüncü fıkrası aşağıdaki
şekilde değiştirilmiştir. 

 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü Memduh Büyükkılıç

 Isparta Kayseri

Değişiklik önerisi:

Sosyal güvenlik kuruluşlarına tabi
olarak geçen hizmet süreleri ikinci fıkra hükmüne
göre değerlendirilen süreler ile birleştirilmek
suretiyle bu Kanun hükümlerine göre aylık
bağlanamaz. Ancak ikinci fıkra hükmüne göre
değerlendirilen süreler 7 nci madde şartına
bağlı olarak borçlanma yapan sosyal güvenlik
kuruluşlarında geçen hizmet süreleri
ile 2829 sayılı Kanun hükümlerine göre
Kasaca birleştirilebilir.  

Türkiye Büyük Millet Meclisi
Başkanlığına 

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
üçüncü fıkrası aşağıdaki
şekilde değiştirilmiştir. 

 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü Memduh Büyükkılıç

 Isparta Kayseri

Değişiklik önerisi:

Sosyal güvenlik kuruluşlarına tabi
olarak geçen hizmet süreleri ikinci fıkra hükmüne
göre değerlendirilen süreler ile birleştirilmek
suretiyle bu Kanun hükümlerine göre aylık
bağlanır. 

Türkiye Büyük Millet Meclisi
Başkanlığına 

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
üçüncü fıkrası aşağıdaki
şekilde değiştirilmiştir. 

 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü Memduh Büyükkılıç

 Isparta Kayseri

Değişiklik önerisi:

Sosyal güvenlik kuruluşlarına tabi
olarak geçen hizmet süreleri ikinci fıkra hükmüne
göre değerlendirilen süreler ile birleştirilmek
suretiyle bu Kanun hükümlerine göre aylık
bağlanamaz. Ancak ikinci fıkra hükmüne göre
değerlendirilen süreler borçlanma yapanın
sosyal güvenlik kuruluşlarında geçen
hizmet süreleri ile 2829 sayılı Kanun hükümlerine
göre ilgili sosyal güvenlik kuruluşlarınca
birleştirilebilir.

Türkiye Büyük Millet Meclisi
Başkanlığına 

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 6 ncı maddesinin
son fıkrasının madde metninden çıkarılmasını
arz ve teklif ederiz.

 Cemalettin Lafçı Murtaza Özkanlı
Cafer Güneş

 Amasya Aksaray Kırşehir

 Mustafa Köylü Memduh Büyükkılıç

 Isparta Kayseri

MURTAZA ÖZKANLI (Aksaray) - Önergelerimizi
geri çekiyoruz Sayın Başkan. 

BAŞKAN - Önergelerinizi geri çekiyorsunuz...

Sayın milletvekilleri, maddeyi...

AYHAN FIRAT (Malatya) - Sayın Başkan,
karar yetersayısının aranmasını
istiyorum.

BAŞKAN - Arayacağım efendim.

...okunan haliyle oylarınıza sunuyorum:
Kabul edenler... Kabul etmeyenler... 

Sayın milletvekilleri, karar yetersayısı
yoktur; saat 17.30'da toplanmak üzere, birleşime ara
veriyorum.

Kapanma Saati: 17.12


İKİNCİ OTURUM

Açılma Saati : 17.35

BAŞKAN : Başkanvekili Uluç
GÜRKAN

KÂTİP ÜYELER : Zeki
ERGEZEN (Bitlis), Fatih ATAY (Aydın)


 

BAŞKAN - Sayın milletvekilleri, Türkiye
Büyük Millet Meclisinin 70 inci Birleşiminin İkinci
Oturumunu açıyorum.

V. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu raporunun görüşmelerine
kaldığımız yerden devam ediyoruz.

Komisyon ve Hükümet yerlerini aldılar.

Tasarının 6 ncı maddesinin oylanması
sırasında karar yetersayının aranması
istenilmişti; ama, bulunamamıştı.

Şimdi, karar yetersayısını
tekrar arayacağım.

6 ncı maddeyi okunan şekliyle kabul
edenler... Kabul etmeyenler... Madde kabul edilmiştir, karar
yetersayısı vardır.

7 nci maddeyi okutuyorum: 

Aylık Tahsisi ve Aylığın
Başlangıç Tarihi

MADDE 7. - Bu Kanuna göre aylık bağlanabilmesi
için;

a) En az 5000 gün karşılığı
borçlanarak primi ödenmiş olması,

b) Kadın ise 50, erkek ise 55 yaşını
doldurmuş olması,

c) 6 ncı maddenin ikinci fıkrasındaki
üç tam yıl bekleme süresinin tamamlanmış
olması,

d) Sosyal Sigortalar Kurumuna yazılı
istekte bulunulması,

Şartlarına bağlı olarak aylık
hesabı 506 sayılı Sosyal Sigortalar Kanunu
hükümlerine göre yapılır. Ancak ölüm
aylığı bağlanmasında (b) bendi hükmü
aranmaz ve haksahiplerine 506 sayılı Sosyal Sigortalar
Kanunu hükümleri uygulanır.

Bu madde uyarınca 506 sayılı
Kanun hükümlerine göre bağlanacak aylığın
hesaplanmasına esas göstergenin tespitinde, prim borcunun
tamamen ödendiği tarihteki gösterge tespit tabloları
uygulanır.

Birinci fıkra hükmüne göre
aylık bağlananlar ile bunların 506 sayılı
Kanunun 36 ncı maddesinde belirtilen aile bireylerine aylık
bağlama tarihinden itibaren ve Türkiye'de bulundukları
sürece aynı Kanunun ilgili maddelerine göre sağlık
yardımı yapılır. Bu suretle yapılan
sağlık yardımlarının giderleri
Kasa tarafından karşılanır.

Birinci fıkra hükmüne göre
aylık tahsisi yapılamayan sigortalıya veya
haksahiplerine 506 sayılı Sosyal Sigortalar Kanunu
esaslarında toptan ödeme yapılır.

BAŞKAN - Madde üzerinde grupları
adına, Anavatan Partisi Grubu adına Sayın
Emin Kul, Cumhuriyet Halk Partisi Grubu adına Sayın
Mehmet Moğultay; şahısları adına,
Sayın Emin Kul, Sayın Kâzım Arslan,
Sayın Mehmet Aykaç, Sayın Sıtkı
Cengil, Sayın Hikmet Sami Türk ve Sayın Memduh
Büyükkılıç söz istemiş
bulunuyorlar.

Anavatan Partisi Grubu adına Sayın
Emin Kul; buyurun efendim.

EMİN KUL (İstanbul) -Sayın
Başkan, Grubum ve şahsım adına yapacağım
konuşmayı birleştirebilir miyim?

BAŞKAN - Efendim, son grup olsaydınız
belki birleştirebilirdik; ama, ilk grup olduğunuz için
o şansınız yok, ayrıca konuşacaksınız.

NİHAT MATKAP (Hatay) -Sayın Başkan,
arzu ederseniz, önce, bizim Grup konuşsun.

BAŞKAN - CHP Grubu adına, Sayın
Mehmet Moğultay; buyurun efendim.

CHP GRUBU ADINA MEHMET MOĞULTAY (İstanbul)
- Sayın Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 7 nci maddesi üzerinde
söz almış bulunuyorum; bu vesileyle, Yüce
Heyeti saygıyla selamlıyorum.

Sayın Başkan, değerli milletvekilleri;
görüşülmekte olan 209 sıra sayılı
tasarının adı, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısıdır. Maalesef, bu yasa tasarısı,
çalışma hayatının sosyal tarafları
tarafından "Sosyal Sigortalar Kurumunun cenaze marşı
yasası" olarak adlandırılmaktadır.


Anayasamızın 2 nci maddesine göre,
Türkiye Cumhuriyeti sosyal bir hukuk devletidir. Anayasanın
60 ıncı maddesi de "herkes, sosyal güvenlik
hakkına sahiptir. Devlet, bu güvenliği sağlayacak
gerekli tedbirleri alır ve teşkilatı kurar"
hükmünü amirdir. Bu maddeye göre, sosyal güvenlik,
vatandaşımız için bir hak, devlet için
bir görevdir. Yine, Anayasamızın 62 nci maddesi
de, devlet, yabancı ülkelerde çalışan
Türk yurttaşlarının, vatandaşlarının
 sosyal güvenliklerinin sağlanması için
gereken tedbirleri alır hükmünü ihtiva etmektedir.


Bu kanun tasarısı -tümü üzerinde
konuşan arkadaşlarımın da belirttiği
gibi- geçmişin borçlanması yanında,
gelecek günlerin satın alınmasını
öngörmektedir. Bugüne kadar çıkarılmış
olan tüm borçlanma yasaları, geçmiş
günlerin borçlanması amacıyla çıkarılmıştır.
İlk kez bu tasarıyla, geleceği satın
almak gündeme getirilmiştir. Tasarının
3 üncü maddesini aynen okuyorum: "Yurtdışında
bulunanlar ile yurtdışında bulunmuş
olanlar..." Yüce Heyetin takdirine sunuyorum; burada,
yurttaşlık koşulu aranmamaktadır...


Daha önce, borçlanmaya ilişkin
çıkarılan 3201 sayılı Yasada,
2147 sayılı Yasada, açıkça,
yurttaşlık koşulu vardır, Türk
vatandaşlığı koşulu aranmaktadır.
Bu tasarıda, borçlanmak için yurttaşlık
koşulu aranmadığından, Türkiye'de
geçici olarak bulunan yabancılar da borçlanarak
emekli olabilecekler ve ülkelerine döndüklerinde
de, Türkiye'den emekli aylığı alabileceklerdir.


Bu tasarının, yurt dışında
bulunan yurttaşlarımızın istekleri
doğrultusunda hazırlandığı, kanun
tasarısının genel gerekçesinde yazılıdır.
Bu gerekçe de doğru değildir. Kaldı ki,
bırakınız yurt dışında
bulunan yurttaşlarımızın isteklerinin
olmasını, bu yasa tasarısına karşı
olumsuz tepkileri de bulunmaktadır. 

Bu yasa tasarısıyla, amaç, ne
yurt dışında bulunan yurttaşlarımızın
isteklerini yerine getirmektir -esasen, burada, sosyal tarafların
muvafakati de yoktur- ne sosyal güvenlik sistemimizin içerisinde
bulunduğu finansman sorununu çözmektir ne de sosyal
güvenlik hakkını yaygınlaştırmaktır;
burada, açıkça, asıl amaç,
devletin emeklilik hakkını satarak borçlanmasıdır
ve yeni bir kaynak bulmasıdır. 

Osmanlı döneminde, fetih ve sefer ideolojisi
hâkimdi; Osmanlı döneminde, sarayda kadın,
hazinede para yoksa, sefere çıkılırdı.
Şimdi, Taksim'e cami için fetih sözcükleri
kullanılıyor, Hazineye para için de sefere
çıkıyorsunuz ve kaynak yaratmaya çalışıyorsunuz.
Bu tasarı üzerinde, sosyal tarafların hiçbir
görüşü söz konusu bulunmamaktadır.


Esasen, yurt dışında bulunanların
sosyal güvenlikleri hakkında 1978 ve 1981 yıllarında
çıkarılan iki borçlanma yasası
varken, yeniden, bu yasanın çıkarılması
doğru değildir. Esasen, yürürlükteki yasalarda
yurttaşlık koşulu aranmaktadır; yurt
dışında çalışanların
yurda kesin dönüşlerinde, iki yıl içerisinde
başvurmaları halinde, borçlanma hakları
bulunmaktadır.

Şimdi, bakınız, biz, bu yasa
tasarısıyla, yurt içindekileri bitirdik;
yani,  vatandaşların sorunlarını -sözde-
çözmüşüz, yurt dışında
bulunanların ve vatandaş olmayanların sorunlarını
çözme peşindeyiz!.. Ülkede yerleşik
yurttaşlarımızın yüzde 26'sının
sosyal güvenlik hakkı bulunmamaktadır. Bu tasarı,
bu şekliyle bile, sağlıklı bir aktuaryel
hesap yapılmadan hazırlanmıştır.


Şimdi, tasarıya göre, aylık
bağlanması için öngörülen bekleme
süresi üç yıldır. Şimdi,
toplanan bu fonun, üç yıllık bekleme
süresi sonunda, nemasıyla birlikte bağlanacak
emekli aylıklarını karşılama
süresini hep birlikte hesap edelim. 

Sayın Başkan, değerli milletvekilleri;
bu tasarıyla beklenen fon miktarı 5 milyar dolardır.
Bu 5 milyar doların yüzde 40'ı Hazineye gidecek.
8 inci madde üzerinde konuşurken söyleyeceğim:
Anayasaya aykırıdır. 5 milyar doların
1 milyar dolarını çıktığımız
zaman geriye 4 milyar dolar kalıyor. 

İleride, tasarının 11 inci maddesine,
paranın nemalandırılmasına geleceğiz.
Kasa gelirleriyle taşınmaz mal alınmıyor;
ancak, borçlanma senetleri alınabiliyor, borçlanma
senetlerine yatırılabiliyor. Bugünkü koşullarda,
borçlanma senetlerindeki faizlerin de düşük
olduğunu düşünürsek -ben, şöyle
bir aktuaryal hesap yaptım, dikkatinize sunuyorum- bu parayı
dolar olarak korusak, yüzde 5'le bir yıllık
da faize versek; 4 milyar dolar, bir yılın sonunda
4 milyar 200 milyon dolar eder. İkinci yılın
sonunda, 4 milyar 200 milyon doların faizini yüzde
5'ten hesap edersek, 210 milyar faiz sağlıyor. Toplam
iki yıl sonundaki paranın baliğ olduğu miktar
4 milyar 410 milyon dolar. Bu parayı da, yani, 4 milyar
410 milyon doları da, bileşik faizle, yüzde
5'ten faize verdiğimizi düşünelim, 220 milyon
dolar da faiz getirir. Üç yılın sonunda,
nakit paramız, 4 milyar 630 milyon dolar eder. 

Bu üç yılın sonunda maaş
bağlanacak. Maaşın neye göre bağlanacağı
burada açıkça yazılı; Sosyal
Sigortalar Kurumunun esas gösterge tespiti esas alınacak.
Bunun hesabını da, o günün koşullarında
ortalama olarak 300 dolar maaş verileceğini düşünerek
yapıyorum. 400 bin kişiye bir ayda ödenecek
maaş 120 milyon dolar eder. 120 milyon doları 12'
ile çarptığımız zaman, bir yılda
1 milyar 440 milyon dolar eder. 

NİHAT MATKAP (Hatay) - Sağlık yardımı
da var Sayın Bakan.

MEHMET MOĞULTAY (Devamla) - Ona da geleceğim.


Üç yılın sonunda bu paranın
baliğ olduğu miktar, yani, ödeyeceğiniz maaş
miktarı 4 milyar 320 milyon eder. Demek ki, siz, aldığınız
parayı değerlendirdiniz; üç yıl
maaş ödediniz, faize verdiniz, nemalandırdınız,
4 milyar 630 milyon dolar elde ettiniz. Üç yılda
ödeyeceğiniz maaş, 4 milyar 320 milyon. Bir dört
ay da ben ekliyorum, üç yıl dört ay sonra
Türkiye'nin hali, bugünkü Arnavutluk'tan  daha
kötü bir noktaya gelecektir.

Biraz önce arkadaşlarımın
da ifade ettiği gibi, sağlık yardımı
masrafları var. Yine, tasarımızın
7 nci maddesine göre "sağlık yardımı
yapılıyor" diyoruz. Sağlık hizmetlerinin
ne kadar pahalı olduğunu biliyoruz. Çalışma
Bakanlığı yaptığım dönemde,
Sosyal Sigortalar Kurumun en büyük ödemeleri, ilaç
harcamalarıydı. 

Esasen, yurt dışında çalışan
yurttaşlarımızın, Türkiye'de oturan
eş ve çocuklarının sağlık
yardımı masrafları, bu ülkelerde yapılan
sosyal güvenlik sözleşmeleri uyarınca,
çalıştıkları ülkeler tarafından
karşılanıyor. Bu vatandaşlarımız,
bu tasarıya göre, borçlanarak Türkiye'den
aylık almaya başladıklarında, söz
konusu sağlık yardımı masraflarının
da Türkiye tarafından karşılanması
gerekmektedir. Bu durum da dikkate alındığında,
bu süre daha da kısalmış olacaktır.
Benden sonra tufan!.. O zaman, ne yapacağız; ya Sigortanın
kaynaklarına gideceksiniz ya da devletin kaynaklarına
gideceksiniz. Böylece, ülkemizde, ikinci bir süper
emeklilik yasası ya da bir bankerlik faciası yaşanmış
olacaktır. 

Sayın Başkan, değerli milletvekilleri;
esasen, bugün, ülke ekonomisi bol bol deliklerle doludur.
Bu yasa tasarısıyla, ülke ekonomisinde altıncı
bir kara delik daha açılmış olacaktır.
O zaman da, bu hakkını aramaya çalışanlar,
sokaklara dökülenler diyeceklerdir ki "ey Çelik,
Çelik, Çelik; ekonomide açtın yeni
bir delik!.." Şimdi, çok müsait... (CHP
sıralarından alkışlar) Dönecekler,
diyecekler ki Erbakan'a "ey Erbakan, Erbakan; atadın
Necati Çelik'i Bakan!" 

Şimdi, süper emeklilikle ilgili olarak,
ülkede, 62 bin kişinin  yaşadığı
faciayı ben biliyorum; bize geldiği zaman, onun faturasını
biz ödedik.

Şimdi, benim merak ettiğim bir şey
var; bu Hükümetin büyük ortağı,
Doğru Yol Partisinin Sayın Genel Başkanı
ekonomist. Ben, Çalışma Bakanı olduğum
zaman, 62 bin süper emekli, her gün, Bakanlığa
dayanıyordu. 

(Mikrofon otomatik cihaz tarafından kapatıldı)

BAŞKAN - Sayın Bakan, lütfen toparlayın.

MEHMET MOĞULTAY (Devamla) - Bitiriyorum Sayın
Başkan.

Ben, ekonomiden sorumlu Devlet Bakanı Sayın
Çiller'e diyordum ki "Sayın Bakan, bu sorunu
çözelim." Sayın Bakan diyordu ki "kaynak
yok, para yok nereden verelim." Ankara'da bir toplantı
yaptılar; 20 bin kişi toplandı Ankara'ya ve
Ankara'yı perişan hale getireceklerdi. Kendileriyle
görüştük, uzlaştık "devlet,
sizin hakkınızı elinizden almış,
bu hakkı size iade edeceğiz" dedik. Bir yasa çıkardık,
Sosyal Sigortalara bugün büyük yük haline
geldi. 

Şimdi, düşünüyorum, 5
milyar para topladınız -8 inci maddede söyleyeceğiz-
1 milyarını Hazineye verdiniz; 4 milyar dolar...
Üç yıl beklediniz -Hazineden arazi alamıyorsunuz-
değerlendirdiniz, nemalandırdınız 4 milyar
630 milyon ediyor. Maaş ödeyeceksiniz, üç
yıl sonra bitecek!.. Hükümete kim gelecek?! Siz
gelirseniz size yazık, Doğru Yol Partisi gelirse ona
yazık; hiçbiriniz gelemeyeceğine göre,
biz geleceğiz, bize de çok yazık, çok!..

Teşekkür ediyorum. (CHP sıralarından
alkışlar, RP sıralarından gülüşmeler)

BAŞKAN - Teşekkür ediyorum Sayın
Moğultay.

Demokratik Sol Parti Grubu adına, Sayın
Mehmet Yaşar Ünal; buyurun. (DSP sıralarından
alkışlar)

Sayın Ünal, söz süreniz 10
dakikadır.

DSP GRUBU ADINA MEHMET YAŞAR ÜNAL (Uşak)
- Sayın Başkan, sayın milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 7 nci maddesi üzerinde
söz almış bulunuyorum. Sizleri, saygıyla
selamlarım.

Kanun tasarısının 7 nci maddesi,
bu yasayla sosyal güvence kapsamına alınacakların
bağlı olacakları koşulları şöyle
saymaktadır:

"a) En az 5 000 gün karşılığı
borçlanarak primin ödenmiş olması,

b) Kadın ise 50, erkek ise 55 yaşını
doldurmuş olması,

c) 6 ncı maddedenin ikinci fıkrasındaki
üç tam yıl bekleme süresinin tamamlanmış
olması," 

Bu koşullar yerine getirildikten sonra da Sosyal
Sigortalar Kurumuna, ilgilinin, kendisine aylık bağlanması
için yazılı başvuruda bulunması
istenmektedir. Aylık hesabının da 506 sayılı
 Sosyal Sigortalar Kanunu hükümlerine göre belirleneceği
benimsenmiştir. Buna, prim ödemenin tamamlandığı
tarihteki gösterge tabloları uygulanacaktır.


Böyle olunca, 15 Temmuz 1997'de son taksitin
ödenmiş olması bir koşul olduğuna
göre, üç yıl sonra yapılacak aylık
hesabı da Temmuz 1997'deki gösterge tablosuna göre
yapılacak ve maaş bağlanacaktır. Bu düşünce,
Sosyal Sigortalar Kurumuna mı aittir, pek bilinmiyor; fakat,
herhalde, üç yıl sonra, Sosyal Sigortalar Kurumu
bu ek görevin altından kalkabilecek mi diye sormak
lazım. 

Bu konuda hazırlanmış bir teknik
rapor veya fizibilite çalışması yoktur.
Anlaşılan, Hükümet, üç yıl
sonra, bu işin verimli ve uygulanabilir olabilmesi konusunda
fazla kafa yormak istemiyor; bir an önce, yasayı çıkarıp
buradan beklediği kaynağa; yani, dolarlara kavuşma
isteği kendisini gösteriyor. Oysa, bütçe
açığının kapanması ve yeni
kaynaklar yaratılması, böyle, borçlanma
yasalarıyla falan sağlıklı bir biçimde
sağlanamaz. Burada, bu kanunun çıkması
için harcadığımız emeği ve
zamanı, ciddî bir vergi reformu yapmak, kayıtdışı
ekonominin kayda alınarak vergilendirilmesi konusunda harcasak,
ülke için daha iyi olmaz mı?

Ülkenin temel sorunlarını ele
alma konusunda bu Hükümette hiçbir siyasal irade
görünmüyor. Şubat ayı içinde
uzmanlarca 123 trilyon lira açık verdiği bildirilen
bütçenin 9 trilyon lira fazla verdiği şeklinde
kamuoyuna bir bilgi sunulmuş olması da bir kara mizah
örneğidir. 

Madem, söylediğiniz gibi elinizde fazlalık
trilyonlar var, öyleyse, önce, çiftçilere
olan ürün borcunuzu ödeyin. Şekerpancarı
üreticilerine, halen, 30-35 trilyonluk borç beklemekte,
pancar üreticilerine "para yok, yerine şeker verelim"
denilmektedir. Bugün, Türkiye Cumhuriyeti tarihinde
ilk defa, pancar üreticileri, geçen cumartesi günü,
Eskişehir'de, haklarını alabilmek için
bir protesto yürüyüşü düzenlemişler
ve köylüyü sokağa dökmeyi bu Hükümet
başarmıştır.

Demek ki, Hükümet, bütçedeki
açıkları bu borçlanma kanunuyla; yani,
dolar karşılığı emeklilik satışıyla
kapatmayı hayal etmektedir. Bunun aksini iddia ediyorsanız
ve bütçede fazlalık var diyorsanız,
o halde, memurlara yapılan adaletsiz adil düzen zamlarını
-bazı memurlara yüzde 30, bazılarına
da yüzde 70'in üzerinde artış getirilmişti-
bu haksızlığı hemen düzeltin ve
-tüm memurlara, zam oranının yüzde 70'in
üzerinde olmasını sağlayın.

Ülkenin diğer sorunları üzerine;
bunları çözmek için neden gidilmiyor?
İLO'ya göre, ülkemizdeki işsizlik oranı
yüzde 26,6'dır. Ayrıca, OECD ülkeleri
içinde işsizlik sigortası olmayan tek ülke
durumumuz da halen devam etmektedir. 

Çalışanlara toplu iş sözleşmesi,
grev hakkı ve sendika kurma hakkı getiren yasa tasarılarını
hazırlamak, Refahyol Hükümetince Meclis gündemine
getirmek, herhalde, öncelikle düşünülmelidir.


Emeklilerin ve Bağ-Kur sigortalılarının
da kendilerini insanca yaşama düzeyine kavuşturacak
yasal düzenlemeleri beklediğini hatırlatıyoruz.

Bu yasa tasarısıyla üç
yıl sonra emekli olacaklara, hem emekli aylığı
bağlanacak ve hem de sağlık hizmetleri verilecektir.
Oysa, toplanacak primlerin karşılığında
birikecek para, sigortalıların dört veya beş
yıllık aylığını karşılasa
bile, bu arada getirilmiş olan yükümlülükle,
onların sağlık sigortası bakımından
sağlık giderlerinin karşılanması
da öngörülmektedir. Bu halde, bu yasa ile toplanacak
olan paraların dört yıl bile yetmesi mümkün
değildir. Peki, ondan sonrası ne olacaktır;
yeni gelecek hükümetlerin boynuna borç olarak
kalacak, SSK'nın daha fazla batmasına neden olacak
ve fatura, gene, çalışanlara, fakir fukaraya
çıkacaktır. 

Oysa, Sosyal Sigortalar Kurumuna bağlı
sağlık kuruluşları bugün bile istenen
düzeyde hizmet verememektedir. Çalışma
ve Sosyal Güvenlik Bakanının bütçe
görüşmelerinde söyledikleri gibi, sigortalılar
kuyruklarda çile çekmekte, bir ameliyat için
altı ay, bir yıl sonrası için sıra
verilmekte, emekli olanlara altı ay maaş bağlanamamaktadır.
Sosyal Sigortaların durumu bu iken, getirilmekte olan yeni
yüklerle nereye gideceğini düşünmek lazım.


Devamlı zarar ettirilmekte olan SSK'nın
ne sebeple bu durumda olduğunun nedenlerine gelince; işçi
sigorta primlerinin düzenli toplanamaması, prim gecikme
cezalarına getirilen aflar, kaçak işçi
çalıştırılması ve buna
benzer nedenler yanında, diğer çok önemli
bir etken de, bu Hükümetin karşımıza
getirdiği şekilde çıkarılan ve
ilerisi düşünülmeyen borçlanma ve
emeklilik kanunlarıdır. Bu hatalardan birini de
şu anda işlemeye kararlı görünüyor
Refah Yol Hükümeti.

Bu borçlanma yasaları, hükümetlere
kısa vadeli kaynak olarak düşünülmekte;
fakat, ileride, Sosyal Sigortalar Kurumunun içine düşeceği
sıkıntılar göz önüne alınmamaktadır.

Bu yasa tasarısı Mecliste görüşülürken,
daha önce 3201 sayılı Yasaya göre emeklilik
anlaşması yaparak, günde 1 dolardan ödemelerine
devam eden sigortalıların da günlük prim
ücreti 2,5 dolara yükseltilerek, bu kişilere haksızlık
yapılmıştır. Oysa, hukuk devletinde
müktesep hak diye bir olay vardır. Bu uygulama, bunlara
daha önce verilmiş olan bu sözlerin Hükümet
tarafından iptal edilmesi anlamına gelir ki, o da,
hukuk anlayışına tamamen aykırı
bir uygulamadır ve onlar, müktesep hakkı kullanamadıkları
için, geri kalan süre içinde, günlük
2,5 dolar üzerinden prim ödemesi yapacaklardır.
Oysa, bu vatandaşlarımız bizleri arıyor
ve kendileri, daha önce anlaşmayı yapmış
oldukları için, ödemelerine 1 dolar üzerinden
devam etmek istiyorlar.

Sayın Çalışma ve Sosyal
Güvenlik Bakanı, Bakanlığının
1997 bütçe görüşmelerinde, Sosyal
Sigortalar Kurumu, Bağ-Kur ve Emekli Sandığı
gibi sosyal güvenlik kuruluşlarının tek
bakanlık çatısı altında birleştirilerek,
daha iyi koordinasyon ve hizmet sağlanacağını,
bununla ilgili adımların atılacağını
söylemişlerdi. Oysa, bu yasa tasarısı
Meclisten geçerse, bunun tersi yapılmış
ve dördüncü bir sosyal güvenlik kasası
kurulmuş olacak; yani, bir araya getirilemeyen Emekli Sandığı,
Bağ-Kur ve SSK gibi üç sosyal güvenlik kuruluşuna
ilave dördüncü bir kurum ortaya çıkacak
ve koordinasyon daha da zorlaşacaktır.

Bu kanun tasarısının 7 nci maddesinin
(d) bendinde, kanunun birinci fıkra hükmüne göre
aylık bağlananlar ile bunların 506 sayılı
Kanununun 36 ncı maddesinde belirtilen aile bireylerine
aylık bağlama tarihinden itibaren ve Türkiye'de
bulundukları sürece, aynı Kanunun ilgili maddelerince
sağlık yardımı yapılacağı
ve bu yardımların giderlerinin Kasa tarafından
karşılanacağı yazılmaktadır.

Burada anlaşılmayan bir durum var; gerçekten,
bunlar, sağlık güvence kapsamına mı
alınıyorlar, yoksa, sağlık güvencesi
yönünden sadece bir yardım mı öngörülüyor
bu da açık değildir. Bir kişinin sağlık
yardımı alması ile sağlık sigorta
kapsamında olması birbirinden çok farklı
şeylerdir. Sağlık sigortası, tüm
sağlık giderlerini kapsar; yani, hastane, ilaç
ve doktor masraflarını karşılar; oysa,
yardım, o kişinin, sağlıkla ilgili yapmış
olduğu ve parasını ödeyip faturasını
aldığı sağlık giderlerinin, belli
bir oranda, sadece bir kısmının karşılanması
demektir; ki, bu, asla tam bir sağlık sigortası
değildir. Yani, bu, yükümlülere, doktora veya
hastaneye gidin, masraflarınızı ödeyin,
faturanızı alın, daha sonra da ilgili kurumlara
başvurun, o kurumlar da, ilaç üzerinden ya da
hastane üzerinden belli bir indirimi yaptıktan sonra
sizlere ödemede bulunacak demektir; ki, ilaç, hastane
ve diğer sağlık giderleri için bunun oranları
da belli olmadığı için, uygulama, tam
bir muamma olacaktır. Bu konuda da açıklık
getiren ve en azından, sigortalıların sağlık
giderlerinin tümünün karşılanacağını...

(Mikrofon otomatik cihaz tarafından kapatıldı)

BAŞKAN - Sayın Ünal, lütfen
toparlayın.

MEHMET YAŞAR ÜNAL (Devamla) - ...bildiren
açık hükümler getirilmelidir. 

Demokratik Sol Parti olarak, Sosyal Sigortalar Kurumunun
gelecekte içerisine düşeceği sıkıntılar
ve vereceği hizmette olası kalite düşmesi
göz önüne alınarak, bu tasarıya ret
oyu vereceğimizi bildirir; hepinizi saygılarımla
selamlarım. (DSP ve CHP sıralarından alkışlar)

BAŞKAN - Teşekkür ediyorum Sayın
Ünal.

Refah Partisi ve Doğru Yol Partisi Grupları
adına söz talebi var mı? Yok.

Anavatan Partisi Grubu adına, Sayın
Emin Kul; buyurun. (ANAP sıralarından alkışlar)

Sayın Kul, Refah Partisi ve Doğru Yol
Partisi Gruplarının söz talebi olmadığı
için, birinci sıradaki şahsî söz
talebinizle bu konuşmanızı birleştiriyorum;
süreniz 15 dakikadır.

ANAP GRUBU ADINA EMİN KUL (İstanbul)
- Teşekkür ediyorum Sayın Başkanım.

Sayın Başkan, sayın milletvekilleri;
209 sıra sayılı kanun tasarısının
7 nci maddesi üzerinde söz almış bulunuyorum;
Anavatan Partisi Grubu adına ve şahsım adına,
sizleri tekrar saygıyla selamlıyorum.

İktidar Gruplarına mensup arkadaşlarımızın
şahısları adına yaptıkları
konuşmalarda, kanun tasarısı üzerinde
yaptığımız konuşmaların
ışık tutucu olmadığı konusunda
bir işaret vardı. Ben, bu işarete sadık
kalarak, değil ışık, sürekli, maddeler
üzerine projektör tutarak aksaklıkları
belli etmeye gayret ediyorum; fakat, bunu algılamak, gayet
tabiî, dinleyenlerin veya tasarıyı inceleyen
arkadaşlarımızın kavramasına
bağlı. Bu nedenle, yine de, geneliyle ilgilenmeden,
7 nci maddenin düzenlenme şeklinin ayrıntıları
üzerinde görüşlerimi arz etmeye çalışacağım.

Tasarının 7 nci maddesinin madde matlabı
"Aylık Tahsisi ve Aylığın Başlangıç
Tarihi"dir. Bu maddenin içerdiği başlıca
şartlar, (a) bendine göre "en az 5 000 gün
borçlanarak primi ödenmiş olması",
(b) bendine göre "kadın ise 50, erkek ise 55
yaşını doldurmuş olması",
(c) bendine göre "üç yıllık
bir bekleme süresini aylık almaksızın
tamamlamış bulunması" olarak hükme
bağlanmıştır.

Öncelikle belirtmek gerekir ki, 7 nci maddenin
(a) bendine göre, her hal ve şartta yapılacak
borçlanmanın en az 5 000 gün karşılığı,
yani 12 500 dolar olması, aylık bağlanması
için kesin bir zorunluluktur. Bu zorunluluk, 3 üncü
maddenin ikinci ve üçüncü fıkralarında
yer alan ve 6 ncı maddenin ikinci fıkrasında
da işaret edilen, herhangi bir sosyal güvenlik kurumu
iştirakçisinin, daha önceki hizmetleri nedeniyle,
bir sosyal güvenlik kuruluşuna 5 000 günden az
olan prim ödeme gün sayısından arta kalan
günler için, bir gün çarpı 2,5
dolar karşılığı borçlanma
yaparak 5 000 gün şartını tamamlamak
imkânını vermemekte ve 3 üncü maddenin
ikinci ve üçüncü fıkraları
ile 6 ncı maddenin ikinci fıkrasında yer
alan ifadelerle, açıkça, bu çelişki
ortaya çıkmakta ve bu çatışkanlık
sergilenmektedir. Bu çatışkanlık ve
çelişme, 6 ncı maddenin üçüncü
fıkrasında yer verilen hükümlerle de pekişerek
somut bir biçimde ispatlanmaktadır. Zira, 6 ncı
maddenin üçüncü fıkrası "sosyal
güvenlik kuruluşlarına tabi olarak geçen
hizmet sürelerinin birleştirilmek suretiyle bu kanun
hükümlerine göre aylık bağlanacağını"
hüküm altına almış; ancak, 7 nci
madde şartına bağlı olarak; yani, özellikle
7 nci maddenin (a) bendindeki en az 5 000 gün karşılığı
borçlanma primi ödeyerek borçlanma yapanın,
sosyal güvenlik kuruluşlarında geçen
hizmet süreleri ile 2829 sayılı Kanun hükümlerine
göre ilgili sosyal güvenlik kuruluşunca birleştirilebileceğini
hükme bağlayarak 7 nci maddenin (a) bendine yollama yapıp,
bu çelişkiyi âdeta pekiştirmiş
ve vurgulamıştır.

Bu gerçekler, bize, tasarının
bir borçlanma yasası olmaktan ziyade, her hal ve
şartta 12 500 dolar ödenerek, bundan bir sonuç
alma yasası olduğunu göstermektedir. Aksi halde,
7 nci maddenin (a) bendinin, bu kanuna göre aylık
bağlanabilmesi amacıyla başvuranlar için,
en az 5 000 gün karşılığı
borçlanarak primi ödemiş olması veya
hizmet sürelerini 5 000 güne tamamlayacak gün sayısı
karşılığı prim borçlanarak
ödemesi şartını içeren şekilde
düzenlenmesi gerekirdi.

Herhangi bir sosyal güvenlik kurumundaki hizmet
sürelerinin üzerine, 5 000 günlük 12 500 dolar
karşılığı bir ilave borçlanma
yapanlar, olsa olsa, ancak 5 000 günü aşan her
240 günlük prim için maaş oranlarının
yüzde 1 artırılmasından faydalanabilirler.
Bu konuda dahi, tasarıda yeterli bir açıklık
söz konusu değildir.

Kaldı ki, daha önce herhangi bir sosyal
güvenlik kurumunda geçmiş hizmeti olan, 5 000
günlük ilave borçlanmayı yapıp,
12 500 doları ödeyen ve yaşı, kadın
ise 50, erkek ise 55 yaşını geçen bir
müracaatçı aylığa hak kazanamayacak,
7 nci maddenin (c) bendine göre, ancak borçlanmayı
tamamladığı tarihten üç yıl
sonra aylığa hak kazanabilecektir ve üç
yıl içinde sağlık yardımı
da, maalesef, alamayacaktır. Hatta, bu geçmiş
hizmetleri 4 999 gün olsa da, bu durum değişmeyecektir.

Bütün bu hükümler, hem meri mevzuatla
çatışan ve hem de sosyal güvenlikle ilgili
borçlanma ve hizmet birleştirmesi kavramlarına
tamamen aykırı, eşitsizlik taşıyan,
uygulamada karmaşa da yaratacak düzenlemelerdir.

7 nci maddenin dördüncü fıkrası,
bu tasarıya göre aylık bağlananların
kendilerinin veya aile bireylerinin, 506 sayılı
Kanundaki sağlık yardımlarından Türkiye'de
bulundukları sürece yararlanabileceklerini öngörmektedir.


7 nci maddenin dördüncü fıkrasında
yer verilen "aylık bağlanan" deyimi, 

12 500 doları ödeyerek, 5 000 gün
karşılığı borçlandıktan
sonra ve üç yıl sonra aylık bağlanması
halini kapsamaktadır. 

Borçlananın kendisi ve yalnızca
eş ve çocuklarını ele alarak, meri
mevzuata göre, 506 sayılı Kanun açısından
bakarsak, Sosyal Sigortalar Kurumuna bir gün olsun prim ödeyen
ve çalışmakta olan bir kimse, hastalık
sigortasından yararlanacağı gibi, eş ve
çocuklarının hastalığının
anlaşıldığı tarihten önceki
bir yıl içerisinde en az 120 gün hastalık
sigortası primi ödemiş olması halinde,
eş ve çocukları da hastalık sigortasından
yararlanır. 

Oysaki, tasarıya göre, 5 000 gün
karşılığı prim ödeyenlerin
ne kendisi ve ne de eş ve çocuklarının,
hastalık yardımından, borcu tamamıyla
ödedikten sonra dahi yararlanması söz konusu
değildir. Kadın ise 50, erkek ise 55 yaşını
doldurmasıyla, üç yıl bekledikten sonra,
kendisi, eşi veya çocukları, hastalık
yardımından ancak yararlanabilecektir. 

Yurt dışında bulunan çalışanlar
yönünden, bu borçlanma tasarısının,
sağlık yardımlarını tartışmalı
hale getirecek sonuçlar doğurması da kaçınılmazdır.
Ülkemizin imzaladığı sosyal güvenlik
anlaşmalarına göre, bir vatandaşımıza
iki ülkeden aylık bağlanmışsa, sağlık
yardımı, ikamet edilen ülke tarafından
yapılır. Tek ülkeden aylık bağlanmışsa,
sağlık yardımı, aylığı
bağlayan ülke tarafından karşılanır.


Tasarının 7 nci maddesinin dördüncü
fıkrasında, bu tasarıya göre borçlanarak
aylık bağlananların kendilerine ve aile bireylerine,
ancak Türkiye'de bulundukları sürece sağlık
yardımı yapılabilecektir. Bu tasarıya
göre borçlanıp kendilerine aylık bağlananlar
ile aile fertleri yurt dışında kalmaya devam
ederlerse, yani orada çalışıyorlar
ve herhangi bir şekilde ikamet ediyorlarsa, kendilerine
ve aile fertlerine, bulundukları ülke, sağlık
yardımını, uluslararası düzeyde
imzaladığımız sözleşmelere
göre, yapmayacaktır. 

Bulundukları ülkedeki sağlık
yardımlarının SSK tarafından karşılanması
gibi, tasarının sınırlama amacına
aykırı bir durum da doğacaktır. Bu halde,
sağlık giderlerini borçlananlar ödeyecek
veya Sosyal Sigortalar Kurumuna yeni bir külfet olarak yüklenebilecektir.
Kurum, bu giderleri fatura da edemeyecektir; yani, sağlık
yardımları bu yönüyle tartışmalı
olarak kalacak ve bu tasarıya göre borçlananlar,
sağlık yardımlarını bu koşullar
içerisinde alamama tehlikesiyle karşı karşıya
kalabilecekleri gibi, Sosyal Sigortalar Kurumuna da sağlık
yardımı fatura edilemeyecektir. 

Para toplayacağız diye düşünülerek
yola çıkılan bir tasarıda, sosyal
güvenlik kavramları böylesine birbirine karıştırılırsa,
işte, böylesine olumsuz sonuçlar karşımıza
çıkacaktır. 

7 nci maddenin son fıkrasında da, bu
tasarıya göre borçlanma işlemini yapmış
olduğu halde aylık tahsisi yapılamayanlara toptan
ödeme yapılacağı; yani, 12 500 dolarının
iade edileceği kaydedilirken, 506 sayılı Yasaya
atıf yapılmıştır. Yani, toptan
ödemeyle ilgili şartlar, 506 sayılı Yasada
neyse, ona göre ödeme yapılacağı bir
atıf olarak, bir gönderme yapılarak belirtilmiştir.


506 sayılı Yasanın toptan ödemeyle
ilgili 64 üncü maddesini incelediğimizde, toptan
ödemeye hak kazanmak, kadın ise 50, erkek ise 55 yaşını
doldurmuş olmakla mümkündür ve 506 sayılı
Yasanın kendi mantığı içerisinde,
bu yaş sınırlaması, elbette ki, doğrudur
ve geçerlidir; ancak, burada, borçlandığı
halde, aylık bağlanma imkânı olmayanlar,
maalesef, borçlandıkları 12 500 doları,
aylık bağlanma imkânı olmadığının
tespit edildiği anda geri alamayacak; ancak, 50 ve 55 yaşını
geçtikten sonra geri alabilecektir. Şimdi, bunun
adına, bir toptan ödeme demeye imkân yoktur.
506 sayılı Kanuna gönderme yapılarak
düzenlenen böylesine bir toptan ödeme formülü,
maalesef, çeşitli çatışkanlıkları,
karışıklıkları ve haksızlıkları
davet edecektir. Kaldı ki, dolar cinsinden topluca alınan
bir paranın geri verilmesinde, bu paranın yatırıldığı
gündeki kur üzerinden mi, yoksa geri ödeneceği
gündeki kur üzerinden mi iade edileceği veya Türk
Lirası olarak mı, yoksa dolar olarak mı geri
verileceği de meçhuldür; çünkü,
düzenleme içerisinde,  böyle bir kayıt
da yer almamıştır. 

Sayın milletvekilleri, görülüyor
ki, düzenleme, kesin ve açık bir telaşın
ve karmaşanın doğurduğu tutarsızlıkların
eseri olarak karşımızdadır ve bu tutarsızlıkları
yansıtmaktadır. 

Tasarının müzakereleri sırasında,
İktidar Gruplarına mensup bazı arkadaşlarımız,
kendilerine verilen bilgilerle, şöyle eleştirilerde
bulunuyorlar: Bu tasarının, aslında, Anavatan
Partisi ve Doğru Yol Partisinin üç aylık
koalisyon döneminde hazırlanan bir tasarının
aynısı olduğu ifade ediliyor. Ben, kesinlikle
ifade ediyorum ki, bu, doğru değildir; bu, yanlış
bir bilgilendirmedir; çünkü, yurt dışında
çalışanlarla ilgili, 3201 sayılı
Kanun üzerinde, üç aylık koalisyon dönemi
sırasında yapılan çalışma,
tamamen, bu çalışmanın dışındadır,
böylesine bir kasa kurulmasına ilişkin değildir;
düzenleme, baştan aşağıya, bu tasarının
hiçbir hükmüyle paralellik taşımamaktadır.


Yine, bu eleştiriler içerisinde "bu
kanun tasarısının Sosyal Sigortalar Kurumuyla
ilgisi yok; niçin Sosyal Sigortalar Kurumunun üzerine
yıkılacakmış, Sosyal Sigortalar Kurumuyla
ilgilendirilerek niçin eleştiri yapılıyor"
deniliyor. Eğer, Sosyal Sigortalar Kurumuyla ilgisi yoksa,
niçin, tasarıda, bu tasarının uygulamasıyla
ilgili bütün iş ve işlemlerin Sosyal Sigortalar
Kurumunca yapılacağına dair hükümlere
yer verilmiştir, niçin 506 sayılı Kanuna
atıflar yapılmıştır, niçin
sosyal sigortalarla ilgili birleştirme kanunlarına
atıflar yapılmıştır?.. Sosyal
Sigortalar Kurumuyla elbette ki ilgisi vardır. Gerek atıflar
gerekse işlemler, bunu, apaçık göstermektedir.


Yine eleştiriler içerisinde deniliyor
ki, bu kanun tasarısının işçilerle
de işverenlerle de ilgisi yoktur; dolayısıyla,
işçilerin veya işveren teşkilatlarının
görüşünü almak ihtiyacı veya
onların görüşünü birleştirmek
ihtiyacında değiliz. Bu kanun tasarısının
işçilerle ilgisi vardır, işverenlerle
de ilgisi vardır; çünkü, işçiler
ve işverenler, aslında, bu kanun tasarısının
sonuçlarının üzerine yıkılacağı
Sosyal Sigortalar Kurumunun esas ve gerçek sahipleridir.


Kaldı ki, işçilerle ilgili değilse,
Çalışma Bakanlığı niçin
bu tasarıyı getirmektedir veya niçin, bu
kanunun yürütülmesiyle ilgili bütün görevler;
hatta, bu kasanın yönetimiyle ilgili hususlar Çalışma
Bakanlığına terk edilmiştir ve Çalışma
Bakanlığına görev olarak verilmiştir?..
O zaman, Hazineyle ilgili Devlet Bakanlığı bu
işi yürütürdü... İşçilerle,
işverenlerle ilgisi olduğu gayet açık
ve seçiktir; zaten, tasarının metnini incelediğinizde
bu ilişkiyi de görmek mümkündür. Dolayısıyla,
arkadaşlarımızın bu konudaki şikâyetleri,
şekvaları, edindikleri yanlış bilginin
eseridir. 

Biz, yine, bütün gayretimizle, bu kanun
tasarısının tespit edebildiğimiz aksaklıklarını
Yüce Genel Kurula arz etmeye gayret ediyoruz; ama, görüyorum
ki, sadece geçtiğimiz 6 ncı maddede 13 tane
değişiklik önergesi İktidar Gruplarınca
verilmiştir ve sonra da geri çekilmiştir. Eğer
önerge verilmesinde tutarlı bir eylem ortaya konulmak
isteniliyorsa, bu eleştirilerimizi dikkate alarak aksayan
noktaların düzeltilmesi, İktidar Gruplarının
görevi olarak kendilerine düşer; ama, yine tekrar
ediyorum, bu kanun tasarısının düzeltilecek
hiçbir hükmü yoktur, hiçbir maddesi yoktur;
tümü zararlı ve bütün hükümleri
çelişkilidir.

Arz eder, saygılar sunarım. (ANAP sıralarından
alkışlar)

BAŞKAN - Teşekkür ediyorum Sayın
Kul.

Şahsı adına, Sayın Kâzım
Arslan...

KÂZIM ARSLAN (Yozgat) - Söz hakkımı,
Sayın Memduh Büyükkılıç'a
devrediyorum Sayın Başkan.

BAŞKAN - Evet, Sayın Memduh Büyükkılıç'ın
ismi var.

Buyurun Sayın Büyükkılıç.

Sayın Büyükkılıç,
süreniz 5 dakikadır.

MEMDUH BÜYÜKKILIÇ (Kayseri) - Sayın
Başkan, değerli milletvekilleri; görüşülmekte
olan 209 sıra sayılı yasa tasarısının
7 nci maddesi üzerinde söz almış bulunuyorum;
bu vesileyle, hepinizi hürmetle selamlarım. 

Yurt dışında bulunan 3 milyon
vatandaşımızı ilgilendiren, belki bir
o kadar da yurt dışından dönmüş
olan vatandaşımıza sosyal güvenlik hakkı
tanıyan bir yasa tasarısını görüşmekteyiz.

Muhalefetimiz, iyi niyetle yaptığına
inandığımız tenkitlerini, âdeta,
geçmişte yapmış oldukları çalışmaları
gözardı edercesine yapmaktadır. Örneğin,
yurt dışında bulunan vatandaşlarımız
için borçlanma karşılığı
emeklilik hakkı, ilk defa, Sayın Ecevit'in Başbakan
olduğu 1978 yılındaki CHP İktidarı
döneminde, 2147 sayılı Kanunla tanınmıştır.
Bu Kanun, tam yedi yıl yürürlükte kalmıştır.
Yurt dışında bulunan vatandaşlarımız
için ikinci borçlanma kanunu, 1985 yılında,
ANAP İktidarı döneminde çıkarılmıştır;
 3201 sayılı bu Kanun da halen yürürlüktedir.


"Efendim, Türkiye'de, Türk parası
yok mu?!.." Doğru, Türk parası var; ancak,
bu tenkit yapanlar, daha 1985 yılında, söz
konusu kanunu, yine, dolar sistemiyle gündeme getirmiştir.

Şimdi, gerek -eski CHP diyeceğim- Sayın
Ecevit'in başında bulunduğu CHP ve gerekse ANAP
Hükümetleri dönemlerinde...

ALGAN HACALOĞLU (İstanbul) - CHP'nin eskisi
yenisi yok, hepsi CHP! Ne demek eski CHP!

MEMDUH BÜYÜKKILIÇ (Devamla) - Efendim,
siz, artık nasıl anlarsanız...

... Yüce Meclise getirilen tasarıların
konumu değerlendirilmeden, bu tasarıya akıl
almaz şekilde karşı çıkmanın
mantığını anlamakta gerçekten
güçlük çekmekteyiz.

Efendim, denilmektedir ki, aktuaryel hesap yapılmamıştır...
Tabiî, Komisyondaki görüşmeler sırasında
-imkân olsa da gündeme getirilse- muhalefet partilerine
mensup milletvekillerimiz dahi elhak kabul etmişlerdir ki,
aktuaryel denge gerçekten kabul edilmiştir ve üç
seneden önce maaş bağlanamayacağını
da orada tespit etmişlerdir. Aktuaryel hesap yapılmamış
da, günlük 2,5 dolar nasıl tespit edilmiştir
acaba? Yine, aynı şekilde, 5 000 günden daha
az borçlanamayacağı prensibi nasıl belirlenmiştir?..
50-55 yaş sınırı niye şart olarak
konulmuştur?.. Tüm bu kıstaslar, teknik çalışmalar
ve ciddî hesaplamalar sonucu ortaya konulmuştur.

Ölen vatandaşlarımıza da,
benzeri haklar, yine, aynı şekilde, bu yasayla verilmektedir.
Benzeri uygulamalar, 506 sayılı Sosyal Sigortalar
Kanununda, 1479 sayılı Bağ-Kur Kanununda, 5434
sayılı Emekli Sandığı Kanununda
da yer alarak, gerek askerlik borçlanmasında gerekse
ölenlerin hak sahiplerine bu hak tanınmıştır.

Değerli Başkan, değerli milletvekilleri;
3201 sayılı Kanunda, yurt dışında
ve yurt dışından kesin dönüş
yaparak ölenlerin geride kalan hak sahiplerine borçlanma
hakkı tanınmış. Aynı hak bu
tasarıda da düzenlenmiştir. Şimdi, bazı
arkadaşlarımız "bu yasayla ölüye
emeklilik getiriliyor" demek suretiyle, âdeta, diğer
yasalarla da dalga geçmektedir. Tabiî, kendileri
yapınca doğru; ama, 54 Hükümetimiz yapınca
yanlış kabul edilmektedir.

Burada, değerli Meclisin önemli görevlerinden
biri olarak, Anayasada yer alan kanun yapma hakkını
kullanmaktayız. Tasarıyı iyice okuduğumuzda,
söz konusu eleştirilerin yerinin olmadığını
hep birlikte görmekteyiz. 

Tasarıyla ilgili olarak yapılan eleştiri
konularından biri de, kaynak paketi olduğu konusudur.
Bu eleştiriye cevap vermeden, 1978 yılını
hatırlayalım... 70 sente muhtaç olunduğu
dönemde, o tür yasalar, acaba, hangi amaçla çıkarılmıştı?..
O yasayı çıkaranlara buradan sormak istiyorum.


Görüşmekte olduğumuz tasarı,
sosyal güvenlik bakımından bir borçlanma
tasarısıdır; elbette ki, devlet güvencesindedir.
Tasarı, SSK kurallarına göre, sosyal sigorta
kurallarına göre hazırlanmış,
uzun süreli aktuaryel hesaplara dayandırılmıştır.


(Mikrofon otomatik cihaz tarafından kapatıldı)

BAŞKAN - Sayın Büyükkılıç,
lütfen toparlayınız.

MEMDUH BÜYÜKKILIÇ (Devamla) - Toparlıyorum
Değerli Başkanım.

Sonuç olarak, 1 dolarla 1985 yılından
beri ayakta tutulan bir yasa varken, 2,5 dolarla, aktuaryel dengeleri,
hesapları yapılmış olan bir yasa, inanıyorum
ki -endişe edenlere sesleniiyorum -çok daha fazla
ayakta kalacaktır. Yurt dışında bulunan
ve yurt dışında bulunmuş oldukları...Bunu
yalnız Almanya'da çalışan insanlarımız
olarak düşünmek herhalde yanlış olsa
gerektir; 28 ülkede Türk işçisi bulunmaktadır.
Bu görüşlere uygun olarak, Anayasanın 62
nci maddesinde yer alan devlet görevinin yapıldığı
kanaatindeyiz. 

Bu tasarının yasalaşmasının
vatandaşlarımız tarafından sabırsızlıkla
beklendiğini biliyor; en kısa zamanda, inşallah,
Yüce Meclisimizde kabul edileceğini umuyor; sizleri tekrar
saygıyla selamlıyorum. (RP sıralarından
alkışlar)

BAŞKAN - Teşekkür ediyorum Sayın
Büyükkılıç.

HİKMET ULUĞBAY (Ankara) - Sayın
Başkan...

BAŞKAN - Buyurun Sayın Uluğbay.

HİKMET ULUĞBAY (Ankara) - Sayın
Başkan, hatibin konuşmaları sırasında,
1980 öncesinde Sayın Ecevit'in Başbakanlığında
çıkarılan yasaya yapılan atıflar
gerçekleri yansıtmamaktadır. Bu nedenle,
zabıtlara doğru geçmesi için, kürsüden
veya buradan  bazı açıklamalarda bulunmak
istiyorum... 

BAŞKAN - Lütfen, çok kısa
olarak, yerinizden...

HİKMET ULUĞBAY (Ankara) - Bir defa, 1980
öncesinde, yurtdışı emeklilik kanunu
-Sayın Ecevit'in Başbakanlığında-
 bu Meclisten çıktığında yurt
dışına giden işçilerimizin, o
ülkelerde oluşmuş ve yerleşmiş bir
emeklilik hakkı yoktu. Dolayısıyla, oraya
geçici olarak gitmiş insanlarımızın
yarınlarını güvence altına alacak
bir mekanizma kurulmuştur; bu bir. 

İkincisi, o tarihlerde çıkarılan
sosyal güvenliğe ilişkin düzenlemelerde, devlet
bütçesine gelir sağlama motifi yoktu; bugünkü
düzenlemede, o şekilde toplanan paralardan yüzde
20'sinin devletin bütçesine gelir sağlanması
motifi vardır. Dolayısıyla, felsefe farklılığı
vardır. 

Çarpıtılan gerçeklerin
zabıtlara düzgün yansıması için
bu açıklamayı yapma zorunluluğunu hissettim;
teşekkür ederim.

BAŞKAN - Teşekkür ediyorum Sayın
Uluğbay.

ALİ DİNÇER (Ankara) - Sayın
Başkan, sayın hatip, eski CHP yeni CHP gibi bir tanımlama
yaptı; bu hatanın düzeltilmesi için
söz aldım. 

9 Eylül 1923'te kurulan CHP, daha sonra, 1980'deki
kapatılma antidemokratik işlevini, siyasî partilerin
açılması kararıyla, sona erdirmiş,
tekrar hayata geçebilmiş, 9 Eylül 1923'ten beri
Türkiye'nin kaderinde rol oynayan bir partidir; eskisi yenisi
yoktur; Cumhuriyet Halk Partisi, Cumhuriyet Halk Partisidir! (CHP
sıralarından alkışlar)

BAŞKAN -Teşekkür ederim Sayın
Dinçer. 

Sayın milletvekilleri, madde üzerinde
12 önerge vardır...

SALİH KAPUSUZ (Kayseri) - Önergeleri
geri çekiyoruz Sayın Başkanım.

BAŞKAN - Önergeler geri çekilmiştir.

NİHAT MATKAP (Hatay) - Naylondur, alırlar
Sayın Başkan.

BAŞKAN - Maddeyi oylarınıza sunuyorum...

AYHAN FIRAT (Malatya) - Karar yetersayısının
aranmasını istiyoruz Sayın Başkan.

BAŞKAN - Karar yetersayısının
aranmasını istiyorsunuz.

Maddeyi okunan şekliyle kabul edenler... Kabul
etmeyenler... Sayın milletvekilleri, çok küçük
bir farkla karar yetersayısı yoktur.

Birleşime 5 dakika ara veriyorum.

Kapanma Saati : 18.28



ÜÇÜNCÜ OTURUM 

Açılma Saati : 18.33

BAŞKAN : Başkanvekili Uluç
GÜRKAN 

KÂTİP ÜYELER : Zeki
ERGEZEN (Bitlis), Fatih ATAY (Aydın) 


 

BAŞKAN - Sayın milletvekilleri, Türkiye
Büyük Millet Meclisinin 70 inci Birleşiminin Üçüncü
Oturumunu açıyorum. 

V. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Görüşmelere kaldığımız
yerden devam ediyoruz.

Komisyon ve Hükümet yerinde. 

Görüşmekte olduğumuz tasarının
7 nci maddesini oylayacağım; karar yetersayısı
arayacağım. 

Maddeyi kabul edenler... Kabul etmeyenler... Karar
yetersayısı vardır; madde kabul edilmiştir.


8 inci maddeyi okutuyorum:  

Yurtdışı Sosyal Güvenlik
Kasası

MADDE 8. - Bu Kanunda öngörülen sosyal
sigorta haklarının sağlanması için
Çalışma ve Sosyal Güvenlik Bakanlığına
bağlı Yurtdışı Sosyal Güvenlik
Kasası (Kasa) kurulmuştur. Bu Kanun hükümlerine
göre borçlanılan günlere ait primlerin
tahsili ve her türlü ödemeler T.C. Ziraat Bankasınca,
nezdinde açılan Yurtdışı Sosyal
Güvenlik Kasası Hesabı adına yapılır.

T.C. Ziraat Bankası tahsil edilen prim tutarlarının
% 20'sini ayı içinde Yurtdışı
Sosyal Güvenlik Kasası Hesabından, Kasanın
Devlet güvencesi payı olarak ve bütçeye
irat kaydedilmek üzere Hazineye aktarır.

Bu Kanun uygulamasından doğan sosyal sigorta
haklarına ait işlemler ile diğer hizmetler Sosyal
Sigortalar Kurumu Genel Müdürlüğünce yürütülür
ve sosyal sigorta haklarına ait ödemeler Kasa tarafından
karşılanır.

Kasanın denetimi Başbakanlık
Yüksek Denetleme Kurulunca yapılır. Kasa hakkında
iflas hükümleri yürütülemez. Kasa paraları
ve malları Türk Ceza Kanunu bakımından
Devlet malı sayılır. Kasanın alacakları
Devlet alacağı derecesinde imtiyazlıdır.
Kasanın gelirleri ile bu Kanun hükümlerine göre
bağlanan aylıklar her türlü vergi resim ve
harçtan muaftır.

BAŞKAN - Madde üzerinde söz alanları
okuyorum: Cumhuriyet Halk Partisi Grubu adına Sayın
Mehmet Moğultay; şahısları adına,
Sayın Emin Kul, Sayın Mehmet Aykaç, Sayın
Kâzım Arslan, Sayın Sıtkı Cengil,
Sayın Hikmet Sami Türk, Sayın Memduh Büyükkılıç.

Şimdi, Cumhuriyet Halk Partisi Grubu adına,
Sayın Mehmet Moğultay; buyurun. (CHP sıralarından
alkışlar)

Sayın Moğultay, süreniz 10 dakikadır.

CHP GRUBU ADINA MEHMET MOĞULTAY (İstanbul)
- Teşekkür ederim Sayın Başkan.

Sayın Başkan, değerli milletvekilleri...

BAŞKAN - Sayın milletvekilleri, lütfen
sayın hatibi dinleyebileceğimiz bir ortamı yaratalım.

MEHMET MOĞULTAY (Devamla) - Değerli arkadaşlarım,
İktidara mensup Partilerin sözcüleri buraya geldiklerinde,
bizim, muhalefet partisi olarak bu yasa tasarısını
engellemek gibi keyfî bir davranışımız
olduğunu ima etmeye çalıştılar.
Şunu bilmelisiniz ki, bizim bu konuda hiçbir kompleksimiz
yok. Hele hele, sosyal risklere karşı, kişilerin
bugünlerinin ve yarınlarının güvence
altına alındığı sosyal güvenlik
sistemini savunmak, sosyal devleti savunmak, bizim temel görevlerimiz
arasındadır. Keşke ülkemizde yaşayan
bütün yurttaşlarımızın sosyal
güvenlikleri sağlanmış olsa. Bundan onur
duyarız, zevk duyarız. 

Şimdi, bu yasa tasarısı bir ateş
söndürme, günü gün etme, para bulma politikasıdır.
Ben, biraz önce aktuaryel dengeleri söylerken, rakamlara
dayalı olarak söyledim. Hiçbir kompleksimiz
yok. Belki bu söylediklerim size acı gelebilir; ama,
geleceğinize sıhhatli gelebilir. Eğer, bunları,
siz aktuaryel olarak incelerseniz, bizim söylediklerimizin
doğruluk payı ortaya çıkacaktır.
Üstelik bu üzerinde görüşmekte olduğumuz
8 inci madde, Anayasa Mahkemesinin kararlarına aykırı
bir maddedir; çünkü, bu konuda, Anayasa Mahkemesinin
kararları var.

Şimdi, buradaki temel hedef, bu yasa tasarısının
hazırlanmasındaki temel hedef, sosyal güvenliği
sağlamak değil, Hükümetin Sosyal Sigortalar
Kurumu paralarına göz koyması. 

Şimdi, dünyanın bütün
ülkelerinde, OECD ülkelerinde, devlet, sosyal güvenlik
sistemlerine yüzde 14 ilâ yüzde 78 arasında
katkıda bulunurken, siz, bırakınız
burada katkıda bulunmayı, fonları Hazineye
aktarma peşindesiniz, böyle davranıyorsunuz.
Şimdi, ben burada duygusal konuşma falan yapmıyorum.


Bakınız, sosyal güvenlik fonlarından
kamu hizmetlerine kaynak aktarılamayacağı hususunda
Anayasa Mahkemesinin 29.6.1971 gün ve 1971/19, 1971/61 sayılı
kararları var. Bu kararlarından bazı pasajlar
okuyorum sizlere:

"Sosyal Sigortalar Kurumu bütçesinden..."
Farketmez, bu "sosyal güvenlik kaynakları"
demek. "Sosyal Sigortalar bütçesinden... "
Çünkü, tasarının 2 nci maddesinde
"sosyal güvenlik kuruluşu" diye bir fasıl
var. Buna göre, "Sosyal Sigortalar Kurumu bütçesinden,
fona aktarılacak paraların sonradan Kuruma geri
verileceği öngörülmüş değildir."


Eğer, siz, bu yasa tasarısına "yüzde
20'si Hazineye İrat kaydedilir, sonra geri alınır"
şeklinde bir hüküm koysaydınız,
Anayasa Mahkemesinin kararına uygun düşebilirdi.
Kaldı ki, Anayasa Mahkemesi kararında devam ediyor:
"..sosyal sigortalar ve sosyal yardım örgütleri
kurmak devletin ödevlerindendir. Devletin bu ödevini
yerine getirmek üzere kurduğu Sosyal Sigortalar Kurumu
kaynaklarını geliştirmek ve genişletmek
yolu ile sigortalıların sosyal güvenlik haklarından
olabildiğince en iyi biçimde yararlanmalarını
sağlamak yerine, bu konuda yapılacak bir iş kalmamış
gibi, devletin genel giderleriyle karşılanması
gereken gecekondu işlerinin yürütümünde
sosyal güvenlik için ayrılmış
bulunan sigorta kurumu paralarının kullanılması
Anayasada öngörülmüş bulunan eşitlik
ilkesiyle de çelişmektedir." Yani, Anayasa Mahkemesi,
bu kararında, bir sosyal güvenlik kurumunun parası
gecekondu işlerini yürütmek üzere bir fona
ayrılmış, bunu reddediyor ve devam ediyor,
Anayasa Mahkemesi aynı kararında diyor ki: "Şayet
devlet, sigorta işlerini gereği gibi yerine getirebiliyorsa
ve ayrıca gecekondu işleri için ayrılacak
bir para kalıyorsa, bu durumda da işçi ve
işverenlerden aşırı prim alıyor
demektir." Eğer, siz, burada, 1 milyon doları
Hazineye aktarıyorsanız, o zaman, vatandaştan
aldığınız para fazla bir para. Anayasa
Mahkemesi diyor ki: "O zaman siz aşırı
bir talepte bulunuyorsunuz; o zaman aldığınız
günlük 2,5 dolardan 5 000 günün karşılığı
12 500 dolar para fazla, fazla bir para alıyorsunuz; o
zaman vatandaşa haksızlık etmiş oluyorsunuz."
Dolayısıyla, bu, tamamen, Anayasa Mahkemesinin kararlarına
aykırı bir düzenlemedir. 

Bir hüküm daha var; toplanan fonun nasıl
nemalandırılacağı, 11 inci maddede açıkça
belirtilmiş. Şimdi, toplanan fonun nemalandırılacağı
açıkça belirlenmesine ve bu konudaki idarî
işlemlerin de Sosyal Sigortalar Kurumu tarafından
yürütüleceği hükme bağlanmasına
karşın, ayrıca, bir Kasa Yönetimi kurulması
da bir fazlalık. Buna, hukuk literatüründe Kasa
falan denilmez; buna, olsa olsa, bir tasarruf sandığı
denilir. Burada kimin görevlendirileceğini yazmışsınız,
idarî işlemleri SSK'ya havale etmişsiniz; bir
kurul daha oluşturuyorsunuz: Kasa Yönetim Kurulu. Yani,
kimilerine iş vermek maksadıyla yapıyorsunuz;
bu usul de aykırıdır. Dolayısıyla,
bu yasal düzenleme, keşke, ülkede yaşayan
yurttaşlarımıza yönelik bir sosyal güvenlik
düzenlemesi olsaydı, biz bunu memnuniyetle karşılardık.


Bakınız, şimdi, dokuz aydır
İktidardasınız, Hükümetsiniz; sayısal
çoğunluğunuz var, sağlıyorsunuz. Çalışma
hayatında önemli sıkıntılar,
zorluklar var; bunları her gün yaşıyoruz;
kendi dönemimde ben de yaşadım. Şimdi,
işsizlik sigortası, OECD ülkelerinin tümünde
var. Şimdi biz, çağdaşlığı
yakalayacağız... İşsizlik sigortası
gibi temel müesseseler, yani, çalışma
hayatında ses getirecek müesseseler... Bugüne
kadar, Çalışma ve Sosyal Güvenlik Bakanlığında,
bu konuda 50 tane tasarı hazırlanmış;
bir tasarı da bendeniz hazırladım; fakat,
bunları geçiremedim. Şimdi, bunlar reform
niteliğindeki düzenlemeler, iz bırakan düzenlemelerdir.
Ne yapacaksınız şimdi; diyelim ki, yarın,
kaynak bulmak için borçlandık; üç
sene, beş sene sonra insanlar sokağa dökülecek,
diyecek ki, benim hakkımı ver; param yok diyeceksiniz.
Para vermediğiniz zaman, işte, bugün o ülkelerde
yaşanan tecrübeler, günün birinde, bize acı
tecrübeler olarak gelecektir. İşsizlik sigortasını
getirin; işsizlik sigortasıyla hem Sosyal Sigortalar
Kurumunu düzeltirsiniz hem de kayıtdışı
ekonomiyi kayıt altına alırsınız.
Ayrıca, kendi dönemimizde... Bakın, dokuz aydır
Hükümettesiniz; yarın, Sayın Bakan eski
bir sendikacı olduğu için, Uluslararası
Çalışma Örgütünün toplantısına
katılacak. Türkiye sorgulanıyor, Türkiye,
kara listede orada, aplikasyona alınmış. Dolayısıyla,
Türkiye, orada, böyle önüne bakan bir ülke
konumundadır. Benim Çalışma Bakanlığımın
ilk dokuz ayında, 7 tane önemli temel uluslararası
sözleşme getirdik; bunlardan birisi de, iş güvencesine
ilişkin sözleşmedir; 158 sayılı
Sözleşme. Bu Sözleşme çıkmış,
bunun gereklerini yapın. Memur sendikaları yasasını
getirin. Yani, biraz önce de konuşmamda ifade ettiğim
gibi, para yok, hadi bir kaynak yaratalım... Neyin kaynağını
yaratıyorsunuz?! Yani, siz, bu ülkede insanlara sosyal
güvenlik hakkını vermiyorsunuz. Bakın,
ayrıca, döne döne söylüyorum, bunu
Anayasa Mahkemesine götüreceğiz, burada, Türkiye'de
yaşayan yurttaşlarımıza bir haksızlık
yapıyorsunuz; bunun hesabını meydanlarda
verirsiniz. Bakın ne diyor: "Yurtdışında
bulunanlar ile yurtdışında bulunmuş
olanlar..." Hani "yurttaşlık" tabiri?!
Hani "vatandaşlık" tabiri?! Nerede "vatandaş"
tabiri; var mı?! "Borçlanma Esasları"
başlıklı 3 üncü maddeye bakın:
"Yurtdışında bulunanlar ile yurtdışında
bulunmuş olanlar..." 

Bir sözcü burada dedi ki; "Cumhuriyet
Halk Partisi zamanında 1978'de çıkarılan
2147 sayılı Yasa ile 1985'te Anavatan Partisi döneminde
çıkarılan 3201 sayılı Yasa."
Doğru. Bu yasalarda, açıkça yurttaşlık
koşulu var, Türk vatandaşlığı
koşulu var. Yani "yurt dışında
yaşayan Türk vatandaşlarının yurda
kesin dönüşlerinde" kaydı var. Burada
"yurtdışında bulunanlar ile yurtdışında
bulunmuş olanlar..." Yani, yarın, İsrail'den
buraya bir grup gelecek...

ÖMER EKİNCİ (Ankara) - İsraillileri
emekli edeceğiz!..

MEHMET MOĞULTAY (Devamla) - Efendim, burada açık...
Sayın milletvekilim, ben burada size haksızlık
yapmak için söylemiyorum. Yani, Türkçe
yazıyor burada: "Yurtdışında bulunanlar
ile yurtdışında bulunmuş olanlar..."
Zaten, kanun tasarısının başlığına
bakın: "Yurtdışında Bulunanların
Sosyal Güvenlikleri Hakkında..." Hani yurtdışındaki
vatandaşlarımızın?! Hani, nerede?!.
Yurtdışında bulunanların... Yurtdışında
kim bulunacak? Yani, yurttaşlık koşulu aramıyorsunuz
"yurtdışında bulunanlar ile bulunmuş
olanlar" koşulu getiriyorsunuz. 

Yani, tasarının neresinden bakarsanız
bakın, elle tutulur bir tarafı yok; ama, başta,
sevindirici tarafı şu: 4-5 milyar dolar para gelecek...
Size bir şey daha söyleyeyim: Esasında, bu 5
milyar doları da hiç kimse getirip vermeyecek size.
Niye; 50 ile 55 yaş şartı var. 12 500 dolarını,
30 yaşındaki, 40 yaşındaki birisi getirip
verip, onbeş sene sonra emekliliğini beklemez; bu bir.
İki, değişen ekonomik ve sosyal koşullar
karşısında, 12 500 doları bulan kimse
de, Türkiye'nin bugünkü ekonomik koşullarında,
yüzde 100'ün üzerinde enflasyon olduğu bir
dönemde de, bu parayı getirip Sosyal Güvenlik
Kasasına yatırmaz. Bu da ayrı bir yönü.

Göreceğiz hep birlikte. 

Teşekkür ediyorum Sayın Başkan.
(CHP sıralarından alkışlar) 

BAŞKAN - Teşekkür ediyorum Sayın
Moğultay. 

Demokratik Sol Parti Grubu adına, Sayın
Mustafa Güven Karahan; buyurun. (DSP sıralarından
alkışlar) 

Sayın Karahan, süreniz 10 dakikadır.


DSP GRUBU ADINA MUSTAFA GÜVEN KARAHAN (Balıkesir)
- Sayın Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 8 inci maddesi üzerinde
Demokratik Sol Partinin görüşlerini açıklamak
üzere söz almış bulunuyorum; bu vesileyle
hepinizi saygıyla selamlarım. 

Değerli milletvekilleri, tasarının
8 inci maddesi, bu kanunla verilmesi öngörülen
sosyal güvenlik haklarının sağlanabilmesi
için Çalışma ve Sosyal Güvenlik
Bakanlığına bağlı bir Yurtdışı
Sosyal Güvenlik Kasası kurulmasını hükme
bağlamaktadır. 

Bu tasarının 8 inci maddesine göre
kurulmakta olan Yurtdışı Sosyal Güvenlik
Kasası, Emekli Sandığı, Sosyal Sigortalar
Kurumu ve Bağ-Kur'dan sonra kurulmuş olan dördüncü
sosyal güvenlik kurumu niteliğini taşımaktadır.
Bu tasarıyla kurulacak olan Yurtdışı
Sosyal Güvenlik Kasası, yeni bir sosyal güvenlik
kurumu olduğu halde, ne yazık ki kurumsal bir nitelikten
uzaktır. 

Hükümet bu tasarıyla, 4 milyar dolarlık
bir Kasa kuracağı varsayımından hareket
ederken, kurulacak olan Yurtdışı Sosyal Güvenlik
Kasasının kurumsal bir yapıdan uzak olması
gerçekten düşündürücüdür.
Bu durum bize, 3417 sayılı Çalışanların
Tasarrufa Teşvik Edilmesi ve Bu Tasarrufların Değerlendirilmesine
Dair Kanundaki yasal boşluğu anımsatmaktadır.
3417 sayılı Kanunda, bilindiği gibi, uygulama
görevi Yüksek Planlama Kuruluna verilmişti. Gündemimizde
bulunan kanun tasarısında, kurulacak olan Yurtdışı
Sosyal Güvenlik Kasasının yönetimi, hükümetin
emrindeki bürokratlara bırakılmaktadır.


3417 sayılı Çalışanların
Tasarrufa Teşviki Yasası, kurumsallaşamamanın
cezasını çalışanlara çektirmişken,
yurt dışında bulunma mazhariyetine erişenlerin
sosyal güvenlikleri hakkındaki borçlanma kanunu
tasarısıyla kurulan Kasanın da benzer nitelikler
göstermesi, biz Demokratik Sol Partilileri yeni bir çalışanlar
faciası olacak diye korkutmaktadır. 

Bürokratlardan oluşan Yurtdışı
Sosyal Güvenlik Kasasının, tasarının
gerekçesinde özerk olduğunun belirtilmesine karşın,
tasarının maddeleri içinde bununla ilgili
hiçbir hüküm bulunmamaktadır. Bu nasıl
özerkliktir?! Zaten, tasarıda buna ilişkin bir
hüküm olsa da, ne değişecektir?! Sosyal Sigortalar
Kurumu özerk de ne oluyor?! Siyasî otoriteyi elinde
bulunduranlar, bu Kurumu kendi bildikleri gibi yönetmiyorlar
mı?! Bu kanun tasarısıyla kurulmakta olan
Kasa, özerk olsa ne olur; buna karar vermek pek kolay değil.
Ayrıca, Kasanın SSK gibi kurumsal bir yapısının
olmaması da kaygılarımızın
en birinci nedenini teşkil etmekte. 

Yurt dışında bulunanlar ve turistler
günlük 2,5 dolar olmak üzere, 5 000 işgünü
için 12 500 dolar ödeyerek, bu Kasanın sosyal
güvenlik hizmetlerinden yararlanabileceklerdir; ancak, yararlanma,
üç yıllık bekleme süresinden sonra
olabilecektir. Ayrıca, Kasanın sosyal güvenlik
hizmetlerinden yararlanabilmek için, erkeklerin 55, kadınların
da 50 yaşını doldurması zorunluluğu
bulunmaktadır. Kanun hükümlerini yerine getiren
ve yaşları da yasaya uygun olan katılımcılar,
ancak bundan sonra emekli aylığı alabilecekler
ve sağlık hizmetlerinden yararlanabileceklerdir. 

Eksiklikler içeren bu yasa tasarısıyla
kurulan Kasanın uzun süre sosyal güvenlik hizmetleri
verebilmesi olası değildir. Kurulacak olan Kasanın
sosyal güvenlik sisteminin sürekli olması mümkün
değildir; çünkü, sisteme yeni fon akışının
mümkün olmaması yüzünden, fona bağlı
sistem sabit fon sistemi üzerine kurulmuştur. Bu işin
faturası nasıl çıkacak; bu faturanın
nasıl çıkacağını görmek
için uzun ömürlü olmaya gerek yok, hesap
ortada duruyor. 

Bu yasa tasarısıyla kurulmakta olan
dördüncü Sosyal Güvenlik Kasası, bu
Kurumdan emekli olacaklara ilişkin düzenlemelere yer
vermemektedir. Bu sistemden emekli olacakların durumları,
506 sayılı Kanuna atıfta bulunularak çözümlenmeye
çalışılmaktadır. 

Biraz önce açıkladığımız
gibi, yeni kurulan sistemin sürekliliği yoktur. Yeni
sisteme yeni fon akımı olamayacağından,
sistem, sabit fonların, açıkçası,
bir defalık alınan 12 500 doların devlet
güvencesi olarak kesilen 2 500 doları çıkarıldıktan
sonra kalan 10 bin dolar üzerine kurulacaktır. Bir
kimseden almış olduğunuz 10 bin doları
değerlendirerek, o kişiye, 50-55 yaşında
emekli olacaksın derseniz, hiç hesap bilmiyorsunuz
demektir. Ülkemizde ortalama ömrün 70 yıl
olduğunu varsayarsanız, bu kişiye en az 15 yıl
boyunca ayda 12 milyon Türk Lirası emekli aylığı
verebilirsiniz. Hükümet, kaynak paketleri açıklandığı
sırada, bu Kasadan aylık bağlanacakların
aylıklarını 250 dolar olarak açıklamıştı.
Bu, 506 sayılı Yasaya göre, aşağı
yukarı, en yüksek aylığı ifade etmektedir;
ancak, Kasanın sabit fon sistemiyle kurulması göz
önüne alınırsa, Hükümetin verebileceği
emekli aylığı, olsa olsa 100 dolar seviyesinde
olabilecektir. Bu olmadığı takdirde, bu tasarıyı
hazırlayanların ve bu tasarıya kabul oyu
verenlerin hesap bilmediği ortaya çıkacaktır.


Değerli milletvekilleri, hesap bilmezliğin
ikinci nedeni, iştirakçinin ölümünden
sonra bakmakla yükümlü olduğu dul ve yetimlerine
de aylık bağlanması gerektiğidir; ancak,
sosyal güvenlik, sadece ve sadece emekli aylığı
ödemek değildir; tasarıda bu da unutulmuştur;
çünkü, sosyal güvenliğin önemli
bir parçası da, sağlık hizmetleridir.
Sağlık giderleri, sosyal güvenlik harcamaları
içerisinde en az yüzde 20 oranında bir yer
kapsamaktadır. Kasanın sosyal güvenlik hizmetlerinden
yararlanacak olanların yaşlı olduğu göz
önüne alınırsa, sağlık hizmetlerine
ayrılacak olan payın yüzde 20'lerin üzerine
çıkacağı da herkes tarafından
iyi bilinmelidir. 

Değerli milletvekilleri, 1997 yılı
için yapılan yüzde 30'luk ücret zammından
sonra, SSK'da en yüksek emekli aylığı 32
milyon 684 bin Türk Lirasına çıkmıştır.
Bundan sonraki senelerde emekli aylığının
hiç artmaması durumunda yurtdışı
emeklilik için başvuracak olanların ödeyecekleri
12 500 dolarlık prim, bugünkü kur üzerinden,
ancak altı yedi yıllık emekli aylığı
ödemeye izin verecektir; buna sağlık giderleri
de eklendiğinde, Kasa, beşinci yıla girmeden
sıfırı tüketecektir. Bundan sonra, bu
kanundan yararlanmak için müracaat edenlerin nereden
emekli aylığı alacakları boşlukta
bırakılmıştır; Hazineden mi
ödenecektir, yoksa SSK'nın sırtına mı
yük bindirilecektir? Kasa yükümlülüklerini
yerine getiremeyince, TÖBANK ve İstanbul Bankası
örneklerinde olduğu gibi, yük SSK'nın sırtına
binecektir. Eğer, yük, SSK'ya yüklenecekse, SSK
mensuplarının buradaki suçu nedir? Bu sorulara
yanıt vermeden, Yurtdışı Sosyal Güvenlik
Kasası yarattık demek, olsa olsa halkı aldatmaktır.

Değerli arkadaşlarım, Anayasamız
uyarınca yurttaşlarına sosyal güvenlik
sağlama yükümlülüğünde bulunan
sosyal devletin, sosyal güvenlik sağlarken komisyon alması
da Anayasamıza aykırıdır. Devlet,
bir ticarethane değildir, bir ticarethane de kurmamaktadır.
Devlet, bir sosyal güvenlik kurumu kurmaktadır. 

Şimdi, bütün bunları göz
önüne aldığımızda, bu Kasanın,
katılımcılarına uzun süreli sosyal
güvenlik hizmeti verebileceğini düşünmek,
gerçekten mümkün değildir.

(Mikrofon otomatik cihaz tarafından kapatıldı)

BAŞKAN - Sayın Karahan, lütfen
toparlayınız.

MUSTAFA GÜVEN KARAHAN (Devamla) - Toparlıyorum
Sayın Başkan.

Bu durumda ne olacaktır; devlet, sosyal güvenlik
güvencesi verdiği insanlara karşı yükümlülüklerini
yerine getirmek zorunda olduğuna göre, büyük
bir olasılıkla -her zaman olduğu gibi- yükü,
SSK'nın üzerine yıkacaktır.

Değerli milletvekilleri, hayallerle sorunlar
çözüme kavuşturulabilseydi, Türkiyemiz
cennet olurdu sanırım. 

Aydınlık ve çağdaş
uygarlık düzeyinin üzerine çıkmış
bir Türkiye dileğiyle hepinizi saygıyla selamlarım.
(DSP ve CHP sıralarından alkışlar)

BAŞKAN - Teşekkür ediyorum Sayın
Karahan.

Sayın milletvekilleri, saat 20.00'de toplanmak
üzere, birleşime ara veriyorum.

Kapanma Saati : 18.58


DÖRDÜNCÜ OTURUM

Açılma Saati : 20.00 

BAŞKAN : Başkanvekili Uluç
GÜRKAN

KÂTİP ÜYELER : Zeki
ERGEZEN (Bitlis), Fatih ATAY (Aydın)


 

BAŞKAN - Sayın milletvekilleri, Türkiye
Büyük Millet Meclisinin 70 inci Birleşiminin Dördüncü
Oturumunu açıyorum.

V. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Çalışmalara kaldığımız
yerden devam ediyoruz.

Komisyon ve Hükümet yerinde.

Görüşmekte olduğumuz tasarının
8 inci maddesi üzerinde -Refah Partisi ve Doğru Yol Partisi
Gruplarının sözcüleri yok- Anavatan Partisi
Grubu adına, Sayın Emin Kul; buyurun.

Sayın Kul, şahsî konuşma
talebiniz de var; ikisinin süresini birleştirerek,
size, 15 dakika süre veriyorum.

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısının
8 inci maddesi üzerinde Anavatan Partisi Grubunun görüşlerini
arz etmek üzere söz almış bulunuyorum;
görüşlerimizi belirtmeden önce, sizleri saygıyla
selamlıyorum.

8 inci maddeyle, sosyal güvenlik alanında
rastlanmayan "Kasa" namı altında, bir
taraftan "alındı" diğer taraftan "ödendi"
yapan bir sandık veya âdeta bir vezne, Çalışma
ve Sosyal Güvenlik Bakanlığına bağlı
olarak kurulmaktadır. Bu, bir tüzelkişilik midir,
bir daire midir, müstakil bir sigorta kuruluşu mudur,
bazı işlemleri yapmakla görevli bir memuriyet
kademesi midir; nedir; belli değildir. Kasanın nasıl
işleyeceği de belli değildir. Bir anlamda bu Kasayı
sandık saysak, tasarıda yer alan işleyişi
itibariyle, bu sandığın giderek sanduka olacağı
görülmektedir. 

Sosyal Sigortalar Kurumu, kendi iştirakçileri
hakkındaki işlemleri ve hizmetleri yapan bir kuruluş
olup, yaptığı hizmetler için katlandığı
giderler de kendi iştirakçilerinin primlerinden karşılanır.
Sosyal Sigortalar Kurumunun kendi iştirakçileri dışındaki
kişilerle ilişkilendirilmesi, Bakanlığa
bağlı bir kasa adına işlemler ve hizmetler
yapması ve bunun sürekli olarak Sosyal Sigortalar
Kurumuna yüklenmesi, hem mantık hem de hukukdışı
bir işlemdir. 

Türkiye Cumhuriyeti Emekli Sandığı,
Bağ-Kur, bankaların, sigorta şirketlerinin, ticaret
ve sanayi odaları ve borsalarının kurdukları
sosyal güvenlikle ilgili sandıklar ve kuruluşlar
iştirakçilerinin kayıtları Sosyal Sigortalar
Kurumu tarafından tutulmadığı gibi, bu
kuruluşlar iştirakçilerinin emeklilik, ölüm
ve maluliyet aylıklarının bağlanması,
sağlık yardımlarından yararlanması
ve bunlara ilişkin şartlar da Sosyal Sigortalar Kanunuyla
farklılıklar arz etmektedir. Bunların, bütün
iş ve işlemlerinin borçlanmaları sırasında,
Sosyal Sigortalar Kurumu, fiilen ve hukuken nasıl sorumlu
olacaktır ve bu hizmetleri, özellikle birleştirme
hizmetlerini nasıl yapacaktır, nasıl bir
bürokratik mekanizma işleyecektir? Kasanın emrinde
böyle bir hizmetle Sosyal Sigortalar Kurumunun yükümlendirilmesi,
bizce mümkün değildir ve bizce bütün usullere
de aykırıdır. Dolayısıyla,
bu açıdan, Kasanın işlerliği söz
konusu olmayacaktır veyahut da Kasanın işlerliği,
oldukça karmaşıklık doğuracak şartlar
içerisinde cereyan edebilecektir. 

Diğer yandan, 8 inci maddenin ikinci fıkrası,
Ziraat Bankasınca tahsil edilen prim tutarlarının
yüzde 20'sinin, Kasanın devlet güvencesi payı
olarak ve bütçeye irat kaydedilmek üzere Hazineye
aktarılmasını hükme bağlamaktadır.
Bütün ülkelerde, sosyal güvenlik sistemine
devletin çeşitli oranlarda, değişik oranlarda
katılımı söz konusudur. Hiçbir
ülkede, bu katılım oranı ne olursa olsun,
az veya çok, hatta bizim ülkemizdeki gibi pek az seviyede
de olsa, katılımın dışında
toplanan primlerden devletin bir pay alması asla söz
konusu değildir. Bu pay, hangi nam altında ve hangi
sebeple alınırsa alınsın, hiçbir
mantıkî, vicdanî ve sosyal güvenlik kavramıyla
ilgili bir gerekçeye dayandırılamaz. 

Sosyal güvenlik sağlanması için
ödenen primlerden bütçeye irat kaydedilmek üzere
Hazineye aktarma yapılması, hem Anayasanın
60, 62 ve 73 üncü maddelerine aykırıdır
ve hem de sosyal güvenlik kavramına, işlemlerine
ters düşen bir uygulamadır. Esasen, bu konuda
Anayasaya aykırılık iddiasıyla verdiğimiz
bir önergemiz de söz konusudur. Önergemiz müzakereye
alındığında, hangi noktalardan aykırılık
taşıdığı hususunu Yüce Genel
Kurula arz edeceğiz. 

Tasarıya baktığımızda,
bu aktarmaya gerekçe olarak, Kasanın devlet güvencesi
payı ileri sürülmektedir. Yani, kesilen bu yüzde
20 ve Hazineye devredilen bu yüzde 20 oranındaki meblağ,
bir devlet güvencesi olarak kesilmesi öngörülmüş
bir meblağ olarak nitelendirilmiştir. 

Bu öne sürülmekteyse de, 8 inci maddenin
dördüncü fıkrasında, Kasanın
alacaklarının devlet alacağı derecesinde
imtiyazlı olduğu kaydedilmektedir. Bu, Kasanın
tahsilatını kolaylaştırmak için
düşünülmüş bir hükümdür.
Kasanın alacakları, devlet alacağı hükmünde
görülecektir; ama, bu kaydedilip belirtilirken, Kasanın
borçlarının devlet güvencesinde bulunduğuna
dair bir hüküm tesis edilmemiştir. Kasanın
alacağı nasıl devlet güvencesi olarak tespit
ediliyor ve tarif ediliyorsa, tanımlanıyorsa, Kasanın
borçlarının da devlet güvencesinde bulunduğuna
dair eğer bir hüküm tesis edilseydi, o zaman, ileri
sürülen bu gerekçe, yani, devlet güvencesine
karşılık yüzde 20'lik primden Hazineye
irat kaydedilme gerekçesi, belki, bir anlamda tutarlı
gözükebilirdi. Kaldı ki, böyle bir işlem
dahi Anayasaya aykırıdır. Böyle bir
hüküm, yani "devlet güvencesi" tasarının
hiçbir maddesinde de yer almamıştır.
Kaldı ki, sosyal sigoratcılıkta, alınan
primlere karşı, karşılanacak sosyal
güvenlik haklarıyla ilgili riskler için yapılacak
ödemelerin, uzun vadeli, sağlam veri tabanına
dayalı bir aktüer dengenin sağlanması ve
hesabının yapılması gerekir. Tasarı,
ba tasarıya göre borçlananlara, son taksit
ödeme tarihinden üç yıl sonra, yani -tasarıdaki
hükümlere veyahut da yeni tespit edilecek şartlara
bakarsanız- Temmuz 2000 tarihinden itibaren aylık
bağlanmasını öngörmektedir; ölüm
ve maluliyet aylıkları da, bu tarihten önce
doğacak bu hallerde ödenecektir; ayrıca, sağlık
yardımı da söz konusudur. 

Borçlanma talebinde bulunacak olanlarla ilgili
yaş, medenî durum, bakmakla yükümlü
oldukları şahıslar ve durumları, vesaire
gibi bilgilerle, alınacak primler karşılığı
karşılaşılabilecek riskler ile emeklilik,
ölüm ve maluliyet hallerindeki ödemelerin sağlıklı
bir aktüer denge hesabının yapıldığı,
tasarıya bakıldığı zaman, oldukça
kuşkuludur. Bu kuşkuyu, esasen, tasarının
belkemiğinin para toplamaya yönelik amacı doğrulamaktadır.


Devlet güvencesi olarak, belki tasarıda
yer alan şu ifadelere dayanılmak istenir: "Kasa
hakkında iflas hükümleri yürütülemez."
Evet, böyle bir hüküm tasarıya konmuştur;
ama, bu, bir devlet güvencesi değildir ve bu, bir güvence
olmaktan ziyade, sonuçta, bütün yükümlülüklerin,
aslında, Sosyal Sigortalar Kurumuna doğru yönlendirilmesi
ve yüklenmesinin işareti olarak görülmelidir
ve böyle değerlendirilmelidir. 

Yakın bir geçmişte, İstanbul
Bankası iflas etmiş, iflas hükümleri yürütülmüş;
fakat, bu Bankanın sosyal dayanışma ve emeklilik
sandığı ortada kalmıştır
ve hiçbir ödenti almadığı için
mensuplarına da yükümlülüklerini yerine
getirememiştir. Doğan bu durum karşısında,
19 uncu Dönemde, Yüce Meclis, İstanbul Bankasının
bu sosyal dayanışma ve emeklilik sandığını,
bütün borç ve alacaklarıyla birlikte Sosyal
Sigortalar Kurumuna devreden bir kanun tasarısını
kabul etmiştir. Bu kanun tasarısı komisyonda
görüşülürken, sosyal güvenlik açısından
açıkta bırakılmaması gereken
bu yurttaşlarımız Sosyal Sigortalar Kurumu
çatısı altında yeni güvencelere
kavuşturulurken Sosyal Sigortalar Kurumuna herhangi bir
yük binip binmeyeceği sualine karşı, zamanın
bakanı ve kurum yetkilileri, gelebilecek yüklerin
tümünün Hazinece karşılanacağını
ifade etmişler ve hâlâ, Sosyal Sigortalar Kurumu,
İstanbul Bankasıyla ilgili yaklaşık
15 trilyona yakın alacağının tamamını
tahsil edememiş durumdadır. İşte, burada
"Kasa hakkında iflas hükümleri yürütülemez"
derken, sanki bir teminat varmışçasına
hareket etmek de mümkün değil. Bu, aslında,
herhangi bir tehlike karşısında veya iflas
karşısında -ki, bütün hesaplar onu
gösteriyor; daha sonraki maddeler üzerinde arz edeceğim-
bütün yükümlülüğün Sosyal
Sigortalar Kurumunun sırtına doğru yönlendirileceğinin
işareti olarak görülmelidir. Bütün bunlara
rağmen, sağlandığı iddia edilecek herhangi
bir güvence, ödenen primlerden bütçeye irat
kaydedilmek üzere Hazineye aktarma yapılmasını
ve yapılacak bu aktarmanın da Anayasaya aykırılığını
asla ortadan kaldırmaz. 

Bir taraftan "Kasa hakkında iflas hükümleri
yürütülemez" denirken, diğer taraftan,
yakın bir geçmişte -başta TYT Bank olmak
üzere- iflas eden üç bankaya, özellikle,
yurt dışında çalışarak
binlerce mark yatıran işçilerimize, bu iflas
sonucu buharlaşan emeklerinin hesabı hiçbir
şekilde verilmemiştir ve maalesef, partilerimizin,
özellikle iktidar grubu partileri... Bu konuda mağduriyeti
olan insanlarımızın -ki, bunların
6 tanesi intihar etmiştir; bir kısmı aileleriyle
beraber perişan durumdadır- tasarruf ettikleri binlerce
mark buharlaşıp gitmiştir. Bu bankalara para
yatıran birkısım kurum ve kuruluşlar
kendi yatırımlarını kurtarırken,
sıradan vatandaşlarımız ve özellikle
yurt dışında çalışan işçilerimiz,
hâlâ paralarını geri alamamakta ve hâlâ
sürünmektedirler.

"İflas -veya iflas etmeme- hükümleri
yürütülemez"; yürütülür;
sadece sözde kaldığının işaretlerinin
bir tanesi de bu olaydır. Buraya siz ne koyarsanız
koyun, iflas hükümlerini yürütmeseniz dahi,
bu Kasanın, muhtemel değil, kesin olarak beş
sene içerisindeki iflası sonucunda yükümlülükler
Sosyal Sigortalar Kurumuna doğru kaydırılacaktır.

Bu nedenle, bu kanun tasarısının
baştan beri arz ve izaha çalıştığım
düzenlemesi, 8 inci madde, apaçık yansıyan
haliyle, işlemez durumdadır ve maalesef, yurt dışında
çalışan vatandaşlarımızı
değil, yurt dışına çıkmış,
yurt dışında dolaşan lümpen bir
kitleyi ilgilendiren bir kanun tasarısı halinde
önümüzde kalacaktır. 

Bu tasarının, işçilerimize,
çalışan işçilerimize fayda getirmeyeceği
kanaatiyle görüşlerimi arz eder, saygılar
sunarım. (ANAP sıralarından alkışlar)

BAŞKAN - Teşekkür ediyorum Sayın
Kul.

Şahsı adına, Sayın Mehmet
Aykaç.

MEHMET AYKAÇ (Çorum) - Sayın
Büyükkılıç konuşacak efendim.

BAŞKAN - Buyurun Sayın Memduh Büyükkılıç.

Sayın Büyükkılıç,
süreniz 5 dakikadır.

MEMDUH BÜYÜKKILIÇ (Kayseri) - Değerli
Başkanım, sayın milletvekilleri; görüşülmekte
olan 209 sıra sayılı yasa tasarısının
8 inci maddesi üzerinde şahsım adına
söz almış bulunmaktayım. Hepinizi hürmetle
selamlıyorum.

Değerli muhalefet sözcülerinin kendileri
açısından yaklaşımı itibariyle
söyledikleri sözler, elbette ki, yasanın tamamı
okunduğunda pek anlam taşımamaktadır.


Öncelikle, tasarıyı, Anayasanın
10 uncu maddesi bakımından değerlendirdiğimizde...
10 uncu maddede, daha önceki bir arkadaşımızın
söylediği gibi "Herkes, dil, ırk, renk, cinsiyet,
siyasî düşünce, felsefî inanç,
din, mezhep ve benzeri sebeplerle ayırım gözetilmeksizin
kanun önünde eşittir" denilmektedir. Anayasa
Mahkemesi ise, 18.7.1994 tarihli 1994/56 sayılı
Kararında "Kanun önünde eşitlik ilkesi,
hukuksal durumları benzer olanlar için söz
konusudur" şeklinde açıklamada bulunmaktadır.
Bu ilkeyle, yasa önünde eşitlik, hukuksal eşitlik
öngörülmektedir. Eşitlik ilkesinin amacı,
aynı durumda bulunan kişilerin, yasalarca, aynı
işleme bağlı tutulmalarını sağlamaktır;
kişilere, kanun karşısında ayırım
yapılmasını ve ayrıcalık yapılmasını
önlemektir. Anayasa Mahkemesi, aynı şekilde,
bu durum ve konumlardaki özellikler, kimi kişiler ve
topluluklar için değişik kurallar konulabileceğini
de kabul etmiştir. Özellikle, ayrıcalıklara
dayandığı için, haklı olan nedenler,
ayrı düzenlemeyi, eşitlik ilkesine aykırı
değil, gerekli kılar. 10 uncu maddedeki düzenleme,
eylemli değil, hukuksal eşitliktir. Aynı hukuksal
durumlar aynı, ayrı hukuksal durumlar ayrı
kurallara bağlı tutuluyorsa, Anayasanın öngördüğü
eşitlik ilkesi çiğnenmiş olmaz. 

Şimdi, bu temel yaklaşımın
ardından konuyu değerlendirecek olursak, yurt dışında
bulunan vatandaşlarımızın sosyal güvenlik
hakkı, Anayasanın 60 ıncı maddesi
dışında, ayrı bir hüküm olarak,
62 nci maddeye göre düzenlenmektedir. Neden böyle
bir düzenleme yapılmıştır; çünkü,
yurt dışındaki vatandaşlarımızın
hukuksal durumu ayrı bir nitelik taşımaktadır.
Nitekim, 1978 yılında -daha önce arz ettiğim-
2147 ve 1985 yılında 3201 sayılı yasalar
da -ayrı özellik taşıyan kanunlar-  yürürlüğe
konulmuştur.Görüşmekte olduğumuz tasarı
da, bu ayrı hukuksal durumun devamından başka
bir şey değildir. Tasarı yapısı
içerisinde, yurt dışında bulunanlara
veya yurt dışında bulunmuş olanlara,
aynı ölçüde eşit borçlanma
hakkı, aynı ölçüde eşit emekli
aylığı düzenlemesi sağlamaktadır.
Elbette ki, "yurtdışı" denince,
yurttan kastın "vatan" olduğunu herkes bilmektedir.
O açıdan, burada ayrıca bir "vatandaşlık"
sözünün geçmemesi, elbette ki yurdumuzun
ne olduğunu bilenler açısından -herhalde-
problem olmasa gerektir.

En çok tenkit edilen yüzde 20 kesinti
konusuna gelince: Bu konuya da açıklık getirecek
olursak; Anayasanın 65 inci maddesi, devletin, sosyal ve
ekonomik alanlarda, Anayasayla belirtilen görevlerini, ekonomik
istikrarın korunmasını gözeterek, malî
kaynaklarının yeterliliği ölçüsünde
yerine getireceğini belirtmiştir. Bu ölçüde
yasa tasarısını incelersek, getirilen sistem,
Anayasanın 60 ıncı maddesi çerçevesinde
zorunlu bir sosyal güvenlik sistemi değildir, bunu karıştırmamak
gerekir; aksine, 62 nci madde esas alınarak yapılan
bir düzenlemedir. Üstelik, yasa iyice izlendiğinde
ya da üzerinde iyice durulduğunda görülecektir
ki, bu, tamamen isteğe bağlı bir çalışmadır.
Sistem, devlet güvencesindedir; devlet, bu güvenceyi
sağlamak bakımından yüzde 20'lik bir kesintiyi
öngörmüştür. 

Özellikle, bu konuyu  tenkit eden çok
değerli eski  Bakanımız Sayın Emin Kul
Bey de bilirler ki, bu kesinti, bir anlamda, reasürans -yani,
sigorta sisteminin sigortalanması- anlamına gelir.

(Mikrofon otomatik cihaz tarafından kapatıldı)

BAŞKAN - Sayın Büyükkılıç,
lütfen sözünüzü bağlayın.

MEMDUH BÜYÜKKILIÇ (Devamla) - Bitiriyorum
Başkanım.

Elbette ki, Anayasanın 65 inci maddesi açısından
bakarsak, devlet, uygulamanın devamını sağlayarak
güvencenin kaynağını oluşturmak üzere,
borçlanma primi toplamının yüzde 20'sini
almaktadır. bu kesintiyi, Anayasanın 65 inci maddesi
uyarınca, malî kaynakların yeterliliği
ölçüsünde ekonomik istikrarın korunması
diye yorumlamak gerekmektedir. 

Belirtilen gerekçeler ışığında,
tasarının, Anayasaya aykırı bir yönü
bulunmadığı kanaatindeyiz. Kaldı ki,
borçlananlar, 2,5 dolar üzerinden prim ödeyeceklerdir;
bağlanacak emekli aylıkları da 2,5 dolar üzerinden
hesaplanıp, ödenecektir.

İnanıyorum ki, yurt dışındaki
işçi kardeşlerimiz, heyecanla, bu yasanın
bir an evvel çıkmasını beklemektedir.
İnşallah, Meclisimiz, bir an evvel bu yasayı
çıkaracaktır. 

Hepinizi saygıyla selamlıyorum. (RP
sıralarından alkışlar)

BAŞKAN - Teşekkür ediyorum Sayın
Büyükkılıç.

8 inci madde üzerindeki görüşmeler
tamamlanmıştır.

Madde üzerinde önergeler vardır;
önergeleri geliş sırasına göre okutuyorum:

Türkiye Büyük Millet Meclisi
Başkanlığına

209 sıra sayılı Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 8 inci maddesi, Anayasanın
10, 11, 60, 62 ve 73 üncü maddelerine aykırı
bulunduğundan, maddenin reddinin oylanmasını
talep ve arz ederiz.

 Emin Kul Mahmut Bozkurt 

 İstanbul Adıyaman

 Hüseyin Yayla Levent Mıstıkoğlu

 Hatay Hatay

Esat Bütün

Kahramanmaraş

Türkiye Büyük Millet Meclisi
Başkanlığına

209 sıra sayılı Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 8 inci maddesinin açıkça
Anayasaya aykırı olması nedeniyle, madde
metninden çıkarılmasını arz
ve teklif ederiz.

 Oya Araslı Nihat Matkap

  İçel Hatay  

 Atilâ Sav İsmet Atalay

 Hatay Ardahan 

  Şahin Ulusoy Bekir Kumbul    Tokat Antalya

Yahya Şimşek

Bursa

BAŞKAN - Sayın milletvekilleri, madde
üzerindeki diğer önergeler geri çekilmiştir.

Şimdi, Anayasaya aykırılık
önergelerini birleştirerek ve geliş sırasına
göre -Sayın Emin Kul'un ilk imzayı taşıdığı
önergeden başlayarak- işleme koyuyorum; okutup,
oylarınıza sunacağım.

Türkiye Büyük Millet Meclisi
Başkanlığına

209 sıra sayılı Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 8 inci maddesi Anayasanın
10, 11, 60, 62 ve 73 üncü maddelerine aykırı
bulunduğundan, maddenin reddinin oylanmasını
talep ve arz ederiz.

BAŞKAN - Sayın Komisyon?..

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANVEKİLİ
AHMET FEYZİ İNCEÖZ (Tokat) - Katılmıyoruz
efendim.

BAŞKAN - Katılmıyorsunuz.

Sayın Hükümet?..

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılmıyoruz
efendim.

BAŞKAN - Sayın Kul, gerekçenizi
mi okuyalım, söz mü istiyorsunuz?

EMİN KUL (İstanbul) - Söz istiyorum.

BAŞKAN - Buyurun efendim.

EMİN KUL (İstanbul) - Teşekkür
ederim Sayın Başkan.

Sayın Başkan, Anayasamızın
60 ıncı maddesi "Sosyal güvenlik hakkı"
başlığı altında, herkesin sosyal
güvenlik hakkına sahip olduğunu belirtmekte ve
devletin, bu güvenliği sağlayacak tedbirleri almasını
bir ödev olarak devlete vermektedir. 

62 nci maddesi, yabancı ülkelerde çalışan
Türk vatandaşlarını ilgilendiren sosyal
güvenlik düzenlemelerine işaret etmekte, yabancı
ülkelerde çalışan Türk vatandaşlarının
sosyal güvenliklerinin sağlanması için,
devletin gerekli tedbirleri almasını öngörmektedir.


60 ıncı maddeye göre kurulan bir
sosyal güvenlik kurumumuz, Sosyal Sigortalar Kurumudur. Yabancı
ülkelerde çalışan işçilerimizin,
vatandaşlarımızın sosyal güvenlikleri
için de 3201 sayılı Kanun halen yürürlüktedir;
işlemez tarafı, aksak tarafı varsa düzeltilmeye
de her zaman amadedir.

Şimdi, bu hükümler karşısında,
Sosyal Sigortalar Kurumunun Kuruluş Kanunu olan 4792'nin
19 uncu maddesinde gelirler belirtilmiştir. Özellikle,
devletin bu gelirlere katkısı, gerektiğinde
genel bütçeden akçalı yardım
yapması öngörülmesi 60 ıncı
maddedeki anayasal görevin belirlenmesine karşın,
asıl malî kaynak işçi ve işverenden
kesilen primlerden oluşmaktadır. 

Sosyal Sigortalar Kurumunun, Anayasanın 60
ıncı maddesinde öngörülen ve malî
kaynakları işçi ve işverenlerden kesilen
primlerle sağlanan sosyal güvenlik kurumlarından
birisi olması karşısında, devletin,
bu kurumun gelirlerinden bir pay alarak başka bir kamu işinin
görülmesini sağlaması 60 ve 62 nci maddelerin
öngördüğü sosyal öğenin gerekleriyle
nasıl çatışıyorsa, böylesine
bir kasanın; yani, sosyal güvenlikle ilgili kurulmuş
olan bir kasanın gelirlerinden bir pay alması da,
aynen Anayasanın 60 ve 62 nci maddeleriyle çatışkanlık
halindedir; çünkü, aynen bu kasa da, Sosyal Sigortalar
Kurumu gibi parasal katılımlı bir kurumlaşmadır,
bir kasa olmasına rağmen. Yani, burada, bu kuruluştan
faydalanacak olanlar, bu kuruluşun malî kaynaklarını
borçlanmak suretiyle temin etmektediler. Eğer, devlet,
sosyal sigorta işlerini -ki, bu da bir sigorta işi
olarak gözüküyor- yani, sosyal risklere ve tehlikelere
karşı sigortalıları koruma ödevini
gereği gibi yerine getiremiyorsa, bu durumda, sosyal sigortanın
karşılayacağı tehlikeler için bireysel
olarak ödenen primlerin oluşturduğu paradan bir
kısmını devletin alması sigorta işlerini
daha da aksatacak ve Anayasanın 60 ve 62 nci maddelerinden
doğan yükümlülüğü ve ödevi
gereği gibi yerine getiremeyecek demektir. Aksini düşünürsek,
şayet, devlet, sosyal sigorta işlerini gereği
gibi yerine getiriyorsa ve ayrıca Hazineye ayrılacak
bir para kalıyorsa, bu durumda, parasal katılımlı
sistemde işçilerden aşırı prim
alınıyor demektir. Her iki noktadan da baktığımızda,
Anayasaya aykırılık apaçık
ortadadır. 

Bu kanun tasarısının iddiası,
yurt dışında bulunanların sosyal güvenliğini
sağlamaya yönelik bir borçlanma, yani, prim, para
almaya yöneliktir. Bu gibilerin sigortalanmasının,
ödeyecekleri toplu bir primle gerçekleştirilmesi
hedeflenmiştir; söylenen budur. Bu nedenle, ilgililerden,
sadece, bu sigortanın güvence altına alacağı
riskleri, tehlikeleri karşılayacak tutarda prim alınabilecektir;
bunun dışında, kişilere bir yük
bindirmek, sosyal güvenlik bahanesi altında yükümlülük
salmaktır, âdeta, bir vergi salmaktır. Sigortalanacakların
uğrayacakları tehlikeleri karşılayacak
tutarları aşan ölçüde prim alınması
ve bu primin bir kısmının Hazineye aktarılması,
Anayasanın 60 ncı maddesinde öngörülen
sigorta kurmak ilkesiyle açıkça çelişir;
kaldı ki, kapsama girenlerden alınacak sosyal sigorta
primlerinin yüzde 20'sinin bütçeye irat kaydedilmek
üzere, Hazineye aktarılması, kamu giderlerinin
bir bölümünün, tüm yurttaşlarımız
içerisinde, yalnızca, bu borçlanmayı
yapanlara yükletilmesi gibi bir sonucu doğuracaktır.
Anayasanın 73 üncü maddesinde yer alan vergi
ödevinde "herkes, kamu giderlerini karşılamak
üzere, malî gücüne göre, vergi ödemekle
yükümlüdür. Vergi yükünün adaletli
ve dengeli dağılımı, maliye politasının
sosyal amacıdır. Vergi, resim, harç ve benzeri
malî yükümlülükler kanunla konulur,
değiştirilir veya kaldırılır"
denilmektedir. Kamu giderlerini karşılamak üzere,
bütçeye irat kaydedilip, Hazineye devri öngörülen
sosyal güvence primlerinin yüzde 20'si tutarı,
âdeta, salınmış bir vergi niteliğindedir;
oysa, vergi, ancak vergi adı altında kanunlarla
konulur, kaldırılır veya değiştirilir.

(Mikrofon otomatik cihaz tarafından kapatıldı)

BAŞKAN - Sayın Kul, lütfen, konuşmanızı
bağlayınız.

EMİN KUL (Devamla) - Tamamlıyorum Sayın
Başkan

Bu nedenle, bu düzenleme adil değildir,
dengeli değildir, sosyal amacın dışındadır,
vergi adıyla salınmış bir kesintiden
ibarettir. Bu "Kasa" dediğimiz, kasa antika, devletin
güvencesi payı adı altında bütçeye
yüzde 20 irat kaydıyla ayakta da kalamaz ve burada
söylendiği gibi, sigortanın sigortalanması
gibi bir usul, o sigortanın iştirakçilerine
de yüklenemez.

Arz eder, saygılar sunarım. (ANAP sıralarından
alkışlar)

BAŞKAN - Teşekkür ederim Sayın
Kul.

MUSTAFA YILDIZ (Erzincan) - Sayın Başkan,
karar yetersayısının aranmasını
istiyorum.

BAŞKAN - Sayın milletvekilleri, maddenin
Anayasaya aykırılık önergesine Komisyon
ve Hükümet katılmadılar.

Önergeyi oylarınıza sunuyorum:
Karar yetersayısı arayacağım. Önergeyi
kabul edenler... Kabul etmeyenler... Sayın milletvekilleri,
karar yetersayısı yoktur.

Sayın grup başkanvekilleri, bir daha
karar yetersayısını bulamazsam tatil etmek
zorunda kalacağım, onun için kaç dakika
ara istiyorsunuz?

SALİH KAPUSUZ (Kayseri) - 20 dakika yeter
efendim.

BAŞKAN - Sayın milletvekilleri, birleşime,
21.00'de toplanmak üzere, ara veriyorum.

Kapanma Saati : 20.37


BEŞİNCİ OTURUM

Açılma Saati : 21.00

BAŞKAN : Başkanvekili Uluç
GÜRKAN 

KÂTİP ÜYELER : Zeki
ERGEZEN (Bitlis), Mustafa BAŞ (İstanbul)


 

BAŞKAN - Sayın milletvekilleri, 70 inci
Birleşimin Beşinci Oturumunu açıyorum.

V. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Devam) 

BAŞKAN - Sayın milletvekilleri, görüşmelere
kaldığımız yerden devam ediyoruz.

Komisyon ve Hükümet yerinde.

Görüşmekte olduğumuz tasarının
8 inci maddesinin Anayasaya aykırılığı
konusundaki önergeyi oylayacağım ve karar yetersayısı
arayacağım.

Önergeyi kabul edenler... Kabul edenler... Kabul
etmeyenler... Sayın milletvekilleri, karar yetersayısı
vardır; önerge kabul edilmemiştir.

8 inci maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.

9 uncu maddeyi okutuyorum: 

Kasanın Yönetimi

MADDE 9.-  Kasa, Çalışma ve Sosyal
Güvenlik Bakanlığı Müsteşarının
başkanlığında, Sosyal Sigortalar Kurumu
Genel Müdürü ile Çalışma ve
Sosyal Güvenlik Bakanlığı, Maliye Bakanlığı
ve Hazine Müsteşarlığının
bağlı olduğu Devlet Bakanlığınca
görevlendirilecek birer üyeden oluşan Kasa Yönetim
Kurulunca yönetilir. Görevlendirilecek üyelerde
en az genel müdür yardımcılarının
haiz olması gereken şartlar aranır. Kasa Yönetim
Kurulu Başkanı ve üyelerine kamu iktisadî
teşebbüsleri yönetim kurulu üyeleri için
tespit edilen ücretler ödenir.

Kasa Yönetim Kurulu en az ayda bir ve asgarî
üç üye ile toplanır. Toplantıya
katılan üyelerin çoğunluğu ile karar
verilir. Oylarda eşitlik halinde Başkanın bulunduğu
taraf çoğunlukta sayılır.

BAŞKAN - Madde üzerindeki söz taleplerini
okuyorum: Grupları adına, Demokratik Sol Parti Grubu
adına Sayın Mustafa Karslıoğlu, Cumhuriyet
Halk Partisi Grubu adına Sayın Bekir Kumbul; şahısları
adına, Sayın Emin Kul, Sayın Kâzım
Arslan, Sayın Mehmet Aykaç, Sayın Sıtkı
Cengil, Sayın Hikmet Sami Türk.

Şimdi, gruplar adına ilk konuşma
için, Demokratik Sol Parti Grubundan Sayın Mustafa
Karslıoğlu; buyurun. (DSP sıralarından
alkışlar)

Süreniz 10 dakika.

DSP GRUBU ADINA MUSTAFA KARSLIOĞLU (Bolu) - Sayın
Başkan, değerli milletvekilleri; 209 sıra sayılı
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
9 uncu maddesi üzerinde, Demokratik Sol Parti Grubu adına
söz almış bulunmaktayım; hepinizi saygıyla
selamlar, en iyi dileklerimi bildiririm.

Bu madde, Yurtdışı Sosyal Güvenlik
Kasası yönetimini içermektedir. "Kasa
yönetimi: Kasa, Çalışma ve Sosyal Güvenlik
Bakanlığı Müsteşarının
başkanlığında, Sosyal Sigortalar Kurumu
Genel Müdürlü ile Çalışma ve
Sosyal Güvenlik Bakanlığı, Maliye Bakanlığı
ve Hazine Müsteşarlığının
bağlı olduğu Devlet Bakanlığınca
görevlendirilecek birer üyeden oluşan -yani, 5
kişiden oluşur- Kasa Yönetim Kurulunca yönetilir.
Görevlendirilecek üyelerde en az genel müdür
yardımcılarının haiz olması
gereken şartlar aranır. Kasa Yönetim Kurulu
Başkanı ve üyelerine kamu iktisadî teşebbüsleri
yönetim kurulu üyeleri için tespit edilen ücret
ödenir.

Kasa Yönetim Kurulu en az ayda bir ve asgarî
üç üyeyle toplanır. -Yani, yarıdan
bir fazla üyeyle toplanır- Toplantıya katılan
üyelerin çoğunluğuyla karar verilir. Oylarda
eşitlik halinde Başkanın bulunduğu taraf
çoğunluk sayılır." Diğer oylamalarda
olduğu gibi. 

Görüldüğü gibi, "yıllardır
bu devlet çok bürokrasiye boğulmuş, ekonomistlerimiz
devlet küçülmeli" diyor; fakat, burada,
bürokrasinin fazlalığından yakınmamıza
rağmen, kasa yönetimiyle de devlete bir bürokrasi
kazandırmış oluyoruz. Kasa yönetiminin
yapısından da anlaşıldığı
gibi, özel bir yönetim değildir. Yani burada katılımcılık
da yoktur; prim ödeyenlerin de yönetimde temsil edilmediği
açıkça görülmektedir.

Daha önce de belirttiğim gibi, bu tasarının
her maddesi baştan aşağı çelişkilerle
doludur.

İşte, masumane bir yaklaşımla,
efendim "yurtdışında bulunan ve bulunmuş
olanlardan, 5 bin işgünü karşılığı
günde 2,5 dolardan 12 500 dolar verip, bayansa 50 yaşını
erkek ise 55 yaşını doldurmuş olanları,
üç yıl sonra sosyal güvenliğe kavuşturacağız.
Biz, tamamen aktueryal dengeleri hesapladık ve 400 bin
kişinin müracaat edeceğini, 5 milyar dolar geleceğini
düşünüyoruz, bunun yüzde 20'si; yani
1 milyar dolarını da, Yurtdışı
Sosyal Güvenlik Kasasında, devlet garantisi olarak
bulunduracağız, 4 milyar doları da kullanacağız
ve ileride sigortalıların sosyal güvenliği
için harcayacağız" şeklinde ifade
ediliyor. Baktığınız zaman, böyle
masumane bir olay ortaya çıkıyor. 

Ben yirmidört yıl hekimlik yaptım
ve sekiz yıl da idarecilik yaptım, insan yaşamında
sosyal güvenliğin ne kadar önemli olduğunu gördüm.
Yani, gönül ister ki, bütün insanlarımız
sosyal güvenceye kavuşmuş ve herkes genel sağlık
sigortası kapsamı içerisine alınmış
olsun. Ama, tabiî bunun yıllarca acısını
yaşadım, tasarıya böyle bakınca
masumane bir olay gibi görünüyor; fakat bu tasarı
masumane bir olay değildir; daha önceki konuşmacı
arkadaşlarımızın da belirttiği
gibi, bu bir kaynak arayışıdır, dövizle
borçlanmadır ve ayrıca Türkiye'nin gelecek
nesillerini borç altında bırakmaktadır.


Benim çok sevdiğim bir Afrika atasözü
vardır; ama bu çevre ve doğa içindir
"çevre ve doğa bize dedelerimizden miras değil,
çocuklarımızdan onu emanet aldık"
şeklindedir. Yani, devlet yönetiminde de belki mirası
harcayabiliriz; ama gelecek nesilleri yükümlülük
altına sokamayız. 

Değerli milletvekilleri, Demokratik Sol Parti
olarak, biz, diyoruz ki, gelin, ülkemizin, evet, bugün,
hükümetleri aşan sorunları var; ama, bu
sorunlarda, bütün partiler, asgarî müştereklerde
birleşelim, uzlaşalım, reform niteliğinde
yasalar çıkaralım ve bu yasalar, günübirlik,
günü kurtarma yasaları olmasın; çünkü,
Türkiye Cumhuriyeti demokratik hukuk devletidir; yani, uygar,
demokratik hukuk devletinin kurallarına uyan ve demokratik
hukuk devletini daha ileriye taşıyacak yasalar çıkaralım
ve biz, burada, elimizden gelen her katkıda bulunmaya hazırız
ve hiçbir zaman da, biz, yardımcı olduk da
bu yasalar çıktı demeyiz. Bu yasaların
getireceği kazanımlar da sizin olsun. Yeter ki, ülkemizde,
kalıcı, dünya normlarında, standartlarında
yasalar olsun. 

Bilindiği gibi, bu yasa tasarısı
da baştan aşağı çelişkilerle
dolu. Bir defa, her ne kadar arkadaşlarımız
"10 uncu maddeye aykırı değil" diyorlarsa
da, burada, ayrıcalıklı bir konum ortaya
çıkıyor. 

Yine, 60 ıncı madde, devletin, her
yurttaşa, sosyal güvenliği sağlamasının
gerekliliğiyle ilgili bir hüküm vardır. Anayasanın
60 ıncı ve 62 nci maddelerine de aykırıdır.

Ayrıca, bu yasa tasarısına,
basın yayından da takip ettiğimiz gibi, işçi
temsilcileri, işverenler ve objektif ekonomistler karşıdır.
Diyorlar ki "kambur üzerine bir kambur daha." Az
önce de belirttiğim gibi, hani, hep devleti küçültecektik,
devleti uygar bir devlet haline getirecektik, bürokrasi ağırlığından
kurtaracaktık, fonksiyonel devlet yapacaktık; ama,
düşünün, Sosyal Sigortalar Kurumu, Emekli
Sandığı, Bağ-Kur ve bir de, bu yurtdışı
sosyal güvenlik tasarısıyla, yurt dışında
bulunan ve bulunmuş olanların borçlanma konumunu
ortaya koyuyoruz. 

Ayrıca, yine, bu çalışanlar
arasında, bildiğiniz gibi, Sosyal Sigortalar Kurumu
emeklisi var, Emekli Sandığı emeklisi var, Bağ-Kur
emeklisi var, bir de bu emekliliği koyuyoruz. Yine, Sosyal
Sigortalar Kurumu emeklisinin de, daha önce yapılan
uygulamalarda sıkıntıları ortaya çıkmıştır.
Süper emeklilik denilen bir emeklilik getirilmiştir.
Genç emekliler ordusu meydana getirilerek, maalesef, sosyal
güvenlik kuruluşlarımızın bugünkü
olumsuz yönü ortaya çıkmıştır.
4 çalışana 1 emekli standardı olmasına
karşın, bugün, yurdumuzda 1,8 çalışana
1 emekli konumu ortaya çıkmıştır
 hizmetler borçlandırılmıştır
ve sosyal güvenlik kuruluşları, bugünkü
sıkıntılı duruma gelmiştir.
Bu da, ayrıca, her ne kadar "aktuaryel hesaplar yapıldı,
bu, yarın birtakım sıkıntılara
yol açmayacak" denilmesine karşın, birçok
sıkıntılara yol açacak bir yasa tasarısıdır.


Kürsüye çıkan her arkadaşımız
diyor ki, gelin, aklın yolunu seçelim, bütün
yurttaşlarımızı sosyal güvenliğe
kavuşturalım; ama, bu şekilde değil. 

Bildiğiniz gibi, çağımızın
devletleri, özellikle, Batı'daki gelişmiş
ülkelerde -diyeceksiniz, biz o kadar gelişmedik; ama,
herhalde sosyal güvenlik kuruluşları için
yurttaşlarımıza, Hazineden daha fazla yardım
yapabiliriz-  sosyal güvenlik kuruluşlarına,
yüzde 20'lerden yüzde 40'lara kadar çıkan
Hazine yardımı yapılmaktadır. Zaten,
çağımız devletinin en büyük
özelliği, bütün yurttaşları sosyal
güvenceye kavuşturmaktır. Öyle zannediyorum
ki, bugün, Türkiye'de fert başına 3 bin
dolar düşmektedir. Yurttaşlarımızın
büyük çoğunluğu -yüzde 40-45'lere
kadar- köylerde yaşamaktadır ve bunlar, millî
gelirden de yüzde 15 pay almaktadır; ama, buna karşın,
artık, Türkiye, bir genel sağlık sigortası
çıkarabilir; Türkiye, bir işsizlik sigortası
çıkarabilir; gözlemlerimiz bu yöndedir.


Biz, diyoruz ki, gelin, reform niteliğinde yasalar
çıkaralım. Bu Meclisten, 20 nci Dönem
Meclisinden, Türk Halkı, çok büyük
şeyler, bu gibi yasalar beklemektedir; uzlaşarak bu
yasaları çıkaralım. 

Bu yasa tasarısı, baştan aşağıya
birçok yönleriyle Anayasaya aykırıdır.
Zannediyorum, Anayasa Mahkemesi de, bu tasarı yasalaştığı
zaman iptal edecektir; ama, biz, bu tasarıyı kanunlaştırmayalım,
Anayasa Mahkemesine de yük yapmayalım; bu kurumun
zaten yoğun işi var. Tabiî, baştan beri
hep ikaz ediyoruz; ama, nedense, Hükümet, bu tasarıda
ısrar ediyor. 

Yine, bu maddeye de, Demokratik Sol Parti olarak
olumsuz oy vereceğimizi belirtiyor; hepinizi saygıyla
selamlıyorum. (DSP sıralarından alkışlar)

BAŞKAN - Sayın Karslıoğlu,
teşekkür ediyorum. 

Cumhuriyet Halk Partisi Grubu adına, Sayın
Bekir Kumbul; buyurun. (CHP sıralarından alkışlar)

Süreniz 10 dakikadır. 

CHP GRUBU ADINA BEKİR KUMBUL (Antalya) - Sayın
Başkan, Yüce Meclisin değerli üyeleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 9 uncu maddesi üzerinde,
Cumhuriyet Halk Partisinin görüşlerini sunmak
üzere kürsüye çıkmış
bulunuyorum; bu vesileyle Yüce Meclisi saygıyla selamlıyorum.


Değerli arkadaşlarım, daha önce,
bu çıkarılmaya çalışılan
borçlanma yasa tasarısı hakkındaki
genel görüşümüzü ve geçen
maddelerde de düşüncelerimizi sunmuştuk
ve demiştik ki, bu tasarı, bir sosyal güvenlik
yasası olamaz; çünkü, sosyal güvenlikten
anlamamız gereken şeyler var; herşeyden önce
sosyal devlet ilkesini kabul etmiş ülkelerde, sosyal
devletin o kuruluşlara katkı yapması gerekirken,
burada, o kuruluştan devlete katkı beklenmektedir.
Bunun, ne kuruluşa üye olacak kişilere ne yurt
dışında bulunanlara ne de sosyal güvenlik
sistemlerine herhangi bir yarar getirmeyeceğini, olsa olsa
bir kaynak yaratma durumu olabileceğini belirtmiştik.


Yine, burada, yönetimine baktığımız
zaman, yönetiminde de hatalar olduğunu görüyoruz.


Değerli arkadaşlarım, yönetimine
baktığımız zaman, Yönetim Kurulu,
başta Çalışma ve Sosyal Güvenlik
Bakanlığı Müsteşarı ve buna
bağlı olarak, Sosyal Sigortalar Kurumundan 1 üye,
yine Çalışma ve Sosyal Güvenlik Bakanlığından
1 üye, Hazine Müsteşarlığının
bağlı olduğu Devlet Bakanlığından
1 üye ve Maliye Bakanlığından 1 üye
olmak üzere 5 üyeden oluşuyor. Buna özerk
diyebilmemiz mümkün değil. 

İnsanlarımızın bir kısmı
sosyal güvenliği için prim yatıracak ve
devlet yahut da Hükümet, bir yönetim oluşturacak!
Böylesi bir yönetim olamaz. Yönetim olacaksa, prim
yatıran sosyal tarafların, yatırdıkları
prim oranında temsil edilmek kaydıyla oluşturulacak
bir yönetim kuruluyla olması gerekir. Eğer, Yönetim
Kurulunda devletten temsilci bulunması gerekiyorsa, devletin
de katkıda bulunması gerekir. Oysaki, burada, yurtdışına
çıkmış olan insanlarımıza
diyoruz ki "siz paranızı yatırın,
biz onu idare ediverelim." Değerli arkadaşlar,
o parayı siz onlara verdikten sonra, zaten onlar kendileri
yönetim kurullarını oluştururlar, yönetimlerini
gerçekleştirirler; bu işin bir yönü.

Değerli arkadaşlar, bugüne kadar,
ülkemizde kurulan sosyal güvenlik kuruluşları
içeriside en köklüsü ve en eskisi olan Sosyal
Sigortalar Kurumunun yönetimine bakıyoruz; 7 kişilik
bir Yönetim Kurulu vardır. Köklü bir sosyal
güvenlik kuruluşudur ve Yönetim Kurulunu oluşturan
7 kişinin, 3'ü, yine sosyal taraftandır; yani,
işçi temsilcisidir; yani, işveren temsilcisidir,
işçi emeklisi temsilcisidir; ama, 4 tanesi de hükümet
tarafından atanır. Orada da ağırlıklı
olan, hükümettir; ama, hiç olmazsa, sosyal güvenliğin
taraftarı olan kişilerin sözcüleri vardır,
haklarını orada dile getirebilirler. Buraya baktığımız
zaman, onu da göremiyoruz; yani, primini yatıran taraflardan
hiçbir temsilci göremiyoruz.

Değerli arkadaşlar, Sosyal Sigortalar Kurumunun
bu ekonomik darboğaza düşmesinin en önemli
nedeni, malî ve idarî yönden özerk dememize
rağmen, özerk olamayışıdır;
yani, yönetiminin devlet ağırlıklı
oluşu ve onun varlıklarını istediği
gibi kullanabilmesi, ucuz devlet tahvili olarak kullanabilmesi
ve sağlık alanında yapılan yatırımların,
nüfus hareketlerine göre değil de, politik nedenlerle,
değişik yerlerde, hakkı olmayan yerlerde yapılması
nedeniyle, Sosyal Sigortalar Kurumunun o duruma düştüğünü
hepimiz biliyoruz.

Yine, bakıyoruz, bin veya binbeşyüz
sigortalısı bulunan herhangi bir yerde, Sosyal Sigortalar
Kurumu bir hastane kurmuş. Değerli arkadaşlar,
orada hastane kurmasına gerek var mı? Sosyal Sigortalar
Kurumunun malını bu derece çarçur
etmeye gerek var mı? Olsa olsa, belki, sağlık
istasyonu olabilir; hatta, o hizmeti orada satın alabilirsiniz;
ama, öyle yapılmamış, ne yapılmış;
sırf politik nedenlerle, oralara hastaneler açılmış,
çarçur edilmiş.

İşte, burada da, aynı şekilde,
yönetiminde, hak sahiplerinden kimsenin olmaması nedeniyle,
paralarının nasıl kullanılacağına,
nasıl değerlendirileceğine kendileri karar veremeyeceklerdir.
O nedenle, burası da, politik oynamalara müsaittir;
o nedenle yanlıştır. Eğer, yönetimi
oluşacaksa, hak sahiplerinin o yönetimde bulunması
gerekir; o nedenle yanlıştır arkadaşlar.


9 uncu maddeyi okuduğum zaman... Yönetim
seçiliyor; tamam, seçildi; peki, ne zamana kadar
devam edecek, süresi belli mi; o da belli değil. Bir
yıllığına mı seçiyoruz,
üç yıllığına mı seçiyoruz,
beş yıllığına mı seçiyoruz
veya değişmesi gerekliyse nasıl değiştireceğiz,
hangi kriterlere göre değiştireceğiz, hangi
kurala göre değiştireceğiz; o da burada yoktur.
Yani, değerli arkadaşlarım, geçmiş
maddelerinde de belirttiğim gibi -oralarında da eksiklikler
vardı- yine, alelacele hazırlanmış
bir tasarı olduğu, bu maddede kendisini göstermektedir.
Bir yönetim oluşturuyorsunuz, hak sahiplerinden kimse
yok; bir yönetim oluşturuyorsunuz, nasıl değişeceği
konusunda herhangi bir bilgi yok, bir denetim şekli yok.


Değerli arkadaşlarım, geneli üzerinde
konuşurken, yine, burada, toplanacak paralarla yeni bir
kasa oluşacağını, bunun yanlışlıklarını,
oysa bizim istediğimizin o olmadığını,
tüm sosyal güvenliklerinin tek bir kasa halinde toplanması
gerektiğini dile getirmiştik. Burada da dördüncü
kasayı oluşturuyoruz ve üzerine de, hak sahiplerinin
bulunmadığı yeni bir yönetim kurulu oluşturuyoruz;
bu, yanlıştır; bu, eksiktir. Eğer, yapılacaksa,
hak sahiplerinin katkıda bulunduğu oranda yönetiminde
insanlar bulunduralım; bu şekilde değiştirelim.
Dolayısıyla, bu olmadığına göre,
elbette, bu şekliyle, bu maddeye bizim "evet"
diyebilmemiz mümkün değil. 

Bu düşüncelerimizi belirttikten sonra,
Yüce Meclisi tekrar saygıyla selamlıyorum.
(CHP sıralarından alkışlar) 

BAŞKAN - Teşekkür ediyorum Sayın
Kumbul.

Refah Partisi ve Doğru Yol Partisi Gruplarının
söz talebi?.. Yok.

Anavatan Partisi Grubu adına, Sayın
Emin Kul; buyurun.

Sayın Kul, grup konuşmanızı,
birinci sıradaki şahsî söz talebinizle
birleştiriyorum.

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, tasarının
9 uncu maddesi; bir tüzelkişilik veya bir sigorta kurumu
yahut ne olup ne olmadığından kuşku duyduğumuz;
yani, ne olduğu 8 inci maddeyle açıklığa
kavuşmayan, kasa ve bu kasaya monte edilen bir yönetim
kurulunun yapısını içermektedir; fakat,
Yönetim Kurulu Başkanı olacak Çalışma
ve Sosyal Güvenlik Bakanlığı Müsteşarı
ile Yönetim Kurulu Üyesi olacak Sosyal Sigortalar Kurumu
Genel Müdürünün, esasen memuriyetlerinin bulunması;
diğer taraftan, Çalışma ve Sosyal Güvenlik
Bakanlığı, Maliye Bakanlığı
ve Hazine Müsteşarlığının
bağlı olduğu Devlet Bakanlığınca
seçilecek değil, maddedeki ifadesiyle "görevlendirilecek"
birer kişinin bu bakanlıklar memuriyet kadrolarından,
yer almışlar arasından "yönetim
kurulu" üyesi adı altında bir görevlendirme
yapılacağını ortaya koymaktadır.
Bu, devlet memurluğu fiilî görevinin sürmesi
karşısında, hangi anlamda bir yönetim
kuruludur. Hiyerarşik kademeleri farklı, tamamen
devletin kurumlarında fiilen memuriyet görevini yürütmekte
olan devlet memurlarından müteşekkil bir yönetim
kurulu, kamu hukukuna hediye edilmiş yeni bir yönetim
kurulu yapısı ve kavramı, tabiî, tasarının
bütün hükümlerinin sunîliğine paralel
olarak burada da yer almıştır. 

Şimdi, önce kaynak paketlerine, sosyal
güvenlik gibi ciddî bir alanı gelir getirici
unsur olarak seçerseniz ve bunu, bu çerçevenin
dışında sosyal güvenlik hakkı,
emeklilik hakkı olarak ilan edip, istim arkadan gelsin,
hele bu günü bir atlatalım zihniyetiyle hareket
ederseniz, işte karşınıza sonuçta
böyle bir kasa, böylesine sunî bir yönetim
ve yönetim kurulu çıkar. 

Bakınız, kaynak paketinde durumu nasıl
ilan etmişsiniz. Üçüncü kaynak paketinin
metni burada; Başbakanlıkça yayımlanmış.
Üçüncü kaynak paketinin üçüncü
bölümünde yer alan ikinci kaynak olarak "Yurt
Dışında Çalışan Vatandaşlarımıza
Emeklilik Hakkı" başlığı altındaki
açıklamada, birtakım ciddî hesaplamalar
yapıldığı ileri sürülerek bir
fondan bahsedilmiştir; bir kasadan bahsedilmemiştir.
"Devlete bir ilave yük getirmemek üzere, işçinin
kendi parasıyla kendi hizmetinin yapılması
üzerine asgarî hesaplar yapılmıştır"
denilmiş; bu hesaplara dayanarak "5 000 işgünü
için -bilindiği gibi- günde 2,5 dolardan 12 500
dolar ödenecektir" ifadesi yer almıştır.
Bu 12 500 dolar  -dikkat edin- Sosyal Sigortalar Kurumunda bir
kasada toplanacaktır. Şimdi, fon dönmüş,
bir kasa olmuş ve Sosyal Sigortalar Kurumundayken değişmiş,
Çalışma ve Sosyal Güvenlik Bakanlığında
güya özerk bir kasa haline gelmiş ve ona bir de
yönetim kurulmuş. Deniliyor ki, "Sosyal Sigortalar
Kurumunun genel hesabına bu kasa dahil edilmeyecektir."
Bu paranın muhafaza edilmesi ve işçinin lehine
en verimli şekilde geliştirilmesi için, bakınız,
burada, 58 inci sayfada  açıkça ne deniliyor;
Sayın Başbakan diyor ki "Bir kere daha ifade
ediyorum, paranın yönetimini tamamen işçiler
yapacaktır." Tasarıya bakıyorsunuz,
paranın yönetiminin işçilerle alakası
yok. Kaynak paketinde Başbakanın açıklaması
başka, tasarıda yer alan unsurlar başka. "Devlet,
bu yönetimin mesuliyetine karışmayacaktır"
diyor. Peki, devlet, bu yönetimin mesuliyetine karışmayacaktır
diye Başbakan ilan ediyor; ama, siz, tasarıda, devletin
en yüksek kademesindeki müsteşarı, genel
müdürü ve bakanlıkların görevlendirdiği
devlet memurlarını bu işin yönetimine
getiriyorsunuz... Yani, açıklanan kaynak paketiyle
önümüze gelen tasarı arasında dağlar
kadar fark var. İşte, gece gündüz çalışarak,
bizzat Sayın Başbakanın ağzından
açıklanan bu. 

Şimdi, bu tasarıyla karşımıza
gelen ne? Açıklamaya bakarsak, karşımıza
gelenle karşılaştırırsak, gördüğümüz
şudur: Sosyal Sigortalar Kurumu, önce devreden çıkarılmış.
Sosyal Sigortalar Kurumuna bağlı bir kasa kurulacaktı,
fon kasaya dönüştürülmüş.
Ne olduğu belli olmayan "Kasa" adı altında,
Bakanlığa bağlı bir ucube kurulmuş
ve belirttiğim gibi, fon da kasaya dönüştürülmüş;
bu bir. Buna bir de işçiler veya boçlananlar
dışlanarak, fiilen devlet memurluğu yürütenlerden
oluşan sözde bir Yönetim Kurulu kurulmuş;
bu iki. Başbakan "kesin olarak açıklıyorum"
diyor. Bakın, aynen okuyorum: "Bir kere daha ifade
ediyorum, paranın yönetimi işçilerimiz
tarafından olacaktır." Böyle dediği
halde, fiilen devlet memurlarından müteşekkil
bir Yönetim Kurulu kurulmuş; bu iki. Ölüm,
maluliyet, sağlık sigortası, borçlanma
ve hizmet birleştirmesi kavramları tamamen birbirine
karıştırılmış, Anayasaya
aykırı hükümler tesis edilmiş; bu
üç. Üstüne üstlük, işin
içinden çıkamayınca, her türlü
işlem ve hizmet de, yine, Sosyal Sigortalar Kurumunun sırtına
yüklenmiş. 

Şimdi, kaynak paketinde ilan edildiği gibi,
önümüzdeki tasarı, acaba, ciddî bir
çalışmayı ve sağlam bir kaynak
paketinin temellerini mi içeriyor? Değil bu tasarıyla
öngörülen antika bir kasayı, genel bütçeden
sonra ülkenin en büyük bütçesine sahip
Sosyal Sigortalar Kurumunun yönetimini işçilere,
sahiplerine bırakınız diye yıllardır
feryat edenler şimdi neredeler; bakanlık mevkiinde
oturuyorlar. 

Sosyal Sigortalar Kurumu, genel bütçeden
sonra ülkenin en büyük bütçesine sahip
bir kuruluş. Düne kadar bu Kurumun yönetiminin
işçilere ve işverenlere terk edilmesi gerektiğini
iddia edenler, şimdi, böyle antika bir kasanın
yönetimini götürüp devlet memurlarına
vermişler, Başbakanımızın açıklanan
kaynak paketindeki ifadelerine rağmen.

Şimdi, üçüncü kaynak
paketinin 58 inci sayfasında "bir kere daha ifade
ediyorum, paranın yönetimi işçilerimiz
tarafından olacaktır" diyenler, acaba, bu tasarıya
karşı mı çıkmaktalar?! Biz bunları
dile getirince, Başbakanın söylediklerini tekrar
edince, tasarıya karşı mı çıkmış
oluyoruz?! Yoksa, tasarının hazırlanmasında
mı bir tutarsızlık var?!

Görüyorsunuz sayın milletvekilelleri,
fırsat ele geçince ve iş kanunlaşmaya
döndüğünde, antika bir Kasanın yönetiminden
bile, kasaya ödenti yapanlar siliniyor, işçiler
bir kalemde silinip ortadan kaldırılıyor.
Bu tasarıyı, işçileri defterden silerek,
yönetimden dışlayarak hazırlayanlar,
Yönetim Kurulu üyelerine bir de ücret tayin etmişler.
Bunlara, kamu iktisadî teşebbüsleri; yani, KİT
yönetim kurulu üyelerine ödenen ücret kadar
ücret ödenecekmiş... Kim ödeyecek, nereden
ödeyecek, nereden ödenecek belli değil; ama, ödenecek
bir yer var; o da, borçlananların primlerinden.
Hani bu Kasa sadece bir vezne görevi görecekti; sadece
bir alışverişi ve ödentiyi sağlayacaktı?!.

Şimdi, bu Kasa, bir yönetime kavuşuyor.
Bu Kasa, kendisine ödenti yapanların dışında
bir yönetime kavuşuyor, bu yönetim de devlet memurlarından
oluşuyor, bunlara bir ücret tayin ediliyor ve böylesine
bir yönetim tarzına ve anlayışına
da kanun tasarısının gerekçesinde
"özerk yönetim" deniliyor... Şimdi,
çelişkileri ne denli içinde barındırdığını
bu tasarının, böylece, apaçık
görmüş oluyoruz.

Şimdi, bakınız, arkadaşlarımızın,
iktidar Grupları adına konuşan milletvekili
arkadaşlarımızın ayırt edemediği
bir şey var: Yurt dışında bulunmak,
bulunmuş olmak başka, yurt  dışında
çalışmış olmak başka. Şimdi,
burada görüşlerini ifade ederken, hep yurt dışında
çalışanları istihdaf ederek, onları
hedefleyerek beyanda bulunuyorlar. Halbuki, biraz tasarıyı
inceleseler, hatta tasarının ismine baksalar, kendilerine
böyle beyanda bulunun diye tavsiyede bulunanları evvela
kendilerinin ikaz etmesi lazım. Bu tasarı, yurt
dışında çalışanları
filan ilgilendirmiyor, böyle bir kavram yok. Bu borçlanma
ilişkisini çalışma şartıyla
bağdaştırmış bir tasarı değil.
Böylesine borçlanmalar ve sosyal güvenlik sağlamalar,
üretime gençliğinde katılmış,
çalışmış insanların, kendisinden
sonra geleceklerin sosyal güvenliklerini ve kendilerinin
sosyal güvenliklerini sağlamak için oluşturulan
bir sigorta sistemi içinde böyle bir ilişkide
var olurlar; ama, burada böyle bir ilişki yok. Yurt
dışında bulunmak ile yurt dışında
çalışmak arasında büyük fark
vardır. 

Diyorlar ki "geçmişte 2741 sayılı,
3201 sayılı Yasalar çıkarıldı
-1985'te en son olarak- şimdi, biz de böyle bir yasa
çıkarıyoruz, ne var; geçmişte
çıkarılmış." Geçmişte
çıkarılan bu yasalar, yurt dışında
çalışan vatandaşlarımızın
sosyal güvenlikleri düşünülerek çıkarılmış
ve doğru yapılmış. Eğer bunlarda bir
aksama varsa, bunları ihya etmek, bunları yeniden
düzenlemek, bunları tadil etmek mümkün;
ama, böyle bir antika Kasa; yani, yeryüzündeki
hiçbir sosyal güvenlik sisteminde görülmeyen
bir antika Kasa kurarak, böylesine sunî yönetimler
yaratarak ve buraya ödenen primlerin yüzde 20'sini Anayasaya
aykırı olarak Hazineye irat kaydedip, güya
kasanın güvenliğini sağlamak, devlet güvencesi
sağlamak iddiasıyla, bu yüzde 20'yi alarak herhangi
bir sosyal güvenlik hizmetini yürütmek mümkün
değil. 

Elbette ki, şu Yüce Mecliste bulunan hiçbir
parti grubu yurt dışında çalışan
insanlarımızın ve ülkemizdeki bütün
vatadaşlarımızın sosyal güvenliği
karşısında mutlaka birbirinden daha hassas
değillerdir; ittifakla hassastırlar, ittifakla bu konuya
önem vermektedirler; ama, önümüzdeki bu tasarı,
herhangi bir sosyal güvenlik kurumlaşması değildir;
çalışanlara herhangi bir sosyal güvenlik
sağlayacak bir tasarı olmaktan çok uzaktır.


Diyorlar ki: "Geçmişte de ekonomik
sıkıntı vardı; siz, yurt dışında
çalışanlar için bu kanunları
çıkardığınız zaman, bundan
ekonomi veyahut da Hazine istifade etmedi mi?!." Yok, böyle
bir istifade yok. Çıkarılan iki yasada da,
Hazineye irat kaydedilmek üzere ödenen primlerden herhangi
bir pay alınacağına dair kayıt yok; sadece
bu tasarıda var. "Efendim, bu tasarı bir kaynak
paketine dayalı olduysa ne olmuş..." İşte,
olan bu olmuş, görüyorsunuz. Bir gelir alanı
olarak sosyal güvenlik alanını seçemezsiniz.
Gelir peşinde veya kaynak peşinde kafa yormak, çalışmak
ayıp değil; garip olan, hep söylediğim gibi,
sosyal güvenlik alanını buna alet etmektir...
Garabet de buradan doğmaktadır. Onun için, kaynak
paketinde ilan edilenle bu tasarı arasında irtibat
da yoktur. Görüyorsunuz, fon diye başlamış,
Sosyal Sigortalar Kurumunda kurulacak diye başlamış,
yönetiminde işçiler olacak diye kaynak paketinde
açıklanmış, önümüze
bambaşka bir tasarı gelmiş, konulmuş.


"Sigortanın -bu bir sigortaysa, öyle
diyor arkadaşlarımız- sigortalanmasıdır
bu yüzde 20 kesinti" deniliyor. Eğer, bu, sigortanın
sigortalanmasıysa ve eğer, o kuruluşun bir geleceği
söz konusuysa, onlara kendi sosyal güvenlikleri için
bir aktüer denge içerisinde prim ödeyenin priminden
başka yerlere pay alarak bir sigorta düşünülemez.
Böyle bir güvence de, zaten, bu kesintiye rağmen
yasa tasarısında yer almamıştır.


Değerli arkadaşlarım, şimdi,
son olarak, şunu söylüyorum: Ne böyle bir
yönetim ne böyle bir Kasa ne de böyle bir yasa
olur. Buna yasa deme, buna sosyal güvenlik yasası
deme imkânı yoktur; ama, olursa da, kol gücüyle
olur; biraz sonra eller kalkar, elbette ki olur. Biraz sonra göreceğiz
"Kabul edenler... Etmeyenler... Kabul edilmiştir"
denilecek; fon, Kasa olacak, Sosyal Sigortalar Kurumunun bünyesinden
çıkarılacak, Çalışma
ve Sosyal Güvenlik Bakanlığına bağlı
bir yönetim kurulacak ve işçi de yönetimden
silinecek muhterem oylarınızla. Takdir sizindir.


Arz ederim. (ANAP, DSP ve CHP sıralarından
alkışlar)

BAŞKAN - Teşekkür ediyorum Sayın
Kul.

Şahsı adına, Sayın Kâzım
Arslan; buyurun efendim.

KÂZIM ARSLAN (Yozgat) - Mehmet Aykaç
konuşacak Sayın Başkan.

BAŞKAN - Buyurun Sayın Aykaç.
(RP sıralarından alkışlar)

Sayın Aykaç, süreniz 5 dakikadır.

MEHMET AYKAÇ (Çorum) - Sayın
Başkan, değerli arkadaşlar; görüşmekte
olduğumuz yasa tasarısının 9 uncu maddesiyle
Kasanın yönetimine ait esaslar belirtilmiştir.
Bu esaslara göre, Kasa Yönetim Kurulu 5 kişiden
oluşmaktadır ve Başkanı, Çalışma
ve Sosyal Güvenlik Bakanlığı Müsteşarıdır.
Yönetim Kurulu, Sayın Müsteşarın
Başkanlığında, Sosyal Sigortalar Kurumu
Genel Müdürü, Çalışma ve Sosyal
Güvenlik Bakanlığının gönderdiği,
seçtiği, daha doğrusu, görevlendirdiği
bir üye, Maliye Bakanlığının görevlendirdiği
bir üye ve Hazine Müsteşarlığının
bağlı olduğu Devlet Bakanlığının
görevlendirdiği bir üyeyle birlikte toplam 5 kişiden
oluşmaktadır.

Benden önce konuşan değerli arkadaşlarımız,
bu Yönetim Kurulunun oluşumunu tenkit ettiler; ama,
aslında, bunun oluşumunda tenkit edilecek hiçbir
şey yok. Bu işçiler yurt dışında
bulunduğuna göre, yurt dışında çalışanlar
da orada bulunmaktadır. "Bulunmak" tabiri "çalışmak"
tabirinden daha kapsamlı olduğu için, bu tasarının
adında da "bulunmak" kelimesi geçmiştir.
İktidar adına konuşan bizleri suçlayan
değerli muhalefet partisi sözcülerimiz, tasarının
ismini okumadığımızı zannediyorlar;
ama, biz okuduk. "Yurt dışında bulunmak"
ibaresi "yurt dışında çalışanlar"
tabirini de içine alıyor. Bunu bildiğimizi bilmiyor
musunuz değerli arkadaşlarım? 

NİHAT MATKAP (Hatay) -Özrü kabahatinden
büyük!.. 

MEHMET AYKAÇ (Devamla) - Dolayısıyla,
mademki bu tasarı yurt dışında bulunanları
kapsıyor, o halde, işçilerimizin; yani, bu
tasarı kapsamına giren, bu sosyal güvenlikten
istifade eden kişilerin temsilcilerinin de bulunması
gerekirdi. Şöyle bir düşünelim: Bunların
sendikası yok, çünkü bunlar yurt dışında
çalışıyorlar, öyle kabul ediliyorlar.
Türkiye'de çalışan işçilerimiz
olsaydı sendika temsilcilerinin de bulunması gerekirdi.
Oysaki, bu sosyal güvenlik hakkından istifade edecek
olan vatandaşlarımız, yurt dışında
çalıştıkları için onları
temsilen tespit edilecek bir temsilci koyma, yönetim kurulunda
bulundurma imkânı yoktur. Acaba, değerli muhalefet
partisi sözcüsü arkadaşlarımız,
bu Yönetim Kurulunda, yurt dışında bulunanların
çalıştıkları ülkelerin
hükümetlerinin görevlendirdikleri temsilcinin mi
 bulunmasını istiyorlar?!.

NİHAT MATKAP (Hatay) - Hangi hükümetler
Mehmet Bey?..

MEHMET AYKAÇ (Devamla) - Dolayısıyla,
bu Yönetim Kurulu iyi oluşmuştur, düzgün
oluşmuştur ve bu Yönetim Kurulu 5 kişiden
oluşmaktadır. 

Görevlendirilecek üyelerin düzeylerinin
de en az genel müdürlük seviyesinde olacağı
tasarıda yer almıştır; ayda en az bir
kere ve asgarî 3 üye ile toplanabileceği tasarıda
belirtilmiştir. Dolayısıyla, bu Yönetim
Kurulu, bir yönetim kurulunun taşıması
gereken bütün şartları taşımaktadır.
Böylece, biz, bu Yönetim Kurulu üyelerinin, bu
Kasayı iyi yöneteceğine inanıyoruz.

 Bu tasarıyı hazırlayanlar,
iyi düşünerek hazırlamışlardır.
Sizler de onlara güvenin ve ülkemizin yararına
olacaktır. Bu kanunu bir an evvel çıkaralım
diyor, hayırlı olmasını diliyor, saygılar
sunuyorum. (RP sıralarından alkışlar)

BAŞKAN - Teşekkür ediyorum Sayın
Aykaç.

Sayın milletvekilleri, madde üzerinde
önergeler vardır...

SALİH KAPUSUZ (Kayseri) - Sayın Başkan,
önergelerimizi geri çekiyoruz.

BAŞKAN - Önerge sahipleri önergelerini
geri çekiyorlar.

NEZİR BÜYÜKCENGİZ (Konya)
- Sayın Başkan, karar yetersayısının
aranmasını istiyorum.

BAŞKAN - Sayın milletvekilleri, şimdi,
maddeyi okunduğu şekliyle oylarınıza sunacağım
ve karar yetersayısını arayacağım.

Maddeyi kabul edenler... Kabul etmeyenler... Madde
kabul edilmiştir; karar yetersayısı vardır.

10 uncu maddeyi okutuyorum: 

Kasa Yönetim Kurulunun Görevleri 

MADDE 10. - Kasa Yönetim Kurulunun görevleri
şunlardır :

a) Kasanın iş programını
ve bütçesini hazırlayıp, bütçe
bölümleri arasındaki aktarmalarla ek ve olağanüstü
ödenek önerilerini inceleyip, onaylanmak üzere
Çalışma ve Sosyal Güvenlik Bakanlığına
sunmak.

b) Kasanın yıllık bilançosunu
ve faaliyet raporunu hazırlayıp Başbakanlık
Yüksek Denetleme Kuruluna ve birer örneğini de Çalışma
ve Sosyal Güvenlik Bakanlığı ve Hazine
Müsteşarlığına sunmak.

c) 506 sayılı Sosyal Sigortalar Kanununun
139 uncu maddesi uyarınca Teknik Bilanço hazırlayıp
Çalışma ve Sosyal Güvenlik Bakanlığı
ile Başbakanlık Devlet Planlama Teşkilatı
ve Hazine Müsteşarlığına sunmak.

d) Kasa adına ita amiri ve diğer konularda
yetki verilecek Yönetim Kurulu Üyesi ve diğer kişiler
ile bunların yetki sınırlarını
belirlemek.

e) Kasayı idarî ve yargı mercilerinde
üçüncü kişilere karşı
temsil yetkisi verilecek kişileri belirlemek.

f) Kasa gelirlerinin bu Kanun hükümleri
içinde işletilmesi konusunda kararları vermek.

g) Kasa için fayda görülen hallerde;
dava ve icra kovuşturması haline gelmemiş olan
uyuşmazlıkların uyuşma yolu ile çözümlenmesi
ve bunlara ait paraların terkini, Kasa leh ve aleyhine
açılmış dava ve icra kovuşturmalarının
uzlaşma veya tahkimi yolu ile çözümlenmesi
hakkında kararlar vermek.

h) Çalışma ve Sosyal Güvenlik
Bakanlığınca gönderilen bu Kanun ile ilgili
diğer hususları inceleyip karara bağlamak. 

NİHAT MATKAP (Hatay) - Grup adına konuşmak
istiyorum Sayın Başkan.

BAŞKAN - Madde üzerinde, Cumhuriyet Halk
Partisi Grubu adına konuşmak üzere, Sayın
Nihat Matkap; buyurun. (CHP sıralarından alkışlar)


Sayın Matkap, süreniz 10 dakikadır.

CHP GRUBU ADINA NİHAT MATKAP (Hatay) - Sayın
Başkan, değerli milletvekilleri; 209 sıra sayılı,
Yurtdışında Bulunanların Sosyal Güvenlikleri
Hakkında Borçlanma Kanunu Tasarısının
10 uncu maddesi üzerinde Grubumuzun görüşlerini
açıklamak üzere söz almış
bulunmaktayım; sözlerime başlarken, sizleri,
saygıyla selamlıyorum. 

Değerli milletvekilleri, maddeyle ilgili görüşlerimi
açıklamadan önce bir hususu belirtmekte yarar
görüyorum. Çarşamba ve perşembe günleri
Genel Kurulun çalışma saatlerinin uzamasını
İsteyen, Refah Partisi Grubu ile Doğru Yol Partisi
Grubuydu. Önümüzdeki hafta da bu konuda benzer
bir öneriyle karşılaşacağız.
Birkaç defa karar yetersayısı bulamadık,
şimdi de kıl payı bulduk... Gece çalışmayı
önerenler, lütfen, Genel Kurul salonunda olsunlar. Bu
uyarımı da yapmayı yararlı buluyorum.
(RP ve DYP sıralarından alkışlar)

Değerli milletvekilleri, bu görüntü
de, 54 üncü Refahyol Hükümetiyle ilgili bugünlerde
yapılan yorumları bir bakıma kanıtlıyor;
moralsiz bu Hükümet, grupları moralsiz, onun
işaretidir bu, başarısızlığın
sonucudur bu.

Değerli milletvekilleri, Kasa Yönetim Kurulunun
görevini düzenleyen 10 uncu maddeyle ilgili olarak,
önce, Kasa Yönetim Kurulunun yapısı üzerinde
durmak istiyorum. Bir yönetim kurulunun başarısında,
yapısı da çok önemli bir unsurdur. Bakınız,
Kasa Yönetim Kurulu, 5 üst düzey kamu yöneticisinden
oluşuyor. Birincisi, Çalışma ve Sosyal
Güvenlik Bakanlığı Müsteşarı,
ikincisi, Sosyal Sigortalar Kurumu Genel Müdürü,
üçüncüsü, Çalışma
Bakanlığı adına bir temsilci, dördüncüsü,
Maliye Bakanlığı adına bir temsilci,
beşincisi, Hazine Müsteşarlığının
bağlı olduğu Devlet Bakanlığı
adına bir temsilci. 

Yönetim Kurulunda, prim ödeyenlere veya
ödeyenlerin örgütlerine yer verilmemiştir.
Aslında, bu Kasa, Sosyal Sigortalar Kurumuyla da çok
yakından ilişkilidir. En azından, bugün
Sosyal Sigortalar Kurumunda yer alan sivil toplum örgütlerinin
de temsilcilerine yer verilebilirdi. Biraz önce kendi adına
konuşan değerli arkadaşım, haklı
olarak "kimi bu Yönetim Kurulu görevine atayacağız?"
dedi. Kimin yararlanacağı belli değil ki, orada
da haklısınız! Daha önce söyledim,
bütün dünya vatandaşlarına açık
bir tasarı; sadece Türk vatandaşlarını
kapsamıyor ki. Her kim, bir defa, kendi ülkesinden
bir iki günlüğüne yurtdışına
çıkmışsa veya orada bulunmuşsa,
bu tasarıya göre, bu haktan yararlanma olanağı
vardır. Eğer, yok diyorsanız, hangi hükmüyle
yoktur, onu bana gösterirsiniz. Sayın Bakandan sordum,
özellikle rica ettim, bir türlü yanıt vermedi;
haklı, o da katılıyor ki, yanıt vermedi.

Değerli arkadaşlarım, tabiî,
bunun anlamı, bu Yönetim Kurulunun yapısı,
biriken fonun yönetiminin, tümüyle siyasî
iktidarın elinde olmasını ifade ediyor, bağımlı
olduğunu ifade ediyor. Bakınız, bugün Sosyal
Sigortalar Kurumu Yönetim Kurulu 7 kişiden oluşuyor.
Bu 7 kişinin 4'ü hükümete bağlı
veya üst düzey bürokrat, diğer 3'ünden
biri işveren temsilcisi, biri işçi temsilcisi,
biri de işçi emeklileri temsilcisi. Bu yapı
dahi bugün tartışılıyor ve Kurumun
özerk olmadığından söz ediliyor.

Bakınız, beni dikkatle dinlerseniz
size bir hususu hatırlatmak istiyorum: Geçen yıl
mart ayı idi, Parlamentonun 20 nci Döneminin başlarıydı;
İstanbul Milletvekili Emin Kul ve 9 arkadaşı;
ayrıca, Kocaeli Milletvekili Necati Çelik ve 18
arkadaşı, sosyal güvenlik kuruluşları
ve Sosyal Sigortalar Kurumuyla ilgili sorunların araştırılarak
alınması gereken tedbirlerin tespiti için
bir Meclis araştırması önergesi vermişlerdi.
Sayın Necati Çelik, o önergeyi hazırladı
ve anımsarsanız, o önerge üzerine, Genel
Kurulumuzda, komisyon kurulmasına da karar verildi. 

Bakınız, Sayın Necati Çelik,
önergesinde ne diyor; lütfen, dikkatle dinleyin: "Sosyal
Sigortalar Kurumu, bugünkü idare yapısı
itibariyle, iki temel kurulun görev ve yetkileriyle idare
edilmektedir. Bunlardan Sosyal Sigortalar Kurumu Genel Kurulu,
işçi, işveren ve emekli temsilcilerinden oluşması
öngörülmesine rağmen, Genel Kurulun hiçbir
yaptırım kararı alma yetkisi bulunmamakta
ve istişarî niteliktedir. Yönetim Kurulu ise,
işçi, işveren ve emekli temsilcisinden oluşan
3 seçilmiş üyeye karşı, 4 atanan
üyeyle kurumun yönetimi, tamamiyle siyasî iktidarların
kontrol ve denetiminde bulunmaktadır. Bu çarpık
idarî sistemin düzeltilmesi için, SSK Genel
Kurulu ve Yönetim Kurulunun, işçi, işveren
ve emekli temsilcisi bakımından ağırlıklı
olduğu bir biçimde teşekkülünde zaruret
olduğuna inanılmakla birlikte, bu yapının,
her işçi üst kuruluşunun üye sayısınca
temsil edildiği demokratik ve katılımcı
sistem içinde gerçekleştirilmesinde zorunluluk
görülmektedir." Bunu söyleyen de Sayın
Necati Çelik, kamu üst düzey yöneticilerinden,
bir sosyal güvenlik kurumunun 5 kişilik yönetim
kurulunun teşekkül etmesini öneren de Sayın
Necati Çelik; ya o gün yanlış düşünüyordu
ya da bugün yanlış düşünüyor.
Bir yılda bu kadar çelişki olmaz, fikirler
bu kadar değişmez.

İSMET ÖNDER KIRLI (Balıkesir)
- O zaman Bakan değildi...

NİHAT MATKAP (Devamla) - Sadece oy çokluğuyla
bu iş bitmez. Yarın, meydanlarda bunun hesabını
vereceksiniz; bütün bunları soracağız,
bütün bunları anlatacağız. İnanmadığınız
şeye niye oy veriyorsunuz?!

Değerli arkadaşlarım, bu Komisyon
kuruldu ve çok güzel bir rapor hazırladı.
Bakınız, bu raporun "Sonuç ve Öneriler"
bölümünde ne deniliyor: "Kurumlar arasında
eşgüdüm sağlamak, sağlanan haklarda ve
getirilen mükellefiyetlerde norm ve standart birliğini
sağlamak için, bütün sosyal güvenlik
kurumlarını bağlayıcı 'sosyal
güvenlik temel yasası' çıkarılmalıdır."
Bunu, bütün Meclis adına kurulan Komisyon öneriyor;
burada, bütün partiler mutabık. Biz, bu tasarıyla,
bunun tam tersini yapıyoruz. 

Yine devam ediyor; bakınız, Araştırma
Komisyonumuz "Öneriler" bölümünde
ne diyor: "Sosyal sigorta kuruluşlarımızın
tek bir çatı altında toplanamamasından
kaynaklanan sorunlar yaşanmaktadır. Sosyal sigorta
kuruluşlarımız, ayrı ayrı kurulmuş
olmalarının yanı sıra, merkezî
idare bakımından ayrı bakanlıklara
bağlı kuruluşlardır. Bu durum, politika
tespitinin de farklılaşmasına sebep olmakta,
uygulamaların etkisiz olmasına, parasal ve insangücü
kaynaklarının israfına sebebiyet vermektedir."


Bunun gereği olarak, bu Genel Kurulun yapması
gereken, bu mevcut üç sosyal güvenlik kuruluşunu
tek çatı altında toplamaktır; biz,
bir dördüncüsünü ilave ediyoruz. 

HÜSAMETTİN KORKUTATA (Bingöl) -
Onun da zamanı gelecek.

NİHAT MATKAP (Devamla) - Yaptığınız
iş çok yanlıştır; bunu, sonuna
kadar, size anlatacağız.

Yine bu raporda, özerklik yapısı
öngörülüyor ve hatta, Sosyal Sigortalar Kurumunun
bugüne kadarki başarısızlığında,
yapısının özerk olmaması neden
olarak gösteriliyor ve özerk olması için,
birtakım ciddî öneriler sunuluyor. Ne yazık
ki, buradaki öneriye karşı, ters bir karar alıp,
biz, bu tasarıyı çıkarmaya çalışıyoruz.

Değerli arkadaşlarım, bu yapıdaki
bir Kasa Yönetim Kurulunun başarılı olma
şansı, ne yazık ki yoktur. Kasa Yönetim
Kurulu, şimdiden, başarısızlığa
mahkûm edilmiştir. Toplanan primlerin işletilme
görevi de bu yönetim kuruluna verilmiştir...

(Mikrofon otomatik cihaz tarafından kapatıldı)

BAŞKAN - Sayın Matkap, buyurun.

NİHAT MATKAP (Devamla) - ...eğer zamanım
yetseydi, o konuyu da Seçkin Heyetinize somut örneklerle
açıklayacaktım; ne yazık ki, zamanım
yetmedi.

Değerli arkadaşlarım, tasarı,
zaten bütünüyle yanlış düzenlenmiştir,
yanlış hazırlanmıştır;
bugüne kadarki sosyal güvenlik mantığına
da bütünüyle terstir. Grup olarak bu maddeyi de,
tümünü de zaten desteklemiyoruz.

Bu duygu ve düşüncelerle saygılar
sunuyorum. (CHP sıralarından alkışlar)

BAŞKAN - Teşekkür ediyorum Sayın
Matkap.

Demokratik Sol Parti Grubu adına, Sayın
Erol Karan; buyurun.

Süreniz 10 dakikadır.

DSP GRUBU ADINA EROL KARAN (Karabük) - Sayın
Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 10 uncu maddesi üzerinde,
Demokratik Sol Parti Grubunun görüşlerini açıklamak
amacıyla söz almış bulunuyorum; Grubum
ve şahsım adına Yüce Meclisi saygıyla
selamlıyorum.

Gerek ülke gerekse toplum yararına olmayan
Refah Partisi-Doğru Yol Partisi Koalisyon Hükümetinin
kaynak paketine para bulmak, dolayısıyla günü
kurtarmak amacıyla hazırlanan bu yasa tasarısı,
uzun süredir Meclis gündemini işgal etmekte olup,
toplumun her kesiminden tepkiler almaktadır. Örneğin,
işçi sendikaları ve işveren çevreleri,
bu yasa tasarısıyla ilgili olumsuz görüşlerini
belirtmişlerdir. 

Yine, bu kanun tasarısı, halk arasında
"satılık emeklilik" ve "turist emekliliği"
adı altında yaygın şekilde eleştirilmektedir.
Aynı zamanda Anayasaya aykırı ve antidemokratik
bir içerik taşıyan bu yasa tasarısı,
zaten çökmekte olan Sosyal Sigortalar Kurumunu daha
da zarara sokacağından, Demokratik Sol Parti olarak,
bu yasa tasarısının Hükümet tarafından
geri çekilmesinin, Sosyal Sigortalar Kurumunun yararına
olacak yasa tasarılarını Meclise getirmesinin
doğru olacağını düşünüyoruz.


Bu yasa tasarısının 10 uncu
maddesinde görevleri belirtilen Kasanın yönetimi
"Çalışma ve Sosyal Güvenlik Bakanlığı
Müsteşarının başkanlığında,
Sosyal Sigortalar Kurumu Genel Müdürü ile Çalışma
ve Sosyal Güvenlik Bakanlığı, Maliye Bakanlığı
ve Hazine Müsteşarlığının
bağlı olduğu Devlet Bakanlığınca
görevlendirilecek birer üyeden oluşan Kasa Yönetim
Kurulunca yönetilir" denilmektedir. Her ne kadar, Bakanımız,
Kasa yönetiminin özerk bir yapıda olacağını
söylüyorsa da, özerk bir yapılanmanın
olmadığı ortadadır. Çünkü,
görevlendirilecek kişiler, sonuçta, ilgili bakanlıklara
bağlı birer bürokrattırlar. Bürokratların
da, bakanların emrinde olduğu düşünüldüğünde,
özerklikten bahsetmek yersizdir. Kaldı ki, bilindiği
gibi, Sosyal Sigortalar Kurumu yönetimi, idarî ve malî
açıdan özerk gözükmesine rağmen,
fiilen özerklikten bahsetmek mümkün değildir.
Kurumlara her zaman siyasî iktidarlar müdahale etmektedir.


Sosyal güvenlik kurumları, personel alımlarında,
taşınmaz mal alımlarında, bina kiralaması
ve yatırımlarda, özerkliğin olmamasından
kaynaklanan bürokratik işlemler sonucunda büyük
zorluklarla karşılaşmaktadır. Somut
bir örnek vermek gerekirse, uygulanan tasarruf genelgeleri
sonucunda, en önemli zorluklar sağlık hizmetlerinde
görülmektedir. Birçok Sosyal Sigortalar Kurumu
hastanesinde, röntgen cihazı, tomografi cihazı,
dializ cihazı gibi aletlerin alınmaması sonucunda
Sosyal Sigortalar Kurumu büyük miktarlarda malî
kayba uğramaktadır. 

Kurumun özerk bir yapıya kavuşması
savunulurken, devletin yönetim dışında
kalması düşünülmemeli; devlet olmanın
gereği olarak denetim fonksiyonunu yapması sağlanmalıdır.


Sosyal güvenlik kurumlarının yönetiminin
özerk bir yapıya kavuşmasının
istenmesinin nedeni, siyasî iktidarların, sigortalıların
aleyhine olacak müdahalelerinin sınırlandırılması;
prim ödeyerek sistemin finansmanına katılan
tarafların, doğal olarak yönetime katılmalarının
sağlanması; sigortalıların, sendikaların,
meslek teşekküllerinin, kendilerini yakından
ilgilendiren kararların alınması sürecine
katılmalarının sağlanması; sosyal
güvenlikle ilgili tarafların yönetime katılmalarını
sağlayarak, bu katılmanın getirdiği sorumluluğun,
bu kesimlere yüklenmesini amaçlamaktır. Ayrıca,
özerkleştirme, sosyal güvenlik sistemlerinin özelleştirilmesine
bir alternatif olarak da düşünülebilir. 

Yine, belirli dönemlerde çıkarılan
af yasaları ve borçlanma yasaları, özellikle
Sosyal Sigortalar Kurumunu ve Bağ-Kur'u olumsuz etkilemiş,
bu kurumların aktuaryel dengesini bozmuştur. Bu nedenle,
aktif sigortalının prim ödeme alışkanlıklarını
olumsuz etkileyen borçlanma yasaları kesinlikle
çıkarılmamalıdır. 

Yine, sosyal güvenlik kurumlarında, aktif-pasif
sigortalı oranı, uluslararası standartın
çok altına düşmüştür.
Aktif-pasif oranının kurum aleyhine bozulmasına
neden olan sakıncalar kaldırılmalıdır.
Bunun için de, erken emeklilik uygulamalarına son
verilmeli, aktif sigortalı sayısını
artırmak amacıyla, kaçak işçiliği
önleyici tedbirler alınmalıdır diye
düşünüyoruz.

Ayrıca, sosyal yardım zammı
gibi prim karşılığı olmadan yapılan
ödemeler, sosyal güvenlik kurumlarını
maddî yönden olumsuz etkilemektedir. Bunun için,
bu ödemelerin devlet tarafından karşılanması
düşünülebilir. 

Yine, devletin, sosyal güvenlik harcamalarına
katkısı, Avrupa Birliği düzeyinde olmalıdır.
Devlet katkısının oranı belirlenerek,
düzenli bir şekilde bu katkının yapılması
sağlanmalıdır. 

Ülkemiz nüfusunun yüzde 25'i hiçbir
sosyal güvenlik hakkından faydalanamamaktadır.
Bu nedenle, sayıları 4 milyon civarında tahmin
edilen sigortasız işçilerden başlamak
üzere, sosyal güvenliğin tüm nüfusa yaygınlaştırılması
hedeflenmelidir. 

Sosyal Sigortalar Kurumu, Emekli Sandığı
ve Bağ-Kur, tek çatı altında toplanmalı,
süratle genel sağlık sigortasına geçilmelidir.


Sosyal Sigortalar Kurumu ve devlet hastaneleri, özerk
bir yapıya kavuşturulmalıdır. 

Sosyal güvenlik kuruluşları arasında
koordinasyon ve işbirliği sağlanmalıdır.
Sosyal güvenlik kuruluşları arasında,
hem en üst seviyede hem de taşra teşkilatları
seviyesinde sağlanacak olan koordinasyon ve işbirliği,
sosyal güvenlikteki dağınıklığın
getirdiği kaynak israfını önlemiş
olacaktır. Mevcut teşkilatlanma içinde, her
kurum, taşrada kendi hizmet birimini kurmakta ve kendi sigortalılarının
işlemlerini gerçekleştirmektedirler; ancak,
nüfus yoğunluğu nedeniyle, bazı kurumlar,
bir kısım yerleşim birimlerinde hizmet birimi
oluşturamamaktadır. Bu durumda, kurumlar arasında,
kurumların hizmet birimleri arasında, birbirlerinin
rutin işlerini yapmak üzere, işbirliği sağlanabilir.
Bilgisayar teknolojisinin yaygınlaşması, bu
işbirliğine olanak vermektedir. Bu gelişmeler
hayata geçirildiğinde, sosyal güvenlik kurumlarının
tek çatı altında toplanmasına yönelik
birtakım eleştirilerin kaynağı da ortadan
kaldırılacaktır. 

Sosyal güvenlik kurumlarının amacı,
sosyal güvenlik garantisi sağlamaktır. Bu nedenle,
sosyal güvenlik kuruluşlarına başka fonksiyonlar
yüklememek gerekir. Sosyal güvenlik kuruluşları,
ekonomik ve sosyal politikaların aracı olarak kullanılmak
istenmiştir; en yaygın olarak da istihdam politikası
olarak kullanılmış, erken emeklilik, bu gerekçeye
dayanılarak savunulmuştur. Siyasî iktidarlar,
uyguladıkları ekonomi politikasının
sosyal sonuçlarını doğrudan üstlenmekten
kaçınmış, erken emeklilik uygulamasıyla,
Sosyal Sigortalar Kurumu zarara uğratılmıştır.
Özelleştirmeyi destekleyen bazı kesimler de
bu tür çözümlere sıcak bakmaya başlamıştır.


Yine, Doğu ve Güneydoğu Anadolu Bölgelerine
yönelik ekonomik ve sosyal politikaların aracı
olarak da sosyal güvenlik kurumları kullanılmak
istenmiştir. Kurulması düşünülen
işsizlik sigortasıyla ilgili çalışmalarda,
ekonomik ve sosyal yapısı itibariyle, bir işsizlik
sigortasının kurulması bakımından
en elverişsiz şartları taşıyan
bu bölgelerde işsizlik sigortası başlatılması
istenmiştir. Yine, sosyal güvenlik kuruluşlarının
amaçlarından sapmaya bir örnek de, Sosyal Sigortaların
sahip oldukları fonları değerlendirirken, kurumlara
gelir sağlama değil, ekonomik ve sosyal amaçlarla
faaliyet göstermeleri olmuştur. 

Sayın Başkan, değerli milletvekilleri;
ülke ve toplum yararına olmayan kaynak paketine para
bulmak, kısaca, günü kurtarmak amacıyla
hazırlanan bu yasa tasarısı, başta
işçi ve işveren temsilcileri olmak üzere,
toplumun her kesiminden olumsuz tepkiler almaktadır. Aynı
zamanda, Anayasaya da aykırı olan bu yasa tasarısına,
Demokratik Sol Parti Grubu olarak olumsuz oy kullanacağımızı
belirtir; hepinize saygılar sunarım. (DSP sıralarından
alkışlar)

BAŞKAN - Teşekkür ediyorum Sayın
Karan.

Doğru Yol Partisi ve Refah Partisi Gruplarının
söz talebi?.. Yok. 

Anavatan Partisi Grubu adına, Sayın
Emin Kul; buyurun. (ANAP ve DSP sıralarından alkışlar)

Sayın Kul, şahsınız adına
olan görüşme süresiyle grup adına
olan süreyi birleştiriyorum.

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısının
10 uncu maddesi üzerinde, Anavatan Partisi Grubunun görüşlerini
belirtmek üzere huzurunuzdayım. Sizleri tekrar saygıyla
selamlıyorum. 

10 uncu madde, Kasa Yönetim Kurulunun görevlerini
belirleyen ve bu görevlerin neler olduğunu içeren
bir maddedir. Şimdi, böylesine bir tasarı, böylesine
bir Kasa ve böylesine bir Yönetim Kurulu!.. Bunlar üzerindeki
bütün görüşlerimizi, biraz önce,
esasen arz ettim. Onun için, Kasa Yönetim Kurulunun
görevleri olarak tadat edilen hususlar da, sadece kanun tasarısında
böyle bir Yönetim Kurulu kurulduğu için ve
bu tür bir Kasa kurulduğu için, bu Yönetim
Kurulunun görevlerinin ne olması gerektiğinin
belirtilmesi zorunluluğu dolayısıyla düzenlenmiş
bir maddedir; yoksa, içeriği itibariyle baktığınız
zaman, bu yönetim kurulunun yapacağı herhangi
bir görev falan pek yoktur. Zaten adı üstünde,
kasadır, sandıktır. Ben, ona, giderek sanduka
olacak diyorum; temenni etmem; ama, öyle olacak. Dolayısıyla,
zorunlu olarak konulan bir maddeden ibarettir.

Ben, 50-60 önerge verileceğini tahmin etmiştim;
ama, şimdi görüyorum ki, bu kanun tasarısı
üzerinde, yani kendinizin hazırladığı,
kendi elinizden geçen, ciddiyetle hazırlanan bu
kanun tasarısının maddeleri üzerinde
verdiğiniz önerge sayısı 130'u aşıyor.
Siz, bize eleştiri yöneltiyorsunuz; ama, siz kendiniz
kuşku duymuşsunuz hazırladığınız
tasarıdan. Bu tasarının maddelerinin hepsinin
üzerinde 130 önerge vererek tasarıyı değiştirmek
istemişsiniz. Sonra, Genel Kurula gelince hidayete erilmiş,
önergeleri birdenbire geri çekmişsiniz!.. Şimdi,
siz, bu tabloya baktığınız zaman herhalde
biraz sıkıntı duyuyorsunuz, ben öyle
hissediyorum. Sıkıntı duymayabilirsiniz de,
bu bir haktır dersiniz, olabilir; ama, hak denen şeylerin
suiistimali bu denli yapılırsa, bunları başkaları
da yapar ve siz rahatsız olursunuz.

Muhterem Başbakanımız, özellikle
kaynak paketleri üzerinde ciddî bir çalışma
yapıldığını özenle ilan ediyor,
diyor ki: "Kaynak paketleri üzerinde ciddî çalışmalar
yaparak tespit ettik. Uzmanlarımızla gece gündüz
çalışıyoruz ve ortaya ciddî sonuçlar
çıkarıyoruz." Şimdi, ben, Muhterem
Başbakanımızın söylediklerine
inanmak istiyorum; ama, siz, bana cevap vermiyorsunuz veyahut
da muhalefet partilerinin sözcülerine cevap vermiyorsunuz;
siz, Muhterem Başbakana cevap veriyorsunuz. 

Muhterem Başbakanımız, daha önce
de belirttiğim gibi, 25 Kasım 1996'da ilan ettiği
üçüncü kaynak paketiyle ilgili basın
toplantısında aynen şöyle buyuruyor:
"Bir kere daha ifade ediyorum, paranın yönetimi
işçilerimiz tarafından olacaktır."
Şimdi, siz diyorsunuz ki, biz işçilerin temsilcilerini
nereden bulalım da kasanın yönetimine koyalım.
Onu, bana, niye cevap olarak söylüyorsunuz? Ben, Başbakan
böyle söylemiş; ama, siz böyle yapmamışsınız
diyorum. Siz onu Başbakana anlatın. Muhterem Başbakanımız,
böyle ilan etmiş; ama, siz huzurumuza, Yüce Genel
Kurula bambaşka bir yönetim kurulu yapısı
getiriyorsunuz; içinde ne işçi var ne onların
temsilcileri var ne de kasaya ödeme yapanların temsilcileri
var. Aslında, siz şunu da biliyorsunuz,  bilmiyorsanız
ben size söyleyeyim: Tasarıyı ilk hazırladığınızda,
siz, bu temsilcilerin kimler olacağını tespit
etmiştiniz. Bu temsilcilerin kimler olacağı,
yurtdışında kontrolünüzde bulunan
bazı dernekler tarafından seçileceği,
apaçık, aranızda münakaşa edilmişti;
ama, toplanacak paralar bakımından, bunun menfi
bir tesir yapacağı gözetilerek, bu, hazırlıklarınızın
içinden çıkarıldı, bu hale
getirildi. Dolayısıyla, Muhterem Başbakanımızın,
mutlaka işçilerin temsilinin söz konusu olacağına
dair ifadeleri, benim çizdiğim çerçeve
içerisinde doğrudur; ama, bunun farkında olmadan,
siz, beni değil, Muhterem Başbakanı cevaplandırıyorsunuz.


Yine, bakınız, Muhterem Başbakanımız:
"Burada Hazinemizin faydası ne olacaktır"
diyor ve kendisi cevaplandırıyor: "Hazinemizin
faydası, bu yüzde 20, devlet hizmetine ait ve garantiye
ait haklarını alıp, devletin, ülkenin
hizmetlerinde kullanacaktır." Siz, burada diyorsunuz
ki: "Sigortanın, sigorta edilmesi için biz
bu parayı alıyoruz."  Muhterem Başbakanımız
da diyor ki: "Hayır, biz, bunu, sigorta migorta için
almıyoruz, devletin ve ülkenin hizmetinde kullanmak
için alıyoruz." Yani, bir kaynak olarak görüyor;
doğrudur. Elbette ki, Başbakan, kaynak bulacaktır,
Hükümet kaynak bulacaktır, bunu devletin, milletin
hizmetinde kullanacaktır; ama, seçilen alan yanlıştır,
sosyal güvenlik alanı böyle bir kaynak temininin
alanı değildir; çünkü, burada yurttaşlar
veya insanlar -kimleri hedefliyorsunuz belli değil; ama- yani
bu Kasaya prim ödeyenlerin parasından, ödediği
primlerden herhangi bir oranda, miktarda bir para alıp
başka hizmetlerde kullanamazsınız; kullanmanız
doğru değil. Dolayısıyla, bu konuda aslında
beni cevaplandırmıyorsunuz, Sayın Başbakanımızı
cevaplandırıyorsunuz; yani, önümüzdeki
belgelere bakınca, ben, bunlara cevap vermek durumda değilim
.

Değerli arkadaşlarım, 25 Kasım
1996 tarihli kaynak paketinin açıklanmasında,
ciddî yapılan bir çalışma olarak
ortaya konulan bu kaynak paketinin açıklanmasında,
bir fondan bahsediliyor, kasadan bahsedilmiyor; ama, kurulan,
bir fon değildir. Dikkat buyurunuz; kurulan "kasa"
adı altında,   demin saydığım
gibi, bir memuriyet kademesi midir, bir tüzelkişilik
midir, yeni ihdas edilen bir sigorta kurumu mudur, bir alındı-verildi
veznesi midir; ne olduğu belli olmayan bir hale dönmüş...
Ama, fon nedir, bellidir. Muhterem Başbakanımız
da "fon"diyor. 

Yine, Muhterem Başbakanımız,
bu ciddî hazırlıkta bir açıklama
yapıyor; aynen okuyorum:" Bu 12 500 dolar, bugünkü
Sosyal Sigortalar Kurumunda bir özel kasada toplanacaktır,
SSK'nın genel  hesabına dahil edilmeyecektir."

Şimdi, siz, şu kanun tasarısı
içerisinde Sosyal Sigortalar Kurumunu görebiliyor
musunuz? Yok öyle bir şey. Sosyal Sigortalar Kurumu,
sadece bu kasanın hizmetlerini, hamaliyesini yapmak için
 ilişkilendirilmiş. Sosyal Sigortalar Kurumunda tesis
edilen, böyle kasa falan diye bir şey yok. Çalışma
Bakanlığında, şurada 10 uncu maddede,
görevleri tarif edilen yönetim kurulunun yönetiminde
bir kurumlaşma yapılmış yahut da bir
kademe belirlenmiş. 

Şimdi, bu konuda da eleştrilerimizden
rahatsız olup cevap verirken, aslında, beni değil,
yine Muhterem Başbakanımızı cevaplamış
oluyorsunuz. Siz, şimdi, bu eleştrilerinizi, yani,
bizim söylediklerimizin cevabını, lütfen,
Sayın Başbakanımızın kaynak
paketiyle ilgili basın toplantısı ve matbu
metnini inceleyerek orada vermeye çalışın
ve eleştiriniz varsa, eleştrinizi oraya doğru
yöneltin.

Değerli arkadaşlarım, Kasa Yönetim
Kurulunun görevleri, yönetim kurulu, sunî bir
yönetim kurulu olduğu için, hiç de bizi,
kanunu, Meclisi ilgilendirmeyen, zorunlu olarak tadat edilmiş
sunî görevlerden ibarettir. Dolayısıyla,
10 uncu maddenin de hiçbir ciddiyeti ve düzeltilecek
hiçbir tarafı yoktur. 

Takdirlerinize arz ediyorum; saygılar sunuyorum.
(ANAP ve DSP sıralarından alkışlar)

BAŞKAN - Teşekkür ediyorum Sayın
Kul.

Şahsı adına, Sayın Mehmet
Aykaç; buyurun.

Süreniz 5 dakikadır.

MEHMET AYKAÇ (Çorum) - Sayın
Başkan, değerli arkadaşlar; 209 sıra sayılı
kanun tasarısının 10 uncu maddesi üzerinde
görüşüyoruz. Madde, Kasa Yönetim Kurulunun
görevlerini açık bir şekilde saymıştır;
burada okumaya, tekrar etmeye bile gerek yoktur. 

Ancak, değerli muhalefet partisi sözcülerimizin,
kendilerine cevap verilmediği gibi bir iddiaları var;
ona, kısaca cevap verip, inmek istiyorum ve şu serzenişimi
de lütfen kabul buyursunlar: Değerli sözcü
arkadaşlarımız kürsüye çıkıyor,
madde üzerinde konuşmaları gerekirken -biz,
hiç yapmadığımız halde- kendileri,
madde dışında çok genel konuları
konuşuyorlar. Bir kere, bunun, kanun görüşme
tekniğine uymadığı kanaatindeyim.

Şimdi, değerli eski Çalışma
Bakanlarımızdan Sayın Nihat Matkap Beyefendi
buyurdular ki "bu kanun tasarısı başlığı
üzerinde 'vatandaş' kelimesi geçmiyor."
Peki, bizim, buraya "vatandaş" kelimesini koyarak,
sizlerin çok tekrar ettiğiniz, çalışma
hayatını düzenleyen, çalışma
yaşamını düzenleyen, uluslararası
belge niteliğinde olan ILO sözleşmelerine aykırı
kanun mu çıkarmamızı istiyorsunuz?

NİHAT MATKAP (Hatay) - Aman!..  Aman!.. Ne
ilgisi var!..

MEHMET AYKAÇ (Devamla) - Evet... 

Bakınız, o sözleşmenin 118
inci maddesinde deniliyor ki: "Vatandaşlarla, vatandaş
olmayan kimselere, sosyal güvenlik konusunda eşit muamele
yapılması gerekir." İşte, elimde
kaynak var, buradan okuyun Sayın Bakanım; sayfa
248. Bu sözleşme maddesini, Türk Hükümeti
1971 yılında kabul etmiş ve 13 922 sayılı
Resmî Gazetede yayımlanmıştır.
Şimdi, siz, çalışma hayatını
düzenleyen kanun maddesi çıkarırken,
oraya "vatandaş" kelimesini koyarsanız,
bu, ILO sözleşmesine aykırı olur; o zaman
da, bu konudan tenkit edersiniz, biz ne yapalım!

NİHAT MATKAP (Hatay) - Yapma!.. Yapma!..

MEHMET AYKAÇ (Devamla) - Değerli Emin
Kul arkadaşımız da diyor ki, deminki madde
üzerinde ve bu madde üzerinde "Sayın Başbakan,
kaynak paketi üzerinde şöyle demişti."


Değerli arkadaşlar, Türkiye'nin kaynaklarının
geliştirilmesiyle ilgili, Türkiye Büyük Millet
Meclisinde genel görüşme açıldı,
keşke katılsaydınız da, bu değerli
görüşlerinizi orada sunsaydınız.
Şimdi, biz, Türkiye'nin kaynakları üzerinde
konuşmuyoruz. Ya; bir yasa maddesi üzerinde konuşuyoruz;
ama, değerli Emin Beyin tenkit ettiği kaynak paketleri
konusu vardır ki, bunun da bilinmesi gerekir diyorum. 

Bu yasanın bir an önce çıkması
gerekiyor, o yüzden, sözümü uzatmak istemiyorum,
hepinize saygılar sunuyorum. (RP sıralarından
alkışlar)

BAŞKAN - Teşekkür ediyorum Sayın
Aykaç.

Sayın milletvekilleri, madde üzerinde
5 önerge vardır. Madde tek fıkra olduğu
için 4'ünü işleme koyacağım.
Geliş sırasına göre okutuyorum.

NİHAT MATKAP (Hatay) - Sayın Başkan
hepsi naylon; çekerler şimdi...

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 10 uncu maddesinin (e)
bendinin aşağıdaki şekilde değiştirilmesini
arz ve teklif ederiz.

 Mustafa Köylü Murtaza Özkanlı
 

 Isparta Aksaray

 Cafer Güneş Cemalettin Lafçı

 Kırşehir Amasya

  Abdullah Örnek Memduh Büyükkılıç

  Yozgat Kayseri

Değişiklik önerisi:

"e) Kasayı temsil edecek kişileri
belirlemek."

Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 10 uncu maddesinin (f)
bendinin aşağıdaki şekilde değiştirilmesini
arz ve teklif ederiz.

 Mustafa Köylü Cemallettin Lafçı
 

 Isparta Amasya

 Murtaza Özkanlı Abdullah Örnek

 Aksaray Yozgat

Cafer Güneş

Kırşehir

Değişiklik önerisi:

"f) Kasa gelirlerini işletmek." 


Türkiye Büyük Millet Meclisi
Başkanlığına

Görüşmekte olduğumuz, Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 10 uncu maddesinin (b)
bendinin aşağıdaki şekilde değiştirilmesini
arz ve teklif ederiz.

 Mustafa Köylü Cemallettin Lafçı
 

 Isparta Amasya

 Murtaza Özkanlı Abdullah Örnek

 Aksaray Yozgat

  Memduh Büyükkılıç
Cafer Günş

  Kayseri Kırşehir

Değişiklik önerisi:

"b) Kasanın yıllık bilançosunu
ve faaliyet raporunu hazırlamak." 

Türkiye Büyük Millet Meclisi
Başkanlığına

Görüşmekte olduğumuz Yurtdışında
Bulunanların Sosyal Güvenlikleri Hakkında Borçlanma
Kanunu Tasarısının 10 uncu maddesinin (h)
bendinin madde metninden çıkarılmasını
arz ve teklif ederiz.

 Mustafa Köylü Murtaza Özkanlı
 

 Isparta Aksaray

 Cafer Güneş Cemallettin Lafçı

 Kırşehir Amasya

  Abdullah Örnek Memduh Büyükkılıç

  Yozgat Kayseri

BAŞKAN - Sayın milletvekilleri, şimdi,
önergeleri aykırılık sırasına
göre...

MUSTAFA KÖYLÜ (Isparta) - Sayın
Başkan, önergelerimi geri çekiyorum.

BAŞKAN - Önergeler geri çekilmiştir.

Sayın milletvekilleri, şimdi, maddeyi
okunduğu şekliyle oylarınıza sunuyorum:
Maddeyi kabul edenler... Kabul etmeyenler... Madde kabul edilmiştir.

11 inci maddeyi okutuyorum:

Kasa Gelirlerinin İşletilmesi

MADDE11. -Kasanın gelirleri;

a) Devletin çıkardığı
borçlanma senetlerine yatırmak,

b) Faiz haddî yürürlükteki hükümlere
göre en yüksek düzeyde olmak üzere T.C. Ziraat
Bankasına yatırmak

suretiyle  işletilir.

Kasa gelirleri ile taşınmaz mal alınmaz.

Ancak, T. C. Ziraat Bankası üç
yıllık süre ile Kasa hesabında ayı
içinde toplanan prim ve gelirleri, takip eden aybaşı
itibariyle o yılki Hazine Tahvili ortalama faiz hadlerinden
aşağı olmamak üzere Devletin çıkardığı
borçlanma senetlerine yatırır.

BAŞKAN - Sayın milletvekilleri, madde
üzerinde, gruplar adına söz talebi?..

NİHAT MATKAP (Hatay) - Cumhuriyet Halk Partisi
adına söz istiyorum.

BAŞKAN - Cumhuriyet Halk Partisi adına,
Sayın Nihat Matkap; buyurun. (CHP sıralarından
alkışlar)

Sayın Matkap, süreniz 10 dakikadır.

CHP GRUBU ADINA NİHAT MATKAP (Hatay) - Sayın
Başkan, değerli milletvekilleri; kanun tasarısının
2 nci maddesinde tanımlar işleniyor. Bu 2 nci maddenin
(c) fıkrasında "Dolar: Amerika Birleşik
Devletleri Doları" deniliyor. 

Şimdi, görüşmekte olduğumuz
bu 11 inci madde kasa gelirlerinin işletilmesinden söz
ediyor. 

"Kasanın gelirleri; 

a) Devletin çıkardığı
borçlanma senetlerine yatırmak. 

b) Faiz haddi yürürlükteki hükümlere
göre en yüksek düzeyde olmak üzere T.C. Ziraat
Bankasına yatırmak. 

Suretiyle işletilir" deniliyor; dikkat
edin faizden söz ediyor!..

Şimdi, dikkatlerinizi bir noktaya çekiyorum;
tasarıyı hazırlayan Refah Partili bir bakan,
tasarıyı destekleyen de Refah Partisi Grubu... Şu
değişime bakın, şu U dönüşüne
bakın!.. Amerika Birleşik Devletlerinin tüm
politikalarına, Türkiye ile ilişkilerine, geçen
dönem karşı olan Refah Partisi, şimdi,
Amerika Birleşik Devletlerinin para birimine sığınmış,
Amerika Birleşik Devletleri Dolarından medet umuyor!..
Düne kadar, faizi, ekonomik sistemin içinden bütünüyle
kaldıracağını vaat eden Refah Partisi
"faiz haramdır" diyen Refah Partisi, şimdi,
düzenlemelerini faiz gelirlerine bağlamış;
çok acı bir durum!..

Değerli milletvekilleri, bu tasarı, Refah
Partisinin muhalefet döneminde çok ciddî bir
biçimde sergilediği iddialarının bir
hayalden ibaret olduğunun acı bir itirafnamesidir.
Yine bu tasarı, Refah Partisinin adil ekonomik düzen
programının iflas belgesidir. "Neden"
diyeceksiniz; adil düzende faiz yoktu, adil düzende
vergi de yoktu!.. Hani, Refah Partisi iktidara geldiğinde
faizi bütünüyle kaldıracaktı ekonomik
sistemden; vergiyi, gelir üzerinden değil, servet üzerinden
alacaktı?!. Bu söylediklerim, sizin adil ekonomik
düzendeki öngörülerinizden, iddialarınızdan;
kendim söylemiyorum.

ÖMER VEHBİ HATİPOĞLU (Diyarbakır)
- İyi öğrenmişsin!..

NİHAT MATKAP (Devamla) - Şimdi, bakınız,
ne diyordunuz; tüketim maddelerinin maliyetinin üçte
birini faiz oluşturuyor, diğer üçte birini
de vergiler oluşturuyor diye iddia ediyordunuz ve İktidara
geldiğinizde temel tüketim maddelerinin fiyatlarında
üçte iki indirim yapılacaktı. Hatta
bir örneğiniz var; o adil ekonomik düzen programını
ideologlarınız hazırladığı
zaman, ekmek fiyatı 900 liraydı. "Biz, iktidara
gelince faiz ile vergileri kaldıracağımız
için, faizden 300 lira eksilecek, vergiden de 300 lira
eksilecek, ekmeği size 300 liraya yedireceğiz" diyordunuz...

METİN PERLİ (Kütahya) - O hesapları
sen anlamazsın.

NİHAT MAKTAP (Devamla) - E, geldiniz...Tüpgaza,
akaryakıta kaç defa zam yaptığınızı
artık izleyemiyorum. Bilemiyorum, siz takip edebiliyor
musunuz?..

METİN PERLİ (Kütahya) - Sen o
hesabı iyi anlayamamışsın.

NİHAT MATKAP (Devamla) - Şimdi, sizler,
değerli Refah Partililer...

METİN PERLİ (Kütahya) - İyi
anlayamamışsın sen o hesabı.

NİHAT MATKAP (Devamla) - İşte,
o hesap, demek ki balonmuş, hayalmiş, onu anlatmaya
çalışıyorum; hiç alakası
yokmuş.

Şimdi, siz, seçim bölgelerinize
gittiğinizde "biz, faizi kaldıracağız,
bizim düşüncemize göre faiz haramdır"
diyebilir misiniz?.. İşte tescili "faizci Refah
Partisi" diyorum, "Amerikancı Refah Partisi "
diyorum ben de size; buyurun, aksini iddia edin... (DSP sıralarından
alkışlar) Bunların altını çiziyorum,
tespit ediyorum.

Siz, 6,5 milyon oyu, bu iddiaları sergileyerek
aldınız; yoksa, 6,5 milyon oyu, size, Taksim'e cami
yapmak için, Çankaya'ya cami yapmak için,
türbanı kaldırmak için mi verdiler?..

Hani esnafa verdiğiniz sözler?!. Hani peşin
vergi kalkacaktı?!. Hani hayat standardı uygulaması,
zulüm uygulamasıydı; nerede, hiçbir
işaret yok!.. Hani asgarî ücretten vergi kalkacaktı;
asgarî ücreti vergi dışı tutacaktınız?!.
Hani fakir esnafa destek verecektiniz?!.

Rantiye kesiminin sizin İktidarınızla
ilgili hiçbir rahatsızlığı yok,
onu da söyleyeyim. Bakınız, bugün, Hatay
esnafından bir faks aldım, onu okuyorum sizlere:
" Götürü Vergiye tabi esnaf ve sanatkârlarımızın
geçen yıla oranla vergi oranlarına, yüzde
101 oranında zam yapılmıştır.


Diğer taraftan, gerçek usulde vergilendirilen
ve hayat standardı temel gösterge tutarına
göre vergisi hesaplanan esnaf ve sanatkârlarımızın
vergileri de, yeniden değerlendirme oranında, yüzde
72,8 artırılmıştır. Götürü
Vergiye tabi esnaf ve sanatkârlarımız, küçük
çapta iş yapmaktadırlar. Bu vergi oranlarını
bırakın ödemeyi, çoğunun, bu kadar
sermayesi bile bulunmamaktadır. Bu hususta, konfederasyonumuzca,
Maliye Bakanlığına gerekli müracaat yapılmıştır.
Maliye Bakanlığının teklifi, Bakanlar
Kurulunun kararıyla, vergi oranlarının aşağıya
çekilebileceği belirtilmektedir. Vergi ödemelerinin
kısa bir süre sonra yapılacağı şu
günlerde, küçük çapta iş yapan
esnaf ve sanatkârlarımızı biraz da
olsa rahatlatmak amacıyla, götürü vergi
oranlarının düşürülmesi hususunda
yardımcı olmanızı arz eder" diyor
ve devam ediyor. 

Değerli arkadaşlarım, dikkat edin;
rantiye kesiminden hiçbir başvuru gelmiyor, küçük
esnaf ve sanatkârlar arıyor!.. İşte
adil düzen; bütünüyle söylenenlerin tersini
yapmak mıdır adil düzen?! Buna da tanık
olduk ve bu tasarı, çok ciddî bir belge oldu.


Değerli arkadaşlarım, bütün
söylediklerinizin tersine işler yapıyorsunuz.
Bu tasarıyla, ülkenin başına kırk
elli yıllık bir bela açacaksınız.
Her defasında, bu kürsüye çıkıp,
sizi uyarmaya çalışıyoruz. Temel ilkelerinize
de ters bir tasarı; buna rağmen, yukarıdan bir
emir geldiği zaman ille de uymak zorunda mısınız?!

AHMET DERİN (Kütahya) - Evet, doğru...

NİHAT MATKAP (Devamla) - "Evet"
diyorsunuz!.. 

AHMET DERİN (Kütahya) - Biz, başa
bağlı bir partiyiz.

NİHAT MATKAP (Devamla) - Niye; asker mantığıyla
mı hareket ediliyor?! 

AHMET DERİN (Kütahya) - Ne yapalım?!

NİHAT MATKAP (Devamla) - Bütün bunları,
mantıksal bir biçimde, bilimsel bir biçimde
size açıklamaya çalışıyoruz.


ABDULKADİR ÖNCEL (Şanlıurfa)
- İnandırıcı olmuyor...

NİHAT MATKAP (Devamla) - Umarım, bundan
sonra, biraz daha iyi değerlendirirsiniz ve bu tasarının
geri çekilmesi için katkı verirsiniz. 

Bu duygu ve düşüncelerle sizleri
saygıyla selamlıyorum. (CHP ve DSP sıralarından
alkışlar)

BAŞKAN - Teşekkür ediyorum Sayın
Matkap.

Demokratik Sol Parti Grubu adına, Sayın
Mustafa Güven Karahan; buyurun.

Sayın Karahan, süreniz 10 dakikadır.

DSP GRUBU ADINA MUSTAFA GÜVEN KARAHAN (Balıkesir)
- Sayın Başkan, değerli milletvekilleri; gündemimizde
yer alan Yurtdışında Bulunanların Sosyal
Güvenlikleri Hakkında Borçlanma Kanunu Tasarısının
11 inci maddesi üzerinde, Demokratik Sol Partinin görüşlerini
açıklamak üzere söz almış
bulunuyorum; hepinizi, partim ve şahsım adına
saygıyla selamlıyorum.

Tasarının 8 inci maddesiyle kurulan
yurtdışı sosyal güvenlik kasası,
bu yeni sosyal güvenlik kurumunun gelirlerini, güya,
en iyi şekilde değerlendirecek bir düzenlemeyi
getirmektedir. Bu kanunla kurulacak olan kasa, tamamen, hükümetin
emrinde çalışan bürokratlardan oluşmaktadır.
Yasa tasarısının gerekçesinde, her
ne kadar, Kasanın özerk olmasından bahsediliyorsa
da, ülkemizde, kanunlarla özerk olduğu hükme
bağlanan kurumların, bugün, hangi koşullar
altında çalıştığını
hepimiz çok iyi bilmekteyiz. Örnek mi istiyorsunuz:
İşte, Sosyal Sigortalar Kurumu. 

Hükümetin emrindeki bürokratların
yönetiminde olacak olan Kasa, gerçekten, özerk
olarak, bu yeni kurumu yönetebilecek midir; yoksa, hükümeti
oluşturan partilerin ya da partinin elinde oyuncak mı
olacaktır? Şimdi, bu yasayla kurulacak olan Kasa,
yeni sosyal güvenlik kurumundan yararlanacakların
yatıracakları 10 000 dolarları en iyi şekilde
değerlendirerek, hak sahiplerine üç yıl
sonra emekli aylığı vereceği gibi, sağlık
hizmetleri de sunacaktır.

Değerli milletvekilleri, kasanın başlangıç
gelirlerini, hak sahibi olmak isteyenlerin yasada belirtilen zamanlarda
yatıracakları 12 500 dolardan 2 500 dolar devlet
güvencesi çıkarıldıktan sonra
kalacak olan 10 000 dolarlar sağlayacaktır. 

Burada, üzerinde durmadan geçemeyeceğim
husus, bu borçlanma yasasından yararlanmak isteyenlerin
ödeyecekleri prim tutarını dolar olarak ödemeye
mecbur bırakılmalarıdır. Hani, bir
zamanlar, İslam Dinarının para birimimiz
olacağını ileri süren ve kendileri dışındaki
tüm partileri Batı taklitçiliğiyle suçlayanların
yaptığına bakın siz!.. Türkiye Cumhuriyetinin
para birimi olan Türk Lirasının suyu mu çıktı?!
Sizi gidi Amerikan taklitçileri sizi!.. (DSP sıralarından
"Bravo" sesleri, alkışlar) 

Değerli milletvekilleri, Yurtdışında
Bulunanların Sosyal Güvenlikleri Hakkında Borçlanma
Kanunuyla kurulacak Kasanın gelirlerinin işletilmesinde
"Kasanın gelirleri; 

(a) Devletin çıkardığı
borçlanma senetlerine yatırmak, 

(b) Faiz haddî yürürlükteki
hükümlere göre en yüksek düzeyde olmak
üzere Türkiye Cumhuriyeti Ziraat Bankasına yatırmak
suretiyle işletilir" hükmünü getirmektedir.


11 inci maddenin üçüncü fıkrası
ise "Ancak, Türkiye Cumhuriyeti Ziraat Bankası
üç yıllık süre ile Kasa hesabında
ayı içinde toplanan prim ve gelirleri, takip eden
aybaşı itibariyle o yılki Hazine Tahvili ortalama
faiz hadlerinden aşağı olmamak üzere Devletin
çıkardığı borçlanma senetlerine
yatırır" hükmünü de getirmektedir.

Dikkat ettiyseniz, bu tasarı, diğer yatırım
araçlarını tamamen devredışı
bırakmaktadır; yani, Kasa bünyesinde biriken
primler, yalnız ve yalnız, hazine tahvili ortalama
faiz hadlerinden aşağı olmamak üzere, devletin
çıkardığı borçlanma tahvillerine
yatırılabilecektir. Hani, nerede Kasanın
özerkliği?.. Kasa yönetim kurulu, Kasa gelirlerini
değerlendirirken, o günün koşullarıyla
en fazla gelir getirebilecek menkul ve gayrımenkullerden
herhangi birine yönelemeyecektir. Böyle tek gözlükten
bakış açısıyla özerklik
olur mu seçeneği olmayanların, davranış
özerkliğinden bahsedilebilir mi?

Değerli arkadaşlarım, bu tür
sosyal güvenlikten yoksun olanların sorunları,
ayrı bir Kasa oluşturmakla çözülmez;
bu kişileri sosyal güvenlik kapsamına alırsanız,
çözüm ortaya çıkar. Bunun için
çıkartılmış yasa yok mu; var,
3201 sayılı Yasa. Bu Yasanın eksikliklerini
giderin, böylece yeni bir kurum kurmadan sorunu çözüme
kavuşturmuş olursunuz. Yurt dışında
bulunanların sosyal güvenliği için Hükümet
bir Kasa oluşturuyor. 

Değerli arkadaşlarım, siz, şimdiye
kadar yapılmış olan bu tür düzenlemelere
"Kasa" adı verildiğini duydunuz mu; biz duymadık.
Biz, bu amaçla kurulan kurumlara, ülkemizde "sandık"
adını verdik; örneğin, Türkiye Cumhuriyeti
Emekli Sandığı, örneğin, Emniyet Sandığı
dedik. Kısaca, bu yeni getirilen kurulun, kendi gibi, adı
da, ne yazık ki, yabancı. 

Değerli milletvekilleri, bu maddeye göre,
kasa, toplanan 10 bin dolarları değerlendirecek. Bu
10 bin dolarlar üç yıl bekletilecek ve arkasından,
aylık 250 dolardan, yılda 3 bin dolar ödenecek.
10 bin doların üç yıl sonra yılda
3 bin dolar ödeyebilmesi için, yıllık
getirisinin en az yüzde 22 olması gerekir. Bu getiri
sağlansa bile, sağlık giderleri hariç, 8-10
yıl ödemede bulunabilirsiniz. Mevcut ekonomik koşullarda,
sınırlı yatırım olanakları
içerisinde, dolara, yıllık yüzde 2 faiz
sağlayamazsınız; hatta, yalnız siz değil,
hiçbir rantiyeci zihniyet bu geliri sağlayamaz. Bu
nedenle, yasa tasarısının 11 inci maddesindeki
fon değerlendirme yöntemi, fonun 5-6 yıl içerisinde
çökeceğinin göstergesidir. 

Değerli arkadaşlarım, ülkemiz,
süper emeklilik gibi, sosyal güvenlik kurumlarımızın
çöküş nedenlerinden biri olan bir uygulamayı
yaşamışken, yeniden, buna benzer bir uygulamayı
gündeme getirmenin manası nedir? Hükümetin
amacı, hasta olan sosyal güvenlik kurumlarını,
gerçek hekimler yerine, üfürükçü
ya da muskacılara tedavi ettirmek midir? (DSP sıralarından
alkışlar) 

HASAN GÜLAY (Manisa) - Sayın Bakan dinlemiyor.


MUSTAFA GÜVEN KARAHAN (Devamla) - Sendikacı
olan Sayın Bakan bu gibi sosyal güvenlik tasarılarına
nasıl sahip çıkar? Gelecekte de olsa, çalışanların
başına bela olacak olan bu tür kurumları
nasıl yaratır? 

Değerli milletvekilleri, gündemimizdeki
yasa tasarısını, eğer iyi incelediyseniz,
primlerin yatırılışında, ölçü
olarak, Amerikan para birimi olan doların alındığını
görürsünüz; ancak, hak sahibi olacaklarca
yatırılan dolarların yüzde 20'si, devlet
güvencesi olarak, hemen Hazineye aktarılmaktadır.
Hak sahibi olacaklara prim ödettirirken, Türk Lirasını
hatırlamayanlar, nedense, Kasa gelirlerinin işletilmesinde
birden bire Türk Lirasını akıllarına
getirivermektedirler. 

Hükümet, bu tasarıyla, yüzde
20 olarak takdir edilen devlet güvencesini kestikten sonra,
kalan yüzde 80 tutarındaki primleri, Türk Lirası
olarak değerlendirmeyi düşünmektedir. 

Yine, Hükümet, bu tasarıyla, maliyeti
ne olursa olsun, döviz fonları oluşturmaktadır;
sonra da, oluşan fonlara, borçlanma yoluyla el koymaktadır.
Üstelik, bu borçlanmanın maliyeti de, ileri
sürdüklerinin aksine, çok yüksektir; çünkü,
bu borçlanmanın maliyeti, sadece fonlar için
ödenen faizlerden ibaret değildir.

Hükümet, bu döviz fonuna bir taraftan
faiz öderken, diğer yandan da promosyon yapmaktadır.
Dövizle emeklilik kasasına yatırılacak
prim tutarı olan 12 500 dolarların promosyonu, üç
yıl sonra başlayacak olan emeklilik hakkıdır.
Bunun bedelini kim ödeyecek dersiniz; doğal olarak, tüm
çalışanlar ve gelecekteki hükümetler.
Bu kanun tasarısını çıkaranlar
da, borçlanmanın vadesini uzattım diye caka
satacaklardır. Gündemimizdeki kanun tasarısı,
günü kurtarmak amacıyla geleceği feda etmektir.
Bugün atılan adımın bedelini, gelecek
nesiller,çok ağır bir şekilde ödeyeceklerdir.


Uyarılarımıza, hükümet
edenlerin kulak vermesini diler, hepinizi saygıyla selamlarım.
(DSP, CHP ve ANAP sıralarından alkışlar)


BAŞKAN - Teşekkür ediyorum Sayın
Karahan. 

Refah Partisi Grubu adına, Sayın Karamollaoğlu;
buyurun. 

RP GRUBU ADINA TEMEL KARAMOLLAOĞLU (Sıvas)
- Sayın Başkan, kıymetli milletvekilleri;
aslında, gecenin bu vaktinde söz almayı hiç
de arzu etmiyorduk; ama, arkadaşlarımız birtakım
konuları dile getirince, ister istemez bazı açıklamalarda
bulunmayı da faydalı gördük. 

NİHAT MATKAP (Hatay) - Hele şükür.

TEMEL KARAMOLLAOĞLU (Devamla) - Önce, arkadaşlarımıza
bir hatırlatma yapmak istiyorum. Elbette, bu Hükümet,
bir koalisyon hükümetidir ve koalisyon hükümetleri
de, koalisyon protokolü ve hükümet programıyla
bağlıdır. Ümit ediyorum ki, bundan sonraki
konuşmalarında arkadaşlarımız
bunun böyle olduğunun farkında olurlar.

İSMET ÖNDER KIRLI (Balıkesir)
- Ortağın yok ki!..

TEMEL KARAMOLLAOĞLU (Devamla) - İkinci
olarak söylemek istediğim bir husus daha var... 

METİN ŞAHİN (Antalya) - Faize
karşısın... 

TEMEL KARAMOLLAOĞLU (Devamla) - Elbette, bugün,
yürüyen bir sistem var; yürüyen bu sistemin
içerisinde, biz, tasarruf sahibinin hakkını
korumayı bir vazife biliyoruz. SSK'yı, son dört
sene zarfında, sol görüşe mensup arkadaşlarımız
yönettiler ve SSK, bugün, içinden çıkılamayacak
hale düştü; aynen İstanbul'da olduğu
gibi!.. (RP sıralarından alkışlar)

İstanbul'da, biz, batan bir geminin nasıl
yüzdürülebileceğini sizlere gösterdik.
Allah nasip ederse, SSK'nın da nasıl yüzeceğini,
sizlere, önümüzdeki yıllarda göstereceğiz;
o zaman da, ümit ediyorum ki, takdirlerinizi alacağız
inşallah. 

Tabiî, en mühim konu, bu yasa tasarısında
maksat, yurt dışında bulunan vatandaşlarımızın...

YALÇIN GÜRTAN (Samsun) - Hangi vatandaşlar?!.

TEMEL KARAMOLLAOĞLU (Devamla) - Her ne kadar,
bu, net olarak "vatandaş" ismiyle zikredilmiyorsa
da, yurt dışında bulunan vatandaşlarımızın
sosyal güvenceye kavuşmalarını sağlamaktır.


Onların birikimlerini buraya aldıktan
sonra, onları heba edecek noktada değiliz. Elbette,
bu birikimlerin, belli bir tarzda değerini muhafaza etmesi
ve koruması gerekir; onu temin için de, bugünkü
şartlar altında ne lazımsa o yapılmaktadır.


Arkadaşlarımız, para biriminin
dolar olduğunu söylüyorlar. Yurt dışından
gelecek parayı, herhalde Türk Parası olarak
getirecek de değildik!.. 

Muhterem arkadaşlarım, bir işi
söylerken, konuyu, biraz daha ciddî bir tarzda söylerseniz,
zannediyorum ki faydalı olur. Biz, yurt dışındaki
işçilerimizen gelecek parayı, Türk parası
bazında mı almalıydık veya onu öyle
değerlendirmeliydik?

Bir noktayı daha belirterek sözlerimi
bağlamak istiyorum. Ülkede bir enflasyon var. Elbette,
bu enflasyonist şartlar altında da paranın
değerini korumayı düşünmek mecburiyetindeyiz;
ancak, bugüne kadar "sıcak döviz" dediğimiz
para, Türkiye'ye gelirken, maalesef -yüzde 15, yüzde
16'lar gibi gözükmesine rağmen- yüzde 30'ların
üzerine çıkan bir faizle geldi. Hatta, Dünya
Bankasının ülkemize sağladığı
ve anlaşmalarda takriben yüzde 10 gibi gözüken
faizlerin, fiiliyatta, yüzde 20'lerin üzerine çıktığı
biliniyor. 

Bu şartlar altında, siz, eğer, ülkemize
getirilen ve kişi başına 12 500 dolar olan
parayı -bunlardan hangisini düşünüyorsanız
düşünün- ona göre değerlendirirseniz,
herhalde ne Hükümetimizin ne kasanın ne de yurt
dışında bulunan işçilerimizin
mağdur edilmediklerini ve edilmeyeceklerini görürsünüz.


Gecenin bu geç vaktinde, böyle, söz
alıp, bir iki kelimeyle de olsa, birkaç konuyu açıklama
fırsatını verdiğiniz için hepinize
teşekkür ediyorum. 

Çıkarılacak olan bu kanunun
hayırlara vesile olmasını diliyor, saygılar
sunuyorum. (DP ve DYP sırlarından alkışlar)

BAŞKAN - Teşekkür ediyorum Sayın
Karamollaoğlu.

Anavatan Partisi Grubu adına Sayın
Emin Kul konuşacaklar.

Sayın milletvekilleri, çalışma
süremizin dolmasına çok kısa bir süre
kaldı. Sayın Kul, aynı zamanda şahsı
adına da konuşacak. Onun için, çalışma
süremizin, Sayın Kul'un konuşmasının
tamamlanmasına kadar uzatılmasını
oylarınıza sunuyorum: Kabul edenler... Kabul etmeyenler...
Kabul edilmiştir. 

Buyurun Sayın Kul.

ANAP GRUBU ADINA EMİN KUL (İstanbul)
- Sayın Başkan, sayın milletvekilleri; 209
sıra sayılı kanun tasarısının
11 inci maddesi üzerinde Anavatan Partisinin görüşlerini
arz etmek üzere huzurunuzdayım; Grubumuzun görüşlerini
sunmadan önce, sizleri saygıyla selamlıyorum.

11 inci maddenin matlabına baktığımız
zaman, Kasa gelirlerinin işletilmesinden bahsediyor. Bu
işletilmeyi yaparken, (a) fıkrası, gelirlerin,
devletin çıkardığı borçlanma
senetlerine yatırılmasını öngörüyor;
(b) fıkrası da, faiz haddi yürürlükteki
hükümlere göre en yüksek düzeyde olmak
üzere, Türkiye Cumhuriyeti Ziraat Bankasına yatırılmasını
öngörüyor. Bunun dışında, kasa,
gayrimenkul de elde edemez, herhangi bir şekilde, bu şartların
dışında, gelirlerini işletemez.

Devletin çıkardığı
borçlanma senetleri dolarla değil, Türk parasıyla
satın alınmaktadır. Dolar toplayan Kasa,
bunu Türk parasına çevirip senet alacaktır;
sonra, isterse, belki, tekrar dolar alabilecektir. Âdeta,
karapara operasyonunun içine girilmiş gibi, çifte
işlemli bir duruma yol verilmektedir.

(b) fıkrasına bakarsanız, en
yüksek faiz, dolar bazında yüzde 10'dur; Kasa,
bununla mı yetinecektir? Yani, topladığı
dolarları, dolar bazında faize mi yatıracaktır;
yoksa, doları bozdurup, Türk parası cinsinden
mi faize yatıracaktır? Burada da, yine, bir alışveriş
söz konusudur; burada da, yine, doları Türk parasına
çevirmek gibi, karapara aklayanların yaptığı
işleri bu Kasaya devretmek gibi bir işlem söz
konusudur.

Aktuarya hesabı da hangi bazda yapılmıştır,
belli değildir; dolar bazında mı yapılmıştır,
Türk parasına çevrilip, alınacak faizler
bazında mı yapılmıştır;
açık değildir.

Neresinden bakarsanız bakın, bir kapitalist
faizci düzenin öngörüldüğü,
bu maddeyle anlaşılmaktadır; yani, Kasa, resmen,
haramla iştigal edecek ve 12 500 dolar yatıranların
-ki, bunların arasında Müslüman vatandaşlarımız
da olacak- sosyal güvenliğini haramdan sağlayacaktır;
yani, faizden sağlayacaktır.

Şimdi, muhterem Hocamız, gelip, bu düzenlemeyi
görseydi, herhalde size şöyle seslenecekti: "Siz
ne yapıyorsunuz Allahaşkına?! Faiz, faiz,
faiz... Sizi gidi Batı taklitçileri... Sizi gidi
faizciler sizi" diyecekti.

Geliri faize dayalı bir kasa için,
Muhterem Başbakanımız, muhalefette olsaydı
bunları söylerdi. Şimdi iktidarda; bilmem ne
söyler; ama, bakınız, muhalefette ne demiş:
12.12.1994 tarihli Genel Kurul toplantısı, 50 nci
Birleşimde şöyle diyor Sayın Erbakan:
"Bir ekonomik tedbirin uygulanması için, bu,
koyu faizci düzenin terk edilmesi lazımdır."


Değerli arkadaşlarım, siz, bunları,
bir ekonomik tedbir olarak getiriyorsunuz; ama, değil koyu
faizci düzeni terk etmek, faizi katlayarak bu tasarının
içinde huzura getirmişsiniz ve onaylanmasını
istiyorsunuz. 

Bakın, yine, aynı oturumda ne demiş:
"Bu batan geminin, yine, aynı faizci politikalarla
kurtarılması mümkün değildir."
Şimdi, siz, yürüttüğünüz bu
faizci politikayla, sosyal güvenlik alanı bu batan
gemiyse, bunu kurtarmaya muktedir olabilecek misiniz veyahut da
topladığınız 12 500 doların faizini
şu veya bu şekilde alarak, acaba, bir sosyal güvenlik
sağlayabilecek misiniz?! Yani, muhalefetteyken söylenmeyen
şey yok; ama, iktidara gelince işler değişiyor.
Hatta, bakın, özelleştirme için -o da
bir kaynak olarak görülüyor şimdi- ne demiş:
"Peşkeş, yani, özelleştirme -ki, özelleştirmeye
peşkeş çekme diyor- yabancılara, yok
pahasına imkânlar verilecek ve böylece, döviz
ihtiyacı karşılanacak. Ne sıcak döviz
ne dışborç ne peşkeş gerçek
bir ekonomik tedbirdir. KİT'leri sattınız;
bu ne demek; kendi evladınızı yiyorsunuz!..
Sizin yaptığınız bu. Bizi, Afrika kabilesi
gibi yönetiyorsunuz; kabile reisi aç kalınca
evlatlarını yer. Afrika oyunu bu, Afrika oyunu...
"Gulu gulu" sesleri de geliyor arkasından!..


Şimdi, görüyorsunuz, insan iktidara
geçince "özelleştirmeyi şöyle
yapıyoruz, bundan şu kadar gelir getireceğiz"
diye övünmeye başlayınca, muhalefette söyledikleri
nerede kalıyor... işte, faiz konusunda söylenenler
de böyle. 

Değerli milletvekilleri, muhalefetteyken faiz
haram, iktidardayken faiz helal. İşte çifte
standart, işte Batı taklitçiliği budur.
Tabiî, bu arada, Mısır'dan El Ezher'den fetvayla
imdada yetişiliyor, faizin haram olmadığı
tefsirine yakın beyanlarda bulunuluyor. Onu takiben MÜSİAD'ımız;
yani, Müslüman İş Adamları Derneği;
pardon, Müstakil İş Adamları Derneği,
El Ezher'e takaddüm edip "enflasyon kadar faiz haram
değildir" fetvasını veriyor. Sizde, o fetvaya
dayanarak bu maddeyi düzenlemiş olsanız gerek!..
Peki, kasa gelirlerinin işletilmesini, Suudî Arabistan'dan
ithal faizsiz bankacılık sistemi içinde çözemez
miydiniz? Madem bu sistem çok geçerli bir sistemdi,
hangi ilkelerinize, hangi koalisyon protokolüne aykırı?
Çözebilirdiniz; ama, muhalefette söylenilenlerle
iktidarda yapılanlar başka olursa ve halk, bu söylemler
içinde yönlendirilirse, işte, sonucunda, gelip,
bu faiz üzerine kendiniz sığınırsınız.
Yoksa, El Ezher ile bizim MÜSİAD'ın fetvalarından
Suudi Arabistan'ın haberi yok mu?! Haberi yoksa, onlara
da iletin, onlar da belki faizsiz bankacılık düzenini
bu fetvalar karşısında tadil ederler, tebdil
ederler!..

RAMAZAN YENİDEDE (Denizli) - Onları
hocalar anlatacak... Sadede gel!..

EMİN KUL (Devamla) - Sayın milletvekilleri,
bakınız, tekrar ediyorum, Nisan 1994'te 3 bankayı
kapattınız; kapatıldı 3 banka... Burada
binlerce kişi mağdur oldu ve bunların birçoğu
da yurt dışında çalışıp
dövizlerini bu bankaya yatıranlar. Siz, faizci düzene
karşı olan bir parti olarak, bu, faizle aldatılmış
diye kabul ettiğiniz insanlarımızın derdine
ne çare buldunuz? Söyledim biraz evvel; 6'sı
intihar etti, bir kısmının aileleri perişan
ve bunlar, yatırdıkları paranın bir
kuruşunu geri alamadılar; ama, nohutlar aldı,
Mercümekler aldı, bazı kuruluşlar paralarını
geri aldı; ama, bu vatandaşlarımız
paralarını geri alamadılar, mağdur oldular.


Sayın milletvekilleri, bakınız,
kasa dediğiniz bu sandık, bu fetvalar ve bu işletilme
tarzıyla, giderek, en çok beş sene sonra sanduka
olmaya mahkûmdur. Bu sandığınız,
sanduka haline gelecektir. Bakınız, bu sandığınız
nasıl sanduka olacak, hep beraber, kanun tasarımızın
gerekçesindeki ve içeriğindeki rakamları,
değerleri alarak bir görelim. Hatta, siz, buna üçüncü
kaynak paketinin 56 ncı sayfasında "aktör
denge" demişsiniz; "aktüer denge" değil
de "aktör denge." Bu kanun tasarısıyla
gerçekten aktörlüğe bağlı bir
denge kurmuşsunuz. 400 bin kişinin borçlanacağını
hedeflemişsiniz; 5 000 gün borçlanmasını
öngörmüşsünüz; 400 000 x 5 000
= 2 milyar gün borçlanma öngörmüşsünüz.
Her bir gün için 2,5 dolar. Bu kanun tasarısıyla
2,5 dolar x 2 milyar gün = 5 milyar dolar gelir bekliyorsunuz.
Bunun yüzde 20'sini hazineye alıyorsunuz, 4 milyar
dolar kalıyor. Kanun tasarısında öngördüğünüz
hükümlere göre, her bir kişiye ayda 285 dolar
ilâ 300 dolar arası maaş vermek mecburiyetindesiniz;
sağlık yardımları hariç, sadece
maaş. Eğer, bundan 400 bin kişi yararlanacaksa,
para yatıran 400 bin kişi bu 285 dolarlık
maaştan yararlanacaksa, bu kasa, ayda, 285 x 400 000 = 114
milyon dolar maaş ödeyecek demektir. 4 milyar doları,
dolar bazında -en yüksek faiz yüzde10'dur- 3
yıllık faize versek, katlamalı olarak getireceği
faiz 1 milyar 324 milyon dolardır. 4 milyarın üzerine
bunu da koysak, kasanızda veyahut da sandığınızda
5 milyar 324 milyon dolarlık bir mevduat kalmış
olacak. Şimdi, 5 milyar 324 milyon doları 144 milyon
dolara bölersek, 46 ay eder. 46 ay sonra bu kasa iflas etmiş
olacak, müflis bir sandık haline gelecek; yani, sanduka
haline gelecek. Üç yıllık bekleme süresini
dahi koysanız, en çok beşbuçuk yılda,
bu kasa, müflis bir kasa haline gelecek. Ne yapacaksınız
o zaman; Sosyal Sigortalar Kurumuna mı devredeceksiniz,
İstanbul Bankasının Sosyal Yardımlaşma
ve Emekli Sandığı gibi?.. Devrettiğinizde
ne olacak; Sosyal Sigortalar Kurumu, her ay, bu sistemden, bu
faizci sistemden yararlananlara 114 milyon dolar para ödemek
mecburiyetinde kalacak. Zaten, bugün -yalnız Sosyal
Sigortalar açısından söylüyorum-
Sosyal Sigortalar, 1997'de, 350 trilyonu aşkın bir
açığa doğru sürükleniyor. Toplam
sosyal güvenlik sistemimizin açıkları
700 trilyona doğru gidiyor. 

Şimdi, böylesine, sizin tabirinizle "aktör
dengeden", benim deyimimle "aktüer denge hesabından"
yoksun bir tasarıyı, hem de faize sığınarak
-faizci düzeni inkâr ettiğiniz halde; ki, haklı
olabilirsiniz, görüşünüzdür; saygı
duyarım- muhalefetteyken faiz haram, iktidardayken faiz
helal haline getirip, sosyal güvenliği haramdan sağlamak
gibi bir yola sapan şekilde huzura getirmek, acaba, ne kadar,
İktidarınızın şanına
yakışıyor?.. Şu aktüer denge karşısında,
acaba, bu tasarının geçmesi, bu ülke
için, insanlar için, çalışanlar
için, sosyal güvenlik sistemi için hayırlı
mı olacaktır?.. 

Eğer, başka türlü bir hesap tarzı
varsa, yapınız, getiriniz. Kanun tasarısının
gerekçesinde söylediğiniz rakamları aynen
alarak, kanun metninin gerektirdiği maaş bağlama
sistemini aynen kullanarak, ben, size, bir aktüer denge hesabını
basit bir şekilde sundum; ama, siz, bugünü kurtarmak
uğruna; yani, en fazla 1 milyar dolar uğruna, sosyal güvenlik
gibi bir kavramın temeline dinamit koyuyorsunuz; bu alanı
gelir alanı olarak sayıyorsunuz. Onun için,
bu tasarı yanlıştır. 

Baştan beri söylüyorum; bu tasarıyı
geri çekiniz, bu tasarısıyı maksadına
uygun olarak tanzim ediniz; bu tasarıyı bir kaynak
paketine gelir sağlayacak tasarı değil, sosyal
güvenlik sistemimizde ki, yurt dışında
bulunan değil, çalışan insanlarımızın
sosyal güvenliklerindeki eksiklikleri düzenleyecek,
tamir edecek bir tasarı haline getiriniz; bu Meclisteki
parti gruplarının hepsinden destek alırsınız.


Biz, niçin yurt dışında
çalışan vatandaşlarımızın
sosyal güvenliklerinin sağlanmasını istemeyelim?..
Nasıl olur da böyle bir arzumuz olsun?.. Ki, 1985'te
Anavatan Partisi çıkarmış 3201 sayılı
Kanunu. Ondan evvel, Doğru Yol Partisi çıkarmış,
yine, yurt dışında çalışanların
sosyal güvenlik borçlanmasıyla ilgili bir kanunu.
Eğer bunlarda eksiklik varsa, ileriye doğru düzeltilir;
ama, yurt dışında ne için bulunduğu
belli olmayan lümpen grupları beslemek uğruna
böylesine bir kanun tasarısını, haram
diye gördüğünüz faizci düzeni de
içine katarak huzura getirirseniz, bunun samimiyetinden
şüphe etmemek mümkün değildir. Ama, siz
bilirsiniz... Ferman sizin. Kolunuzu kaldırırsınız,
olmayacak şeyi oldu yaparsınız, Anayasaya
aykırılığı Anayasaya aykırı
değildir dersiniz; ama, gün gelir, saat çalar,
bu memleketin sırtına bu tasarı her ay 114
milyon dolarlık bir ödeme kamburu koyar ve sosyal
güvenlik sistemimiz bugünkünden daha kötüye
doğru gider ve her türlü haksızlık
içinde, birkısım insanlar gelir, sosyal güvenlik
hakkına yolda dolaşırken kavuşur, çalışırken
kavuşamaz. 

Bu tasarı, her yönüyle sakıncalıdır;
lütfedin, şu maddesinde geri çekmek imkânınız
var. Üzerinde 130 önerge vereceğinize, bir önergeyle,
Sayın Bakan veya Komisyon tasarıyı geri alsın.
Aksi halde, bu tasarı, sosyal güvenlik sistemimizin
altında bir dinamit olacaktır.

Arz eder; saygılar sunanır. (ANAP ve
DSP sıralarından alkışlar)

BAŞKAN - Teşekkür ediyorum Sayın
Kul.

Sayın milletvekilleri, kanun tasarı
ve tekliflerini görüşmek için, 20 Mart
1997 Perşembe günü saat 15.00'te toplanmak üzere,
birleşimi kapatıyorum.

Kapanma Saati : 23.08




B) YAZILI SORULAR VE CEVAPLARI

1. - İstanbul Milletvekili Ercan Karakaş'ın,
Bergama'da altın arama izni verilen firmalara ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/2080)

Türkiye Büyük Millet Meclisi
Başkanlığına

Aşağıda yer alan sorularımın
Enerji ve Tabiî Kaynaklar Bakanı tarafından
yazılı olarak yanıtlanmasını
arz ederim.

  Ercan Karakaş

  İstanbul

Bilindiği gibi, Bergama halkı, Ovacık
Köyünde siyanürle altın arama girişimine
karşı çıkmaktadır. Halkın
büyük çoğunluğu yapılan eylemlere
ve referanduma katılarak bu konuda kararlı olduğunu
ortaya koymuş bulunuyor. Bergama'nın seçilmiş
yerel yöneticileri ve yerel meclisleri de yöre halkı
gibi düşünüyor ve onunla birlikte hareket
ediyor.

Bakanlığınız ise Bergama
halkını âdeta yok sayıyor. Onların
tepkilerine, kaygılarına ve endişelerine kulak
vermiyor, bildiğini okumaya devam ediyor.

Oysa bu siyanürle yapılan altın
madenciliğinin çevreye büyük zararlar verdiği
bir gerçek, Bugün dünyanın bir çok
yerinde bu yöntemle yapılan altın madenciliğinin,
geriye çevresi âdeta çöllenmiş
kilometrekarelerce alan bıraktığı biliniyor.
Yeraltı ve yerüstü su kaynakları da kirlenen
bu alanların yeniden kullanılır hale getirilmesi
milyonlarca dolar harcansa da olanaklı olmamaktadır.

Sorular :

1. Bugüne kadar, Bakanlığınızca,
kaç yabancı ve yerli şirkete altın
arama izni verilmiştir? Bu şirketlerin adları
nelerdir?

2. Bergama'dan önce başka bir yöre
için siyanürle altın arama izni verilmiş
midir?

3. Bergama için verilen izin kaç yıl
sürelidir? Altın madeninin alanı kaç
kilometre karedir?

4. Altın elde etmek için çevreye
zarar vermeyen örneğin; "Tiyoüre" denilen
maddenin kullanıldığı başka yöntemler
de varken, Bergama'da niçin siyanürde ısrar
edilmektedir?

5. Bergama"1. Dereceden Deprem Bölgesi"
olduğuna göre altın madeni sahasında, "Atık
havuzunda" toplanacak olan zehirli atıkların
deprem ve sel gibi doğal afetlerde yeraltı ve yerüstü
sularını kirletmesi nasıl önlenecektir?
Bu mümkün müdür?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300-389-4149  18.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMMBaşkanlığının
18.2.1997 tarih ve A.01.0.GNS.0.10.00.02.7/2080-5342/14989 sayılı
yazısı.

İstanbul Milletvekili Sayın Ercan Karakaş'ın
şahsıma tevcih ettiği ve Türkiye Büyük
MilletMeclisi İçtüzüğünün
99 uncu maddesi gereğince cevaplandırılması
istenen 7/2080 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  M.Recai Kutan

  Enerji ve Tabiî Kaynaklar Bakanı

İstanbul Milletvekili Sayın
Ercan Karakaş'ın Yazılı Soru Önergesi
ve Cevabı 

(7/2080-5342)

Bilindiği gibi Bergama halkı, Ovacık
Köyünde siyanürle altın arama girişimine
karşı çıkmaktadır. Halkın
büyük çoğunluğu yapılan eylemlere
ve referanduma katılarak bu konuda kararlı olduğunu
ortaya koymuş bulunuyor. Bergama'nın seçilmiş
yerel yöneticileri ve yerel meclisleri de yöre halkı
gibi düşünüyor ve onunla birlikte hareket
ediyor.

Bakanlığınız ise Bergama
halkını âdeta yok sayıyor.Onların
tepkilerine, kaygılarına ve endişelerine kulak
vermiyor, bildiğini okumaya devam ediyor.

Oysa bu siyanürle yapılan altın
madenciliğinin çevreye büyük zararlar verdiği
bir gerçek, Bugün dünyanın bir çok
yerinde bu yöntemle yapılan altın madenciliğinin,
geriye çevresi âdeta çöllenmiş
kilometrekarelerce alan bıraktığı biliniyor.
Yeraltı ve yerüstü su kaynakları da kirlenen
bu alanların yeniden kullanılır hale getirilmesi
milyonlarca dolar harcansa da olanaklı olmamaktadır.

Soru 1. Bugüne kadar, Bakanlığınızca,
kaç yabancı ve yerli şirkete altın
arama izni verilmiştir? Bu şirketlerin adları
nelerdir?

Cevap : Bugüne kadar 2 yabancı 6 yerli
olmak üzere 8 şirkete altın arama izni verilmiştir.

Yabancı şirketler; Cominco Mad. San.
A.Ş. ve Eurogold Maden A.Ş.'dir.

Yerli Şirketler; Karadeniz Bakır İşl.
A.Ş., Karadeniz Maden Tic. Ltd., Etibank Genel Müdürlüğü,
Salim Atik, Tüprağ Metal Mad. San., Çinkur Metal
A.Ş.'dir.

Soru 2. Bergama'dan önce başka bir yöre
için siyanürle altın arama izni verilmiş
midir?

Cevap : Bergama'dan önce 1 adet Artvin, 3 adet
Balıkesir, 1 adet Çanakkale, 1 adet Giresun, 1 adet
Kütahya ve 1 adet de Ordu yöresi için altın
arama izni verilmiştir.

Soru 3. Bergama için verilen izin kaç
yıl sürelidir? Altın madeninin alanı
kaç kilometre karedir?

Cevap :Bergama için verilen İR 3549
sayılı işletme ruhsatı 10.2.1992 tarihinde
verilmiş olup, 10 yıl sürelidir. Ruhsat alanı
171,08 hektardır.

Soru 4. Altın elde etmek için çevreye
zarar vermeyen örneğin; "Tiyoüre" denilen
maddenin kullanıldığı başka yöntemler
de varken, Bergama'da niçin siyanürde ısrar
edilmektedir?

Cevap : Bergama'daki altın yataklanması
düşük tenörlü epitermal yatak tipi olup,
bu tip yataklanmada altın elde edilmesinde uygulanmakta
olan siyanürleme yöntemine alternatif olabilecek dünyada
başka ekonomik bir yönetim henüz bulunmamaktadır.
Günümüzde siyanür liçi yöntemi
ile altın üretimi Güney Afrika, ABD, Avusturalya,
Yeni Zelanda ve Kanada başta olmak üzere dünyanın
her tarafındaki altın madenlerinde hemen hemen tek
yöntem olarak uygulanmaktadır. Yüzyıldan
beri siyanür ile altın madenciliği uygulanmasında
kimsenin bu güne kadar yaşamını yitirmediği
gibi kalıcı çevresel etkisinin de bulunmadığı
bilinmektedir.

"Tiyoüre" projesinin zehirsiz oluşunun
üstünlük gibi düşünülmesi
yanıltıcı olmaktadır. Çünkü
bu proseste çok sayıda metal komplekslerin oluşması
ve kolay oksitlenme nedeni ile bu güne kadar dünyada
uygulanması mümkün olmamıştır.
Laboratuvar çalışmalarında tiyoüre
prosesinde de asidik ortamda çözeltiye geçecek
olan ağır metal konsantrasyonlarının
insan sağlığı ve çevre açısından
sorunlar oluşturabileceği belirlenmiştir.

Bunun yanında Bergama'daki epitermal altın
cevherleşme tipi için en uygun yöntemin, gerekli
her türlü tedbirin alınması ile Dünyada
olduğu gibi, siyanürlü liç yöntemi ile
altın elde edilmesi olduğu ÇED raporu ve ÇED
Olumlu Belgesi" ile de kabul edilmiştir.

Soru 5. Bergama"1. Dereceden Deprem Bölgesi"
olduğuna göre altın madeni sahasında, "Atık
havuzunda" toplanacak olan zehirli atıkların
deprem ve sel gibi doğal afetlerde yeraltı ve yerüstü
sularını kirletmesi nasıl önlenecektir?
Bu mümkün müdür?

Cevap : Eurogold Şirketi, çalışmalarına
başlayabilmek için ÇED (Çevresel Etki
Değerlendirmesi) raporunu Çevre Bakanlığı'na
sunmuş ve ÇED olumlu belgesini alarak, sızdırmazlığın
sağlanmasını taahhüt etmiştir. Bu
rapora göre atık havuzu, tabanında iki kat
geçirimsizilk sağlayan kil ile drenajlı dolgudan
oluşmaktadır. Kil tabakası üzerinde geçirimsiz
bir tabaka oluşturulması, hazne duvar ve tabanının
geçirimsiz kil tabakası ile kaplanması ve
kil üzerine drenaj edilmesi, hazne içerisinde su tutulmasını
önleyip sızma olasılığını
tamamen ortadan kaldıracaktır. Yani, emniyet faktörleri
atık muhafaza haznesinde birbirini tamamlar şekilde
olup, kil tabakasının altında ikinci bir
drenaj sistemi ve ikinci bir kil tabakası bulunmaktadır.
Ayrıca ek emniyet tedbiri olarak da kimyasal arıtma
sistemi öngörülmüştür.

Bütün bu tedbirler bölgenin Jeolojik-Jeomorfolojik-Klimatolojik
özellikleri göz önüne alınarak, olabilecek
bütün deprem derecelerine dayanacak şekilde dizayn
edilecektir.

2. - Konya Milletvekili Nezir Büyüncengiz'in,
Özel Harekât Dairesi eski Başkan Yardımcısı
hakkındaki tutuklama kararına ilişkin sorusu
ve İçişleri Bakanı Meral Akşener'in
yazılı cevabı (7/2082)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasına
aracılığınızı saygılarımla
arz ederim.

  6.2.1997

  Nezir Büyükcengiz

  Konya

Yargı organlarınca hakkında
tutuklama kararı çıkartılan Özel
Harekât Daire Başkan Yardımcısı
İbrahim Şahin"Bayramı çocuklarımla
geçirmek istiyorum. Bayramdan sonra teslim olabilirim."
gibi bir açıklamada bulunmuştur.

Sorular :

1. Hakkında tutuklama kararı bulunan
sanıkların, kendileri istedikleri zaman tutuklanacakları
doğrultusunda uygulamalar Bakanlığınız
bünyesinde sürekli yapılmakta mıdır?

2. Adı geçen kişi yetkililer
tarafından korunmakta mıdır?

3. Korunmuyor ise yakalanıp yargıya
teslimi için neden beklenmektedir?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065178  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
19.2.1997 gün ve A.01.0.GNS.0.10.00.02-7/2082-5344/14991
sayılı yazısı.

Konya Milletvekili Nezir Büyükcengiz tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Cürüm işlemek için teşekkül
oluşturmak ve cürüm işleyenleri saklamak
suçundan eski Özel Harekât Dairesi Başkan
Vekili İbrahim Şahin hakkında İstanbul
Devlet GüvenlikMahkemesi Cumhuriyet Başsavcılığınca
31.1.1997 tarih ve 1997/33 müteferrik ve 1996/2303 hazırlık
sayısına kayden Gıyabi Tevkif Müzekkeresi
düzenlenmiştir.

Önergede adı geçen İbrahim
Şahin 11.3.1997 günü İstanbul Emniyet Müdürlüğüne
teslim olmuş, şahıs aynı gün İstanbul
Devlet Güvenlik Mahkemesi Cumhuriyet Başsavcılığına
sevk edilmiş ve anılan savcılıkça
tutuklanarak Metris Cezaevine gönderilmiştir.

Bilgilerinize arz ederim.

  Dr. Meral Akşener

  İçişleri Bakanı

3. - Balıkesir Milletvekili Hüsnü
Sıvalıoğlu'nun, Balıkesir bölgesinde
çalışan polislere terör tazminatı
ödenip ödenmeyeceğine ilişkin sorusu ve İçişleri
Bakanı Meral Akşener'in yazılı cevabı
(7/2086)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasına
delaletlerinizi arz ederim.

Saygılarımla.

  Dr. Hüsnü Sıvalıoğlu

  Balıkesir

Ege ve Marmara Bölgesinde Bursa ve Manisa'da
polislere terör tazminatı ödendiği bir gerçektir.

Sorular :

1. Balıkesir de aynı bölgede olduğu
halde burada çalışan polisler niçin
bu tazminatı alamamaktadırlar?

2. Balıkesir'de çalışanlara
ne zaman bu tazminatı vermeyi düşünüyorsunuz?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065170  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
19.2.1997 gün ve A.01.0.GNS.0.10.00.02-7/2086-5374-15033
sayılı yazısı.

Balıkesir Milletvekili Hüsnü Sıvalıoğlu
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

657 Sayılı Devlet Memurları
Kanununa 375 Sayılı Kanun Hükmünde Kararname
ile eklenen, 3920 ve 4206 Sayılı Kanunlarla değiştirilen
Ek 28 inci maddenin (A) fıkrasının 1 inci
bendinde "Sıkıyönetim ve Olağanüstü
Hal ilan edilen bölgelerde veya Millî Savunma ve İçişleri
Bakanlıklarınca müştereken belirlenecek
benzeri Kritik Yörelerde Özel Harekat veya operasyon
timi olarak görev yapan Emniyet Genel Müdürlüğü
Emniyet Hizmetleri kadrolarında bulunanlar ile sözleşmeli
Uçuş personeline 9000 gösterge rakamının
memur aylıklarına uygulanan katsayı ile çarpımı
sonucu bulunacak aylık tutarı geçmemek üzere
fiilen görev yapıldığı sürece
ve bu süre ile orantılı olarak ek tazminat
(B) fıkrasında yer alan tazminata ilave olarak ayrıca
ödenir." denildikten sonra, 2 nci bendinde de "Tazminat
ödenecek yerleşim birimleri, aylık veya günlük
olarak ödenecek tazminat miktarları Tazminatın
ödenme usul ve esasları hangi hallerde kesileceği
Millî Savunma ve İçişleri Bakanlarının
müşterek teklifi Maliye Bakanlığının
görüşü üzerine Başbakanın
onayı ile tespit edilir." hükmüne yer verilmiştir.

Kanunun bu hükmüne göre ilgili Bakanlıklarca
gerekli teklif yapılmış, Başbakanlıktan
Maliye Bakanlığınca alınan 24.12.1993
tarihli onayda Balıkesir İli kritik iller kapsamına
alınmadığı için bu ilde görev
yapan personele sözkonusu operasyon tazminatı ödenememektedir.

Bilgilerinize arz ederim.

  Dr. Meral Akşener

  İçişleri Bakanı

4. - AydınMilletvekili Cengiz Altınkaya'nın,
Yenişehir Belediye Başkanının eşinin
üzerinde silah bulunduğu iddiasına ilişkin
sorusu ve İçişleri Bakanı Meral Akşener'in
yazılı cevabı (7/2105)

Türkiye BüyükMillet Meclisi
Başkanlığına

Aşağıdaki sorularımın
İçişleri Bakanı Meral Akşener
tarafından yazılı olarak cevaplandırılmasına
delaletlerinizi arz ederim.  14.2.1997

Saygılarımla.

  Cengiz Altınkaya

  Aydın

24 Ocak 1997 günü, Yenihisar CHPGençlik
Kolları tarafından Gazeteci-Yazar Uğur Mumcu'nun
öldürülüşünün yıldönümü
nedeniyle tertiplenen anma gecesinde; Yenihisar Belediye Başkanı
Mehmet Soysalan'ın eşi Zülal Soysalan'ın
üzerinde, başkasına ait olduğu ileri sürülen
1 adet Irak menşeli Saddam Marka tabanca bulunduğu;
olayın Cumhuriyet Savcılığı'na
intikal ettirildiği ve Zülal Soysalan'ın serbest
bırakıldığı yönünde
çeşitli duyumlar olmuştur.

1. Bu olayın doğruluk derecesi nedir ve
bu konuda herhangi bir soruşturma açılmış
mıdır? Açılmadıysa sebebi nedir?

2. Silah Zülal Soysalan'ın üzerine
mi kayıtlıdır? Kendisine ait değil ise,
başkasına ait olan bir silahı ne amaçla
taşımaktadır?

3. Bu konuda Bakanlığınızca
hangi işlemlerin yapılması düşünülmektedir?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065171  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
25.2.1997 gün ve A.01.0.GNS.0.10.00.02-7/2105-5412/15227
sayılı yazısı.

AydınMilletvekili Cengiz Altınkaya
tarafından TBMMBaşkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

24.1.1997 günü saat 19.30 sıralarında,
Aydın İli Yenihisar İlçesi Yeni Mahalle
Belediye Düğün Salonunda yapılan Uğur
Mumcu'yu anma toplantısına katılanların
üst aramaları sırasında Belediye Başkanı
Mehmet Soysalan'ın eşi Zülal Soysalan'ın
çantasında 7.65 mm çapında Baretta
marka ruhsatsız tabanca ile bu tabancaya ait (1) adet şarjör
ve (8) adet MKE yapımı fişek elde edilmiştir.

Adı geçen şahıs 6136 sayılı
Kanuna Muhalefet suçundan 25.1.1997 günü B.05.
1.EGM.4.08.76.22.D/2.C/12/97 sayıya kayden Yenihisar Cumhuriyet
Başsavcılığına sevk edilmiş
ve aynı Yenihisar Asliye Ceza Mahkemesince 2 245 000 TL.
ağır para cezasına çarptırılmasına
ve bu cezanın da 647 sayılı Kanunun 6 ncı
maddesi gereğince ertelenmesine karar verilmiştir.

Bilgilerinize arz ederim.

  Dr. Meral Akşener

  İçişleri Bakanı

5. - Ankara Milletvekili Hikmet Uluğbay'ın,
Başbakanın oğlunun ehliyetsiz araç kullandığı
iddiasına ilişkin sorusu ve İçişleri
Bakanı MeralAkşener'in yazılı cevabı
(7/2106)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı BayanMeral Akşener
tarafından yazılı olarak yanıtlanması
için gereğini izinlerine saygılarımla
sunarım.

  Hikmet Uluğbay

  Ankara

Sorular :

1. Başbakan Bay Necmettin Erbakan'ın
oğlu Fatih Erbakan'ın ehliyetsiz olarak araç
kullandığı doğru mudur?

2. Ehliyetsiz araç kullanan çocuklar
içinTrafik Kanununun öngördüğü
yaptırım nedir ve niçin Fatih Erbakan'a uygulanmamıştır?

3. Fatih Erbakan'ın ehliyetsiz araç
kullanırken yaptığı kaza sonucu düzenlenen
rapora sürücü olarak koruma polisinin adının
yazıldığı doğru mudur?

4. Fatih Erbakan'ın yine ehliyetsiz olarak
araç kullandığı bir başka gün,
polislerce kendisine geçiş üstünlüğü
sağlayan bir uygulamaya gittiği doğru mudur?

5. Ehliyetsiz olarak israrla araç kullanan
sürücü için Trafik Kanunu ne yaptırım
öngörmüştür ve bu yaptırım
niçin Fatih Erbakan'a uygulanmamaktadır?

6. İçişleri Bakanı'nın
temel görevlerinden bir tanesi de Trafik Kanununun etkili
bir biçimde uygulanması olduğuna ve siz bu etkili
uygulamayı başaramadığınıza
göre Bakanlık görevinizden istifa etmeyi düşünüyor
musunuz?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065175  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
25.2.1997 gün ve A.01.0.GNS.0.10.00.02-7/2106-5409/15202
sayılı yazısı.

Ankara Milletvekili Hikmet Uluğbay tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

18.1.1997 günü saat 18.55 sıralarında
Esat Caddesi İş Bankası önünde meydana
gelen zincirlemeli maddi hasarlı trafik kazasına
sürücü Durmuş Oksay yönetimindeki 06
PJB 83, sürücü Metin Ünal yönetimindeki
06 RP570, sürücü Tayanç Eryavuz yönetimindeki
06 RJK 91 ve sürücü Ersun Bayraktaroğlu yönetimindeki
06 YEU 50 plakalı araçlar karışmış
olup, Trafik Bilirkişi Ekiplerince 2918 Sayılı
Karayolları Trafik Kanununun 83. Maddesi uyarınca
tanzim edilen 18.1.1997 tarih ve 1997/2480 sıra numaralı
Trafik Kaza Tespit tutanağı ile Fatih Erbakan'ın
önergede iddia edildiği gibi 06 RP 570 plakalı
aracı kullanmadığı tespit edilmiştir.

Sürücü Belgesiz olarak araç
kullanan şahısların tespiti halinde 2918 Sayılı
Karayolları Trafik Kanununun 36 ncı maddesi gereğince
"Sürücü aynı zamanda araç  sahibi
değilse, ayrıca araç sahibine tescil plakasına
göre 7 200 000 TL. lık Ceza Tutanağı düzenlenir,
ayrıca geçerli sürücü belgesi olmadığı
halde trafiğe çıkanlara ilk tespitte (1) ay,
tekrarında (3) ay hapis cezası verilir. 18 yaşından
küçükler için bu ceza ilk tespitte (1)
ay, tekrarında (3) ay çocuk ıslah evlerinde
ıslah edilmek suretiyle yerine getirilir. Bu kişilerin
kazaya neden olması halinde bu cezaların uygulanmasına
engel teşkil etmez" gerekli yasal işlem yapılır.

2918 Sayılı Karayolları Trafik
Kanununun 71. Maddesinde geçiş üstünlüğüne
sahip araçlar belirlenmiştir. Geçiş
üstünlüğüne haiz olmayan araçlar
ışık ihlali yaptıklarında Karayolları
TrafikKanununun 47/b maddesine istinaden ayırım
yapılmaksızın araç sürücüsüne
3 600 000 TL. para cezası uygulanmaktadır.

Ülkemizde bulunan Karayollarında can
ve mal güvenliği yönünden trafik düzenini
ve güvenliğini sağlamak amacıyla çıkartılan
2918 Sayılı Karayolları Trafik Kanununun
uygulanmasında hiç kimseye ayırım
yapılmamaktadır.

Bilgilerinize arz ederim.

  Dr. MeralAkşener

  İçişleri Bakanı

6. - Hatay Milletvekili Fuat Çay'ın
Özel Harekât Dairesi eski Başkanvekilinin yakalanamamasına
ilişkin sorusu ve İçişleri Bakanı
Meral Akşener'in yazılı cevabı (7/2109)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı SayınMeralAkşener
tarafından yazılı olarak cevaplandırılması
hususunu saygılarımla arz ederim.

  17.2.1997

  Fuat Çay

  Hatay

Özel Harekât Dairesi eski Başkanvekili
İbrahim Şahin hakkında gıyabi tutuklama
kararı olmasına karşın, güvenlik
güçlerince yakalanıp adalete teslim edilmemiştir.

1. Adı geçen şahıs basın
tarafından dahi görüntülenebilmekte iken
güvenlik kuvvetlerince neden yakalanamamaktadır?

2. Hakkında tutuklama kararı bulunan
bir kişiye koruma verilmesi ve bu uygulamanın sürdürülmesinin
yasal dayanağı nedir?

3. Bu kişiye verilen korumalar neden geri çekilmemiştir?

4. Hakkında gıyabi tutuklama kararı
bulunan bir kişinin bulunduğu yeri üst makamlarına
bildirmemeleri karşısında, korumalar hakkında
herhangi bir soruşturma başlatılmış
mıdır?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065174  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
25.2.1997 gün ve A.01.0.GNS.0.10.00.02-7/2109-5426/15249
sayılı yazısı.

Hatay Milletvekili Fuat Çay tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Cürüm işlemek için teşekkül
oluşturmak ve cürüm işleyenleri saklamak
suçundan eski Özel Harekât Dairesi Başkanvekili
İbrahim Şahin hakkında İstanbul Devlet
Güvenlik Mahkemesi Cumhuriyet Başsavcılığınca
31.1.1997 tarih ve 1997/33 müteferrik ve 1996/2303 hazırlık
sayısına kayden Gıyabi Tevkif Müzekkeresi
düzenlenmiştir.

Önergede adı geçen İbrahim
Şahin 11.3.1997 günü İstanbul Emniyet Müdürlüğüne
teslim olmuş, şahıs aynı gün İstanbul
Devlet Güvenlik Mahkemesi Cumhuriyet Başsavcılığına
sevk edilmiş ve anılan savcılıkça
tutuklanarak Metris Cezaevine gönderilmiştir.

Sözkonusu şahıs hakkında
bir koruma kararı bulunmadığı gibi, koruma
verilmesi ve çekilmesi sözkonusu değildir. Yardım
ve yataklık eden görevli tespit edildiği takdirde
gerekli kanuni işlem yapılacaktır.

Bilgilerinize arz ederim.

  Dr.Meral Akşener

  İçişleri Bakanı

7. - Hatay Milletvekili Fuat Çay'ın,
Başbakanın oğlunun ehliyetsiz araba kullandığı
iddiasına ilişkin sorusu ve İçişleri
Bakanı Meral Akşener'in yazılı cevabı
(7/2110)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılması
hususunu saygılarımla arz ederim.

  17.2.1997

  Fuat Çay

  Hatay

Başbakan Necmettin Erbakan'ın 17 yaşında
olduğu belirtilen oğlu Fatih Erbakan'ın ehliyetsiz
araba kullandığı basına yansımıştır.

1. Adı geçen kişinin ehliyeti
var mıdır?

2. Bir kez trafik kazası yapmasına
ve ehliyetsiz araba kullandığı görüntülerle
tesipt edilen bu kişi hakkında herhangi bir trafik
cezası verilmiş midir? Tutanak tutulmuş mudur?
Mahkemeye sevkedilmiş midir?

3. Herhangi bir trafik cezası uygulaması
yoksa, bunu yapmayan orada görevli trafik polisleri ve olayı
örtmeye çalışan koruma görevlileri
hakkında Bakanlığınızca herhangi
bir işlem yapılmış mıdır?

4. Başbakanın çocuğunun yasalara
uymayabileceği ve görevli polislerin buna göz yumacağına
ilişkin herhangi bir kanun ya da talimatınız
var mıdır? Başbakan çocuğu olmak
bir ayrıcalık mıdır?

5. Aynı yaşlardaki çocuklara
yasaları ihlal ettiği için onlarca yıl
hapis cezası verilebilirken, Başbakanın çocuğunun
yasaları ihlal etmesi, buna göz yumulması ve
bir trafik cezası uygulamasının bile yapılamaması
hukuk devletiyle bağdaşır mı?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065177  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
25.2.1997 gün ve A.01.0.GNS.0.10.00.02-7/2110-5427/15250
sayılı yazısı.

Hatay Milletvekili Fuat Çay tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

18.1.1997 günü saat 18.55 sıralarında
Esat Caddesi İş Bankası önünde meydana
gelen zincirlemeli maddi hasarlı trafik kazasına
sürücü Durmuş Oksay yönetimindeki 06
PJB 83, sürücü Metin Ünal yönetimindeki
06 RP570, sürücü Tayanç Eryavuz yönetimindeki
06 RJK 91 ve sürücü Ersun Bayraktaroğlu yönetimindeki
06 YEU 50 plakalı araçlar karışmış
olup, Trafik Bilirkişi Ekiplerince 2918 Sayılı
Karayolları Trafik Kanununun 83. Maddesi uyarınca
tanzim edilen 18.1.1997 tarih ve 1997/2480 sıra numaralı
Trafik Kaza Tespit tutanağı ile Fatih Erbakan'ın
önergede iddia edildiği gibi 06 RP 570 plakalı
aracı kullanmadığı tespit edilmiştir.

2918 Sayılı Karayolları Trafik
Kanununun 71. Maddesinde geçiş üstünlüğüne
sahip araçlar belirlenmiştir. Geçiş
üstünlüğüne haiz olmayan araçlar
ışık ihlali yaptıklarında Karayolları
TrafikKanununun 47/b maddesine istinaden ayırım
yapılmaksızın araç sürücüsüne
3 600 000 TL. para cezası uygulanmaktadır.

Ülkemizde bulunan Karayollarında can
ve mal güvenliği yönünden trafik düzenini
ve güvenliğini sağlamak amacıyla çıkartılan
2918 Sayılı Karayolları Trafik Kanununun
uygulanmasında hiç kimseye ayırım
yapılmamaktadır. Bu hususta önergede iddia
edildiği gibi görevlilere herhangi bir talimat verilmesi
sözkonusu değildir.

Bilgilerinize arz ederim.

  Dr. Meral Akşener

  İçişleri Bakanı 

8. - İstanbulMilletvekili Bülent Akarcalı'nın,
Başbakanın oğlunun trafik kurallarını
ihlal ederek araç kullandığı iddiasına
ilişkin sorusu ve İçişleri Bakanı
Meral Akşener'in yazılı cevabı (7/2112)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
arz ederim.

  BülentAkarcalı

  İstanbul

1. Başbakan'ın oğlu Fatih Erbakan'ın
Ankara Trafiğinde özel bir konumu var mıdır?

2. Bu kişinin kırmızı
ışıkta beklememesi için Trafik Polislerinin
vatandaşın arabalarını durdurup, bu
geçince yol açmaları hangi mevzuata uygundur?

3. Hükümet üyelerinin hısım
ve akrabaları için Trafik Polislerine verilen özel
bir talimat var  mıdır?

4. Türkiye'nin bir Hukuk Devleti olduğu
ve kanunla belirtilmiş durum, kişi ve müesseseler
dışında hiç kimseye bir imtiyaz tanınmayacağı'nı
içeren bir genelge'yi bütün, Emniyet Teşkilatına
dağıtmayı düşünür müsünüz?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065179  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
25.2.1997 gün ve A.01.0.GNS.0.10.00.02-7/2112-5431/15257
sayılı yazısı.

İstanbul Milletvekili Bülent Akarcalı
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

2918 Sayılı Karayolları Trafik
Kanununun 71. Maddesinde geçiş üstünlüğüne
sahip araçlar belirlenmiştir. Geçiş
üstünlüğüne haiz olmayan araçlar
ışık ihlali yaptıklarında Karayolları
TrafikKanununun 47/b maddesine istinaden ayırım
yapılmaksızın araç sürücüsüne
3 600 000 TL. para cezası uygulanmaktadır.

Ülkemizde bulunan Karayollarında can
ve mal güvenliği yönünden trafik düzenini
ve güvenliğini sağlamak amacıyla çıkartılan
2918 Sayılı Karayolları Trafik Kanununun
uygulanmasında hiç kimseye ayırım
yapılmamaktadır. Bu hususta önergede iddia
edildiği gibi görevlilere herhangi bir talimat verilmesi
sözkonusu değildir.

Bilgilerinize arz ederim.

  Dr. Meral Akşener

  İçişleri Bakanı 

9. - İstanbul Milletvekili BülentAkarcalı'nın,
Başbakanın oğlunun yaptığı
iddia edilen trafik kazasına ilişkin sorusu ve İçişleri
Bakanı Meral Akşener'in yazılı cevabı
(7/2113)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
arz ederim.

  Bülent Akarcalı

  İstanbul

Başbakan Necmettin Erbakan'ın oğlu
bundan bir süre önce "ehliyetsiz araba kullanarak"
kaza yapmıştır.

1. Bu kazayla ilgili ne gibi işlem yapılmıştır?

2. Ehliyetsiz araba kullanırken kaza yapanlar
için genelde ne işlem yapılmakta ve hangi
cezalar uygulanmaktadır?

3. Türkiye Hukuk Devleti olduğuna göre
her vatandaşa, Başbakan oğlu da olsa eşit
uygulama gerekmez mi?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065176  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
25.2.1997 gün ve A.01.0.GNS.0.10.00.02-7/2113-5432/15258
sayılı yazısı.

İstanbulMilletvekili Bülent Akarcalı
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

18.1.1997 günü saat 18.55 sıralarında
Esat Caddesi İş Bankası önünde meydana
gelen zincirlemeli maddi hasarlı trafik kazasına
sürücü Durmuş Oksay yönetimindeki 06
PJB 83, sürücü Metin Ünal yönetimindeki
06 RP57, sürücü Tayanç Eryavuz yönetimindeki
06 RJK 91 ve sürücü Ersun Bayraktaroğlu yönetimindeki
06 YEU 50 plakalı araçlar karışmış
olup, Trafik Bilirkişi Ekiplerince 2918 Sayılı
Karayolları Trafik Kanununun 83. Maddesi uyarınca
tanzim edilen 18.1.1997 tarih ve 1997/2480 sıra numaralı
Trafik Kaza Tespit tutanağı ile Fatih Erbakan'ın
önergede iddia edildiği gibi 06 RP 570 plakalı
aracı kullanmadığı tespit edilmiştir.

2918 Sayılı Karayolları Trafik
Kanununun 71. Maddesinde geçiş üstünlüğüne
sahip araçlar belirlenmiştir. Geçiş
üstünlüğüne haiz olmayan araçlar
ışık ihlali yaptıklarında Karayolları
TrafikKanununun 47/b maddesine istinaden ayırım
yapılmaksızın araç sürücüsüne
3 600 000 TL. para cezası uygulanmaktadır.

Ülkemizde bulunan Karayollarında can
ve mal güvenliği yönünden trafik düzenini
ve güvenliğini sağlamak amacıyla çıkartılan
2918 Sayılı Karayolları Trafik Kanununun
uygulanmasında hiç kimseye ayırım
yapılmamaktadır. Bu hususta önergede iddia
edildiği gibi görevlilere herhangi bir talimat verilmesi
sözkonusu değildir.

Bilgilerinize arz ederim.

  Dr. Meral Akşener

  İçişleri Bakanı 

10. - Manisa Milletvekili Hasan Gülay'ın,
hakkında tutuklama kararı bulunan iki emniyet görevlisinin
yakalanamamasına ilişkin sorusu ve İçişleri
Bakanı Meral Akşener'in yazılı cevabı
(7/2141)

Türkiye Büyük Millet Meclisi
Başkanlığına

Aşağıdaki sorularımın
Sayın İçişleri Bakanı tarafından
yazılı olarak cevaplandırılması
hususunda gereğini arz ederim.

Saygılarımla.

  21.2.1997

  Hasan Gülay

  Manisa

Susurluk Soruşturma Komisyonu tarafından
sorgusu yapılan, DGM tarafından da tutuklanması
istenen Özel Harekat Dairesi eski Başkanı V.
İbrahim Şahin ve özel tim görevlisi Ayhan
Akça, bu zamana kadar Bakanlığınıza
bağlı emniyet güçleri tarafından
bulunup, yakalanamamıştır.

Sorular :

1. İsmi ve yeri belli olan, DGM tarafından
da tutuklanması istenen adı geçen kişilerin,
emniyet güçleri tarafından yakalanıp,
adalete teslim edilmemesini, (edilememesini) nasıl açıklıyor
sunuz?

2. Görevlerini yapmayan ilgili emniyet güçleri
hakkında tahkikat açtırmayı düşünüyor
musunuz?

3. Kamu vicdanının rahatlatılması,
tüm emniyet güçlerimizin zan altında bırakılmaması,
adalet ve emniyet güçleri arasında güven
bunalımını önlemek amacıyla konu
hakkında bir açıklama yapmaya gerek görüyor
musunuz?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065172  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
27.2.1997 gün ve A.01.0.GNS.0.10.00.02-7/2141-5494/15523
sayılı yazısı.

Manisa Milletvekili Hasan Gülay tarafından
TBMMBaşkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Önergede adı geçen şahıslardan
İbrahim Şahin 11.3.1997 günü, Ayhan Akça
ise 12.3.1997 günü İstanbul Emniyet Müdürlüğüne
teslim olmuş, şahıslar aynı gün
İstanbul Devlet Güvenlik Mahkemesi Cumhuriyet Başsavcılığına
sevk edilmiş ve anılan savcılıkça
tutuklanarak Metris Cezaevine gönderilmiştir.

Bilgilerinize arz ederim.

  Dr. Meral Akşener

  İçişleri Bakanı

11. - BartınMilletvekili Cafer Tufan Yazıcıoğlu'nun,
İstiklal Savaşı gazilerine verilen aylıklara
ilişkin sorusu ve Maliye bakanı Abdüllatif Şener'in
yazılı cevabı (7/2147)

Türkiye Büyük Millet Meclisi
Başkanlığına

Aşağıdaki sorumun Maliye Bakanı
Sayın Abdüllatif Şener tarafından yazılı
olarak cevaplandırılmasını saygılarımla
arz ve talep ederim.

  20.2.1997

  Cafer Tufan Yazıcıoğlu

  Bartın

Soru : İstiklal Savaşı gazilerimize
bağlanan aylıkların insanca yaşam sağlayacak
bir düzeye getirilmesi için bir çalışma
yapılmakta mıdır?

 T.C.

 Maliye Bakanlığı

 Bütçe ve Malî Kontrol Genel Müdürlüğü

 Sayı : B.07.0.BMK.0.11.013/600-3946

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığının
3.3.1997 tarih ve A.01.0.GNS.0.10.00.02-7/2147-5502/15587 sayılı
yazıları.

BartınMilletvekili Sayın Cafer Tufan
Yazıcıoğlu'nun 7/2147 esas nolu yazılı
soru önergesinde yer alan sorulara ait cevaplar aşağıda
sunulmuştur.

Bilindiği üzere, 1005 sayılı
İstiklal Madalyası Verilmiş Bulunanlara Vatani
Hizmet Tertibinden Şeref Aylığı Bağlanması
Hakkındaki Kanun ile bu kanunda değişiklik yapan
3660 sayılı Kanun gereğince İstiklal
Savaşına katılmalarından dolayı
kendilerine İstiklal Madalyası verilenlere hayatta
bulundukları sürece 2000 (gösterge) x katsayı
üzerinden aylık ödenmektedir.

Halen İstiklal Madalyası sahibi 631
kişi, Kore Gazisi 13 540 kişi, Kıbrıs
Gazisi 34 648 kişi olmak üzere toplam 48 819 kişi
bulunmakta olup, bu kişilere mevcut katsayı üzerinden
6 630 000 TL. aylık ödenmektedir.

Diğer taraftan, bu kişilerin tedavileri
Devlet veya askerî hastanelerde ücretsiz olarak yapılmaktadır.
Ayrıca İstiklal Madalyası sahipleri hayatta
bulundukları sürece ve kendilerine refakat eden eşleri
ile birlikte Kamuya ait Devlet Demiryolları iç hatlarında,
Denizcilik Bankası iç hatlarında ve Belediyeye
ait ulaşım vasıtalarında ücretsiz
seyahat etme imkânına sahip bulunmaktadırlar.

Sözkonusu hak sahiplerine herhangi bir kurumdan
aylık alıp almadıklarına veya ekonomik
durumlarına bakılmaksızın yukarıda
belirtilen aylık ve diğer ilave imkânlar sağlanmaktadır.
Öte yandan 2022 sayılı kanun gereğince
yaşlılık aylığı olarak ödenen
miktar ise halen 1 160 250 TL.dir.

Bu itibarla, bu kişilere ödenen aylıklar
ile 2022 sayılı Kanun gereğince ödenen
aylıklar ve diğer emekli dul ve yetimlere ödenen
aylıkların birlikte değerlendirilmesi ve bunlar
arasında çok büyük farklılıklar
yaratacak düzenlemeler yapılmasının
uygun olmayacağı düşünülmektedir.

Bilgilerinize arz olunur.

  Doç. Dr. Abdüllatif Şener

  Maliye Bakanı

12. - Manisa Milletvekili Tevfik Diker'in, hakkında
tutuklama kararı bulunan iki emniyet görevlisinin
yakalanamamasına ilişkin sorusu ve İçişleri
Bakanı Meral Akşener'in yazılı cevabı
(7/2154)

Türkiye BüyükMilletMeclisi
Başkanlığına

T.B.M.M. İçtüzüğünün
96 ncı maddesi gereğince aşağıdaki
sorularımın İçişleri Bakanı
Sayın MeralAkşener tarafından yazılı
olarak cevaplandırılmasını arz ederim.

Saygılarımla.

  24.2.1997

  Tevfik Diker

  Manisa

Sorular :

1.Susurluk kazasından sonra ortaya çıkarılan
çeteyle ilgisi olduğu belirlenen Bakanlığınıza
bağlı Emniyet Genel Müdürlüğü
Özel Harekat Dairesi eski Başkanvekili İbrahim
Şahin ve polis memuru Ayhan Akça İstanbul
DGM tarafından aranmasına rağmen bulunamaması
hakkında ne düşünüyorsunuz?

2. Sözkonusu kişiyi çeşitli
yerlerde gazete ve televizyon muhabirleri bile görüntülerken
Bakanlığınıza bağlı Emniyet
teşkilatının yakalayamamasında bir
ihmal görüyor musunuz? 

3. Türkiye'yi aylardır sarsan böyle
bir konuyla ilgili olarak Bakanlığınıza
bağlı herhangi bir birimde özel bir çalışma
başlattınız mı?

4. Yakalanamayan bu kişilerin yurt dışına
kaçtıkları hakkında Bakanlığınıza
bağlı herhangi bir birime bilgi ulaşmış
mıdır?

5. Eğer böyle bir bilgi ulaştı
ise, bu konuyla ilgili olarak İbrahim Şahin'in ve
onunla birlikte aranmakta olan polis memuru Ayhan Akça'nın
yurt dışına kaçtığı
iddiasıyla ilgili kuruluşlar içinde herhangi
bir soruşturma başlattınız mı?

6. Halen Bakanlığınızın
memuru olan bu kişilerin yakalanamaması ve yurt dışına
çıkmaları karşısında
yürütmekte olduğunuz görevden istifa etmeniz
gerektiğine inanıyor musunuz?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-065173  19.3.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
3.3.1997 gün ve A.01.0.GNS.0.10.00.02-7/2154-5513/15632 sayılı
yazısı.

Manisa Milletvekili Tevfik Diker tarafından
TBMMBaşkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Önergede adı geçen şahıslardan
İbrahim Şahin 11.3.1997 günü, Ayhan Akça
ise 12.3.1997 günü İstanbul Emniyet Müdürlüğüne
teslim olmuş, şahıslar aynı gün
İstanbul Devlet Güvenlik Mahkemesi Cumhuriyet Başsavcılığına
sevk edilmiş ve anılan savcılıkça
tutuklanarak Metris Cezaevine gönderilmiştir.

Bilgilerinize arz ederim.

  Dr. Meral Akşener

  İçişleri Bakanı

13. -İstanbul Milletvekili Bülent
Akarcalı'nın, Tevrat ve İncil'in yasak yayın
kapsamına alındığı iddiasına
ilişkin sorusu ve İçişleri Bakanı
Meral Akşener'in yazılı cevabı (7/2161)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
arz ederim.


  BülentAkarcalı

  İstanbul

1. Tevrat ve İncil kitaplarının
yasak yayın kapsamına alındığı
doğru mudur?

2. Doğruysa, bu uygulamaya neden gerek görülmüştür?

3. Bu konuda bir Hükümet Kararı
veya Bakanlık tasarrufu yoksa bile, bazı Emniyet
görevlilerinin Tevrat ve İncil satışlarını
yasaklamak istedikleri doğru mudur?

 T. C.

 İçişleri Bakanlığı

 Emniyet Genel Müdürlüğü
19.3.1997

 Sayı :B.05.1.EGM.0.12.01.01-065180

Konu :Yazılı Soru Önergesi.

Türkiye Büyük Millet Meclisi
Başkanlığına

İlgi :TBMM Başkanlığının
3.3.1997 gün ve A.01.0.GNS.0.10.00.02-7/2161-5526/15645 sayılı
yazısı.

İstanbul Milletvekili Bülent Akarcalı
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Önergede belirtilen Tevrat ve İncil Kitapları
yasak yayın kapsamına alınmadığı
kayıtlarımızın tetkikinden anlaşılmış
olup, bugüne kadar verilmiş hiçbir yasaklama
kararı da bulunmamaktadır.

Bilgilerinize arz ederim.

  Dr. Meral Akşener

  İçişleri Bakanı

14. -Ağrı Milletvekili M. Sıddık
Altay'ın;

- Ağrı -Patnos'ta büyük klima
istasyon müdürlüğü kurulmasına

- Ağrı -Eleşkirt meteoroloji
istasyonunun ne zaman açılacağına,

- Ağrı -Hamur İlçesine
meteoroloji istasyonu kurulmasına,

İlişkin soruları ve Devlet
Bakanı Ahmet Cemil Tunç'un yazılı
cevabı (7/2208, 2209, 2210)

Türkiye Büyük Millet Meclisi
Başkanlığına

Aşağıdaki sorumun Meteorolojiden
sorumlu Devlet Bakanı tarafından sözlü
olarak cevaplandırılmasını arz ederim.

Saygılarımla.

  M. Sıddık Altay

  Ağrı

Soru :

Ağrı'nın Patnos İlçesinde
Büyük Klima İstasyon Müdürlüğü
olması gerekirken neden bugüne kadar yapılmadı?
Ne zaman yapmayı planlıyorsunuz?

Türkiye Büyük Millet Meclisi
Başkanlığına

Aşağıdaki sorumun Meteorolojiden
sorumlu Devlet Bakanı tarafından sözlü
olarak cevaplandırılmasını arz ederim.

Saygılarımla.

  M. Sıddık Altay

  Ağrı

Soru :

Ağrı'nın Eleşkirt İlçesinde
Meteoroloji İstasyonu kapalıdır. Ne zaman
açmayı planlıyorsunuz?

Türkiye Büyük Millet Meclisi
Başkanlığına

Aşağıdaki sorumun Meteorolojiden
sorumlu Devlet Bakanı tarafından sözlü
olarak cevaplandırılmasını arz ederim.

Saygılarımla.

  M. Sıddık Altay

  Ağrı

Soru :

Ağrı'nın Hamur İlçesinin
Meteoroloji İstasyonu bulunmamaktadır. Şimdiye
kadar neden açılmadı? Bu ilçeyi ilçe
olarak görmüyor musunuz?

 T. C.

 Devlet Bakanlığı 18.3.1997

 Sayı :B.02.0.012-04-01/0395

Türkiye Büyük Millet Meclisi
Başkanlığına

İlgi :7.3.1997 tarih ve A.01.0.GNS.0.10.00.02-5712(7/2208-2209-2210)
sayılı yazınız.

Bakanlığıma, ilgi yazınızla
initikal ettirilmiş olan, Ağrı Milletvekili Sayın
M. Sıddık Altay tarafından verilen sözlü
soru önergesi cevapları ekte gönderilmiştir.

Bilgilerinizi ve gereğini arz ederim.

  Ahmet Cemil Tunç

  Devlet Bakanı

Soru :Ağrı'nın Hamur İlçesinin
Meteoroloji İstasyonu bulunmamaktadır. Şimdiye
kadar neden açılmadı? Bu ilçeyi ilçe
olarak görmüyor musunuz?

-Ağrı'nın Hamur İlçesinde
1963 yılında bir Meteoroloji İstasyon Memurluğu
açılmıştır ve memurun  1991
yılında kendi isteği ile tayin olması
nedeniyle münhal bulunmaktadır.

Hamur İlçesi Türkiye'nin diğer
ilçeleri kadar önem verilen bir ilçedir. Meteoroloji
İşleri Genel Müdürlüğü Meteorolojik
Gözlem yapılması gerekli bulunan ilçelerde
Meteoroloji İstasyonu açmaktadır, Türkiye'nin
tüm ilçelerinde ölçüm yapılması
gerekliliği bulunmamaktadır. Yapılan ön
inceleme sonucu Hamur İstasyonundan elde edilen değerler
(Ağrı'ya yakın olması nedeniyle) Ağrı'nın
değerleriyle benzeştiğinden Büyük Klima
İstasyon Müdürlüğü haline dönüştürülmesi
gerekli görülmemiştir. Hamur İlçesinde
28 yıl gözlem yapıldıktan sonra istasyon
tayin nedeniyle boşalmıştır ve Türkiye
genelinde kadro sıkıntısı nedeniyle
atama yapılamayan benzer durumda olan 706 istasyonumuzdan
biridir.

Soru :Ağrı'nın Patnos İlçesinde
Büyük Klima İstasyon Müdürlüğü
gerekirken neden bugüne kadar yapılmadı?Ne
zaman yapmayı planlıyorsunuz?

-Devlet Meteoroloji İşleri Genel Müdürlüğü,
Bölge Müdürlükleri bazında Gözlem
Şebekesinin Dünya Meteoroloji Teşkilatı
tavsiyeleri, çeşitli sektörlerce ihtiyaç
duyulan bilgilerin nitelikleri, halen mevcut bulunan şebekeden
elde edilen iklim elemanlarına ait bilgilerin bu bölgeyi
temsil edip etmediğinin analizleri yapılarak yeniden
düzenlenmesi çalışmalarını
başlatmıştır.

Ağrı İli ve ilçelerinin
yer aldığı Kars Meteoroloji Bölge Müdürlüğü
Gözlem Şebekesinin Reorganizasyonu çalışması
1997 yılının 2 nci yarısında
planlanmıştır. Bu çalışmanın
sonuçları 1997 yılı sonunda alınabilecektir.
Çalışmanın sonucunda Patnos'ta Büyük
Klima İstasyon Müdürlüğünün
olmasının gerekip gerekmediği netlik kazanacaktır.
Ancak İlçenin tarımsal potansiyeli, yağış
ve sıcaklık dağılımları
ile Gözlem Şebekesinde Büyük Klima İstasyon
Müdürlüğü  dağılımı
göz önüne alınarak yapılan ön
etüdü sonucunda Patnos'un Büyük Klima İstasyon
Müdürlüğü haline çevrilebileceği
kanaati uyanmıştır. Bu ilçemizde Meteoroloji
İstasyon Memurluğunun İstasyon Müdürlüğü
haline dönüştürülebilmesi için
en az 5 dönüm meteorolojik gözlem yapılmasına
uygun arsa tahsisatı ile idarî bina ve lojman sağlanması
gerekmektedir. Patnos Belediyesince istenen nitelikte arazi tahsisi
yapıldığı takdirde ileriki tarihlerde
yatırım programına alınarak tasarruf
genelgeleri çerçevesinde binası bitirildikten
sonra Büyük Klima İstasyon Müdürlüğü
haline getirilebilecektir.

Soru :Ağrı'nın Eleşkirt İlçesinde
Meteoroloji İstasyonu kapalıdır. Ne zaman
açmayı planlıyorsunuz?

-Ağrı'nın Eleşkirt İlçesinde
Meteoroloji İstasyonu 1955-1978, 1980 -1990 yılları
arasında gözlem yapılarak 1990 yılında
memurun kendi isteği üzerine tayini sonucunda boş
kalmıştır.

Bu tür istasyonlarımızda rasatçı
yardımcısı kadrosu ile görev verilmektedir.
Rasatçı yardımcısı kadrolarındaki
sıkıntı nedeniyle atama yapılamayan
706 istasyonumuz mevcuttur.Eleşkirt'te bunlardan biridir.

Yapılan ön etüd sonuçlarına
göre Eleşkirt Belediyesince meteorolojik gözlem
yapılmasına uygun en az 5 dönümlük
bir arazi tahsisi yapıldığı takdirde,
yatırıma alınarak tasarruf genelgeleri çerçevesinde
binası bitirildikten sonra Büyük Klima İstasyon
Müdürlüğü şeklinde devamlılığının
sağlanması planlanabilecektir. 






TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












