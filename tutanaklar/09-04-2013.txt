





















TÜRKÝYE BÜYÜK MÝLLET MECLÝSÝ

 YASAMA
DÖNEMİ  CİLT YASAMA YILI
 24 48 3


TUTANAK DERGİSİ
89’uncu BİRLEŞİM

9 Nisan 2013 Salı



DÖNEM: 24 CİLT: 48 YASAMA YILI: 3





TÜRKİYE BÜYÜK MİLLET MECLİSİ
TUTANAK DERGİSİ
89’uncu Birleşim
9 Nisan 2013 Salı


(TBMM Tutanak
Hizmetleri Başkanlığı tarafından hazırlanan bu Tutanak Dergisi’nde yer alan ve
kâtip üyeler tarafından okunmuş bulunan her tür belge ile konuşmacılar
tarafından ifade edilmiş ve tırnak içinde belirtilmiş alıntı sözler aslına
uygun olarak yazılmıştır.)

İ Ç İ N D E K İ L
E R


 I.- GEÇEN TUTANAK
ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) MİLLETVEKİLLERİNİN
GÜNDEM DIŞI KONUŞMALARI
1.- Erzurum
Milletvekili Fazilet Dağcı Çığlık’ın, Parlamentolararası Birliğin Ekvador’da
yapılan 128’inci Genel Kurul Toplantısına ilişkin gündem dışı konuşması
2.- İstanbul
Milletvekili Ferit Mevlüt Aslanoğlu’nun, Dünya Romanlar Günü ve ülkemizde
yaşayan Roman vatandaşlarımızın sorunları ile bu sorunların çözümüne ilişkin
gündem dışı konuşması
3.- İstanbul
Milletvekili D. Ali Torlak’ın, denizcilik sektörünün sorunlarına ilişkin gündem
dışı konuşması

IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Görüşmeleri
izlemek üzere Genel Kurulu teşrif etmiş bulunan İrlanda Parlamento
milletvekilleri Dominic Hannigan, Ciaran Lynch ve Gerald Nash’a Başkanlıkça
"Hoş geldiniz." Denilmesi
2.- Görüşmeleri
izlemek üzere Genel Kurulu teşrif etmiş bulunan Kanada Parlamentosundan
Kanada-Türkiye Dostluk Grubu Başkanı David Emmerik van Kesteren ve
beraberindeki milletvekili heyetine Başkanlıkça "Hoş geldiniz."
Denilmesi

B) Meclis Araştırması Önergeleri
1.- Bartın
Milletvekili Muhammet Rıza Yalçınkaya ve 22 milletvekilinin, bilinçsiz tüketim
ve israf konusunun araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/573)
2.- İstanbul
Milletvekili Umut Oran ve 21 milletvekilinin, merkezî yönetim ile yerel
yönetimler arasındaki koordinasyonun, ortak çalışma ve uyumun denetlenmesi ile
bu uyumun önündeki engellerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/574)
3.- Bingöl
Milletvekili İdris Baluken ve 21 milletvekilinin, Bingöl’deki bir jeotermal su
kaynağının özelleştirilmesi işleminin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/575)
4.- Kırıkkale
Milletvekili Ramazan Can ve 20 milletvekilinin, toplumsal barışı bozan olayları
araştırmak ve çözüm yolları bulmak amacıyla Meclis araştırması açılmasına
ilişkin önergesi (10/576)
5.- Adalet ve
Kalkınma Partisi Grup Başkanvekilleri Kahramanmaraş Milletvekili Mahir Ünal,
Giresun Milletvekili Nurettin Canikli, Kayseri Milletvekili Mustafa Elitaş,
İstanbul Milletvekili Ayşenur Bahçekapılı, Adıyaman Milletvekili Ahmet Aydın ve
187 milletvekilinin, terör sorununun çözümüne yönelik sürecin bütün
boyutlarıyla değerlendirilmesi amacıyla bir Meclis araştırması açılmasına
ilişkin önergesi (10/577)
6.- BDP Grubu
adına Grup Başkanvekili Bingöl Milletvekili İdris Baluken'in, Kürt sorununun
çözülmesi, demokratikleşmenin geliştirilmesi, toplumsal barışın tesisi ve
özgürlüklerin genişletilmesi amacıyla Meclis araştırması açılmasına ilişkin
önergesi (10/578)

C) Tezkereler
1.- Türkiye Büyük Millet Meclisi Başkanlığının, Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Üyesi ve Bolu
Milletvekili Ali Erçoşkun’un, Avrupa Birliği Konseyi İrlanda Başkanlığı
tarafından 28-29 Nisan 2013 tarihlerinde İrlanda'nın başkenti Dublin'de düzenlenecek
olan Parlamento İstihdam, Girişim, Yenilik ve Sosyal İşler Komisyonları
Başkanları Toplantısına katılmasına ilişkin tezkeresi (3/1202)

D) Önergeler
1.- Konya
Milletvekili Mustafa Kalaycı’nın, (2/457) esas numaralı Devlet Memurları
Kanununda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/105)

V.- ÖNERİLER
A) Siyasi Parti Grubu Önerileri

1.- CHP Grubunun,
toplantı ve gösteri yürüyüşü hakkını kullananlara karşı kolluk kuvvetlerinin
orantısız güç kullanımının nedenlerinin araştırılarak alınması gereken
önlemlerin belirlenmesi amacıyla verilmiş olan (10/381) esas numaralı Meclis
Araştırması Önergesi’nin görüşmesinin Genel Kurulun 9 Nisan 2013 Salı günkü
birleşiminde yapılmasına ilişkin önerisi 
2.- AK PARTİ Grubunun, Genel Kurulun çalışma gün ve saatleri ile
gündemdeki sıralamanın yeniden düzenlenmesine; Adalet ve Kalkınma Partisi grup
başkan vekilleri Kahramanmaraş Milletvekili Mahir Ünal, Giresun Milletvekili
Nurettin Canikli, Kayseri Milletvekili Mustafa Elitaş, İstanbul Milletvekili
Ayşe Nur Bahçekapılı, Adıyaman Milletvekili Ahmet Aydın ve 187 milletvekilinin,
terör sorununun araştırılarak alınması gereken önlemlerin belirlenmesi
amacıyla, Cumhuriyet Halk Partisi İstanbul Milletvekili Mustafa Sezgin Tanrıkulu
ve 44 milletvekilinin, kanlı çatışmalı ortama sebebiyet veren olay ve olguları
araştırmak, toplumu kutuplaştıran, toplumsal barışı dinamitleyen, ülke
kaynaklarını heba ettiren ve yurttaşlarımızın yaşamına mal olan bu sürecin son
bulması için çözüm yolları bulma amacıyla, Barış ve Demokrasi Partisi Grup
Başkan Vekili Bingöl Milletvekili İdris Baluken’in, Kürt sorununun çözümünün
araştırılarak demokratikleşme, toplumsal barış ve özgürlüklerin genişletilmesi
amacıyla vermiş oldukları Meclis araştırması önergelerinin Genel Kurulun 9
Nisan 2013 Salı günkü birleşiminde okunması ve önergelerin görüşmelerinin
birleştirilerek aynı günkü birleşiminde yapılmasına; 9 Nisan 2013 Salı günkü
birleşiminde sözlü soruların görüşülmemesine; 444 ve 445 sıra sayılı kanun
tasarılarının İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi 

VI.- AÇIKLAMALAR
1.- İzmir
Milletvekili Oktay Vural’ın, AK PARTİ grup önerisine konu Meclis araştırması
önergelerinden AK PARTİ Grubunun vermiş olduğu Meclis araştırması önergesinin
çarpıtılarak verildiğine ve değiştirilmesi gerektiğine ilişkin açıklaması
2.- Yalova
Milletvekili Muharrem İnce’nin, AK PARTİ grup önerisine konu Meclis araştırması
önergelerinden AK PARTİ Grubunun vermiş olduğu Meclis araştırması önergesi ile
CHP Grubunun vermiş olduğu Meclis araştırması önergelerinin birbiriyle alakasız
olduğuna ilişkin açıklaması
3.- Mersin
Milletvekili Mehmet Şandır’ın, birbirinden farklı Meclis araştırması
önergelerinin birleştirilmesinin doğru olmadığına ilişkin açıklaması
4.- Kahramanmaraş
Milletvekili Mahir Ünal’ın, AK PARTİ grup önerisinin Anayasa ve İç Tüzük’e
uygun olduğuna ilişkin açıklaması
5.- Adıyaman
Milletvekili Ahmet Aydın’ın, AK PARTİ grup önerisine konu Meclis araştırması
önergelerinin birleştirilerek görüşülmesinde Anayasa, İç Tüzük ve teamüllere
aykırı bir durum bulunmadığına ilişkin açıklaması
6.- İstanbul
Milletvekili Mustafa Sezgin Tanrıkulu’nun, AK PARTİ grup önerisine konu Meclis
araştırması önergelerinden kendi imzasının bulunduğu Meclis araştırması
önergesi ile AK PARTİ Grubunun Meclis araştırması önergesi farklı olduğu hâlde
usule aykırı olarak birleştirildiğine ve imzasını geri aldığına ilişkin
açıklaması
7.- Mersin
Milletvekili Mehmet Şandır’ın, AK PARTİ grup önerisinin geri çekilmesi
gerektiğine ilişkin açıklaması
8.- İzmir
Milletvekili Oktay Vural’ın, AK PARTİ grup önerisiyle milletvekillerinin
iradesinin çarpıtıldığına ve bu önerinin gündeme alınmasının mümkün olmadığına
ilişkin açıklaması
9.- Kahramanmaraş
Milletvekili Mahir Ünal’ın, bir araştırma önergesinin grup önerisiyle Genel
Kurula taşınmasında İç Tüzük’e aykırı herhangi bir durum olmadığına ilişkin
açıklaması
10.- Yalova
Milletvekili Muharrem İnce’nin, CHP Grubu ile AK PARTİ Grubunun kurulmasını
istedikleri komisyonların birbirleriyle benzer olmadığına, AK PARTİ grup
önerisinin Anayasa ve İç Tüzük’e aykırı olduğuna ve bu duruma ortak olmak
istemediklerine ilişkin açıklaması
11.- Bingöl
Milletvekili İdris Baluken’in, siyasi parti gruplarının verdiği Meclis araştırması
önergelerinin gündeme gelip gelmeyeceğini Meclis Başkanlığının belirlediğine ve
önergelerin birleştirilmesinin doğru bir uygulama olduğuna ilişkin açıklaması

VII.- OTURUM BAŞKANLARININ KONUŞMALARI
1.- Oturum
Başkanı TBMM Başkan Vekili Sadık Yakut’un, 45 imzalı Meclis araştırması
önergesinden CHP Grubundan 18 milletvekilinin imzalarını geri aldıklarına ancak
önergede hâlen 20’den fazla milletvekilinin imzası bulunduğu için önergenin
işlemde kalmaya devam ettiğine ilişkin konuşması
2.- Oturum Başkanı
TBMM Başkan Vekili Sadık Yakut’un, AK PARTİ grup önerisine konu İstanbul
Milletvekili Mustafa Sezgin Tanrıkulu ve arkadaşlarının önergesinden 24
Cumhuriyet Halk Partili milletvekilinin imzasını çekmiş olması nedeniyle söz
konusu Meclis araştırması önergesinin “Kırıkkale Milletvekili Ramazan Can ve 20
milletvekilinin önergesi” olarak işlem göreceğine ilişkin konuşması

VIII.- USUL HAKKINDA GÖRÜŞMELER
1.- AK PARTİ, CHP
ve BDP gruplarının vermiş olduğu Meclis araştırması önergelerinin AK PARTİ grup
önerisine konu edilip edilemeyeceği hususunda Başkanlığın tutumu hakkında

IX.- SATAŞMALARA İLİŞKİN KONUŞMALAR
1.- Kahramanmaraş
Milletvekili Mahir Ünal’ın, Bursa Milletvekili Aykan Erdemir’in AK PARTİ grup
önerisi üzerindeki konuşması sırasında AK PARTİ Grubuna sataşması nedeniyle
konuşması 

X.- MECLİS ARAŞTIRMASI
A) Ön Görüşmeler 
1.- Kırıkkale
Milletvekili Ramazan Can ve 20 milletvekilinin, toplumsal barışı bozan olayları
araştırmak ve çözüm yolları bulmak amacıyla bir Meclis araştırması açılmasına
ilişkin önergesi (10/576)
2.- Adalet ve
Kalkınma Partisi Grup Başkanvekilleri Kahramanmaraş Milletvekili Mahir Ünal,
Giresun Milletvekili Nurettin Canikli, Kayseri Milletvekili Mustafa Elitaş,
İstanbul Milletvekili Ayşenur Bahçekapılı, Adıyaman Milletvekili Ahmet Aydın ve
187 milletvekilinin, terör sorununun çözümüne yönelik sürecin bütün
boyutlarıyla değerlendirilmesi amacıyla bir Meclis araştırması açılmasına
ilişkin önergesi (10/577)
3.- BDP Grubu
adına Grup Başkanvekili Bingöl Milletvekili İdris Baluken'in, Kürt sorununun
çözülmesi, demokratikleşmenin geliştirilmesi, toplumsal barışın tesisi ve
özgürlüklerin genişletilmesi amacıyla Meclis araştırması açılmasına ilişkin
önergesi (10/578)
XI.- YAZILI SORULAR VE CEVAPLARI
1.- İstanbul
Milletvekili Mustafa Sezgin Tanrıkulu’nun, bakan yardımcılarına, görevlerine ve
çalışmalarına ilişkin Başbakandan sorusu ve Başbakan Yardımcısı Bekir Bozdağ’ın
cevabı (7/16787)
2.- Diyarbakır
Milletvekili Altan Tan’ın, Kürtçe selam verilmesine ilişkin sorusu ve Başbakan
Yardımcısı Bekir Bozdağ’ın cevabı (7/16831)
3.- İstanbul
Milletvekili İhsan Özkes’in, Diyanet İşleri Başkanlığına tahsisli cami ve
mescitlerin taşınmazlarının kiralanma işlerinin bir vakfa devredildiği
iddiasına ilişkin Başbakandan sorusu ve Başbakan Yardımcısı Bekir Bozdağ’ın
cevabı (7/17135)
4.- İstanbul
Milletvekili İhsan Özkes’in, Diyanet İşleri Başkanlığına tahsisli cami ve
mescitlerin çeşitli işler için kiralanmasına ilişkin Başbakandan sorusu ve
Başbakan Yardımcısı Bekir Bozdağ’ın cevabı (7/17137)
5.- İstanbul
Milletvekili Mustafa Sezgin Tanrıkulu’nun, Bakanlık tarafından gerçekleştirilen
proje ve yatırımlara ilişkin sorusu ve Gümrük ve Ticaret Bakanı Hayati
Yazıcı’nın cevabı (7/18163)
6.- İstanbul
Milletvekili D. Ali Torlak’ın, Bakanlığın İstanbul’daki proje ve yatırımlarına
ilişkin sorusu ve Gümrük ve Ticaret Bakanı Hayati Yazıcı’nın cevabı (7/18165)
7.- Balıkesir
Milletvekili Ayşe Nedret Akova’nın, zeytin ve zeytinyağı sektörünün
geliştirilmesi için yapılan çalışmalara ilişkin Başbakandan sorusu ve Gıda,
Tarım ve Hayvancılık Bakanı Mehmet Mehdi Eker’in cevabı (7/18385)
8.- Osmaniye
Milletvekili Hasan Hüseyin Türkoğlu’nun, Osmaniye Kırmıtlı Kuş Cenneti’ne
kanalizasyon döküldüğü iddiasına ilişkin sorusu ve Çevre ve Şehircilik Bakanı
Erdoğan Bayraktar’ın cevabı (7/18421)
9.- Ankara
Milletvekili Özcan Yeniçeri’nin, olası bir kuraklığın çevresel etkilerinin
önlenmesine yönelik çalışmalara ilişkin sorusu ve Çevre ve Şehircilik Bakanı
Erdoğan Bayraktar’ın cevabı (7/18422)
10.- İzmir
Milletvekili Hülya Güven’in, meskenlerdeki serbest muhasebeci ve mali
müşavirlik bürolarına ilişkin sorusu ve Maliye Bakanı Mehmet Şimşek’in cevabı
(7/18495)
11.- Mersin
Milletvekili Ali Öz’ün, kredi kartı borçlarına ve borçlarını ödemek için yasal
olmayan yollara başvuran vatandaşların mağduriyetine ilişkin sorusu ve Maliye
Bakanı Mehmet Şimşek’in cevabı (7/18497)
12.- Bursa
Milletvekili İsmet Büyükataman’ın, 2002 yılından itibaren gerçekleştirilen
temsil giderlerine ilişkin sorusu ve Türkiye Büyük Millet Meclisi Başkan Vekili
Mehmet Sağlam’ın cevabı (7/18550)
13.- Antalya
Milletvekili Gürkut Acar’ın, Türk Mühendis ve Mimar Odaları Birliğinin yeniden
yapılandırılacağı iddiasına ilişkin Başbakandan sorusu ve Çevre ve Şehircilik
Bakanı Erdoğan Bayraktar’ın cevabı (7/18554)
14.- İstanbul
Milletvekili Celal Dinçer’in, Toplu Konut İdaresi ile ilgili şikâyetlere ve
kurum bünyesinde bir teftiş birimi oluşturulmasına ilişkin Başbakandan sorusu
ve Çevre ve Şehircilik Bakanı Erdoğan Bayraktar’ın cevabı (7/18558)
15.- Balıkesir
Milletvekili Namık Havutça’nın, Balıkesir Edremit’teki TOKİ sakinlerinin
sorunlarına ilişkin Başbakandan sorusu ve Çevre ve Şehircilik Bakanı Erdoğan
Bayraktar’ın cevabı (7/18597)
16.- Ankara
Milletvekili Özcan Yeniçeri’nin, hac ve umre organizasyonu düzenleyen
acentelere ilişkin sorusu ve Başbakan Yardımcısı Bekir Bozdağ’ın cevabı
(7/18613)
17.- Ankara
Milletvekili Özcan Yeniçeri’nin, strafor maddesinin çevreye verdiği zarara
ilişkin sorusu ve Çevre ve Şehircilik Bakanı Erdoğan Bayraktar’ın cevabı (7/18652)
18.- İstanbul
Milletvekili Mustafa Sezgin Tanrıkulu’nun, merkez ve taşra teşkilatlarında
Çevre Kanunu’na muhalefetten dolayı kesilen cezalara ilişkin sorusu ve Çevre ve
Şehircilik Bakanı Erdoğan Bayraktar’ın cevabı (7/18654)
19.- Eskişehir
Milletvekili Kazım Kurt’un, TOKİ tarafından Eskişehir’de gerçekleştirilen
yatırımlara ilişkin sorusu ve Çevre ve Şehircilik Bakanı Erdoğan Bayraktar’ın
cevabı (7/18656)
20.- İstanbul
Milletvekili Celal Dinçer’in, İstanbul-Maltepe sahilinde yapılan düzenleme
çalışmalarına ilişkin sorusu ve Çevre ve Şehircilik Bakanı Erdoğan Bayraktar’ın
cevabı (7/18657)
21.- Adana
Milletvekili Seyfettin Yılmaz’ın, afet riski altındaki alanların
dönüştürülmesine yönelik çalışmalara ilişkin sorusu ve Çevre ve Şehircilik
Bakanı Erdoğan Bayraktar’ın cevabı (7/18658)
22.- Antalya
Milletvekili Yıldıray Sapan’ın, konut alımlarında alınan vergi oranlarına
ilişkin sorusu ve Maliye Bakanı Mehmet Şimşek’in cevabı (7/18776)
23.- Adana
Milletvekili Osman Faruk Loğoğlu’nun, Türk Hava Yollarının son dönemdeki bazı
uygulamalarına ilişkin sorusu ve Maliye Bakanı Mehmet Şimşek’in cevabı
(7/18862)
24.- İstanbul
Milletvekili Faik Tunay’ın, Riskli Yapı Tespiti Lisans Belgesi verilen
kuruluşlara ve bunların incelediği yapılara ilişkin sorusu ve Çevre ve
Şehircilik Bakanı Erdoğan Bayraktar’ın cevabı (7/18960)
25.- İzmir
Milletvekili Ahmet Kenan Tanrıkulu’nun, kamudaki yerli malı kullanımına ilişkin
sorusu ve Ekonomi Bakanı Mehmet Zafer Çağlayan’ın cevabı (7/18972)
26.- Bursa
Milletvekili İsmet Büyükataman’ın, promosyon ödemesi
ile ilgili yapılan sözleşmeye ilişkin sorusu ve Ekonomi Bakanı Mehmet Zafer
Çağlayan’ın cevabı (7/18973)
27.- Bursa
Milletvekili İsmet Büyükataman’ın, Bakanlık tarafından gerçekleştirilen hizmet
içi eğitim faaliyetlerine ilişkin sorusu ve Ekonomi Bakanı Zafer Çağlayan’ın
cevabı (7/18974)
28.- Ankara
Milletvekili Özcan Yeniçeri’nin, 2002-2013 yılları arasındaki e-ticaret hacmine
ilişkin sorusu ve Gümrük ve Ticaret Bakanı Hayati Yazıcı’nın cevabı (7/18996)
29.- Ankara
Milletvekili Özcan Yeniçeri’nin, tüketiciyi yanıltmaya yönelik indirimli satış
uygulamalarına ilişkin sorusu ve Gümrük ve Ticaret Bakanı Hayati Yazıcı’nın
cevabı (7/18997)
30.- Bursa
Milletvekili İsmet Büyükataman’ın, promosyon ödemesi
ile ilgili yapılan sözleşmeye ilişkin sorusu ve Maliye Bakanı Mehmet Şimşek’in
cevabı (7/19012)
31.- Bursa
Milletvekili İsmet Büyükataman’ın, promosyon ödemesi
ile ilgili yapılan sözleşmeye ilişkin sorusu ve Orman ve Su İşleri Bakanı
Veysel Eroğlu’nun cevabı (7/19045)
32.- İstanbul
Milletvekili Mustafa Sezgin Tanrıkulu’nun, Kamu Denetçiliği Kurumunun uzman
alımına ilişkin sorusu ve Türkiye Büyük Millet Meclisi Başkan Vekili Mehmet
Sağlam’ın cevabı (7/19075)
33.- İstanbul
Milletvekili Mustafa Sezgin Tanrıkulu’nun, 2002-2013 yılları arasında Rize’ye
yapılan yatırımlara ilişkin sorusu ve Ekonomi Bakanı Mehmet Zafer Çağlayan’ın
cevabı (7/19219)
34.- Zonguldak
Milletvekili Ali İhsan Köktürk’ün, kiralanan binalara ilişkin sorusu ve Ekonomi
Bakanı Zafer Çağlayan’ın cevabı (7/19220)
35.- İstanbul
Milletvekili Mustafa Sezgin Tanrıkulu’nun, Bakanlık tarafından hizmete açılan
tesislere ve açılış törenlerinin maliyetine ilişkin sorusu ve Ekonomi Bakanı
Mehmet Zafer Çağlayan’ın cevabı (7/19221)
36.- Zonguldak
Milletvekili Ali İhsan Köktürk’ün, kiralanan binalara ilişkin sorusu ve Orman
ve Su İşleri Bakanı Veysel Eroğlu’nun cevabı (7/19315)
37.- İstanbul
Milletvekili Mustafa Sezgin Tanrıkulu’nun, Bakanlık tarafından hizmete açılan
tesislere ve açılış törenlerinin maliyetine ilişkin sorusu ve Orman ve Su
İşleri Bakanı Veysel Eroğlu’nun cevabı (7/19316)
38.- İstanbul
Milletvekili Müslim Sarı’nın, bir Başbakan Yardımcısının açıklamasına ilişkin
sorusu ve Türkiye Büyük Millet Meclisi Başkan Vekili Mehmet Sağlam’ın cevabı
(7/19334)
39.- Diyarbakır
Milletvekili Altan Tan’ın, istiklal mahkemeleri zabıtlarının incelenmesine
ilişkin sorusu ve Türkiye Büyük Millet Meclisi Başkan Vekili Mehmet Sağlam’ın
cevabı (7/19649)
40.- Diyarbakır
Milletvekili Altan Tan’ın, Uludere raporunun milletvekillerine verilmemesine
ilişkin sorusu ve Türkiye Büyük Millet Meclisi Başkan Vekili Mehmet Sağlam’ın
cevabı (7/19650)

I.-
GEÇEN TUTANAK ÖZETİ

TBMM Genel Kurulu saat 14.03’te açılarak beş oturum yaptı.
İzmir Milletvekili Oktay Vural, Milliyetçi Hareket Partisi Genel
Başkanı merhum Alparslan Türkeş’in ölümünün 16’ncı yıl dönümüne,
Şanlıurfa Milletvekili Yahya Akman, 4 Nisan Uluslararası Mayın
Bilinci Geliştirme Günü’ne,
Balıkesir Milletvekili Namık Havutça, 5 Nisan Avukatlar Günü’ne,
İlişkin gündem dışı birer konuşma yaptılar.
Balıkesir Milletvekili Ayşe Nedret Akova,
Çankırı Milletvekili İdris Şahin,
İstanbul Milletvekili Mahmut Tanal,
5 Nisan Avukatlar Günü’ne;
Osmaniye Milletvekili Hasan Hüseyin Türkoğlu,
Samsun Milletvekili Cemalettin Şimşek,
Milliyetçi Hareket Partisi Genel Başkanı merhum Alparslan
Türkeş’in ölümünün 16’ncı yıl dönümüne;
Gaziantep Milletvekili Ali Serindağ, Gaziantep’te çiftçilerin
elektrik fiyatlarının yüksek olması nedeniyle sulu tarım yapamadıklarına ve
Hükûmetin bu çiftçilere yardım eli uzatmasını dilediğine,
Çanakkale Milletvekili Ali Sarıbaş, Çan-Biga-Çanakkale arasındaki duble yolun on yıldır bitirilemediğine ve Bayramiç Barajı’na
akan suların analizinin yapılıp yapılmadığını öğrenmek istediğine,
Balıkesir Milletvekili Namık Havutça, Şeker Piliçte işten
çıkarılan işçilerin durumuna,
Giresun Milletvekili Nurettin Canikli, Milliyetçi Hareket Partisi
Genel Başkanı merhum Alparslan Türkeş’in ölümünün 16’ncı yıl dönümüne ve 5
Nisan Avukatlar Günü’ne, 
İzmir Milletvekili Oktay Vural, Alparslan Türkeş’in kabrinde on
binlerce kişi olmasına rağmen ambulansın olmamasına ve son günlerde kamu
kurumlarının isimlerinden “Türkiye Cumhuriyeti” ibaresinin çıkartılmasının
sebebini öğrenmek istediğine,
Tunceli Milletvekili Kamer Genç, taşeron işçi statüsünde
çalışanların durumuna,
Mersin Milletvekili Aytuğ Atıcı, Uzman Doktor Engin Deniz
Arslan’ın durumuna,
İlişkin birer açıklamada bulundular.
Bolu Milletvekili Tanju Özcan’ın (2/238) esas numaralı Kanun
Teklifi’ni geri aldığına ilişkin önergesi okundu, Adalet Komisyonunda bulunan
teklifin geri verildiği açıklandı.
Bartın Milletvekili Muhammet Rıza Yalçınkaya ve 23
milletvekilinin, yerli, yeni ve yenilenebilir enerji kaynaklarını ön planda
tutan enerji politikalarının (10/570),
Bartın Milletvekili Muhammet Rıza Yalçınkaya ve 22
milletvekilinin, kayıt dışı ve suç ekonomisi sorununun (10/571),
İstanbul Milletvekili Umut Oran ve 22 milletvekilinin, Ekonomik ve
Sosyal Konseyin çalışmasının önündeki engellerin (10/572),
Araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergeleri Genel Kurulun bilgisine
sunuldu; önergelerin gündemdeki yerlerini alacağı ve ön görüşmelerinin sırası
geldiğinde yapılacağı açıklandı.
BDP Grubunun, Türkiye Büyük Millet Meclisi gündeminin “Genel
Görüşme ve Meclis Araştırması Yapılmasına Dair Öngörüşmeler” kısmının 118’inci
sırasında yer alan Türkiye'de 9 milyonu aşkın emeklinin yaşamış olduğu
sorunların tespit edilmesi amacıyla bir Meclis araştırması açılmasına ilişkin
önergesinin (10/225),
MHP Grubunun, 11/1/2012 tarih, 2092 sayı
ve 16/4/2012 tarih, 4435 sayı ile arı yetiştiriciliği ve bal üretimi yapan
vatandaşlarımızın mevcut sorunlarının araştırılması ve alınacak önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
Meclis araştırması önergelerinin okunarak,
CHP Grubunun, 3/4/2013 tarihinde Mersin
Milletvekili Ali Rıza Öztürk ve 26 milletvekili tarafından savunma hakkına,
avukatlara, avukatlık mesleğine, avukatlık meslek onuruna, barolara yönelik
saldırıların ve avukatların sorunlarının araştırılması amacıyla Türkiye Büyük Millet
Meclisi Başkanlığına verilmiş olan Meclis araştırma önergesinin (836 sıra
no.lu) Genel Kurulun bilgisine sunulmak üzere bekleyen diğer önergelerin önüne
alınıp sunuşlarda okunarak,
Ön görüşmelerinin Genel Kurulun 4 Nisan 2013 Perşembe günkü
(bugün) birleşiminde yapılmasına ilişkin önerileri yapılan görüşmelerden sonra
kabul edilmedi.
Mersin Milletvekili Ali Rıza Öztürk, Sivas Milletvekili Hilmi
Bilgin’in CHP grup önerisi üzerindeki konuşması sırasında şahsına sataşması
nedeniyle bir konuşma yaptı.
Gündemin “Kanun Tasarı ve Teklifleri ile Komisyonlardan Gelen
Diğer İşler” kısmının:
1’inci sırasında yer alan ve görüşmeleri yarım kalan, İç
Tüzük’ün 91’inci maddesine göre temel kanun olarak görüşülmesi kabul edilen,
Adalet ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu’nun (2/242, 2/80) (S. Sayısı: 156), 
2’nci sırasında yer alan ve görüşmeleri yarım kalan, İç Tüzük’ün
91’inci maddesine göre temel kanun olarak görüşülmesi kabul edilen, Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
raporlarının (1/484) (S. Sayısı: 287), 
4’üncü sırasında yer alan, Güneydoğu Avrupa Afetlere Hazırlık ve
Önleme Girişiminin Kurumsal Çerçevesi Hususunda Mutabakat Muhtırasının ve
Ekinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun (1/346) (S. Sayısı: 84),
Görüşmeleri, komisyon yetkilileri Genel Kurulda hazır
bulunmadığından ertelendi.
3’üncü sırasında yer alan ve görüşmeleri yarım kalan, İç
Tüzük’ün 91’inci maddesine göre temel kanun olarak görüşülmesi kabul edilen,
Yabancılar ve Uluslararası Koruma Kanunu Tasarısı ile İnsan Haklarını İnceleme
Komisyonu, Avrupa Birliği Uyum Komisyonu ve İçişleri Komisyonu raporlarının
(1/619) (S. Sayısı: 310) görüşmeleri tamamlanarak yapılan açık oylamasından
sonra kabul edildi.
Adıyaman Milletvekili Ahmet Aydın, Erzincan Milletvekili Muharrem
Işık’ın görüşülen kanun tasarısının üçüncü bölümü üzerinde CHP Grubu adına
yaptığı konuşma sırasında şahsına,
Giresun Milletvekili Nurettin Canikli, Malatya Milletvekili Veli
Ağbaba’nın görüşülen kanun tasarısının 95’inci maddesiyle ilgili verilen önerge
üzerinde yaptığı konuşma sırasında Adalet ve Kalkınma Partisine,
Sataşmaları nedeniyle birer konuşma yaptılar.
Danışma Kurulunun, Genel Kurulun 5 Nisan 2013 Cuma günü
toplanmamasına ilişkin önerisi kabul edildi.
Oturum Başkanı TBMM Başkan Vekili Meral Akşener, Başkanlık Divanı
olarak Fenerbahçe’ye UEFA Avrupa Ligi çeyrek final maçında başarılar
dilediklerine ilişkin bir konuşma yaptı. 
Komisyonların bulunmayacağı anlaşıldığından, alınan karar
gereğince, 9 Nisan 2013 Salı günü saat 15.00’te toplanmak üzere 19.27’de
birleşime son verildi.

 Meral AKŞENER
 Başkan
Vekili

 Fatih
ŞAHİN  Mine
LÖK BEYAZ
 Ankara Diyarbakır
 Kâtip Üye Kâtip
Üye

 Muhammet
Bilal MACİT Bayram
ÖZÇELİK
 İstanbul Burdur
 Kâtip Üye Kâtip
Üye


II.-
GELEN KâĞITLAR
 No:
128

5 Nisan 2013 Cuma
Rapor
1.- İnsan Hakları
ve İfade Özgürlüğü Bağlamında Bazı Kanunlarda Değişiklik Yapılmasına Dair Kanun
Tasarısı ve Adalet Komisyonu Raporu (1/748) (S. Sayısı: 445) (Dağıtma tarihi:
05.04.2013) (GÜNDEME)





 No:
129

8 Nisan 2013 Pazartesi
Tasarı
1.- Yükseköğretim
Kurumları Teşkilatı Kanununda Değişiklik Yapılmasına Dair Kanun Tasarısı
(1/759) (Plan ve Bütçe ile Milli Eğitim, Kültür, Gençlik ve Spor
Komisyonlarına) (Başkanlığa geliş tarihi: 03.04.2013)
Teklifler
1.- Eskişehir
Milletvekili Kazım Kurt’un; Muhtar Ödenek ve Sosyal Güvenlik Yasasında
Değişiklik Yapılması Hakkında Kanun Teklifi (2/1401) (İçişleri; Sağlık, Aile,
Çalışma ve Sosyal İşler ile Plan ve Bütçe Komisyonlarına) (Başkanlığa geliş
tarihi: 28.03.2013)
2.- Eskişehir
Milletvekili Kazım Kurt’un; Hakimler ve Savcılar
Kanununda Değişiklik Yapılması Hakkında Kanun Teklifi (2/1402) (Adalet ile Plan
ve Bütçe Komisyonlarına) (Başkanlığa geliş tarihi: 28.03.2013)
3.- Adana
Milletvekili Ali Halaman’ın; Organize Sanayi Bölgeleri Kanununda Değişiklik
Yapılması Hakkında Kanun Teklifi (2/1403) (Plan ve Bütçe; Tarım, Orman ve
Köyişleri ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonlarına) (Başkanlığa geliş tarihi: 28.03.2013)
4.- Adana
Milletvekili Ali Halaman ve 1 Milletvekilinin; Sosyal Sigortalar ve Genel
Sağlık Sigortası Kanununda Değişiklik Yapılması Hakkında Kanun Teklifi (2/1404)
(Sağlık, Aile, Çalışma ve Sosyal İşler ile Plan ve Bütçe Komisyonlarına)
(Başkanlığa geliş tarihi: 28.03.2013)
5.- Batman
Milletvekili Ayla Akat’ın; İş Kanunu ve Devlet Memurları Kanununda Değişiklik
Yapılmasına Dair Kanun Teklifi (2/1405) (Sağlık, Aile, Çalışma ve Sosyal İşler;
Kadın Erkek Fırsat Eşitliği ile Plan ve Bütçe Komisyonlarına) (Başkanlığa geliş
tarihi: 28.03.2013)
6.- Balıkesir
Milletvekili Ayşe Nedret Akova’nın; Muhtar Ödenek ve Sosyal Güvenlik Yasasında
Değişiklik Yapılmasına Dair Kanun Teklifi (2/1406) (İçişleri; Sağlık, Aile,
Çalışma ve Sosyal İşler ile Plan ve Bütçe Komisyonlarına) (Başkanlığa geliş
tarihi: 29.03.2013)
7.- Muş
Milletvekili Demir Çelik’in; 5393 Sayılı Belediye Kanunu ile 5216 Sayılı
Büyükşehir Belediyesi Kanununda Değişiklik Yapılarak Avrupa Yerel Yönetimler
Özerklik Şartına Tam Uyumun Sağlanması Hakkında Kanun Teklifi (2/1407)
(Anayasa; Avrupa Birliği Uyum; Plan ve Bütçe ile İçişleri Komisyonlarına)
(Başkanlığa geliş tarihi: 01.04.2013)
8.- İstanbul
Milletvekili Mahmut Tanal’ın; Ceza Muhakemeleri Kanununda Değişiklik
Yapılmasına Dair Kanun Teklifi (2/1408) (Adalet Komisyonuna) (Başkanlığa geliş
tarihi: 03.04.2013)
9.- Bursa
Milletvekili Aykan Erdemir’in; 6802 Sayılı Gider Vergileri Kanununda Değişiklik
Yapılmasına Dair Kanun Teklifi (2/1409) (Plan ve Bütçe Komisyonuna) (Başkanlığa
geliş tarihi: 03.04.2013)




 No:
130

9 Nisan 2013 Salı
Tasarılar
1.- Türkiye
Cumhuriyeti Hükümeti ile Cibuti Cumhuriyeti Hükümeti Arasında Sağlık ve Tıp
Bilimleri Alanlarında İşbirliğine Dair Anlaşmanın Onaylanmasının Uygun
Bulunduğu Hakkında Kanun Tasarısı (1/760) (Sağlık, Aile, Çalışma ve Sosyal
İşler ile Dışişleri Komisyonlarına) (Başkanlığa geliş tarihi: 02.04.2013)
2.- Türkiye
Cumhuriyeti Hükümeti ile Bulgaristan Cumhuriyeti Hükümeti Arasında Ortak Film
Yapımına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/761) (Milli Eğitim, Kültür, Gençlik ve Spor ile Dışişleri
Komisyonlarına) (Başkanlığa geliş tarihi: 02.04.2013)
3.- Türkiye
Cumhuriyeti İçişleri Bakanlığı Emniyet Genel Müdürlüğü ile Kore Cumhuriyeti
Ulusal Polis Teşkilatı Arasında Polis İşbirliği Mutabakat Zaptının
Onaylanmasının Uygun Bulunduğuna Dair Kanun Tasarısı (1/762) (İçişleri ile
Dışişleri Komisyonlarına) (Başkanlığa geliş tarihi: 02.04.2013)
Teklifler
1.- Milliyetçi
Hareket Partisi Grup Başkanvekili Mersin Milletvekili Mehmet Şandır’ın; 2330
Sayılı Nakdi Tazminat ve Aylık Bağlanması Hakkında Kanunda Değişiklik
Yapılmasına Dair Kanun Teklifi (2/1410) (İçişleri; Milli Savunma ile Plan ve
Bütçe Komisyonlarına) (Başkanlığa geliş tarihi: 25.03.2013)
2.- Cumhuriyet Halk Partisi Gurup Başkanvekili İstanbul
Milletvekili Mehmet Akif Hamzaçebi’nin; Orman Köylülerinin Kalkınmalarının
Desteklenmesi ve Hazine Adına Orman Sınırları Dışına Çıkarılan Yerlerin
Değerlendirilmesi ile Hazineye Ait Tarım Arazilerinin Satışı Hakkında Kanunda
Değişiklik Yapılmasına İlişkin Kanun Teklifi (2/1411) (Plan ve Bütçe; Adalet
ile Tarım, Orman ve Köyişleri Komisyonlarına) (Başkanlığa geliş tarihi:
25.03.2013)
3.- İstanbul
Milletvekili Mustafa Sezgin Tanrıkulu’nun; Yükseköğretim Kanununda Değişiklik
Yapılması Hakkında Kanun Teklifi (2/1412) (Plan ve Bütçe ile Milli Eğitim,
Kültür, Gençlik ve Spor Komisyonlarına) (Başkanlığa geliş tarihi: 26.03.2013)
4.- İstanbul
Milletvekili Mustafa Sezgin Tanrıkulu’nun; Milletvekili Seçim Kanununda
Değişiklik Yapılmasına Dair Kanun Teklifi (2/1413) (Anayasa Komisyonuna)
(Başkanlığa geliş tarihi: 26.03.2013)
5.- İzmir
Milletvekili Musa Çam’ın; 5510 Sayılı Sosyal Sigortalar ve Sağlık Sigortası
Kanununda Değişiklik Yapılmasına Dair Kanun Teklifi (2/1414) (Sağlık, Aile,
Çalışma ve Sosyal İşler ile Plan ve Bütçe Komisyonlarına) (Başkanlığa geliş
tarihi: 28.03.2013)
6.- Sinop
Milletvekili Engin Altay’ın; Kamu Mali Yönetimi ve Kontrol Kanununda Değişiklik
Yapılmasına İlişkin Kanun Teklifi (2/1415) (Milli Eğitim, Kültür, Gençlik ve
Spor ile Plan ve Bütçe Komisyonlarına) (Başkanlığa geliş tarihi: 28.03.2013)
7.- Sinop
Milletvekili Engin Altay’ın; Radyo ve Televizyonların Kuruluş ve Yayın
Hizmetleri Hakkında Kanununda Değişiklik Yapılmasına İlişkin Kanun Teklifi
(2/1416) (Anayasa Komisyonuna) (Başkanlığa geliş tarihi: 28.03.2013)
8.- Sinop
Milletvekili Engin Altay’ın; Devlet Memurları Kanununda Değişiklik Yapılmasına
İlişkin Kanun Teklifi (2/1417) (Sağlık, Aile, Çalışma ve Sosyal İşler; Anayasa
ile Plan ve Bütçe Komisyonlarına) (Başkanlığa geliş tarihi: 28.03.2013)
9.- Sinop
Milletvekili Engin Altay’ın; Kamu İhale Kanununda Değişiklik Yapılmasına
İlişkin Kanun Teklifi (2/1418) (Milli Eğitim, Kültür, Gençlik ve Spor ile
Bayındırlık, İmar, Ulaştırma ve Turizm Komisyonlarına) (Başkanlığa geliş
tarihi: 28.03.2013)
10.- Kayseri
Milletvekili Yusuf
Halaçoğlu’nun; Avukatlık Kanunu ile Serbest Muhasebeci Mali
Müşavirlik ve Yeminli Mali Müşavirlik Kanununda Değişiklik Yapılması Hakkında
Kanun Teklifi (2/1419) (Adalet Komisyonuna) (Başkanlığa geliş tarihi:
28.03.2013)
11.- İstanbul
Milletvekili Sebahat Tuncel’in; Yükseköğrenim Kanununda Değişiklik Yapılması
Hakkında Kanun Teklifi (2/1420) (Plan ve Bütçe ile Milli Eğitim, Kültür,
Gençlik ve Spor Komisyonlarına) (Başkanlığa geliş tarihi: 29.03.2013)
12.- İstanbul
Milletvekili Mustafa Sezgin Tanrıkulu’nun; 7258 Sayılı Futbol ve Diğer Spor
Müsabakalarında Bahis ve Şans Oyunları Düzenlenmesi Hakkında Kanunda Değişiklik
Yapılmasına İlişkin Kanun Teklifi (2/1421) (Milli Eğitim, Kültür, Gençlik ve
Spor ile Adalet Komisyonlarına) (Başkanlığa geliş tarihi: 02.04.2013)
Tezkereler
1.- Osmaniye
Milletvekili Devlet Bahçeli’nin Yasama Dokunulmazlığının Kaldırılması Hakkında
Başbakanlık Tezkeresi (3/1192) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 05.04.2013)
2.- İstanbul
Milletvekili Ahmet Kutalmış Türkeş’in Yasama Dokunulmazlığının Kaldırılması
Hakkında Başbakanlık Tezkeresi (3/1193) (Anayasa ve Adalet Komisyonları
Üyelerinden Kurulu Karma Komisyonuna) (Başkanlığa geliş tarihi: 05.04.2013)
3.- Denizli
Milletvekili Mehmet Yüksel’in Yasama Dokunulmazlığının Kaldırılması Hakkında
Başbakanlık Tezkeresi (3/1194) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 05.04.2013)
4.- Batman
Milletvekili Ayla Akat Ata, Siirt Milletvekili Gültan Kışanak, Şanlıurfa
Milletvekilleri İbrahim Ayhan ve İbrahim Binici’nin Yasama Dokunulmazlıklarının
Kaldırılması Hakkında Başbakanlık Tezkeresi (3/1195) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
05.04.2013)
5.- Van
Milletvekilleri Aysel Tuğluk, Özdal Üçer ve Nazmi Gür’ün Yasama
Dokunulmazlıklarının Kaldırılması Hakkında Başbakanlık Tezkeresi (3/1196)
(Anayasa ve Adalet Komisyonları Üyelerinden Kurulu Karma Komisyonuna)
(Başkanlığa geliş tarihi: 05.04.2013)
6.- Batman
Milletvekili Ayla Akat Ata’nın Yasama Dokunulmazlığının Kaldırılması Hakkında
Başbakanlık Tezkeresi (3/1197) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 05.04.2013)
7.- Kars
Milletvekili Mülkiye Birtane’nin Yasama Dokunulmazlığının Kaldırılması Hakkında
Başbakanlık Tezkeresi (3/1198) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 05.04.2013)
8.- Mersin
Milletvekili Ertuğrul Kürkçü’nün Yasama Dokunulmazlığının Kaldırılması Hakkında
Başbakanlık Tezkeresi (3/1199) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 05.04.2013)
9.- Van
Milletvekili Özdal Üçer’in Yasama Dokunulmazlığının Kaldırılması Hakkında Başbakanlık
Tezkeresi (3/1200) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 05.04.2013)
10.- Aydın
Milletvekili Osman Aydın’ın Yasama Dokunulmazlığının Kaldırılması Hakkında
Başbakanlık Tezkeresi (3/1201) (Anayasa ve Adalet Komisyonları Üyelerinden
Kurulu Karma Komisyonuna) (Başkanlığa geliş tarihi: 05.04.2013)
Meclis Araştırması Önergeleri
1.- Bartın
Milletvekili Muhammet Rıza Yalçınkaya ve 22 milletvekilinin, bilinçsiz tüketim
ve israf konusunun araştırılarak gereken önlemlerin belirlenmesi amacıyla bir
Meclis araştırması açılmasına ilişkin önergesi (10/573) (Başkanlığa geliş
tarihi: 17.02.2012)
2.- İstanbul
Milletvekili Umut Oran ve 21 milletvekilinin, merkezi yönetim ile yerel
yönetimler arasındaki eşgüdüm konusunun araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergesi (10/574) (Başkanlığa geliş tarihi: 17.02.2012)
3.- Bingöl
Milletvekili İdris Baluken ve 21 milletvekilinin, Bingöl’deki bir jeotermal su
kaynağının özelleştirilmesi işleminin araştırılması amacıyla bir Meclis
araştırması açılmasına ilişkin önergesi (10/575) (Başkanlığa geliş tarihi:
17.02.2012)
4.- Kırıkkale
Milletvekili Ramazan Can ve 20 milletvekilinin, toplumsal barışı bozan olayları
araştırmak ve çözüm yolları bulmak amacıyla bir Meclis araştırması açılmasına
ilişkin önergesi (10/576) (Başkanlığa geliş tarihi: 04.03.2013)
5.- AK PARTİ Grup Başkanvekilleri Kahramanmaraş Milletvekili Mahir
Ünal, Giresun Milletvekili Nurettin Canikli, Kayseri Milletvekili Mustafa
Elitaş, İstanbul Milletvekili Ayşenur Bahçekapılı, Adıyaman Milletvekili Ahmet
Aydın ve 187 milletvekilinin, terör sorununun çözümüne yönelik sürecin bütün
boyutlarıyla değerlendirilmesi amacıyla bir Meclis araştırması açılmasına
ilişkin önergesi (10/577) (Başkanlığa geliş tarihi: 03.04.2013)
6.- BDP Grubu
adına Grup Başkanvekili Bingöl Milletvekili İdris Baluken’in, Kürt sorununun
çözülmesi, demokratikleşmenin geliştirilmesi, toplumsal barışın tesisi ve
özgürlüklerin genişletilmesi amacıyla bir Meclis araştırması açılmasına ilişkin
önergesi (10/578) (Başkanlığa geliş tarihi: 04.04.2013)
9 Nisan 2013 Salı
BİRİNCİ OTURUM
Açılma Saati: 15.03
BAŞKAN: Başkan Vekili Sadık YAKUT
KÂTİP ÜYELER: Özlem YEMİŞÇİ (Tekirdağ), Muhammet Rıza YALÇINKAYA
(Bartın)
BAŞKAN – Türkiye
Büyük Millet Meclisinin 89’uncu Birleşimini açıyorum. 
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Parlamentolararası Birliğin Ekvador’da yapılan 128’inci Genel Kurul
toplantısıyla ilgili bilgi vermek isteyen Erzurum Milletvekili Fazilet Dağcı
Çığlık’a aittir. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Erzurum Milletvekili Fazilet Dağcı Çığlık’ın,
Parlamentolararası Birliğin Ekvador’da yapılan 128’inci Genel Kurul
Toplantısına ilişkin gündem dışı konuşması
FAZİLET DAĞCI
ÇIĞLIK (Erzurum) – Sayın Başkan, Türkiye Büyük Millet Meclisinin değerli
üyeleri; Parlamentolararası Türk Grubu olarak PAB’ın 128’inci Genel Kuruluna
katılmak üzere gittiğimiz Ekvador’da bulunduğumuz temaslar ve çalışmalar
hakkında bilgi vermek üzere gündem dışı söz almış bulunuyorum. Bu vesileyle
sizleri saygıyla selamlıyorum.
PAB, bağımsız 159
ülkenin parlamentolarından oluşmaktadır. Ayrıca, Birleşmiş Milletlere paralel
olarak çalışan en eski uluslararası örgüttür. Bu çerçevede PAB, yılda 2 kez
düzenlenen genel kurullarında uluslararası gündemde yer alan güncel, siyasi ve
ekonomik meseleleri görüşmekte ve her genel kurul toplantısı sonunda da aldığı
kararları dünya kamuoyunun dikkatine sunmaktadır. 
Sayın Başkan,
değerli milletvekilleri; bildiğiniz üzere Suriye’de bir insanlık dramı
yaşanmaktadır. Bunun sonucunda milyonlarca masum insan yurtlarını terk ederek
komşu ülkelere sığınmaya çalışırken can güvenliği, açlık, susuzluk, barınma ve
salgın hastalık sorunlarıyla karşı karşıya bulunmaktadırlar. Bu nedenle,
Ekvador Genel Kurul toplantısının acil gündem maddesinde Suriyeli göçmenlerin durumunu
ele aldık. Amacımız, gün geçtikçe mağduriyetleri artan komşu ülkelerin yaşadığı
problemleri dünya kamuoyuna duyurmaktı; bununla birlikte, Genel Kurula katılan
parlamentoların aracılığıyla da hükûmetlerin üstlerine düşen insani sorumluluğu
hiç vakit kaybetmeden yerine getirmesi için çağrıda bulunmaktı. 
Genel Kurul
toplantısında yapılan görüşmeler sonucunda bir karar tasarısı hazırlanmak üzere
İngiltere, Ürdün, Fransa ve Meksika’yla birlikte Türkiye'nin de içinde
bulunduğu bir yazım komitesi oluşturuldu. Ben de bu yazım komitesinde
görevlendirildim. Komitede, Türkiye'nin mültecilere sağladığı yardımları
uluslararası topluma anlattım, bu konudaki hassasiyetlerimizin karara yansıması
için elimden gelen katkıyı sağlamaya çalıştım. Bu çalışmaların sonucunda PAB
Genel Kuruluna sunmak üzere bir karar tasarısı hazırladık. 
Sayın Başkan,
değerli milletvekilleri; PAB son on iki ay içerisinde aldığı bu ikinci
kararında Suriye’de süregiden şiddetin acilen son bulması için çağrıda
bulunmuştur. Kararda, Suriyeli 1 milyon mültecinin komşu ülkelere sığındığı
belirtilmiştir. Komşu ülkelerin yaşadığı organizasyon ve güvenlik sorunlarına
rağmen sınırları açık tutmalarının takdirle karşılandığı vurgulanmıştır.
Ayrıca, donör ülkelerin vadettiği 1,5 milyar dolar tutarındaki finansal
yükümlülüklerini bir an önce yerine getirmeleri çağrısında bulunulmuştur. Karar
tasarısı 1.250 parlamenter ile 121 ülkeden katılımın sağlandığı Ekvador Genel
Kurulunda oy çokluğuyla karara dönüştürülmüştür.
Sayın Başkan,
değerli milletvekilleri; “Amaçsız Büyümeden Amaçlı Gelişime, ‘Buen Vivir’, Yeni
Yaklaşımlar, Yeni Çözümler” teması altında dünyadaki politik, ekonomik ve
sosyal durum konusu Genel Kurulun ana gündem maddesi olarak görüşülmüştür.
İspanyolcada “buen vivir” iyi yaşam anlamına gelmekte olup genel felsefesi,
doğayla ve diğer insanlarla uyum içinde yaşamaktır. Bu konuda söz alan
parlamenterler ile interaktif bir görüş alışverişi sağlanmıştır. 
Azerbaycan, PAB
Genel Kurul toplantısını ilkbahar 2014’te Bakü’de yapmak üzere aday olmuştur.
Türkiye Büyük Millet Meclisi olarak Azeri heyetinin yaptığı lobi faaliyetlerine
gerekli olan destek verilmiştir. Desteğimiz PAB Başkanı ve PAB Genel
Sekreterine bir mektup ile de iletilmiştir. Yapılan çalışmalar sonucunda
130’uncu PAB Genel Kurulunun Azerbaycan’ın Bakü şehrinde yapılması kararı
alınmıştır. TBMM olarak bu sonuçtan memnuniyet duymaktayız. 
Ayrıca, başta
İngiltere, Fas, Azerbaycan ve Kuzey Kıbrıs Türk Cumhuriyeti olmak üzere ikili
görüşmelerde bulunduk. Bu görüşmelerde, Türkiye’nin gündeminde bulunan
uluslararası konularda muhataplarımıza görüşlerimizi ve önerilerimizi iletme
fırsatı bulduk.
Sayın Başkan,
değerli milletvekilleri; PAB Genel Kurulunun tarihi ve yeri bir yıl öncesinden
belirlenmektedir. Ancak yapılan son iki sonbahar genel kurul toplantıları
Kurban Bayramı’na denk gelmiştir. Bu nedenle, Müslüman toplumu için önemli olan
Kurban Bayramı ile PAB Genel Kurulu toplantılarının aynı tarihe gelmesini
eleştiren bir mektubu PAB Başkanı ve Genel Sekreterine göndermiştim. Ayrıca, bu
hususu, PAB içinde mevcut bulunan tüm İslam ülke parlamentolarına da bir mektup
ile bildirmiştim. Yaptığımız bu girişimlerin sonucunda, ekim ayında Cenevre’de
yapılacak Genel Kurulun tarihi bir hafta öne çekildi ve bundan sonra yapılacak
olan tüm toplantılara dinî bayramlar gözetilerek tarih belirlenmesi sağlandı.
Bu vesile ile
yüce Parlamentomuza çalışmalarımızı aktarmaktan memnuniyet duyduğumu belirtir,
aziz milletimizi saygıyla selamlarım. (AK PARTİ sıralarından alkışlar) 
BAŞKAN – Teşekkür
ediyorum. 
Gündem dışı ikinci
söz, Dünya Romanlar Günü münasebetiyle Roman vatandaşlarımızın sorunları ve
çözümü hakkında söz isteyen İstanbul Milletvekili Ferit Mevlüt Aslanoğlu’na
aittir. (CHP sıralarından alkışlar) 
2.- İstanbul Milletvekili Ferit Mevlüt Aslanoğlu’nun, Dünya
Romanlar Günü ve ülkemizde yaşayan Roman vatandaşlarımızın sorunları ile bu
sorunların çözümüne ilişkin gündem dışı konuşması
FERİT MEVLÜT
ASLANOĞLU (İstanbul) – Sayın Başkan, çok değerli milletvekilleri; “İlla da
Roman olsun, ister çamurdan…” Ne olursa olsun, o da Allah kuludur, o da
insandır. Biz Romanlar “İlle de Roman olsun.” diyoruz. Biz de Allah kuluyuz,
biz de insanız. (CHP sıralarından alkışlar) 
Değerli
milletvekilleri, bizler Balkanlardan göç etmişiz, Türkiye’nin her tarafına
ekmeğimizi kazanmak için gitmişiz. Genelde batıdayız. İzmir’den İstanbul’a
kadar olan coğrafi bölgede ekmeğimiz için yerleşmişiz. Ekmeğimizi sanatçılık
yaparak, enstrüman çalarak veya çiçekçilik yaparak,
gece sabahlara kadar veya sabahın dördünde kalkarak, çöplerden kâğıt toplayarak
ekmeğimizi kazanıyoruz. Biz onurumuzu istiyoruz. Biz Türkiye’nin onurlu
vatandaşlarıyız. Yıllardır, maalesef, devlet babanın hiçbir şefkati bize ışık
vermedi, devlet babanın şefkatiyle hep aramıza bulutlar girdi, görmedik. Şefkat
eli uzatılmadı. Yıllarca laflar konuşuldu. Her şey yapılmaya çalışıldı ama
sonunda bir hiç.
Evlerimiz yok,
çamurda yürüyoruz, çocuklarımız eğitimsiz, çocuklarımıza eğitim verilmiyor.
Bizler de istiyoruz ki çocuklarımıza iyi bir eğitim verilsin, bu ülkenin iyi
bir vatandaşı olsun bu çocuklarımız. Ama yıllardır ihmal edildik, yıllardır
taca atıldık. Ama bizler hiçbir zaman devletimize isyan etmedik, hep bağlı
kaldık ama cezasını hep çektik. Bizim de kabahatimiz var; gidip dertlerimizi
her yere onurluca anlatmakta biraz geç kaldık. İşsiziz. 
Biz bir şey
istemiyoruz, aş istiyoruz, ekmek istiyoruz, iş istiyoruz, iane istemiyoruz.
Devlet baba Türkiye’de herkese açtığı kapılardan bizi dışlayarak, bizi taca
atarak bir yerlere varamaz. Bizim de hakkımız, bizim de hakkımız aş, bizim de
hakkımız iş. Ama bizi müstakbel suçlu kimse göremez. Nereye gitsek itiliyoruz,
kimsenin itmeye hakkı yok. Biz de bu ülkenin vatandaşlarıyız, biz de bu ülkenin
en büyük vatandaşıyız. Sonuna kadar ülkemize bağlı kalacağız. Ancak bizi
itmeyin, bizi müstakbel suçlu görmeyin. 
Sorunlarımızla
kimse ilgilenmiyor. Birkaç belediye başkanımız var, onların önünde saygıyla
eğiliyorum; bunlar, her zaman özellikle Roman vatandaşlara kucaklarını açtılar;
ev yaptılar, aş vermeye çalıştılar, iş vermeye çalıştılar ama yetmiyor. Biz
Romanlar. Türkiye’de kendi kültürünü yaşayan, kendi kültürüne değer veren ama
kimseye zarar vermeyen bir yapıyız. Bizi iyi anlayın. Biz, sonuna kadar bir şey
istemiyoruz, onurla, şerefle eğitim istiyoruz. Bize de iş verin, biz de bu
ülkenin vatandaşıyız; bize de aş verin, biz de bu ülkenin vatandaşıyız. Bizi
kimse dışlamasın. Bizi, polis, gördüğü yerde müstakbel suçlu gibi yakalamasın.
Ne yapmışız, bu ülkeye zarar mı vermişiz, bu ülkenin kılına mı dokunmuşuz?
Türkiye Cumhuriyeti’nin bayrağı altında saygıyla yaşayan bir grubuz biz
Romanlar. 
Değerli
arkadaşlar, Dünya Romanlar Günü’ydü dün. Ben, tüm Roman vatandaşlarımızın Dünya
Romanlar Günü’nü kutluyorum. Yine diyorum: İlla da Roman olsun. (CHP
sıralarından alkışlar) Taştan olsun, çamurdan olsun ama onlar insan, onlara
insanca yaklaşın. 
Hepinize saygılar
sunarım. (CHP sıralarından alkışlar) 
BAŞKAN – Teşekkür
ediyorum. 
Gündem dışı
üçüncü söz, denizcilik sektörünün sorunları hakkında söz isteyen İstanbul
Milletvekili Durmuş Ali Torlak’a aittir. 
Buyurun. (MHP
sıralarından alkışlar) 
3.- İstanbul Milletvekili D. Ali Torlak’ın, denizcilik
sektörünün sorunlarına ilişkin gündem dışı konuşması
D. ALİ TORLAK
(İstanbul) – Sayın Başkan, değerli milletvekilleri; denizcilik sektörünün
sorunlarıyla ilgili gündem dışı söz almış bulunuyorum. Bu vesileyle yüce
heyetinizi saygılarımla selamlıyorum. 
Değerli
milletvekilleri, 2008 yılında başlayan küresel ekonomik krizden en çok
etkilenen sektörlerin başında denizcilik sektörünün geldiğini pek çok kez ifade
ettim. Bugün burada bir kez daha açıklamak zorunda kalıyorum. Aslında bu bir
açıklama değil, bu sektörün feryadıdır ancak başta Sayın Bakan olmak üzere, AKP
Hükûmeti bu feryadı duymak istememektedir. Tuzla’da 2008’den bu yana yaklaşık
40.bin kişi çalışırken bu sayı şu anda 3.500 kişiye kadar düşmüştür. Dünlerde
40 bin kişi, yan sanayisiyle birlikte değerlendirdiğinizde yaklaşık 300 bin
kişiye ekmek veren bir sektör bugün maalesef kapanma noktasına gelmiştir. 
Bugün Tuzla’da
tersanelerin çalışmıyor olmasından görülüyor ki AKP Hükûmeti ve Sayın Bakan
maalesef üzüntü duymamaktadır. Büyük bütçelerle yapılan yeni tersane
yatırımları yarım kalmıştır, mevcut tersanelerde on binlerce işçi, yetişmiş
personel sektör dışına çıkmıştır ve köyüne geri dönmüştür. Oysa kriz başladığında,
başında Hükûmet “Teğet geçecek.” söyleminden vazgeçseydi ve buna biraz da
tedbir alsaydı bugün tersanelerimiz bu durumda olmayacaktı. Kriz öncesi kredi
verebilmek için denizcilerin kapısından eksik olmayan bankalar, denizcilikten
kazandıklarını unutup mevcut kredileri geri çağırmak için birbirleriyle
yarışmasalardı bugün binlerce kişi işsiz kalmayacaktı, ekonomimiz bu derecede
sıkıntıya girmeyecekti.
Durum bizde
böyleyken dünya deniz ticaret filosu hükûmetlerin destek ve teşvikleriyle kriz
yıllarında da devam etmiştir. Bizde de AKP Hükûmeti her ne kadar söylemlerinde
“Üç tarafı denizlerle çevrili ülke sahibiyiz.” deseler de denize sırtını
dönmüşlerdir. Uzak Doğu ülkeleri, Çin başta olmak üzere Güney Kore, Vietnam,
Bangladeş gibi ülkeler denizcilik sektörünün devlet tarafından desteklenmeleri
ile ayakta kalmışlar ve dünya yeni gemi inşa pastasından çok büyük kısmını ele
geçirmişlerdir. Dünyanın en önemli denizcilik yayınlarından olan ShipYard
Monitor isimli derginin Ocak 2013’te yayımladığı son rapora göre, armatörler
geçen yıl gemi yatırımları için 1.087 adet gemi siparişi vermişlerdir. Bundan
bizim aldığımız pay yüzde 1’dir.
Değerli dostlar,
değerli milletvekilleri; yaklaşık beş yıldır denizcilik sektörüyle ilgili zaman
zaman bu kürsüden ve her platformdan derdimizi, sıkıntımızı anlatmaya
çalışıyoruz ama bir şeyi samimiyetimle söylemek isterim ki: Denizcilikten
sorumlu Sayın Bakan bu konuda, denizden sorumlu olmasına rağmen, yetkili
olmasına rağmen sınıfta kalmıştır. Bunu kendisi de kabul etmiştir çünkü müsteşarlık
olan Denizcilik Müsteşarlığını kapatıp bir genel müdürlük düzeyine
indirgemiştir ve dolayısıyla da bunu kendisi de kabul etmiştir. 
Dün, 57’nci
Hükûmete kızan Sayın Bakan, 57’nci Hükûmet döneminde tersanelerin çok zor
durumda olduğu günlerde 50 milyon TL gibi bir kredinin verilmesini sağlamış ve
insanların, tersanelerin ayağa kalkmasını, hayatını idame ettirmesini
sağlamışlardır ve bu kredilerin hepsinin geri dönüşleri olmuştur. 
Geçmişte ne
olmuşsa olmuş, bundan sonra ne yapabiliriz? Sayın Bakan, bunlarla ilgili
hazırlık yapmış mıdır? Bana göre hazırlık yapmamıştır. Peki, Sayın Bakan, hiç
mi iyi bir şey yapmamıştır? Sayın Bakan, iyi bir şey yapmıştır, o da şudur:
Yeni tersane alanları açmıştır ancak açtığı alanları da kendi yandaşlarına
tesis etmiştir. Dolayısıyla, bu yanlış devam etmiştir ve bugün Türkiye’deki
tersanelerin sadece ve sadece yandaşların dışında çalıştığını söylemek maalesef
mümkün değildir. 
Bugün ne
yapılabilir? Bugün şu yapılabilir: Dün, Kredi Garanti Fonu’ndan kredi
kullanılmasını sağlayan Sayın Bakana bu kredinin yanlış çıktığını ve bunun
kimseye faydasının olmayacağını söylediğimizde, Sayın Bakan “Kredibilitesi
olanlara biz kredi veriyoruz.” demiştir ve insanları sadece ve sadece kredibilitesi olanlara -sıkıntısı olanlara verilmemek üzere-
bir kredi tahsisi yapmıştır. Bu da sektörü zor durumda bırakmıştır. 
Sayın Bakan bir
şey yapmalı, tekrar kendisi bir ekip, bir komisyon oluşturmalı bununla ilgili,
denizcilik sektörünün mutlaka sorunlarını tespit etmelidir. Eğer bunu
yapmıyorsa, tersanelere bir can suyu veremeyecekse ve bununla ilgili bir
çalışma yapmayacaksa Sayın Bakan, bu tersaneleri kapatsın. Eğer bunu da
yapamıyorsa akil adamları devreye soksun, tersanelerle ilgili bir akil adamlar
heyeti oluştursun, bu sıkıntıları yerinde tespit etsinler ve gelsinler, Türkiye
Büyük Millet Meclisinde bu konuyu gündeme getirsinler diyor, hepinizi saygı ve
sevgiyle selamlıyorum. (MHP sıralarından alkışlar)
BAŞKAN – Teşekkür
ediyorum.
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Görüşmeleri izlemek üzere Genel Kurulu teşrif etmiş
bulunan İrlanda Parlamento milletvekilleri Dominic Hannigan, Ciaran Lynch ve
Gerald Nash’a Başkanlıkça "Hoş geldiniz." Denilmesi
BAŞKAN - Sayın
milletvekilleri, Parlamentolar Arası Değişim ve Diyalog Projesi çevresinde
Türkiye Büyük Millet Meclisinin davetlisi olarak ülkemizi ziyaret etmekte olan
İrlanda Parlamento milletvekilleri Sayın Dominic Hannigan, Sayın Ciaran Lynch
ve Sayın Gerald Nash şu anda Meclisimizi teşrif etmiş bulunuyorlar. Kendilerine
Meclisimiz adına “Hoş geldiniz.” diyorum. (Alkışlar) 
Gündeme
geçiyoruz. 
SEYFETTİN YILMAZ
(Adana) – Değerli Başkanım, söz istedim, söz!
BAŞKAN –
Başkanlığın Genel Kurula sunuşları vardır. 
SEYFETTİN YILMAZ
(Adana) – Söz istedim Sayın Başkan.
BAŞKAN – Meclis
araştırması açılmasına ilişkin üç önerge vardır, okutuyorum: 
B) Meclis Araştırması Önergeleri
1.- Bartın Milletvekili Muhammet Rıza Yalçınkaya ve 22
milletvekilinin, bilinçsiz tüketim ve israf konusunun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/573)
Türkiye Büyük
Millet Meclisi Başkanlığına
Tüm dünyanın
önemsediği, sıkıntı duyduğu ve çözüm bulmaya çalıştığı bilinçsiz tüketim ve
israf alışkanlığı Türkiye için de önemli bir boyuta ulaşmıştır. Türkiye
İstatistik Kurumu Başkanlığı verilerine göre, 12 milyon 751 bin yoksulun
bulunduğu Türkiye’de ciddi bir şekilde israf söz konusudur. Beslenme, sağlık,
eğitim, barınma vs. harcamalarımızı doğru olarak yönlendiremememiz nedeniyle
Türkiye’de bir yılda yaklaşık 300 milyar doların israf olduğu belirtilmektedir.
Ülke kaynaklarının heba olduğu böylesi önemli konuda Hükûmetin gerekli
çalışmaları ve araştırmaları yaparak acilen önlem alması gerekmektedir.
Türkiye’de oldukça büyük rakamlara ulaşan yoksul sayısını azaltabilmek için
herkesin üzerine düşen görevi en iyi şekilde yerine getirmesi, israfın
önlenmesi, tasarruf bilincinin ülkemizde yerleştirilmesi gerekmektedir.
Türkiye’de farkında olarak veya olmayarak kamu kuruluşlarında, özel sektörde ve
kişisel olarak büyük savurganlıklar yapılmakta ve ülke kaynakları heba
olmaktadır. Beslenme, sağlık, eğitim, barınma vs. harcamalarımızı tasarruflu
bir şekilde, doğru uygulayamadığımız için Türkiye’de israfın yaklaşık 300
milyar dolara yaklaştığı yapılan araştırmalarla belirlenmiştir.
Türkiye'nin
enerji, tarım, gıda, su ve ilaç gibi en temel alanlardaki savurganlığına
yönelik araştırmaların yapılarak çözüm önerileri üretilmesi ve gerekli
önlemlerin alınması gerekmektedir.
Bu konuda bazı
sivil toplum kuruluşlarının çalışmaları ve çözüm önerileri bulunmaktadır. Ülke
olarak bu çalışmaları da iyi bir şekilde değerlendirerek dikkate almamız
gerekmektedir.
Yapılan araştırmalar günde yaklaşık 6 milyon adet ekmeğin israf
olduğunu, bu israfın yıllık 450 bin ton buğdaya eşit olduğunu ve ekonomimize
900 milyon TL civarında kayıp sağladığını açıklamakta, israf edilen suyun mali
boyutunun ise 3 milyar lira, yıllık enerji kaybının yaklaşık 17 milyar lira,
ilaçtaki kaybın 500 milyon dolar olduğu raporlarda belirtilmektedir. Böylesi önemli konuda akılcı çözüm arayışları içerisine girmiş
olan Avrupa ülkeleri de yiyeceklerin çöpe atılmasının önlenmesi ya da geri
dönüşüm işleminin hızlandırılması amacıyla proje arayışına girmiştir. Dünya da
yılda yaklaşık 10 milyon insanın açlık ve yetersiz beslenmeden öldüğü buna
karşın 1 milyar 300 milyon ton yiyeceğin çöpe gittiği yapılan araştırmalarda
belirtilmektedir.
Dünyada 800
milyondan fazla kişi kronik olarak açlık çekmektedir. Her beş saniyede bir
çocuk açlığa bağlı nedenlerle yaşamını yitirmektedir. Açlığa bağlı sorunlar
nedeniyle hayatını kaybedenlerin sayısı savaşta ölenlerden fazladır. Gelişmiş
ülkelerde yılda 220 milyon ton yenebilir ürün heba edilmektedir. Bu miktar
neredeyse Afrika ülkelerinin yıllık toplam gıda üretimine denk gelmektedir.
Dünyada açlık
istatistiklerine ilişkin verilere baktığımızda Türkiye'nin de bu konuda radikal
kararları bir an önce almasının gerekli olduğu ortaya çıkmaktadır. Gelecek
nesillere de doğru tüketim bilincinin kazandırılması açısından konunun önemi
büyüktür.
Yukarıda kısaca
özetlenen nedenlerle; Türkiye’de israfın önlenmesine yönelik araştırmaların
yapılarak bir an önce gerekli önlemlerin alınması amacıyla TBMM İçtüzüğü’nün
104 ve 105’inci maddeleri ile Anayasanın 98’inci maddesi gereğince "Meclis
Araştırması" açılmasını arz ederim. 13.02.2012
1) Muhammet Rıza Yalçınkaya (Bartın)
2) Ali Sarıbaş  (Çanakkale)
3) Namık Havutça  (Balıkesir)
4) Haydar Akar  (Kocaeli)
5) Mehmet Hilal Kaplan  (Kocaeli)
6) Ahmet İhsan Kalkavan  (Samsun)
7) Ayşe Nedret Akova  (Balıkesir)
8) İhsan Özkes  (İstanbul)
9) Bülent Tezcan  (Aydın)
10) Ali İhsan Köktürk  (Zonguldak)
11) Aylin Nazlıaka  (Ankara)
12) Celal Dinçer  (İstanbul)
13) Erdal Aksünger  (İzmir)
14) Tolga Çandar  (Muğla)
15) Emre Köprülü  (Tekirdağ)
16 Mehmet S. Kesimoğlu  (Kırklareli)
17) Mustafa Serdar Soydan  (Çanakkale)
18) Hasan Akgöl  (Hatay)
19) Kemal Değirmendereli  (Edirne)
20) Hurşit Güneş  (Kocaeli)
21) Mehmet Şevki Kulkuloğlu  (Kayseri)
22) Osman Aydın  (Aydın)
23) Recep Gürkan  (Edirne)
2.- İstanbul Milletvekili Umut Oran ve 21 milletvekilinin,
merkezî yönetim ile yerel yönetimler arasındaki koordinasyonun, ortak çalışma
ve uyumun denetlenmesi ile bu uyumun önündeki engellerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/574)
Türkiye Büyük
Millet Meclisi Başkanlığına
Yerel yönetimler,
yerel seçimler sonucunda halkın iradesiyle belirlenen, demokratik bir toplumun
temel organları olduğu gibi, kamu hizmetlerinin yerinden halka sunulması noktasında
da çok büyük bir öneme sahiptir.
Ülkemizde her
düzeyde bulunan yerel yönetimlerin, etkin, verimli ve yapıcı bir şekilde
çalışması ise merkezî yönetimin sorumluluk alanındadır. Demokratik bir toplumda
merkezî yönetimler, yerel yönetimlerin olanaklarını arttırmalı, hiçbir ayrım
yapmaksızın yerel yönetimlerin ihtiyaçlarını karşılamalı ve nihayetinde de
halka hizmetin etkin bir şekilde ulaşması için çalışmalıdır.
Bu açıdan,
partizan tavırlarla, siyasi görüş, inanç ayrımı yapılarak belirli yerel
yönetimlerin sürekli bir şekilde merkezî yönetim baskısı altına alınması,
ihtiyacı bulunan kaynaklara erişiminin engellenmesi, yerel yönetimin
çalışmasını engelleyecek seviyede soruşturma, denetim ve diğer uygulamalara
maruz kalması kabul edilemez. Çünkü, burada cezalandırılan ne yerel yönetim ne de
yöneticinin mensubu bulunduğu partidir, burada cezalandırılan ihtiyacı olan
hizmetlere ulaşamayan halktır, toplumun bütün kesimleridir.
Demokratik bir
ülkede temel bir ilke olması gereken bu düşüncenin aksine olaylar yaşandığına
halkımız şahit olmaktadır. Kamuoyuna yansıyan onlarca haberde muhalif partilere
mensup seçilmiş yöneticilerin onlarca soruşturma geçirdiği, çalışma
koşullarının engellendiği, en ufak bir kaynak ihtiyacının bile sağlanmadığı
yönünde bilgiler vardır.
Bu sebeple,
merkezî yönetim ile yerel yönetimler arasındaki koordinasyonun, ortak çalışma
ve uyumun denetlenmesi, bu uyumun önündeki engellerin tespiti amacıyla,
Anayasa'nın 98 ve Türkiye Büyük Millet Meclisi İçtüzüğü’nün 104 ve 105’inci
maddeleri gereğince Meclis araştırılması açılmasını saygılarımla arz ederim.
1) Umut Oran  (İstanbul)

2) Hurşit Güneş  (Kocaeli)
3) Aylin Nazlıaka  (Ankara)
4) Emre Köprülü  (Tekirdağ)
5) Celal Dinçer  (İstanbul)
6) Erdal Aksünger  (İzmir)
7) Levent Gök  (Ankara)
8) Ahmet İhsan Kalkavan  (Samsun)
9) Recep Gürkan  (Edirne)
10) Mustafa Serdar Soydan  (Çanakkale)
11) Ali İhsan Köktürk  (Zonguldak)
12) Tolga Çandar  (Muğla)
13) Mehmet S. Kesimoğlu  (Kırklareli)
14) Hasan Akgöl  (Hatay)
15) Kemal Değirmendereli  (Edirne)
16) Mehmet Şevki Kulkuloğlu  (Kayseri)
17) Haydar Akar  (Kocaeli)
18) Osman Aydın  (Aydın)
19) Ayşe Nedret Akova  (Balıkesir)
20) Musa Çam  (İzmir)
21) Nurettin Demir  (Muğla)
22) Selahattin
Karaahmetoğlu  (Giresun)
3.- Bingöl Milletvekili İdris Baluken ve 21
milletvekilinin, Bingöl’deki bir jeotermal su kaynağının özelleştirilmesi
işleminin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/575)
Türkiye Büyük
Millet Meclisi Başkanlığına
Aşağıda sıralanan
durumlar: Doğal kaynak zenginliklerimizden biri olan, termal su kaynakları
kapsamına giren Bingöl ilimiz Karlıova ilçesi Hacılar köyünde bulunan termal su
kaynağına ilişkindir. 
Bu termal kaynak
su 500 metre derinde, 70 derece sıcaklığa sahip ve saniyede 30-35 litre
akışkanlığa sahiptir. Söz konusu bu termal suyun kamu yararına
değerlendirilmesi ile ilgili olarak özelleştirme kararı ihale değerlendirmesi,
ihale süreci ve kamuya sağladığı gelir bakımından ciddi sıkıntılar
barındırmaktadır. Termal suyun kamuya olan sadece sondaj bedeli bile
özelleştirme sürecinde karşılanamamıştır. Dolayısıyla, bu süreç tüm Bingöl
kamuoyunda infiale yol açmıştır. Hacılar köyümüzdeki termal suyun bulunup ihale
edilmesine kadarki sürecin incelenmesi; bu süreçte halkın ve kamu yararının
araştırılması amacıyla Anayasa'nın 98, TBMM İçtüzüğü 'nün 104 ve 105’inci
maddeleri gereğince araştırma komisyonu kurulmasını talep ediyoruz.
Gerekçe:
Hacılar köyündeki
özelleştirilen termal kaynak suyu ilimizin bir diğer bölgesindeki Hamamlar
mevkisinde bulunan ve termal kaplıcada kullanılan kaynak suyunun işletme
hakkını kullanan, sahibi ve yönetim kurulu başkanlığı aynı kişi tarafından
yürütülen Özyapıcılar Ltd. Şti'ne verilmiştir. Bu kaynak suların Özyapıcılar
Ltd. Şti'ne ihale edilmiş olması, 4046 sayılı Özelleştirme Uygulamaları
Kanunu’nda bulunan ve kaynak suların tek elde toplanmasının önlenmesini öngören
madde 2 (d) bendindeki yasaklı duruma aykırılık teşkil etmektedir. Hacılar
köyümüzde bulunan termal kaynak suyun ihaleye çıkarılması sürecinden ihale
sonucunun belirlenmesi sürecine kadar gelişen zamanda 4046 sayılı Özelleştirme
Uygulamaları Hakkında Kanun’un madde 2 (ı) bendindeki aleniyet kuralına
aykırılık teşkil etmesi, şöyle ki; ihalenin Bingöl kamuoyuna ilanının, ihale
bedelinin, ihaleye kaç firmanın katıldığının, termal kaynak suyu bulunurken
ödenen maliyetin belli olmaması, ihalenin kamusal anlamda fayda maliyet
analizinin yapılmamış olması, ihale edilen şirketin tekelleştirme yasağına uygunluğunun denetlenmesi durumu
gerekmektedir. Hacılar köyümüzde bulunan termal kaynak suyun işletmesini
alan şirketin ödediği bedel, 4046 sayılı Özelleştirme Uygulamaları Hakkında
Kanun’un madde 13 (b) bendindeki millî yararın korunması ilkesine aykırılık
teşkil etme durumunun problemli olduğu net bir şekilde ortadadır. Hacılar
köyümüzdeki termal kaynak suyunun 4046 sayılı… Özelleştirmeye hazırlanma
sürecine ilişkin yapılan hazırlıkların ne aşamalar kaydettiğinin incelenmesi ve
termal suyun özelleştirilmesinden elde edilen meblağdan Hacılar köyü Karlıova
ilçesi ve Bingöl ilinde ikamet eden veya faaliyet gösteren kişi ve kurumların
yararlanamaması il kaynaklarının kullanımına ilişkin toplumsal bir duyarlılık
yaratmıştır. Bu duyarlılığın karşılanması gereklidir. Söz konusu termal su
kaynağının 470 bin dolara ihale edilmesi ve bu bedelin ödeme takvimi bu termal
suda bulunan miktar üzerinden değerlendirildiğinde, termal olmayan doğal kaynak
içme suyu piyasa fiyatı üzerinden hesaplanması bile 470 bin dolardan daha
yüksek bir meblağ ortaya çıkarmaktadır. Bu durumun; kalkınma ihtiyacı olan
ilimizin kaynaklarının belirlenip kamu yararına kullandırılması hayata
geçirilmelidir. AK PARTİ Bingöl Milletvekilinin seçim sürecinde,
ki termal su kaynağının kamusal yatırım yoluyla milyon dolarlık maddi getiri ve
yüksek istihdam yaratması beyanlarının bulunması ve bu termal suyun sera,
ısıtma ile tarımcılık alanında da kullanılacağına dair proje çalışmalarının
yapıldığının ifadesi belirtilmesine karşın sürecin özelleştirme yoluyla
yürütülmesinin yarattığı tahribat kamusal hayatta önemli yer tutmaktadır. 
Yine aynı
şekilde, Bingöl eski Valisi İrfan Balkanlıoğlu'nun termal kaynak suya ilişkin
yatırıma hazırlandığını ve çokça yatırım alanında milyonlarca dolar getiri elde
edilebilecek şekilde kullanılabileceğini belirtir açıklamalarının yarattığı
kalkınma umudu hâlâ bir müdahale sonucu yeşerecek gibi durmaktadır. 
Son olarak ise
MTA'nın sondaj çalışmalarının yüklendiği maliyet ve burada ödenen maliyetin
vatandaşlarımızın ödediği vergilerden karşılanması, beraberinde söz konusu
maliyetin meblağıyla ilgili kuşkuları uyandırmaktadır. 
Tüm bunların
araştırılması amacıyla Meclis araştırması açılması gerekmektedir.
1) İdris Baluken  (Bingöl)
2) Pervin Buldan  (İğdır)
3) Hasip Kaplan  (Şırnak)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat  (Batman)
8) Hüsamettin Zenderlioğlu  (Bitlis)
9) Emine Ayna  (Diyarbakır)
10) Nursel Aydoğan  (Diyarbakır)
11) Altan Tan  (Diyarbakır)
12) Adil Kurt  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel  (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik  (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer  (Van)
BAŞKAN –
Bilgilerinize sunulmuştur. Önergeler gündemdeki yerlerini alacak ve Meclis
araştırması açılıp açılmaması konusundaki görüşmeler sırası geldiğinde
yapılacaktır.
Türkiye Büyük
Millet Meclisi Başkanlığının bir tezkeresi vardır, okutup oylarınıza sunacağım.
C) Tezkereler
1.- Türkiye Büyük Millet Meclisi
Başkanlığının, Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Üyesi ve Bolu Milletvekili Ali Ercoşkun’un, Avrupa Birliği Konseyi
İrlanda Başkanlığı tarafından 28-29 Nisan 2013 tarihlerinde İrlanda'nın
başkenti Dublin'de düzenlenecek olan Parlamento İstihdam, Girişim, Yenilik ve
Sosyal İşler Komisyonları Başkanları Toplantısına katılmasına ilişkin tezkeresi
(3/1202)
Türkiye Büyük
Millet Meclisi Genel Kuruluna
Avrupa Birliği
Konseyi İrlanda Başkanlığı tarafından 28-29 Nisan 2013 tarihlerinde İrlanda'nın
başkenti Dublin'de düzenlenecek olan Parlamento İstihdam, Girişim, Yenilik ve
Sosyal İşler Komisyonları Başkanları Toplantısına, Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Üyesi ve Bolu Milletvekili Ali
Erçoşkun’un katılması hususu, 28/3/1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun'un 9'uncu maddesi uyarınca Genel Kurulun tasviplerine sunulur.
 08/04/2013
 Sadık
Yakut
 Türkiye
Büyük Millet Meclisi 
 Başkanı
Vekili
BAŞKAN –
Oylarınıza sunuyorum: Kabul edenler... Kabul etmeyenler... Kabul edilmiştir. 
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Okutuyorum:
V.- ÖNERİLER
A) Siyasi Parti Grubu Önerileri
1.- CHP Grubunun, toplantı ve gösteri yürüyüşü hakkını
kullananlara karşı kolluk kuvvetlerinin orantısız güç kullanımının nedenlerinin
araştırılarak alınması gereken önlemlerin belirlenmesi amacıyla verilmiş olan
(10/381) esas numaralı Meclis Araştırması Önergesi’nin görüşmesinin Genel
Kurulun 9 Nisan 2013 Salı günkü birleşiminde yapılmasına ilişkin önerisi 
 09/04/2013
Türkiye Büyük Millet Meclisi Başkanlığına
Danışma Kurulu, 09/04/2013 Salı günü
(Bugün) toplanamadığından, grubumuzun aşağıdaki önerisinin, İç Tüzük’ün 19’
uncu maddesi gereğince Genel Kurulun onayına sunulmasını saygılarımla arz
ederim.
 Muharrem
İnce
 Yalova
 Grup
Başkan Vekili
Öneri:
Türkiye Büyük
Millet Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan (toplantı ve gösteri yürüyüşü hakkını
kullananlara karşı kolluk kuvvetlerinin orantısız güç kullanımının nedenlerinin
araştırılarak alınması gereken önlemlerin belirlenmesi amacıyla verilmiş olan)
10/381 esas numaralı Meclis Araştırma Önergesinin görüşmesinin, Genel Kurulun 09/04/2013 Salı günkü (Bugün) birleşiminde yapılması
önerilmiştir.
BAŞKAN – Cumhuriyet Halk Partisi grup önerisi lehinde söz isteyen
Muharrem İnce, Yalova Milletvekili. (CHP sıralarından
alkışlar) 
MUHARREM İNCE
(Yalova) – Teşekkür ederim. 
Sayın Başkan,
sayın milletvekilleri; hepinizi saygıyla selamlıyorum. 
Sokakta şiddet, okulda şiddet, ailede şiddet, mahkemede şiddet,
Silivri’de şiddet, Mecliste şiddet. Her yanımız
şiddet oldu, gaz oldu, tazyikli su oldu, cop oldu. Dün yaşadıklarımı sizlerle
paylaşmak istiyorum ve bilgi kirliliğini önlemek istiyorum. 
Sayın
milletvekilleri, 45 milletvekili arkadaşımızla Silivri’ye gittik. Biz o
mahkemelerin siyasi mahkemeler olduğunu düşünüyoruz, buna inanıyoruz; orada
hukuk olmadığını, adalet olmadığını, yargılama olmadığını, “mahkemecilik”
oynandığını söylüyoruz ve yasamanın bir üyesi olarak nasıl ki yargıçlar Türk
milleti adına yargılama yapıyorsa biz de Türk milletini temsil ediyoruz.
Anayasa’nın 80’inci maddesi net, milletvekili kendisini seçenlerin ya da
seçildiği bölgenin değil, bütün milletin temsilcisidir, diyor. Biz bu
gerekçelerle oraya gittik. Olağanüstü güvenlik önlemlerini anlayabilirim, hiçbir
itirazım yok; abartılmış olabilir, insanı tahrik ediyor olabilir, bütün bunlara
rağmen biz 45 milletvekili arkadaşımla salona girdik. Salonun girişinde, tam
karşıda mahkeme başkanlık divanı, sağ taraf avukatlara ayrılmış, sol taraftaki
masaların not tutulacağı yerler de boş tutulmuş, jandarma orayı kesmiş, hemen
girişteki sol köşede milletvekilleriyle, basın mensupları kucak kucağa yani 40
sandalye varsa 70 kişi orada. 
Şimdi,
bağırıyoruz, daha duruşmaya geçmemiş, diyoruz ki: “Sayın Yargıç, Sayın Başkan,
burasını niye boş tutuyorsun?” Basın mensupları diyor ki: “Biz not almak
istiyoruz, orada masalar var, orada rahat çalışabiliriz.” Biz de diyoruz ki:
”Biz de milletvekiliyiz, bak, yarın Genel Kurulda bunları anlatacağız, not
almamız lazım, orada boş duruyor o sandalyeler”. “Bu sefere mahsus böyle
olacak.” diyor. “Ya, neden böyle olsun?” “Ben böyle istedim.” diyor. Bu, keyfî
bir yargılamadır. 
Ara verdi, ara
verdikten sonra bizleri davet etti mahkeme heyeti. Ben, Genel Başkan
Yardımcımız Sayın Bülent Tezcan ve Genel Başkan Yardımcımız Sayın Umut Oran’la
birlikte mahkeme heyetinin yanına gittik. Konuşmalarımız şu şekilde geçti:
“Sayın Yargıç, ben hukuk tahsili yapmadım ama bu mahkemede adalet olmadığını
görmek için hukukçu olmaya gerek yok çünkü karga sesiyle bülbül sesini ayırt
etmek için müzisyen olmaya gerek yok.” dedim. Yanlış yaptıklarını, neden
milletvekillerine kötü davranıldığını, neden milletvekillerinin o sıralara
oturtulmadığını, basın mensuplarının niye oturtulmadığını anlattım. Gayet
sevecen bir ifadeyle, yüzlerine de söylediğim için burada söylüyorum, basın
açıklamasında da söyledim, “İleride
sizin çocuklarınız sokağa çıkamayacak.” dedim. Bu bir tehdit değildir. Bu bir
geleceğe ait öngörüdür. Salim Başol’u da örnek verdim, Menderes’i idam edeni
örnek verdim, dedim ki: “İleride sizin çocuklarınız bu verdiğiniz karadan
utanacaklar. Benim babam, benim dedem şu kararı vermişti, Silivri’de haksız,
hukuksuz davranmıştı, keyfî davranmıştı…” Bu bir tehdit değil ki. Aa bir
çıktık, Bülent Arınç’ın açıklaması: “Muharrem İnce örgüt elebaşısı gibi.”;
Bekir Bozdağ: “Eşkıyalık.”; Sadullah Ergin: “Yargıya, mahkemeye baskın.”;
Başbakan: “Yargı gereğini yapacak. Konu Meclise geldiğinde de biz gereğini
yapacağız.”
Başbakana Cem
Karaca’nın bir şarkısıyla anlatayım: Namus belasına gardaş, yattığımız zindan
bizim, hiç merak etmeyin. Yani biz senin belana gider Silivri’de de yatarız.
Korkacak hâlimiz falan yok. 
Başbakanın bu
tavrı yargıya talimattır. Yargıya talimat veriyor Başbakan, diyor ki: “Bak, o
CHP milletvekilleri var ya, sen gereğini yap, Genel Kurula geldiğinde ben
onların dokunulmazlıklarını kaldırırım.” Aynı resti BDP’lilere de çekmişti. Ne
oldu? Niye yapamadın? Senin dokunulmazlığın senin olsun, Cumhuriyet Halk
Partisinin 134 milletvekilinin 134’ünün de dokunulmazlığını kaldırın. Size söz
veriyoruz, biz hepimiz oy vereceğiz. (CHP sıralarından alkışlar) Gelin
kaldırın.
Biz yargıya
hakaret etmişiz, yargıya baskın yapmışız. Yargıya hakaretin kralını bilir
Başbakan, kralını. Bakın, ben size bir örnek anlatayım. Ben hayatımda hiç
yargıca, savcıya, mahkemeye hakaretten ceza almadım. Ama Başbakan 89
seçimlerinde Beyoğlu Belediye Başkan adayıydı. 89 seçimlerinde Beyoğlu Belediye
Başkan adayıyken seçilemedi. O seçilememenin üzüntüsüyle görevli yargıca
hakaret ettiği gerekçesiyle on ay hapis cezasına çarptırıldı ve bu ceza paraya
çevrildi. Yani ne çabuk unuttun o günleri? Sayın yargıçlarda, o mahkemenin
sayın üyelerinde birazcık vicdan varsa, birazcık, şu kadarcık vicdan varsa, o
arka odada onlarla birlikte partinin üç yöneticisi olarak, iki genel başkan
yardımcımızla birlikte nasıl konuştuğumuzu, ne konuştuğumuzu çok iyi
anlatacaklardır. Eğer onlarda vicdan varsa çıkar açıklama yaparlar. Bana
söylediğini söylüyorum, dedim ki: “Milletvekillerini ayakta, bu şekilde
muamemeleye tabi tutamazsınız.” Bana dediği şey: “Duruşma başlamadan önce sizi
arayacağım. Mahkeme heyeti olarak kararımızı vereceğiz.” Hatta hatta “Oraya
aldığımızda, milletvekilleriyle bir taşkınlık olur mu? Yakın olacaklar, olur
mu?” dedi. “Ben, partinin Parlamentodaki, Genel Başkanımızın temsilcisiyim. Ben
arkadaşlarım adına size söz veriyorum, en ufak bir şey olmaz, siz hiç merak
etmeyin.” dedim. Hatta “Biz, dışarıdaki
insanların taşkınlık yapanları varsa onları da yatıştırırız.” dedik. Hatta
bizden subaylar yardım istedi. Genel Başkan Yardımcımız Umut Oran’ı aradılar,
yardım istediler. Biz de gittik “Yardıma hazırız.” dedik. Bu, doğru bir şey
değil. Bu, doğru değil. Kimse yargıya talimat veremez, yargınızdan da korkumuz
falan yok, bunu da böyle bilin. (CHP sıralarından alkışlar) Kimseden korkumuz
yok bizim. Allah’tan başka kimseden korkmayız biz, biz bir tek Allah’tan
korkarız. Bakın, siz, tabii, Allah’tan değil Amerika’dan daha çok korkarsınız. 
MAHİR ÜNAL
(Kahramanmaraş) – Buna “zeytinyağı gibi üste çıkmak” denir.
MUHARREM İNCE
(Devamla) – Değerli arkadaşlarım, Bülent Arınç diyor ki: “Bu örgütün elebaşısı
Muharrem İnce’ydi.” Bak, dün basın toplantısında söylediğimi, Meclisin
tutanaklarına geçsin diye söylüyorum. Abdullah Öcalan’ı, geçenlerde,
tanımlarken “Ya, namazında niyazında birisidir.” dedi. Hatta yetmedi, devletin
bürokratına da talimat verdi, o da “Doğru, şahitlik ederim.” dedi. Bülent Arınç
beni elebaşı yapmak istiyorsa çocukluğuma kadar bir araştırsın, buna benzer bir
şey bulacaktır diye düşünüyorum. Biraz araştırmasını teklif ediyorum kendisine.
İHSAN ŞENER
(Ordu) – Sonradan mı böyle oldun? 
MUHARREM İNCE
(Devamla) – Şimdi, yine, bir bakın, başka bir şey daha söyleyeyim size. Bugün
yine bir uyanıklık yapıyorsunuz, onu açıklayacağız biraz sonra. Biz bir önerge
veriyoruz, siz bir önerge veriyorsunuz. Taban tabana zıt önergeler. Şimdi
ikisini burada birleştirip, aklınız sıra, bize gol atmaya çalışıyorsunuz. Bunu
anlatacağım ama bu sizin zaten yapınızda var. 
10 Kasım 2009,
Suat Kılıç bu kürsüye çıktı -Sayın Mesut Yılmaz da milletvekili olarak arkada
oturuyor- dedi ki: “Siz bu ülkenin kaynaklarını nasıl peşkeş çektiniz?” Sayın
Mesut Yılmaz da geldi, dedi ki: “Ne peşkeş çektiysek çık, o kapalı tutanakları
açıkla.” Siz burada rest çektiniz “Milletin paralarını yedi bu Hükûmet.” diye,
Mesut Yılmaz size rest çekince kendi önergenizden tornistan yaptınız, burada,
geldiniz “hayır” oyu kullandınız. O dönem milletvekilleri, geçen dönem
milletvekilleri bunu çok iyi bilir. Siz kendi önergenize “ret” oyu vermeye
alışkınsınız ama bizim önergemizde siz diyorsunuz ki: “Çözüm sürecine ilişkin.”
Bizim önergemiz öyle bir şey demiyor. Neyse, biraz sonra bunu konuşacağız ama
bizim yargıya talimat veren bir Hükûmetten de, ondan talimat alan yargıdan da,
hiç kimseden korkumuz yok. Bunun böyle bilinmesini istiyorum. 
Yüce Meclise
saygılar sunuyorum. (CHP sıralarından alkışlar)
BAŞKAN – Teşekkür
ediyorum.
Cumhuriyet Halk Partisi grup önerisi aleyhinde söz isteyen Oğuz
Kağan Köksal, Kırıkkale Milletvekili. (AK PARTİ
sıralarından alkışlar)
OĞUZ KAĞAN KÖKSAL
(Kırıkkale) – Sayın Başkanım, değerli milletvekilleri; sözlerime başlarken
hepinizi saygıyla selamlıyorum ve Cumhuriyet Halk Partisi grup önerisinin
aleyhinde söz almış bulunuyorum.
Değerli
milletvekilleri, bildiğiniz gibi, Anayasa’mız, toplantı ve gösteri
yürüyüşlerini teminat altına almıştır. Anayasa’mızın 34’üncü maddesinde bu
teminat altındadır. Sadece Anayasa’mız değil, 2911 sayılı Toplantı ve Gösteri
Yürüyüşleri Kanunu da bu toplantı ve gösterilerin nasıl yapılacağını
planlayarak o şekilde ilan etmiş ve bu kanuna bağlı olarak da hazırlanan
tüzükler ve yönetmelikler toplantı ve gösteri yürüyüşlerinin ne şekilde
olduğunu anlatmıştır.
Baktığımızda,
evet, toplantı ve gösteriler anayasal teminat altındadır, hiçbir yerden izin
alınmadan bu yapılır ama yapılırken bazı şartları var, biraz sonra oraya
geleceğim. Ama özellikle, ben AK PARTİ olarak düşüncemizi burada bir kere daha
anlatmak istiyorum. AK PARTİ kendi felsefesinde zaten “Ne kadar çok demokrasi,
ne kadar çok hak.” onunla ilgili bir felsefe çizmiş ve onu uygulamaya
çalışmaktadır. Bu çalışmanın içerisinde, kurduğu bütün hükûmetlerde de yasal
hakları, anayasal hakları teminat altına alacak çalışmalar yapmıştır, şu andaki
çalışmaların özünde de gene bu vardır. Bu noktadan baktığımızda, bir kimse AK
PARTİ’yi demokrasiye, haklara ve kanunlara uygun hareket etmemekle suçlarsa
yanlış bir suçlama yapmış olur. Ben bu noktaya değindikten sonra tekrar 2911
sayılı Kanun’a geleceğim.
Başta da
söylediğim gibi, mutlaka, bu kanunda izin alınmadan toplantı ve gösteri
yürüyüşü yapma hakkı var ancak, kanunun ilgili maddelerine baktığımız zaman, bu
hakkı kullanmak için bazı şartlar var. Bu şartların başında, işte, toplantı ve
gösteri yürüyüşünün belirtilen yerde, verilen saatte yapılması bir esas. Gene,
teknik olarak, toplantı ve gösteri yürüyüşlerinin yapılmasında gerekli
heyetlerin imzaları, hepsi bir araya gelmesi lazım ki toplantı ve gösteri
yürüyüşü olsun. 
Toplantı, gösteri
yürüyüşleri noktasında güvenlik kuvvetlerine atfedilen suçlamada Cumhuriyet Halk
Partisinin verdiği grup önerisinde güvenlik güçlerimizin orantısız güç
kullandığı şeklinde bir iddia var. Her ne kadar Sayın Muharrem İnce o şeyin
dışında birtakım şeyler söylemişse de aslında verilen önergede güvenlik
güçlerinin orantısız güç kullandığı şeklinde bir şey olduğu için ben kendisinin
konuşmasının değil de verilen önerge üzerinde konuşmak istiyorum. Çünkü onun
diğer söylediği şeyler, zannediyorum, biraz sonra zaten düzeltilecek ama şunu
ifade edeyim: Belki Sayın Başbakanımızın o, hâkimler veya hukukla ilgili,
mahkemelerle ilgili sözünü çok iyi dinlememiş, o sözde şu var: “Mutlaka
memlekette hâkimler vardır, gereğini yapacaktır.” anlamında, her vatandaşımızın
söyleyebileceği bir sözdür.
Değerli
milletvekilleri, 2911 sayılı Kanun’a baktığımızda -aynı kanunun 9’uncu, 10’uncu
maddelerinde şekil şartı- diyor ki: “Genel yollar, mabetler ve buna benzer
özellikle şehirler arası yollarda toplantı ve gösteri
yürüyüşleri yapılamaz, silah kullanılamaz ve konusu kanunsuz hâle düştüğü zaman
da güvenlik güçlerinin bu toplantı ve gösteri yürüyüşlerini mutlaka dağıtma
mecburiyeti vardır, bunu yapmak zorundadır.” Olaya tam tersinden bakarsak,
aslında toplantı ve gösteri yürüyüşlerindeki… Yirmi sene valilik, dört sene de
emniyet genel müdürlüğü yapmış bir insan olarak pek çok toplantı, gösteri
yürüyüşlerinin tedbirini aldım. Oradaki alınan tedbirlerin birinci amacı toplantı, ve gösteri yürüyüşleri hakkını kullanan insanların
hakkını tam manasıyla kullanması adına polis teşkilatı veya jandarma oradadır
yani özellikle onların bu anayasal haklarının yerine getirilmesi için orada.
Ha, daha sonradan artık kanunsuz noktaya geldiği zaman, tabii ki anayasal hakkı
değil, bundan sonra dağıtma, bu sefer de polisin veya jandarmanın oradaki
görevi ortaya çıkıyor ki onlar da tabii ki görevini yapacaklar. 
Tabii bu görevi
yaparken orantısız güç iddiaları hep olagelmiştir çünkü bir tarafta kanunsuz
hâle dönüşmüş bir eylem var ve o kanunsuz hâle dönüşmüş eyleme de müdahale eden
bir güvenlik gücü var. Tabii ki güvenlik güçlerinin müdahale ettiği anda karşı
taraftaki insanlar tarafından, kendileri toplantı ve gösteri yürüyüşlerinin
kanunsuz hâle geldiğini düşünmeden, her toplantının sonunda bir orantısız güç
iddiası ortaya atılır. Tabii ki polis teşkilatı bu güç
kullanımında da kendi yönetmelikleri, Polis Vazife ve Salâhiyet Kanunu ve ondan
sonra çevik kuvvetle ilgili yönetmelik çerçevesinde bu uygulamayı yapar ki ilk
önce polislerimiz bu tür noktalara geldiği zaman mutlaka ve mutlaka, eksiksiz
ve istisnasız –bunu iddiayla söylüyorum- önceden ikaz ederler, derler ki:
“Sizin yaptığınız toplantı ve gösteri yürüyüşü şu sebepten dolayı kanunsuz hâle
dönüştü, onun için lütfen dağılın.” Bu ikazı belki üç defa, beş defa
yaptıktan sonra eğer bunun karşılığında artık dağılma olmuyorsa fiilî müdahale
başlar. O yönetmelik gereği fiilî müdahale önce sözledir, daha sonra iterek
dağıtma ve karşı taraftan taşlı, sopalı vesaire saldırı gelirse bunun şeyi
değişerek kullanılır ama mutlaka polis teşkilatının, jandarma teşkilatının
yaptığı en önemli şeylerden birisi ilk başta ikaz etmektir. Eğer kanunsuz hâle
düşmüş olan, ikaza uyup da dağılırsa zaten ortada güç kullanma diye bir
mecburiyet olmaz ve hiçbir zaman güvenlik kuvvetleri de bu tür toplantılarda
güç kullanmayı arzu etmezler. İsterler ki toplantılar, huzur içerisinde ve
kanunda belirtilen zaman ve süre içerisinde yapılsın. 
İşte bununla
ilgili de güvenlik güçlerimiz kendilerini planlamıştır, hep değişiklikler
yapmıştır. Şöyle bir baktığımız zaman, son yıllarda -özellikle AK PARTİ
hükûmetleri zamanında yapılan değişikliklerden bahsetmek istiyorum- bütün çevik
kuvvetlerin miğferlerine, onların kendi numaraları yazılmıştır. Yani ola ki bir
sebepten dolayı, kendi görevi olmadan güç kullanan bir polis memuru veya buna
benzer bir görevli olduğunda daha kolay tespit edip ceza vermek yani orantısız
güç kullanmayı caydırıcı bir unsurdur. Son zamanlarda miğferlerin içerisine
mikrofonlar yerleştirilerek amirlerin daha rahat müdahale etme ve o müdahalenin
sonunda da orantısız güce imkân vermeme çalışmaları olmuştur.
Gene öbür
taraftan, baktığımızda, meslek içi eğitim çok önemli noktaya gelmiştir.
Özellikle, çevik kuvvet gibi veya buna mümasil toplumsal olaylarda ilk
karşılaşmada vatandaşla karşı karşıya gelecek birimler, her yıl eğitime tabi
tutulmuştur. Bir baktığınız zaman her yıl çeşitli eğitimler… Bu eğitimler
psikolojik eğitimler, insan hakları eğitimi, anayasal eğitim ve 2911 sayılı
Kanun ve buna mümasil hakları içeren kanunlar noktasında eğitime tabi
tutulmuştur. 
Diğer taraftan,
gene bu eğitimle de yetinilmemiş, partimiz olarak, Bakanlığımız olarak yeni
yönetmelikler çıkarılarak bu haklar da garanti altına alınmaya çalışılmıştır.
Dolayısıyla da toplantı ve gösteri yürüyüşleri noktasında, polis ve jandarma
teşkilatımız, asla ve asla orantısız güç kullanmaz ve kullanmak da istemez ama
bir olay olduğu zaman da elbette ki kamu düzeni adına, kamu düzeni noktasında
da müdahil olmak durumundadır, o noktada da müdahil olur. Çeşitli yerlerde
bunun örneklerini de görüyoruz. 
Bu noktadan
baktığımızda, biz AK PARTİ olarak, insanların toplumsal haklarını kullanması
için her türlü gayreti sarf eden bir parti ve bununla ilgili olarak da yasal
düzenlemeleri, değişiklikleri yerine getiren bir parti olarak her türlü tedbiri
almaktayız. Onun için -CHP önergesinde olduğu gibi- asla, biz, orantısız güç
kullanıldığı noktasını kabul etmiyoruz. Tek, münferit olarak -teşkilat değil
ama münferit olarak- bu hususa uymayanlar varsa da onlarla ilgili gerekli
cezalar tatbik edilmekte, disiplin suçları noktasında gerekli çalışmalar
yapılmaktadır. 
O bakımdan, AK
PARTİ olarak, Cumhuriyet Halk Partisinin verdiği önergenin aleyhinde olduğumuzu
burada bir kere daha belirtiyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN – Teşekkür
ediyorum.
Cumhuriyet Halk
Partisi grup önerisi lehinde söz isteyen Ali Uzunırmak, Aydın Milletvekili.
(MHP sıralarından alkışlar)
ALİ UZUNIRMAK
(Aydın) – Sayın Başkan, değerli milletvekilleri; Cumhuriyet Halk Partisinin
önergesi lehinde söz aldım. Hepinize saygılarımı sunuyorum.
Değerli milletvekilleri,
kolluk kuvvetleri deyince, her şeyden önce, toplumun huzuru için önleyici
tedbirlerden başlayarak adaletin tecellisi için delil bulmaya ve delil
saklamaya varıncaya kadar birçok hizmeti yerine getiren bir kamu kurumunun
varlığından bahsediyoruz. Yarın Polis Haftası başlıyor. Toplumun huzuru ve
adaletin tecellisi için gecesini gündüzüne katmış, şehit olmuş, gazi olmuş bu
memleket evlatlarına şehitlerimizi rahmetle, gazilerimizi saygıyla andığımı
bildiriyorum ve emanetlerinin önünde saygıyla eğiliyorum. 
Değerli
milletvekilleri, demokrasilerde tabii ki kurum, kurumsal zihniyet, kurumsal
hata, kural hatası, şahsi hatalar, bunlar bütün değerlendirilerek tedbirler
alınmalıdır. Dolayısıyla, kişisel hatalardan kurumlar yıpratılmamalı ama kural
hatalarının olduğu bir demokrasinin kurumun varlığını sürdürerek korunması
mümkün değildir. Dolayısıyla, eğer Türkiye’de orantısız güç kullanımıyla ilgili
yaşanmış ve iddia olunanlar var ise, bunlar, uygulamayı yapan çocuklarımızdan
mı kaynaklanmaktadır, yoksa kanunsuz talimatlarla bu uygulamaya zorlanarak
vatandaşın hakları gasp mı edilmektedir? Bunun ortaya çıkartılması hem kurumun
hem kişilerin hem de demokrasinin hakları ve sürdürülebilirliği açısından önem
arz etmektedir. Dolayısıyla, böyle bir alanda araştırma yapılmasını, Meclisin
hak ve hukuku koruması açısından önemli olarak gördüğümüzü ifade etmek
istiyorum. 
Tabii ki, bu
endişeler nerelerden kaynaklanmaktadır? Değerli milletvekilleri, Türkiye,
meselelerini yeteri kadar ve doğru tartışmamaktadır. Yeteri kadar ve doğru
tartışmadığı için şüphe esas durumuna gelmiştir toplumda; güven esas olmaktan
çıkmış, güven istisna durumuna gelmiştir. Kurumlara şüpheyle bakılmaktadır,
kişilere şüpheyle bakılmaktadır, kurallara şüpheyle bakılmaktadır, güven esas
olmaktan çıkmıştır.
Peki, güvenin
esas olmaktan çıkmasının sebebi nedir? İktidarın, hele hele yürütmenin
yaptıkları ile söylediklerinin aynı olmamasından kaynaklanmaktadır. İktidar,
söyledikleri ile yaptıkları aynı olmadığı için güvenini yitirmiştir, toplum ve
muhalefet her şeyi şüpheyle ve tereddütle karşılamaktadır.
Değerli
milletvekilleri, biraz siyasi tarih okuyarak, biraz Türkiye'nin, halkın
yaşadıklarını halkın içinde hissederek durum değerlendirmesi yapmanızda fayda
vardır. Türkiye, 1938’li yıllardaki Hitler Almanyası’nı yaşamaktadır; değerler
çatışmakta, kurallar istismar edilmekte, kurallar çiğnenmekte ve kişi inisiyatifi kuralların önüne geçmekte. 
Şimdi, düşünebiliyor musunuz, benim bir alternatif kutlama olarak
belki tasvip etmediğim -alternatif kutlama olduğu için tasvip etmediğim; onu
ısrarla söylüyorum çünkü cumhuriyet, hepimizin ortak değeridir ve cumhuriyet
mutlaka ki kurumlarımızla hep beraber millet olarak kutlamamız gereken bir
bayramımızdır- cumhuriyeti kutlamak için Türk Bayraklarıyla sokağa çıkan
insanların üzerine biberli gaz sıkıldı, panzer yürüdü ama Diyarbakır
meydanında, hiç alakası olmayan cenazeler oraya götürülüp orada kolluk
kuvvetleri sahadan çekildi, PKK militanları takım elbiselerle, beyaz atkılarla,
turnusol olacak iddiasıyla orada kortejler yönettiler ve Diyarbakır’da Türk
Bayrağı hastanenin önünde gönderden indirildi; bu, basından gizlendi. Peki, şimdi, kolluk kuvvetleri bu ülkede Türk Bayrağı gönderden
indirilirken olaya müdahale etmeyecek de acaba ne zaman müdahale edecek? Türk
Bayrağı’yla yürüyenlerin üzerine kolluk güçlerini gönderen irade acaba Türk
Bayrağı’nın indirildiği yerde niye o iradesini göstermiyor? Böyle uygulamalar
olursa bu kolluk güçlerinin -biraz önce Sayın Komisyon Başkanımızın, eski
Valimizin ifade ettiği şekilde- kurallara uygun, kurallara dayalı, kanuna
dayalı, yönetmeliğe dayalı kullanıldığını iddia etmek acaba ne kadar
geçerlidir, ne kadar doğrudur, ne kadar ikna edicidir? Dolayısıyla, kuralların
eğer ülkeyi yönetmesini istiyor isek o zaman kuralların kişi inisiyatifleriyle
bozulup bozulmadığının, bunların gerçek müsebbiplerinin kimler olduğunun,
hataların nereden kaynaklandığının tespit edilmesi demokrasi açısından,
kurumlar açısından, kişiler açısından önemlidir diye ifade ediyorum. 
Değerli
milletvekilleri, demokrasilerde kişi inisiyatifleri
sınırlandırılmıştır. Bugün Türkiye’de yaşananlar, yaşatılmak istenenler kişi inisiyatiflerinin nerelere kadar sınırsızca kullanıldığının
bir işaretidir. Neden bahsetmek istiyorum? Akil insanlar komisyonları kuruldu.
Nasıl kuruldu? Hangi yasaya uygun kuruldu? Bunların harcamalarının hangi
bütçeden, nerelerden karşılanacağı, bunların harcamalarının ne kadar hukuki
olduğu… Eğer bunlar devletin herhangi bir kurumu tarafından -Türkiye Büyük
Millet Meclisinin kürsüsünden uyarıyorum- yasalara uygun şekilde
görevlendirilmedi ise bunlar hangi düşünceleri, kimi ikna etmeye
çalışacaklardır? Bir ülkede, bakanların “Geldikleri gibi gitsin.” dedikleri suç
işlemiş insanların suçlarının affedilmesi için, bunların başka alanlara
kaydırılması için Türk halkını mı ikna edeceklerdir? 
Değerli
milletvekilleri, bu ülkede yanlış propagandalarla kimse halka psikolojik
harekât yapılmasına fırsat vermemelidir. Bu ülkede hiçbir Türkiye Cumhuriyeti
vatandaşı kan üzerinden siyaset yaparak “Kan aksın, bilmem şu olsun, bu olsun.”
demiyor; böyle bir ithamı şerefsizlikle suçluyorum. Hiç kimse bu ülkede
vatandaşının kanı aksın istemez. Elbette ki kan dursun, anaların göz yaşı dursun ama biz, eğer bu ülkede terörü bitirmek
istiyorsak, eli silahlı teröristleri ikna etmelisiniz. Eli silahlı teröristleri
ikna etmek yerine, kanı akıtanları ikna etmek yerine, kanı akıtılanları, kanı,
canı gidenleri “Acaba kan akıtanları nasıl affederim, onları nasıl millete
kabullendiririm, hangi pazarlıkla onları vatandaşa kabul noktasına getiririm.”
diye kanı akıtılanları ikna etmeye çalışırsanız, kaybettiğiniz parayı yanlış
yerde arıyorsunuz. İkna edilmesi gereken, kanı, canı akıtılan değil kan
akıtanlardır. 
Dolayısıyla, bu
ikna heyetlerinde görev alanlar, dünden bugüne açılımın başladığı 2009 yılından
bugüne kadar devletin herhangi bir kurumunda görevlendirilmiş midir açık veya
örtülü? Bunlar 2009’dan bugüne kadar devletin herhangi bir kurumundan proje
karşılığında başka alanlarda destek almışlar, maddi menfaat sağlamışlar mıdır? Bugünden
sonra devletin herhangi bir kurumundan bir kimlik altında görevlendirilmişler
midir veya proje karşılığında başka alanlarda devletin herhangi kurumlarından
maddi destek sağlayacaklar mıdır hayatlarının herhangi bir safhasında? 
(Mikrofon
otomatik cihaz tarafından kapatıldı) 
ALİ UZUNIRMAK
(Devamla) – Bütün bunlar aydınlatılmalıdır. Biz bu araştırma önergesinin
lehinde olduğumuzu ifade ediyoruz. 
Saygılar
sunuyorum. Teşekkür ediyorum. 
BAŞKAN – Teşekkür
ediyorum. 
IV.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Görüşmeleri izlemek üzere Genel Kurulu teşrif etmiş
bulunan Kanada Parlamentosundan Kanada-Türkiye Dostluk Grubu Başkanı David
Emmerik van Kesteren ve beraberindeki milletvekili heyetine Başkanlıkça
"Hoş geldiniz." Denilmesi
BAŞKAN – Sayın
milletvekilleri, ülkemizi ziyaret etmekte olan, Kanada Parlamentosundan,
Kanada-Türkiye Dostluk Grubu Başkanı David Emmerik van Kesteren ve
beraberindeki milletvekili heyeti Meclisimizi teşrif etmiş bulunmaktalar.
Kendilerine Meclisimiz adına “Hoş geldiniz.” diyorum. (Alkışlar)
V.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, toplantı ve gösteri yürüyüşü hakkını
kullananlara karşı kolluk kuvvetlerinin orantısız güç kullanımının nedenlerinin
araştırılarak alınması gereken önlemlerin belirlenmesi amacıyla verilmiş olan
(10/381) esas numaralı Meclis Araştırması Önergesi’nin görüşmesinin Genel
Kurulun 9 Nisan 2013 Salı günkü birleşiminde yapılmasına ilişkin önerisi
(Devam) 

BAŞKAN – Şimdi,
Cumhuriyet Halk Partisi grup önerisi aleyhinde söz isteyen Mustafa Gökhan
Gülşen, Kastamonu Milletvekili. (AK PARTİ sıralarından alkışlar)
MUSTAFA GÖKHAN
GÜLŞEN (Kastamonu) – Sayın Başkan, saygıdeğer milletvekilleri; Cumhuriyet Halk
Partisi grup önerisi aleyhine söz aldım. Genel Kurulu saygıyla selamlıyorum. 
Değerli
milletvekilleri, Cumhuriyet Halk Partisi grup önerisine hangi sebeplerle karşı
olduğumuzu Kırıkkale Milletvekilimiz Sayın Oğuz Kağan Köksal teferruatlı bir
şekilde anlattı. Özetle, polisimiz dün olduğu gibi bugün de kanunlar
çerçevesinde görevini ifa etmeye gayret etmektedir. Hata yapan varsa bunlar
hakkında gerekli işlemler yapılmaktadır. Bu sebeple, orantısız güç kullanıldığı
iddialarını kabul etmiyoruz. 
Yoğun gündemimize
bir an önce geçmek için sözlerimi daha fazla uzatmıyorum. Cumhuriyet Halk
Partisi grup önerisine karşı olduğumuzu bildiriyor, Genel Kurulu saygıyla
selamlıyorum. (AK PARTİ sıralarından alkışlar)
BAŞKAN – Teşekkür
ediyorum. 
MEHMET ŞANDIR
(Mersin) – Karar yeter sayısı…
BAŞKAN – Önergeyi
oylarınıza sunacağım, karar yeter sayısı arayacağım. 
Kabul edenler…
Kabul etmeyenler… Karar yeter sayısı yok. 
Birleşime beş
dakika ara veriyorum. 

Kapanma Saati: 16.07


İKİNCİ OTURUM
Açılma Saati: 16.17
BAŞKAN: Başkan Vekili Sadık YAKUT
KÂTİP ÜYELER: Özlem YEMİŞÇİ (Tekirdağ), Muhammet Rıza
YALÇINKAYA (Bartın)
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin İkinci
Oturumunu açıyorum. 
Cumhuriyet Halk
Partisi Grubunun İç Tüzük'ün 19'uncu maddesine göre verilmiş önerisinin oylamasında
karar yeter sayısı bulunamamıştı. Şimdi öneriyi yeniden oylarınıza sunacağım ve
karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, öneri kabul edilmemiştir.
Adalet ve
Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
Okutuyorum:
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Adalet ve Kalkınma
Partisi grup başkan vekilleri Kahramanmaraş Milletvekili Mahir Ünal, Giresun
Milletvekili Nurettin Canikli, Kayseri Milletvekili Mustafa Elitaş, İstanbul
Milletvekili Ayşe Nur Bahçekapılı, Adıyaman Milletvekili Ahmet Aydın ve 187
milletvekilinin, terör sorununun araştırılarak alınması gereken önlemlerin
belirlenmesi amacıyla, Cumhuriyet Halk Partisi İstanbul Milletvekili Mustafa
Sezgin Tanrıkulu ve 44 milletvekilinin, kanlı çatışmalı ortama sebebiyet veren
olay ve olguları araştırmak, toplumu kutuplaştıran, toplumsal barışı
dinamitleyen, ülke kaynaklarını heba ettiren ve yurttaşlarımızın yaşamına mal
olan bu sürecin son bulması için çözüm yolları bulma amacıyla, Barış ve
Demokrasi Partisi Grup Başkan Vekili Bingöl Milletvekili İdris Baluken’in, Kürt
sorununun çözümünün araştırılarak demokratikleşme, toplumsal barış ve
özgürlüklerin genişletilmesi amacıyla vermiş oldukları Meclis araştırması
önergelerinin Genel Kurulun 9 Nisan 2013 Salı günkü birleşiminde okunması ve
önergelerin görüşmelerinin birleştirilerek aynı günkü birleşiminde yapılmasına;
9 Nisan 2013 Salı günkü birleşiminde sözlü soruların görüşülmemesine; 444 ve
445 sıra sayılı kanun tasarılarının İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi 
 9/4/2013
Türkiye Büyük Millet Meclisi Başkanlığına
Danışma Kurulu 09/04/2013 Salı günü (bugün) toplanamadığından, İç
Tüzük’ün 19’uncu maddesi gereğince, Grubumuzun aşağıdaki önerisinin Genel
Kurulun onayına sunulmasını arz ederim.
 Mahir
Ünal 
 Kahramanmaraş
 AK
PARTİ Grup Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında yer alan 445 ve 444 sıra sayılı kanun tasarılarının bu kısmın 3 ve
4’üncü sıralarına alınması ve diğer işlerin sırasının buna göre teselsül
ettirilmesi,
Adalet ve
Kalkınma Partisi grup başkan vekilleri Kahramanmaraş Milletvekili Mahir Ünal,
Giresun Milletvekili Nurettin Canikli, Kayseri Milletvekili Mustafa Elitaş,
İstanbul Milletvekili Ayşe Nur Bahçekapılı, Adıyaman Milletvekili Ahmet Aydın
ve 187 milletvekilinin 03/04/2013 tarih ve 197884 sayılı, terör sorununun
araştırılarak alınması gereken önlemlerin belirlenmesi amacıyla, Cumhuriyet
Halk Partisi İstanbul Milletvekili Mustafa Sezgin Tanrıkulu ve 44
milletvekilinin, 04/03/2013 tarih ve 187484 evrak numarası ile kanlı çatışmalı
ortama sebebiyet veren olay ve olguları araştırmak; toplumu kutuplaştıran,
toplumsal barışı dinamitleyen, ülke kaynaklarını heba ettiren ve
yurttaşlarımızın yaşamına mal olan bu sürecin son bulması için çözüm yolları
bulma amacıyla, Barış ve Demokrasi Partisi Grup Başkan Vekili Bingöl
Milletvekili İdris Baluken’in 04/04/2013 tarih ve 198441 sayılı Kürt sorununun
çözümünün araştırılarak demokratikleşme, toplumsal barış ve özgürlüklerin
genişletilmesi amacıyla vermiş oldukları Meclis araştırması önergelerinin Genel
Kurulun 09 Nisan 2013 Salı günkü (bugün) birleşiminde okunması ve önergelerin
görüşmelerinin birleştirilerek aynı günkü birleşimde yapılması ve
görüşmelerinin tamamlanmasına kadar Genel Kurulun çalışmalarını sürdürmesi;
Genel Kurulun;
09 Nisan 2013
Salı günkü (bugün) birleşiminde sözlü soruların görüşülmemesi;
10 Nisan 2013
Çarşamba günkü birleşiminde 445 sıra sayılı Kanun Tasarısı’nın görüşmelerinin
tamamlanmasına kadar;
11 Nisan 2013
Perşembe günkü birleşiminde 444 sıra sayılı Kanun Tasarısı’nın görüşmelerinin
tamamlanmasına kadar;
Haftalık çalışma
günlerinin dışında 12 Nisan 2013 Cuma günü saat 14.00'te toplanarak bu
birleşimde gündemin "Kanun Tasarı ve Teklifleri ile Komisyonlardan Gelen
Diğer İşler" kısmında yer alan işlerin görüşülmesi ve bu birleşimde 340
sıra sayılı Kanun Tasarısı’na kadar olan işlerin görüşmelerinin tamamlanmasına
kadar;
Yukarıda
belirtilen birleşimlerde gece 24:00'te günlük programın tamamlanamaması hâlinde
günlük programın tamamlanmasına kadar; 
çalışmalarını
sürdürmesi;
444 ve 445 sıra
sayılı kanun tasarılarının İç Tüzük’ün 91. maddesine göre temel kanun olarak
görüşülmesi ve bölümlerinin ekteki cetveldeki şekliyle olması,
önerilmiştir.
444 Sıra Sayılı
Hukuk Usulü Muhakemeleri Kanunu ile Bazı
Kanunlarda Değişiklik
Yapılmasına Dair Kanun Tasarısı
(1/750)
 Bölümdeki
Madde
Bölümler Bölüm
Maddeleri Sayısı



1. Bölüm 1
ila 8’inci maddeler 8
2. Bölüm 9
ila 15’inci maddeler 7


 Toplam
Madde Sayısı 15
445 Sıra Sayılı
İnsan Hakları ve İfade Özgürlüğü Bağlamında Bazı Kanunlarda
Değişiklik
Yapılmasına Dair Kanun Tasarısı
(1/748)
 Bölümdeki
Madde
Bölümler Bölüm
Maddeleri Sayısı



1. Bölüm 1
ila 14’üncü maddeler 14
2. Bölüm 15
ila 26’ncı maddeler 12


 Toplam
Madde Sayısı 26

OKTAY VURAL
(İzmir) – Sayın Başkan…
BAŞKAN – Buyurun
Sayın Vural. 
VI.- AÇIKLAMALAR
1.- İzmir Milletvekili Oktay Vural’ın, AK PARTİ grup
önerisine konu Meclis araştırması önergelerinden AK PARTİ Grubunun vermiş
olduğu Meclis araştırması önergesinin çarpıtılarak verildiğine ve
değiştirilmesi gerektiğine ilişkin açıklaması
OKTAY VURAL
(İzmir) – Efendim, bu önergede, AKP grup önerisinde, verdikleri önergenin terör
sorununun araştırılarak alınması gereken önlemlerin belirlenmesi amacıyla
verildiği ifade ediliyor. Bu, külliyen yalandır. Bu, külliyen yalandır. Terör
sorununun araştırılarak alınması gereken önlemler değil, terör sorununun
çözümüne yönelik sizin Oslo’da ve İmralı’da yaptığınız mutabakatları Meclise
kabul ettirmedir. Dolayısıyla, burada bir araştırma söz konusu değildir. Bu
önerinin, bu yönüyle bakıldığı zaman, tamamen çarpıtılarak verildiğini ve önergeyi
verenlerin iradesinin aslında millet iradesini çarpıtmak olduğunu ortaya
koyuyor. Öneri burada. Diyor ki: “Terör sorununun çözümüne yönelik sürecin
bütün boyutlarıyla değerlendirilmesi amacıyla verdik.” Burada kalkıp diyorlar
ki: “Terör sorununu araştırarak alınması gereken önlemleri…” Zaten siz süreci
başlatmışsınız, zaten önlemleri aldığınızı söylüyorsunuz, Meclisi,
milletvekillerini niye kandırıyorsunuz? 
Sayın Başkan, bu
ifade, bu verilen önergenin amacını ifade etmekten, ortaya koymaktan uzaktır,
bir aldatmadır, bir kandırmadır. Özellikle bunu ifade etmek istiyorum. Bu ifade
doğrultusunda bu önerinin, bu yönüyle bakıldığı zaman, değiştirilmesi gerektiği
gayet açık ve nettir. “Terör sorununu araştırılarak alınması gereken…” diye bir
araştırma talebi söz konusu değildir. 
BAŞKAN – Teşekkür
ediyorum Sayın Vural. Tutanaklara geçti sözünüz.
OKTAY VURAL
(İzmir) – Tutanaklara geçmesi değil, yok böyle bir şey. 
BAŞKAN – Ne
yapmamız gerekir Sayın Vural? 
OKTAY VURAL
(İzmir) – Değiştirmeleri gerekiyor efendim. Yani elmayı armut olarak dedikleri
zaman armut olarak mı görüşeceğiz? Olmaz!
MUHARREM İNCE
(Yalova) – Sayın Başkan…
BAŞKAN – Buyurun
Sayın İnce, sisteme girin lütfen, söz verelim. 
OKTAY VURAL
(İzmir) – Terör örgütü sorununu araştıracaklarmış! Zaten siz görüşüyorsunuz,
Meclisi niye alet ediyorsunuz!
BAŞKAN – Sayın
İnce, buyurun. 
2.- Yalova Milletvekili Muharrem İnce’nin, AK PARTİ grup
önerisine konu Meclis araştırması önergelerinden AK PARTİ Grubunun vermiş
olduğu Meclis araştırması önergesi ile CHP Grubunun vermiş olduğu Meclis
araştırması önergelerinin birbiriyle alakasız olduğuna ilişkin açıklaması
MUHARREM İNCE
(Yalova) – Teşekkür ederim Sayın Başkanım. 
Ayrıca, burada
bizim daha önce verdiğimiz bir Meclis araştırma önergesi ile AKP’nin verdiği
Meclis araştırma önergesi birbiriyle alakasız konulardır. Biz diyoruz ki: “Bu
sorun nasıl çözülür?” AKP’nin önergesi ise diyor ki: “Sürece nasıl destek
veririz?” Biz, bu yapılan pazarlığa, bu
sürece destek vermiyoruz ki. Bizim onayımız alınmadan nasıl olur da bu ikisi
birleştirilir, birlikte görüştürülür? AKP’nin verdiği önerge Anayasa’ya
aykırıdır, bizim verdiğimiz öyle değildir. 
OKTAY VURAL
(İzmir) – Görüşülemez efendim. 
MUHARREM İNCE
(Yalova) - Biz bu önergeyi verdiğimiz zaman henüz mektuplar yoktu, İmralı’dan
giden mektuplar yoktu, Milliyet gazetesinin tutanakları yoktu, AKP’nin akil
insanları yoktu, “50 bin kişiyle halk savaşı yaparız.” sözleri yoktu, “Ne ev
hapsi ne yeniden yargılanma, hepimiz özgür olacağız.” lafları yoktu, henüz AKP
kuyuya düşmemişti. Şimdi, bu süreci desteklemek için Meclisi payanda yapmak
istiyor. 
Ayrıca, bu oyuna
gelmemek için Cumhuriyet Halk Partili milletvekilleri önergedeki imzalarını
geri çekiyorlar, gelen arkadaşlarımın tümü imzalarını geri çekiyor fakat Meclis
tarihinde bir ilk belki de, AKP milletvekilleri gidiyor CHP önergesine imza
atıyor. Bu ahlak dışı bir olay, bu etik dışı bir olay, İç Tüzük’e aykırı,
Anayasa’ya aykırı, ahlaka aykırı, etiğe aykırı, her şeye aykırı bu. Bu doğru
bir şey değil.
Bizim dediğimiz
gibi, biz “Bu sorun nasıl çözülür?” demişiz, AKP ise diyor ki: “Bu sürece nasıl
destek veririz?” Beni niye alet ediyorsun kendine, benim partimi niye bunun
içine dâhil ediyorsun? Bu doğru değil. Bu şekilde bu görüşme yapılamaz Sayın
Başkan. 
MEHMET ŞANDIR
(Mersin) – Sayın Başkan…
OKTAY VURAL
(İzmir) – Sayın Başkan, o zaman usulüne uygun bir öneri olmadığı için önergeyi
çekin efendim, işleme koyamazsınız. 
KAMER GENÇ
(Tunceli) – Sayın Başkan, ben de bu konuyla ilgili bir şey söylemek istiyorum.
BAŞKAN – Sayın
Şandır, söz talebiniz var. 
Buyurun.
3.- Mersin Milletvekili Mehmet Şandır’ın, birbirinden
farklı Meclis araştırması önergelerinin birleştirilmesinin doğru olmadığına
ilişkin açıklaması
MEHMET ŞANDIR
(Mersin) – Sayın Başkanım, bir hileyle karşı karşıyayız. Türkiye Büyük Millet
Meclisi çatısı altında, muhtemeldir ki bugüne kadar görülmemiş bir hileyle
karşı karşıyayız. Üç farklı önergeyi, Sayın Grup Başkan Vekilinin imzasıyla
Danışma Kurulu grup önerisi olarak buraya getiriyor. Bunları birleştirmeye ya
komisyon başkanı ya Meclis Başkanı… Kaldı ki önergeyi verenlerin rızasını da
almak mecburiyetinde. Birbirinden farklı, amacı farklı, kapsamı farklı üç
araştırma önergesini Sayın Grup Başkan Vekili hangi hakla birleştirerek buraya
getiriyor? Böyle bir önergeyi Danışma Kurulu grup önerisi olarak burada işleme
almanız, bu hileye Başkanlık Divanını ortak etmeniz sonucunu getirecektir; bu,
Türkiye Büyük Millet Meclisine haksızlık olur, hakaret olur, buna fırsat
vermemenizi istirham ediyorum. 
BAŞKAN – Teşekkür
ediyorum Sayın Şandır.
MUHARREM İNCE
(Yalova) – Sayın Başkan…
BAŞKAN –
Vereceğim Sayın İnce, bir saniye…
MUHARREM İNCE
(Yalova) – Sayın Başkan, eksik kalmasın.
Sonra, Cumhuriyet
Halk Partili milletvekillerinin, şu anda bilmiyorum, yeterli sayıda imza geri
çekilmiştir, yani bizim önergemiz düşmüştür, ahlaken doğru değildir artık bu
önergenin üzerine sarılmak. Yani gidip bizim arkadaşlarımız önergeden imzasını
çekiyor, AKP milletvekilleri gidip “hı hı” yaparak, böyle bıyık altından
sırıtarak gidip bizim önergemize imza atıyor. Böyle bir geleneği yok, Meclisin
böyle bir geleneği yok. Bu doğru değil.
BAŞKAN – Teşekkür
ediyorum Sayın İnce.
MEHMET ŞANDIR
(Mersin) – Bu görüşmeye, bu müzakereye devam etmememiz gerekir Sayın Başkan. 
KAMER GENÇ
(Tunceli) – Sayın Başkan, ben de usulen söz istiyorum.
BAŞKAN – Bir
saniye Sayın Genç, grup başkanvekillerine söz veriyorum.
Sayın Ünal,
buyurun.
4.- Kahramanmaraş Milletvekili Mahir Ünal’ın, AK PARTİ grup
önerisinin Anayasa ve İç Tüzük’e uygun olduğuna ilişkin açıklaması
MAHİR ÜNAL
(Kahramanmaraş) – Sayın Başkan, öncelikle, burada, biz ruh hâlimize göre
görüşmeler yapmıyoruz. Burada Meclisin İç Tüzük’ü ve Anayasa’mızın ilgili
maddesi son derece açık. Dolayısıyla, burada İç Tüzük’e ya da teamüllere aykırı
bir durum söz konusu değil. Verdiğimiz Meclis araştırma önergesi Anayasa’nın
98’inci, İç Tüzük’ün 104 ve 105’inci maddelerine uygun olarak verilmiştir. Aynı
şekilde, benzer araştırma önergelerinin de, bu yöndeki tekliflerin de
birleştirilmesi yönünde bir teklifimiz olabilir, bu da en doğal hakkımızdır ve
ilgili arkadaşlarımız da… Burada Cumhuriyet Halk Partisinin verdiği, Sezgin
Tanrıkulu’nun imzasıyla verilen araştırma önergesi hem amacı hem de gerekçesi
itibarıyla son derece açıktır ve İç Tüzük de milletvekillerinin uygun
gördükleri önergelere imza vermesini engelleyen bir düzenlemeye sahip değildir.
Dolayısıyla, arkadaşlarımız da bu düzenlemeye imzalarını koymuşlardır. 
MUHARREM İNCE
(Yalova) – Biz imzalarımızı geri çektik.
MAHİR ÜNAL
(Kahramanmaraş) – Diğer taraftan, biz, grup önerisi olarak bunların
birleştirilmesini talep etmişiz. Danışma Kurulu toplansaydı eğer, Danışma
Kurulunda bu konu Meclis Başkanımızın başkanlığında görüşülür, tartışılır, bir
ortak sonuca varılabilirdi ama Danışma Kurulu toplanmadığı için biz, doğal
hakkımız olarak grup önerimizi Meclis Genel Kuruluna getirmişiz. Dolayısıyla,
burada sesimizi yükselterek “Görüşülemez, yapılamaz.” diyerek, kanuna ya da İç
Tüzük’e aykırı bir durum varmış havası oluşturularak bir engelleme
oluşturulamaz. 
Dolayısıyla,
bizim grup önerimiz hem Anayasa’ya hem de İç Tüzük’e uygundur.
Saygılarımı
sunarım.
BAŞKAN – Teşekkür
ediyorum.
MUHARREM İNCE
(Yalova) – Sayın Başkan…
BAŞKAN – Bir
saniye Sayın İnce, sırasıyla söz veriyorum, bir oturur musunuz. 
Sayın Aydın’ın
söz talebi vardı, vereyim, vereceğim.
OKTAY VURAL
(İzmir) – Burada yalan var. Yalanla siyaset yapılmaz. İmzanızın namusuna sahip
çıkın önce. 
MAHİR ÜNAL
(Kahramanmaraş) – Sayın Vural, bağırarak da siyaset yapılmaz.
OKTAY VURAL
(İzmir) – Hadi! Terör sorununu araştırarak terör mü ediyorsunuz burada?
BAŞKAN – Buyurun
Sayın Aydın.
5.- Adıyaman Milletvekili Ahmet Aydın’ın, AK PARTİ grup
önerisine konu Meclis araştırması önergelerinin birleştirilerek görüşülmesinde
Anayasa, İç Tüzük ve teamüllere aykırı bir durum bulunmadığına ilişkin
açıklaması
AHMET AYDIN
(Adıyaman) – Teşekkür ediyorum Sayın Başkanım.
Öncelikle şunu
ifade edeyim: Tabii ki Meclis çalışmalarında Anayasa ve İç Tüzük esasları ve
Meclisin teamülleri esastır. Burada hiç kimse sesini yükselterek buna mâni
olmaya çalışmasın. (CHP ve MHP sıralarından gürültüler)
OKTAY VURAL
(İzmir) – Sesimiz de, sözümüz de yüksek, kesecek misiniz, he?
AHMET AYDIN
(Adıyaman) – Anayasa’mızın 98’inci maddesi hangi şartlarda Meclis
araştırmasının açılmasını emrediyor, belirliyor. Yine aynı şekilde, İç Tüzük’ün
104 ve 105’inci maddeleri, yine atıf yapılan 102’nci maddesi çok açıktır.
Meclis araştırması, belli bir konuda bilgi edinilmek üzere yapılan incelemeden
ibarettir.
Şimdi, otuz
yıldır var olan bir terör sorununun çözümü noktasında bu sorunun bütün
boyutlarıyla değerlendirilmesini öneren bir araştırma önergesi, teklifimiz var.
Yine benzer bir önerge Sayın Sezgin Tanrıkulu ve arkadaşlarının var. Benzer bir
önerge Sayın İdris Baluken ve arkadaşlarının var. Bütün bu önergeler, ülkemizin
en önemli meselelerinden, en ciddi meselelerinden birinin çözümüne Meclisin
ortak edilmesi, siyasi partilerin ortak edilmesi gayesiyle verilmiş çok önemli
önergelerdir. 
Bu önergenin çok
daha ciddi bir şekilde ele alınması ve bu önergeye özellikle çözüm noktasında
bütün siyasi partilerin katkı vermesi arzusundayız. 
Kaldı ki Meclis
araştırması önergesi 20 milletvekilinin imzasıyla sunulur. CHP’nin vermiş
olduğu önergede 20 milletvekilinin üzerinde sayı var. Arkadaşlar önergelerini
çektiklerini ifade ediyorlar. Şimdi, bir önerge verildikten sonra, bu önerge
Meclisin kayıtlarına geçtikten sonra aynı zamanda bir yasama işlemidir. 
OKTAY VURAL
(İzmir) – Ayıp ya! Ayıp ya! Ayıp ya! Ayıp be!
AHMET AYDIN
(Adıyaman) – Bizler, arkadaşlarımız, bu önergeye baktılar, değerlendirdiler,
bizim samimiyetimizi ortaya koyuyor.
OKTAY VURAL
(İzmir) – Siyasettin bir namusu vardır be! 
AHMET AYDIN
(Adıyaman) – Eğer CHP’nin vermiş olduğu
bu konudaki önergeye imza atıyorsak bunun alkışlanması lazım. 
OKTAY VURAL
(İzmir) – Siyasetin bir namusu ve şerefi vardır be! Ayıp!
AHMET AYDIN
(Adıyaman) – Çözümü ne kadar samimi bir şekilde istediğimizin en basit, en
güzel örneğidir. 
CELAL ADAN
(İstanbul) – Ne çözümü be, ne çözümü?
AHMET AYDIN
(Adıyaman) – Biz samimi bir şekilde bu sorunun çözümü için uğraş veriyoruz, gayret
ediyoruz. 
OKTAY VURAL
(İzmir) – Ne çözümü ya, ne çözümü? Teslimiyet be, teslimiyet!
BAŞKAN – Sayın
Aydın, onlar konuşulacak. 
AHMET AYDIN
(Adıyaman) – Dolayısıyla, benzer bütün önergelerin birleştirilmesi
arzusundayız. 
OKTAY VURAL
(İzmir) – Alamazsınız efendim bu önergeyi.
AHMET AYDIN
(Adıyaman) – Bu konuyla ilgili ne Anayasa’ya bir aykırılık var, ne İç Tüzük’e
ne teamüllere ne hukuka ne ahlaka bir aykırılık var. 
Hukuki olan,
ahlaki olan, insani olan da … 
OKTAY VURAL
(İzmir) – Zaten hukuk dışı bu.
AHMET AYDIN
(Adıyaman) – …bu çözüme destek vermektir, ortak olmaktır diyorum, teşekkür
ediyorum. (AKP sıralarından alkışlar) 
BAŞKAN – Teşekkür
ediyorum.
MUHARREM İNCE
(Yalova) – Sayın Başkan… Sayın Başkan…
MEHMET ŞANDIR
(Mersin) – Sayın Başkan…
BAŞKAN – Sayın
İnce, Sayın Şandır; isterseniz usul tartışması açayım, yeterli süre de vereyim.
Ancak aranızda anlaşın, beşer dakika süre vereceğim lehte ve aleyhte. 
ALİ UZUNIRMAK
(Aydın) – Sayın Başkan, bir dakika. 
Çözüme destek
vermemek ahlaksızlık mı oluyor? Sayın Grup Başkan Vekiline…
BAŞKAN – Usul
tartışması açacağım. Lütfen, kendi aranızda anlaşın, getirin.
MUHARREM İNCE
(Yalova) – Sayın Başkanım, ben bir şey merak ediyorum.
BAŞKAN – Sayın
İnce, buyurun.
OKTAY VURAL
(İzmir) – Sözünü geri alsın o zaman Sayın Başkan, geri alsın. 
BAŞKAN –
Söylesin.
OKTAY VURAL
(İzmir) – Asıl ahlaksız olan, buraya terör sorununun araştırılması için önerge
verdiğini söyleyendir! (AK PARTİ sıralarından gürültüler)
AHMET YENİ
(Samsun) – Bağırma, bağırma!
OKTAY VURAL
(İzmir) – Asıl ahlaksızlık, PKK önerilerini Meclise getirmektir, edep dışıdır! 
AHMET AYDIN
(Adıyaman) – Edebinize uygun konuşun!
OKTAY VURAL
(İzmir) – Önce milletin edebinden nasipleneceksiniz.
MUHARREM İNCE
(Yalova) – Sayın Başkanım, Cumhuriyet Halk Partisinden…
OKTAY VURAL
(İzmir) – Ahlak dışı!
MUHARREM İNCE
(Yalova) – Bir dakika efendim.
Sayın Başkanım…
AHMET AYDIN
(Adıyaman) – “Ahlak dışı” demedim.
MAHİR ÜNAL
(Kahramanmaraş) – “Ahlaki, insani” dedi. 
BAŞKAN – Sayın
İnce, mikrofonu açtırıyorum. 
AHMET AYDIN
(Adıyaman) – “Ahlak dışı” diyen sizsiniz. Ben “ahlaki insan” dedim.
OKTAY VURAL
(İzmir) – Evet, ben “ahlak dışı” diyorum, evet.
BAŞKAN – Bir
saniye, mikrofonu açtırıyorum efendim. Dinleyeceğim hepinizi.
AHMET AYDIN
(Adıyaman) – Çözümün ne olduğunu kaç
kişi biliyor içinizden.
BAŞKAN – Sayın
İnce, buyurun… Tamam Sayın İnce.
MUHARREM İNCE
(Yalova) – Sayın Başkanım, ben sadece Genel Kurulun bilgisine şunun sunulmasını
istiyorum: Şu anda kaç Cumhuriyet Halk Partili milletvekili önergesini geri
çekti?
MALİK ECDER
ÖZDEMİR (Sivas) – 10.
BAŞKAN – 10.
MUHARREM İNCE
(Yalova) – 10. Ya, 10 kişi çekmişse bizim önergemiz düştü. Bakın, bunun
üzerine, gitmiş bugün emir kulları, bizi suçlarına alet etmek için…
YILMAZ TUNÇ
(Bartın) – Ne demek emir kulları ya?
MUHARREM İNCE
(Yalova) – …gitmiş, oraya imza atıyor. Sen benim önergeme imza atma,
istemiyorum senin imzanı ya! Ya seninle beraber olmak istemiyorum kardeşim,
seninle beraber anılmak istemiyorum ya! Diyor ki: “Hayır, beraber olacağız.” 
BAŞKAN – Sayın
İnce, teşekkür ederim. Ben bütün bu açıklamaları yapacağım.
MUHARREM İNCE
(Yalova) – İstemiyorum sizinle beraber olmak.
AHMET YENİ
(Samsun) – İsteme… İsteme…
MUHARREM İNCE
(Yalova) – Bizim önergemizi çekin, bu kadar. Çekin bizim önergemizi, düştü bu
önerge.
BAŞKAN – Tamam,
teşekkür ediyorum.
Evet, usul
tartışması açıyorum. Lehte ve aleyhte söz isteyenler?
RECEP ÖZEL
(Isparta) – Lehte.
OKTAY VURAL
(İzmir) – Aleyhte.
MUHARREM İNCE
(Yalova) –Aleyhte.
AHMET AYDIN
(Adıyaman) – Lehte Sayın Başkan.
BAŞKAN – Sadece,
konu teferruatıyla anlaşılsın diye.
Efendim, aranızda
anlaşın, lütfen ama. Bunu bir anlaşın, getirin bana. Ben şimdi kimin önce,
kimin sonra şey yaptığını bilemem ki.
AHMET AYDIN
(Adıyaman) – Lehte Başkanım, lehte.
BAŞKAN - Hayır,
lütfen, aranızda anlaşın bunu. Kim aleyhte konuşacak…
OKTAY VURAL
(İzmir) – Ya neyine anlaşacağız ya? PKK’nın şeyleriyle neyi anlaşacağız? 
BAŞKAN – Lehte,
aleyhte konuşmanız için diyorum.
OKTAY VURAL
(İzmir) – Ne anlaşması ya? Gitmişler anlaşmışlar zaten. Minareyi çalmışlar,
kılıf hazırlıyorlar.
AHMET YENİ (Samsun)
– Bağırmana gerek yok.
BAŞKAN – Sayın
Vural, ben PKK’yla birlikte olmak için anlaşın demiyorum yani konuşma anlamında
bir anlaşın, lehte ve aleyhte konuşma anlamında söylüyorum.
KAMER GENÇ
(Tunceli) – Sayın Başkan…
OKTAY VURAL
(İzmir) – Ne usulü ya? Usulle alakalı değil. 
KAMER GENÇ
(Tunceli) – Sayın Başkan, Sayın Başkan…
OKTAY VURAL
(İzmir) – Önergeyi işleme koyamazsınız.
KAMER GENÇ
(Tunceli) – Sayın Başkan, sabahtan beri ben söz istemeye girmişim. Niye
görmüyorsunuz? 
MEHMET ŞANDIR
(Mersin) – Sayın Başkan…
BAŞKAN – Efendim
Sayın Şandır?
KAMER GENÇ
(Tunceli) – Ya milletvekili söz isteyemez mi? Sabahtan beri onların sözünü
görüyorsun.
BAŞKAN – Sayın
Genç, uygulamayı biliyorsunuz. Burada, grup başkan vekilleri…
KAMER GENÇ
(Tunceli) –. Niye? Başkan vekili olabilir. Başkan vekili var diye benim
kişiliğim yok mu? 
BAŞKAN – Başkan
vekiliniz ifade ediyor zaten. 
KAMER GENÇ
(Tunceli) – Hayır ama efendim, ben zaten söz istiyorum usulle ilgili. 
BAŞKAN – Hayır,
efendim, yok öyle bir uygulamamız. 
Sayın Şandır,
buyurun. 
KAMER GENÇ
(Tunceli) – Şimdi, AKP’nin grup önerisi usule uygun değil. Bir parti, diğer bir
partinin rızasını istemeden onun önergesinin görüşülmesini isteyemez. Bizim
böyle bir isteğimiz yokken de böyle bir şey isteyemezsiniz. Usulsüz bir önerge,
onu işleme koyamazsınız. 
MEHMET ŞANDIR
(Mersin) – Sayın Başkanım… 
BAŞKAN – Bir
saniye, önce lehte ve aleyhte konuşacak isimleri istiyorum. 
MEHMET ŞANDIR
(Mersin) – Sayın Başkanım, hayır, usul tartışması açılmasına itiraz ediyorum. 
BAŞKAN –
İstemiyorsunuz yani… 
MEHMET ŞANDIR
(Mersin) – Burada usul tartışması açamazsınız. 
BAŞKAN – Tamam,
istemiyorsanız açmam efendim. 
MEHMET ŞANDIR
(Mersin) – Efendim, hayır, Sayın Başkanım… 
BAŞKAN – Buyurun.

MEHMET ŞANDIR
(Mersin) – Şimdi, usul tartışması konuyla ilgili bir tartışma olursa… Burada
bir hile olduğunu ifade ediyoruz. 
OKTAY VURAL
(İzmir) – Hile var ya, hile! 
MEHMET ŞANDIR
(Mersin) – Dolayısıyla, getirilen bu grup önerisini işleme alamazsınız. Ara
verin, çağırın, yeniden tanzim edilip getirilsin. Yani bu grup önerisiyle
burada usul tartışması başlatamazsınız. Usul tartışması, İç Tüzük’ün ilgili bir
maddesi. Burada bir hile var. Bunu bağırıyoruz, diyoruz ki: Yani böyle kendi
önergenize, kendi önergenizdeki gerekçelerinize inanmıyor musunuz, güvenmiyor musunuz
ki bir başka partinin önergesinden medet umuyorsunuz. 
AHMET AYDIN
(Adıyaman) – Güveniyoruz. Gelin, hep birlikte, ortak yapalım.
MEHMET ŞANDIR
(Mersin) – Bunu gelip burada anlatmanız lazım. 
MUHARREM İNCE
(Yalova) – Sayın Başkan…
MEHMET ŞANDIR
(Mersin) – Sayın Başkan, usul tartışması yanlış olur. 
BAŞKAN –
Anlaşıldı Sayın Şandır, teşekkür ediyorum. 
Buyurun Sayın
İnce. 
MUHARREM İNCE
(Yalova) – Siz 2004’te ya da 2005’te 10 milletvekiliyle bir imza verdiniz, bir
nota verdiniz. O 9 milletvekili imzasını çekti, siz çekmediniz ve o 10 kişiden
sadece siz milletvekilisiniz şu anda yani bu konuları hatırlatırım, iyi
biliyorsunuz siz, ayrıntılara girmeyelim. Biz 10 milletvekili…
RECEP ÖZEL
(Isparta) – Siz de çekin o zaman, niye çekemiyorsunuz?
MUHARREM İNCE (Yalova)
– Arkadaşlarımın hepsi burada olsa hepsi çekecek. 
AHMET YENİ
(Samsun) – Nerede? Gelmediler çekmemek için. 
RECEP ÖZEL
(Isparta) – Bak, işte burada, getir, çeksin!
MUHARREM İNCE
(Yalova) – Sana ne be! Sana ne! 
BAŞKAN – Sayın
İnce, lütfen ama… 
AHMET YENİ
(Samsun) – Gelmediler, gelmediler! 
RECEP ÖZEL
(Isparta) – Getir çekmeleri için! 
AHMET YENİ
(Samsun) – Gelmediler, çekmek istemiyorlar! 
MUHARREM İNCE
(Yalova) – Sana ne! Sana ne!
BAŞKAN – Sayın
İnce…
MUHARREM İNCE
(Yalova) – Sayın Başkanım, ben partinin Grup Başkan Vekili olarak diyorum ki:
Cumhuriyet Halk Partisi olarak -arkadaşlar, el kaldırın- biz önergeden imzamızı
çekiyor muyuz? (CHP sıralarından “Evet, çekiyoruz.” sesleri ve el kaldırmalar)
Biz çekiyoruz, işte bu kadar, beraber olmak istemiyoruz.
AHMET YENİ
(Samsun) – Gelmediler, çekmek istemiyorlar.
MUHARREM İNCE
(Yalova) – Kendi önergenizi verin. 
BAŞKAN – Sayın
İnce, açıklama yapayım bu konuda. 
MEHMET ŞANDIR
(Mersin) – Bu önerge geri çekilmeli, yeniden tanzim edilmeli. 
BAŞKAN – Efendim,
o konuda açıklama yapayım ben size, bir saniye…
OKTAY VURAL
(İzmir) – Siyaset ahlakına uygun değil, siyaset ahlakına aykırı!
MEHMET ŞANDIR
(Mersin) – Bunu usulle düzeltemezsiniz.
OKTAY VURAL
(İzmir) – Siyaset ahlakına aykırı! (AK PARTİ, CHP ve MHP sıralarından
gürültüler)
BAŞKAN – Sayın
milletvekilleri, bir saniye… 
Sayın Şandır,
Sayın İnce…
MUHARREM İNCE
(Yalova) – Ara verirsiniz…
MEHMET ŞANDIR
(Mersin) – Ara verirsiniz efendim. Usul tartışmasıyla olmaz bu.
BAŞKAN – Ara
veririm efendim, ara veririm, davet edeceğim sizi. Bir saniye… (AK PARTİ, CHP
ve MHP sıralarından gürültüler)
OKTAY VURAL
(İzmir) – Görüşemezsiniz. 
MEHMET ŞANDIR
(Mersin) – Ara verin, yeniden tanzim etsinler. Bu hâliyle işleme koyarsanız
olmaz.
MUHARREM İNCE
(Yalova) – Ara verelim, yeniden yapsınlar.
BAŞKAN – Şimdi,
birleşime on dakika ara veriyorum.

Kapanma Saati: 16.38




ÜÇÜNCÜ OTURUM
Açılma Saati: 17.02
BAŞKAN: Başkan Vekili Sadık YAKUT
KÂTİP ÜYELER: Özlem YEMİŞÇİ (Tekirdağ), Muhammet Rıza
YALÇINKAYA (Bartın)
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Üçüncü
Oturumunu açıyorum. 
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut’un, 45
imzalı Meclis araştırması önergesinden CHP Grubundan 18 milletvekilinin imzalarını
geri aldıklarına ancak önergede hâlen 20’den fazla milletvekilinin imzası
bulunduğu için önergenin işlemde kalmaya devam ettiğine ilişkin konuşması
BAŞKAN – Sayın
milletvekilleri, kısa bir açıklama yapmak istiyorum: Gerek kanun tekliflerine
gerekse diğer denetim önergelerine milletvekillerince sonradan imza ile
katılınması bugüne kadarki teamüller çerçevesinde uygulanabilmiştir. Farklı
parti gruplarına mensup milletvekillerinin aynı yasama belgelerinde her zaman
imzası bulunabilmektedir. Sayın Tanrıkulu’nun vermiş olduğu araştırma
önergesinde toplam 24 imza var iken daha sonradan 21 imzayla katılım sağlanmış
ve toplamda 45 milletvekilinin imzası bulunmakta iken…
OKTAY VURAL
(İzmir) – İmza sahipleri kimler Sayın Başkan? Bizim olmadığımızı ifade edin.
İmzalayanlar…
BAŞKAN – O zaman
şöyle yapalım: Cumhuriyet Halk Partili 24 milletvekilinin imzası var iken daha
sonradan AK PARTİ’li 21 milletvekilinin
imzasıyla katılım sağlanmış ve toplamda 45 milletvekilinin imzası bulunmaktayken,
hâlen Cumhuriyet Halk Partili 18 milletvekili tarafından önergeden imzalar geri
çekilmiştir. Doğru mu Sayın İnce?
MUHARREM İNCE
(Yalova) – Evet ama eksik. 
BAŞKAN – Ancak
önergede hâlen 20 milletvekilinden fazlasının imzası bulunmaktadır dolayısıyla
önergenin düşmesi söz konusu değildir, çekilmesi söz konusu değildir. 
MEHMET ŞANDIR
(Mersin) – Sayın Başkanım, grup önerisini buraya grup getirir.
MUHARREM İNCE
(Yalova) – Sayın Başkan…
BAŞKAN - Buyurun
Sayın İnce.
OKTAY VURAL
(İzmir) – Sayın Başkan… Sayın Başkan, şimdi, bu…
BAŞKAN – Önce
İnce’ye söz vereyim, ondan sonra vereceğim. 
Buyurun.
MUHARREM İNCE
(Yalova) – Sayın Başkan, şu anda kaç kişi önergeden imzasını çekti dediniz? 
BAŞKAN – 18.
MUHARREM İNCE
(Yalova) – 18 kişi. Şu anda yurt dışında olan arkadaşlarımız var, kendilerine
telefonla ulaştığımız arkadaşlarımız var “Grup çekiyorsa ben de çekerim.”
diyen. Birinci imza sahibi olan arkadaşımız burada, Sayın Sezgin Tanrıkulu
burada. Bence Sezgin Tanrıkulu’na söz vermelisiniz. O da imzasını çekeceğini
söylüyor, ona söz vermelisiniz. Biz kendimizi AKP’ye kullandırmayız, Başkanlık
Divanı da buna dâhildir. 
BAŞKAN – Sayın
Tanrıkulu, sisteme girer misiniz, söz vereceğim. Sisteme girin lütfen. 
ÖZGÜR ÖZEL
(Manisa) – Kürsüden…
HAYDAR AKAR
(Kocaeli) – Kürsüden ver, kürsüden.
BAŞKAN – Lütfen
ama sayın milletvekilleri, bir saniye.
Sayın Tanrıkulu,
yerinizden lütfen. Oradan sisteme girin…
MAHİR ÜNAL
(Kahramanmaraş) – Sayın Başkan… Sayın Başkan…
BAŞKAN – Lütfen
ama Sayın Tanrıkulu, yerinizden söz vereceğim, yani söz değil mi?
MAHİR ÜNAL (Kahramanmaraş)
– Sayın Başkan, daha önce bunun örneği var efendim. Bülent Ecevit Üniversitesi
kurulmasıyla ilgili Cumhuriyet Halk Partisi önerge vermiş, daha sonra
Cumhuriyet Halk Partili milletvekilleri önergelerini çekmiş…
ÖZGÜR ÖZEL
(Manisa) – Karayip Korsanları mısınız siz!
MAHİR ÜNAL
(Kahramanmaraş) - …ve bizim önergemiz de -önerge- kabul edilmiştir. Aynı
şekilde, biz bu önergeyi de sahipleniyoruz. (CHP ve MHP sıralarından
gürültüler)
BAŞKAN – Sayın
Ünal, sisteme girin.
OKTAY VURAL
(İzmir) – Ya, Anayasa konusunda çakma imzalar vermişlerdi.
MAHİR ÜNAL
(Kahramanmaraş) – Bu konuda usul tartışması açılmasını rica ediyoruz Sayın
Başkan.
MEHMET ŞANDIR
(Mersin) – Usul tartışması açamazsınız.
OKTAY VURAL
(İzmir) – Anayasa’yı da çakma imzalarla getirmişlerdi.
MUHARREM İNCE
(Yalova) – Sayın Başkan…
BAŞKAN – Sayın
Tanrıkulu’na söz veriyorum, buyurun.
VI.- AÇIKLAMALAR (Devam)
6.- İstanbul Milletvekili Mustafa Sezgin Tanrıkulu’nun, AK
PARTİ grup önerisine konu Meclis araştırması önergelerinden kendi imzasının
bulunduğu Meclis araştırması önergesi ile AK PARTİ Grubunun Meclis araştırması
önergesi farklı olduğu hâlde usule aykırı olarak birleştirildiğine ve imzasını
geri aldığına ilişkin açıklaması
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; 1 Mart 2013
tarihinde “toplumsal barışı bozan olayların nedenlerini araştırma ve çözüm
yollarını önerme komisyonu” başlığı altında Türkiye’nin yüz yıllık Kürt
meselesi ve buna bağlı sorunların çözümü noktasında Meclisin bir araştırma
komisyonu kurması ve gerçekten de sorunun boyutları ve nedenleri konusunda
araştırma yapması ve Meclise çözüm yolu önermesi noktasında bir önergeyi 24
arkadaşımla beraber verdim. Ancak, bu önerge varken başka nedenlerle Adalet ve
Kalkınma Partisi de başka bir önerge verdi ve bugün, benim de kişisel görüşüme
göre usule aykırı bir şekilde birleştirildi; benim iradem olmadan,
arkadaşlarımın iradesi olmadan birleştirildi. 
Her iki önergenin
niteliği ve içeriği bana göre aynı değil. Bizim önergemizin ayrı görüşülmesi
lazım. Eğer gerçekten Adalet ve Kalkınma Partisi beş altı aydır, hatta
geçtiğimiz 1 Hazirandan bu yana tartıştığımız bu mesele noktasında Cumhuriyet
Halk Partisinin katkısını istiyor ise, hâlen de o niyeti varsa o zaman kendi
önergelerinin, ayrı önergelerinin bir nedeni yok. Cumhuriyet Halk Partisinin 1
Mart tarihinde verdiği ve sorunu tarif eden, sorunun bugün geldiği nokta
konusunda içeriğini tarif eden bu önergeye destek verirler, kendi önergelerini
çekerler samimi bir biçimde bu görüşülür ama bu olmadan Cumhuriyet Halk
Partisinin katkısını başka bir türlü noktaya çekmek siyaseten yanlıştır ve
doğru değildir. Ben kendi önergemin arkasındayım, bugün imzamı çekiyorum ama
bir saat sonra 24 imzayla değil 50 imzayla bir daha vereceğiz. 
BAŞKAN – Evet,
teşekkür ederim Sayın Tanrıkulu.
MUSTAFA SEZGİN
TANRIKULU (İstanbul) – Bizim niyetimiz bu sorunu bu Meclis çatısı altında
çözmektir. 
BAŞKAN – Teşekkür
ediyorum, anlaşıldı. İmzanızı geri çektiniz yani. (CHP sıralarından alkışlar) 
MEHMET ŞANDIR
(Mersin) – Sayın Başkan…
BAŞKAN - Sayın
Şandır, buyurun.
AHMET AYDIN
(Adıyaman) – Sayın Başkanım usul tartışması açın, usul tartışması.
BAŞKAN – Bir
saniye, açacağım Sayın Aydın.
Son sözleri
veriyorum. 
OKTAY VURAL
(İzmir) – AKP’nin usulsüzlüğü.
BAŞKAN - Buyurun.
7.- Mersin Milletvekili Mehmet Şandır’ın, AK PARTİ grup
önerisinin geri çekilmesi gerektiğine ilişkin açıklaması
MEHMET ŞANDIR
(Mersin) – Sayın Başkanım, araştırma önergesi vermek milletvekillerinin
yetkisindedir ama verilen araştırma önergesini Danışma Kurulu grup önerisi
olarak buraya getirmek grup yönetiminin yetkisindedir. Bir başka parti, bir
başka parti milletvekillerinin verdiği araştırma önergesini, mutabakatını
almadan, rızalığını almadan Meclis Genel Kuruluna birleştirerek getirirse bunun
adı hile yapmaktır. Buna sizin müsaade etmemeniz… Eğer müsaade ederseniz bu
hileye katılmak gibi bir suçlama altında kalacağınızı bilmenizi istirham
ediyorum. Bu önerge, AKP’nin grup önergesi geri çekilmeli. Kendi önergeleriyle
veya mutabakata vardığı partilerin önergeleriyle birleştirip öyle getirmeleri
lazım. Yoksa bu tartışmaları bu Meclise layık veya müstahak görmek hak
değildir. Bunun düzeltilmesini istirham ediyorum.
BAŞKAN – Teşekkür
ediyorum.
Sayın Vural,
buyurun.
8.- İzmir Milletvekili Oktay Vural’ın, AK PARTİ grup
önerisiyle milletvekillerinin iradesinin çarpıtıldığına ve bu önerinin gündeme
alınmasının mümkün olmadığına ilişkin açıklaması
OKTAY VURAL
(İzmir) – Teşekkür ederim.
Sayın Başkan, bu
bir AKP Grup Başkan Vekilliği önerisi. Bu öneri okundu, Türkiye Büyük Millet
Meclisi milletvekilleri de bu öneri çerçevesinde oyunu kullanacak. Şimdi, hangi
tarihli hangi öneride ne yazdığı konusunu henüz bilmiyoruz ama burada diyor ki:
“Terör sorununun araştırılarak alınması gereken önlemlerin belirlenmesi
amacıyla verdiğimiz önerge…” Yok ki böyle bir önerge. Terör sorununun
araştırılması amacıyla verilmiş bir önerge yok. İşte burada önerge. Önerge
diyor ki: “Terör sorununun çözümüne yönelik sürecin bütün boyutlarıyla
değerlendirilmesi…” Dolayısıyla, bu irade milletvekillerinin iradesini çarpıtmak
amacıyla konulmuştur. Daha önce, biliyorsunuz, çakma imzalarla Anayasa
değişikliği teklifleri Türkiye Büyük Millet Meclisine sunuldu. Bu usulsüzlüğü
tespit ettik. Şimdi, bu şekilde bir araştırma önergesinin amacı olmayan bir
konuyu buraya iliştirerek sunmak milletvekillerinin iradesini çarpıtmaktır. Bu
çarpıtan iradeyi oluşturan bu önerinin gündeme alınması mümkün değildir, siyasi
ve hukuki meşruiyeti de söz konusu değildir.
BAŞKAN – Teşekkür
ediyorum.
Sayın Ünal…
9.- Kahramanmaraş Milletvekili Mahir Ünal’ın, bir araştırma
önergesinin grup önerisiyle Genel Kurula taşınmasında İç Tüzük’e aykırı
herhangi bir durum olmadığına ilişkin açıklaması
MAHİR ÜNAL
(Kahramanmaraş) – Sayın Başkan, Anayasa’mızın 98’inci maddesi bu konuyu çok net
bir şekilde ifadelendiriyor: “Meclis Araştırması, belli bir konuda bilgi
edinilmek için yapılan incelemeden ibarettir.” Dolayısıyla, bu konuda herhangi
bir tartışmaya gerek yoktur, mahal yoktur. Dolayısıyla, bizim verdiğimiz
araştırma önergesi de nihayetinde uygundur. Ayrıca, bizim, bir milletvekilinin
verdiği araştırma önergesini bir grup önerisiyle buraya, Genel Kurula
taşımamızda İç Tüzük’e aykırı herhangi bir durum yoktur. İç Tüzük’te
“Milletvekilinin rızası alınır, izni alınır.” diye de bir ifade, ibare
bulunmamaktadır. 
Saygılarımı
sunuyorum.
BAŞKAN – Teşekkür
ediyorum.
MEHMET ŞANDIR
(Mersin) – Nerede var, “Birleştirilir.” diye nerede bir madde var?
BAŞKAN – Sayın
İnce, buyurun.
Son sözler…
10.- Yalova Milletvekili Muharrem İnce’nin, CHP Grubu ile
AK PARTİ Grubunun kurulmasını istedikleri komisyonların birbirleriyle benzer
olmadığına, AK PARTİ grup önerisinin Anayasa ve İç Tüzük’e aykırı olduğuna ve
bu duruma ortak olmak istemediklerine ilişkin açıklaması
MUHARREM İNCE
(Yalova) – Sayın Başkan, çok teşekkür ederim.
Birincisi, biz,
AKP ile birlikte anılmak istemiyoruz. Çünkü, bizim kurmak istediğimiz
komisyonla AKP’nin kurmak istediği komisyon birbiriyle benzerlik göstermiyor.
AKP’nin önerisi Anayasa’ya aykırıdır, İç Tüzük’e aykırıdır. Biz, Cumhuriyet
Halk Partisi olarak Anayasa’ya aykırı olan bu duruma ortak olmak istemiyoruz.
Bütün milletvekili arkadaşlarımız imzasını geri çekmiş. En son dediler ki:
“Birinci imza sahibi çekerse kabul ederiz.” Birinci imza sahibi arkadaşımızı
çağırdık, o da imzasını geri çekti. Yine yan yollara başvuruyorlar. Hani az
önce birinci imza sahibi çekerse kabul edecektiniz?
Bakın, biz şunu
söylemek istiyoruz -bizim kurmak istediğimiz komisyonda- diyoruz ki: “Sorun
nasıl çözülür?” Özetimiz bu. AKP ise diyor ki: “Sürece nasıl destek veririz?”
Biz niye beraber anılalım? Biz, Cumhuriyet Halk Partisi Grup Yönetimi olarak
bunun bugün görüşülmesini istedik. Baktık ki böyle bir Ali Cengiz oyunu var
bunun altında, imzalarımızı geri çektik. Neden AKP önergesiyle CHP önergesini
birleştirmeye hâlâ uğraşıyorsunuz? Başkanlık Divanı olarak grubumuzun haklarını
savunmakla yükümlüsünüz. Grubumuzun bu hakkını savunmazsanız kendi grubumuzun
haklarını savunacağız. 
Teşekkür ederim.
BAŞKAN – Teşekkür
ediyorum Sayın İnce.
Sayın Baluken…
11.- Bingöl Milletvekili İdris Baluken’in, siyasi parti
gruplarının verdiği Meclis araştırması önergelerinin gündeme gelip
gelmeyeceğini Meclis Başkanlığının belirlediğine ve önergelerin
birleştirilmesinin doğru bir uygulama olduğuna ilişkin açıklaması
İDRİS BALUKEN
(Bingöl) – Teşekkür ediyorum Sayın Başkan.
Sayın Başkan, İç
Tüzük’ün 104’üncü maddesinde Meclis araştırmasının hangi hâllerde açılacağı çok
net ifade ediliyor, “Meclis araştırmasının açılmasında genel görüşme
açılmasındaki hükümler uygulanır.” diyor ve İç Tüzük’ün 101’inci maddesinde de
“Genel görüşme, toplum ve Devlet faaliyetlerini ilgilendiren belli bir konunun
Türkiye Büyük Millet Meclisi Genel Kurulunda görüşülmesidir.” diyor. Burada
gerek toplumu gerekse devlet faaliyetlerini ilgilendiren bir konuyla ilgili
siyasi parti gruplarının vermiş olduğu araştırma önergeleri var. Sizin daha
önce yapmış olduğunuz uygulama da benzer mahiyette gelen bütün araştırma
önergelerinin birleştirilerek Genel Kurula sunulması şeklinde olmuştu çünkü
siyasi parti grupları kendi önergelerini Meclis Başkanlığına sunduktan sonra
Meclis Başkanlığında artık onun gündeme gelip gelmemesi Meclis Başkanlığının
belirleyeceği bir şeydir. 
Şimdi, bugüne
kadar yani bu saate kadar Cumhuriyet Halk Partisi Grubunda bunun geri
çekilmesine yönelik herhangi bir şey olmadığı için Meclis Başkanlığı eğer bunu
Genel Kurula getirmişse bu önergenin birleştirilerek burada görüşülmesi doğru
olan yöntemdir diye düşünüyoruz. 
Teşekkür
ediyorum. 
BAŞKAN – Teşekkür
ediyorum. 
MEHMET ŞANDIR
(Mersin) – Sayın Başkan…
MUHARREM İNCE
(Yalova) – O zaman, çok doğruysa, Sayın Baluken’le birlikte birleştirsinler,
bizi hariç tutun. 
BAŞKAN – Söz
talepleri var ama usul tartışması açacağım. 
MAHİR ÜNAL
(Kahramanmaraş) – Sayın Başkan…
MEHMET ŞANDIR
(Mersin) – Sayın Başkan…
BAŞKAN – Ama
böyle bir usulümüz yok artık. Yeterince aydınlandı konu efendim. Usul
tartışması açacağım Sayın Şandır. 
MEHMET ŞANDIR
(Mersin) – Anladım da efendim, yani burada gözümüzün içine baka baka hile
yapılmasına niye müsaade ediyorsunuz? 
MUSTAFA ELİTAŞ
(Kayseri) – Olur mu Sayın Başkan?
MUHARREM İNCE
(Yalova) – Hile, hile! Açıkça hile! Ali Cengiz oyunu, numara!
OKTAY VURAL
(İzmir) – Ya, siyasetin bir ahlakı olur ya!
BAŞKAN – E, bütün
bunlar tutanaklara geçti efendim. 
OKTAY VURAL
(İzmir) – Efendim, konuyla ilgili değil. 
BAŞKAN –
Söyleyeceklerinizi usul tartışmasında yine söyleyin. 
MEHMET ŞANDIR
(Mersin) – Meselemiz tutanak değil Sayın Başkan. AHMET AYDIN (Adıyaman) – Lehte
Sayın Başkan. 
MEHMET ŞANDIR
(Mersin) – Meselemiz tutanağa geçmesi değil.
OKTAY VURAL
(İzmir) – Tutanağa geçse ne olur? 
BAŞKAN – E, ne
yapılması gerekir, ne yapmamız gerekir?
MEHMET ŞANDIR
(Mersin) – Yani burada hile işlenmesine, hile yapılmasına müsaade etmemenizi
bekliyoruz. Diyoruz ki…
BAŞKAN – Efendim,
İç Tüzük ortada, şimdiye kadarki uygulamalar ortada. 
MEHMET ŞANDIR
(Mersin) – İç Tüzük’ün neresinde var birleştirme? 
BAŞKAN –
Cumhuriyet Halk Partisinin 18 milletvekilinin, başta ilk imza sahibinin de
imzasını geri çektiği de konuşuldu, tutanaklara geçti. 
MEHMET ŞANDIR
(Mersin) – Sayın Başkan… 
MUSTAFA ELİTAŞ
(Kayseri) – Sayın Başkan… 
OKTAY VURAL
(İzmir) – Sayın Başkan, burada terör sorununun araştırılarak alınması gereken
önlemlerle ilgili bir tane var mı? Yok öyle bir şey!
BAŞKAN – Sayın
Vural, Cumhuriyet Halk Partisi bu önergeye katılmadığını, 18 milletvekilinin
imzasını geri çektiğini… (CHP sıralarından gürültüler) 
MUHARREM İNCE
(Yalova) – Hepsi, hepsi!
BAŞKAN - … ilk
imza sahibinin de geri çektiğini açık, net bir şekilde, Grup Başkan Vekili
başta olmak üzere ifade ettiler.
OKTAY VURAL
(İzmir) – Sayın Başkan, AKP diyor ki: “Terör sorununun araştırılarak alınması
gereken önlemlerle ilgili verdiğim.” Böyle bir önergeleri yok ki. Ben onu
söylüyorum. Böyle bir önergeleri yok. Terör sorununun araştırılarak alınması
gereken önlemler…
BAŞKAN – Efendim,
usul tartışması açıp sonuçta açıklama yapacağım. 
OKTAY VURAL
(İzmir) – Aleyhte…
MUHARREM İNCE
(Yalova) – Aleyhinde…
MEHMET GÜNAL
(Antalya) – Lehte…
MUSTAFA ELİTAŞ
(Kayseri) – Lehte… 
AHMET AYDIN
(Adıyaman) – Lehte…
MEHMET DOĞAN
KUBAT (İstanbul) – Lehte…
İDRİS BALUKEN
(Bingöl) – Lehte…
MUHARREM İNCE
(Yalova) – Aleyhte… Neresi uygunsa oraya yaz, fark etmez.
MEHMET GÜNAL
(Antalya) – Sayın Başkanım, on defa lehte dedim, ben lehinizdeyim bakın, en
başta söyledim. 
BAŞKAN – Evet,
usul tartışması açıyorum.
Lehte söz isteyen
Sayın Mehmet Günal ilk söz…
MEHMET GÜNAL
(Antalya) – Sayın Şandır’a devrediyorum. 
BAŞKAN – Sayın
Mehmet Şandır, Mersin Milletvekili. 
MEHMET GÜNAL
(Antalya) – Öbürlerini söylemediniz Sayın Başkanım, kimler aldı?
BAŞKAN – Söz
isteyenler: Lehte Sayın Elitaş, aleyhte Sayın Vural ve Sayın İnce. 
Beşer dakika söz
veriyorum.
Buyurun. 
VIII.- USUL HAKKINDA GÖRÜŞMELER
1.- AK PARTİ, CHP ve BDP gruplarının vermiş olduğu Meclis
araştırması önergelerinin AK PARTİ grup önerisine konu edilip edilemeyeceği
hususunda Başkanlığın tutumu hakkında
MEHMET ŞANDIR
(Mersin) – Sayın Başkanım, burada hukuk kurarken hukuka uymak mecburiyeti var.
Usul tartışması açmanız hukuka aykırı. Çünkü burada bir iddia var, burada bir
hile yapıldığını iddia ediyoruz. Hileye İç Tüzük’ün 63’üncü maddesini
kullanarak kılıf uydurmanız bir usulsüzlük olur. Doğru yapmıyorsunuz. Meclis
geleneğinde hileyi parmakla meşrulaştırmak gibi bir yolu açıyorsunuz. Vebal
altındasınız. Sizi hukuka davet ediyorum, İç Tüzük’e davet ediyorum. Gerekirse
bu konuya Meclis Başkanının müdahale etmesini de talep ediyorum. Burada hile
yapılmaktadır.
Değerli
arkadaşlar, sayın milletvekilleri; araştırma önergesi vermek hakkı, yetkisi
milletvekiline aittir; milletvekilinin verdiği önergeye bir başka
milletvekilinin imza koyması da hakkıdır, engeli yok ama araştırma önergesini
Genel Kurula getirmek, Danışma Kurulu grup önerisi hâline getirmek grubun
yetkisindedir. Şimdi siz kendi önergenizi yüreklice savunarak buraya
getirmekten niye imtina ediyorsunuz da Cumhuriyet Halk Partisinin daha önce
verdiği önergeyi kendinize dayanak olarak gösteriyorsunuz? Burada bir hile var Sayın Ünal.
Kaldı ki, bakın,
Sayın Başkan, İç Tüzük’ün neresinde yazıyor “Araştırma önergeleri aynı
konudaysa mutabakat temin edilmeden bir grup başkan vekilinin talebiyle,
imzasıyla birleştirilir.” Diye? Bu İç Tüzük’ün neresinde yazıyor? Siz orada İç
Tüzük’ü uygulamak mecburiyetindesiniz. Burada yaptığınız iş hukuksuzluktur. Bu
Meclisin hamuruna, bu Meclisin müzakeresine hileyi karıştırmayın, yazık edersiniz.

Yolu var, çekilir
bu önerge, yarın getirilir ama düzgün tanzim edilir. Siz kendi talebinizin,
kendi önergenizin gerekçelerine inanmıyor musunuz ki bir başka siyasi partinin
önergesinin arkasına saklanıyorsunuz? Belli ki burada bir suç işliyorsunuz. Belli
ki burada bir suç işliyorsunuz, milletin gözünden saklamaya çalıştıklarınız
var. Kendinize suç ortağı arıyorsunuz.
Değerli
arkadaşlar, bunu yapmayın. Gelin, yiğitçe, adamca, dürüstçe kendi iddianızı
millete karşı savunun, buna hiç engel yok. Sayısal çoğunluğunuz da var, buradan
istediğinizi geçirebilirsiniz. Dolayısıyla, bu yaptığınız… Ben çok açık
söylüyorum. Yani CHP’nin önergesinde ne var, sizin önergeniz de ne var, bu
önemli değil ama burada, İç Tüzük’te olmayan bir konuyu böyle son anda
birleştirerek buraya getirmeniz hukuka karşı hile yapmaktır, İç Tüzük’e karşı
hile yapmaktır. Yani bu Meclisin iradesine, bu milletin iradesine hile
karıştırmaya hakkınız yok. Bu akıllılık da değil arkadaşlar. 
Niye mecburiyet
duyuyorsunuz, niye ısrar ediyorsunuz, onu anlamaya çalışıyorum. Niye ısrar
ediyorsunuz yani kendi önergeniz sizin amacınızı gerçekleştirmeye yetmiyor mu?
Milliyetçi Hareket Partisinin de terörle mücadele konusunda birçok önergesi
var. Niye bizim önergelerimizi düşünmüyorsunuz da Cumhuriyet Halk Partisini
kendinize destekçi olarak alıyorsunuz? Siz belli ki bir yerde suç işliyorsunuz,
vicdanlarınız rahat değil, millete karşı veremeyeceğiniz hesap var. 
MALİK ECDER
ÖZDEMİR (Sivas) – Ortak arıyorlar, ortak! 
MEHMET ŞANDIR
(Devamla) - Bu hesaba bir başka partiyi, ana muhalefet partisini de suç ortağı
olarak yanınıza almaya çalışıyorsunuz. 
MALİK ECDER
ÖZDEMİR (Sivas) – Aynen… 
MEHMET ŞANDIR
(Devamla) - Bu akıllılık değil ama benim sözüm Sayın Meclis Başkanına. 
Sayın Başkanım,
burada iç hukukun ihlal edilmesine, hukukun arkadan dolanılmasına, hukuka karşı
hile yapılmasına bir hukuk adamı olarak ve hukuku uygulamakla sorumlu bir
milletvekili olarak, görevli olarak uymak mecburiyetindesiniz, buna müsaade
edemezsiniz. Burada resmen hile yapılmaktadır. Bu hileye usul tartışması açarak
parmak çoğunluğuyla kılıf uyduramazsınız. Bu gayrimeşru olur, bu ahlaki olmaz,
üzüntüm de budur, bu ahlaki olmaz. Buna sizin de katılmanıza yüreğim elvermiyor
ama ısrar ederseniz meseleyi Meclis Başkanına kadar götüreceğimizi de buradan
ifade ediyorum. Yanlış yapıyorsunuz, yaptığınız doğru değil Türkiye'nin
geleceği açısından, Parlamentonun geleceği açısından, burada ayıplı bir iş
yapıyorsunuz, parmakla bunu aklayamazsınız. 
Hepinize saygılar
sunuyorum. (MHP ve CHP sıralarından alkışlar) 
BAŞKAN – Teşekkür
ediyorum. 
Aleyhte söz
isteyen Oktay Vural, İzmir Milletvekili.
OKTAY VURAL
(İzmir) – Sayın Ali Uzunırmak… 
BAŞKAN – Ali
Uzunırmak, Aydın Milletvekili. (MHP sıralarından alkışlar) 
ALİ UZUNIRMAK
(Aydın) – Teşekkür ediyorum Sayın Başkan. 
Değerli
milletvekilleri, bir gazi Meclisi ve birçok defa siz değerli arkadaşlarımızın
da ifade ettiği mehabeti gündeme getirenler acaba bu ilişkileri nasıl
değerlendiriyorlar? Yani bir grup 325 milletvekiline sahip, çıkıp dürüstçe
“Ben, böyle bir, içeriden bebek katilinin talimatıyla, hak ve hakikatleri
araştırma komisyonunun icraatını yerine getirecek bir komisyonun kurulmasını
istiyorum ve bunu kuruyorum.” diyemiyor, başka partilerin, başka sebeplerin
arkasına sığınarak, başka şekilde, hileyle arkadan dolanarak Türkiye Büyük
Millet Meclisinde başka grupların âdeta içini de karıştıracak şekilde bir
stratejiyle siyaset yürütmeye çalışıyor ve Grup Başkan Vekili arkadaşımız
çıkıyor konuşmasında diyor ki: “Hukuki olan, ahlaki olan, insani olan da bu çözüme
destek vermektir, ortak olmaktır.” 
AHMET AYDIN
(Adıyaman) – Önce oradan geldi ama.
ALİ UZUNIRMAK
(Devamla) - Değerli arkadaşlar, bu ahlak terazisini sizin elinize kim veriyor?
Biz böyle bir ahlak terazisi falan vermedik sizin elinize.
YILMAZ TUNÇ (Bartın)
– Millet verdi.
ALİ UZUNIRMAK
(Devamla) – Ama ahlak terazisinde eğer çıkarsanız teraziye, halkın karşısına
akil adamlar diye birtakım zevatla, tarih, sosyoloji, felsefe, ekonomi, Türk
siyaseti, hiçbir konuyla alakalandırılamayacak insanların da içinde bulunduğu
bir heyetle, Türkiye’de mesuliyetlerden kurtularak bir siyaset oluşturmanın
gayreti içerisinde olmazsınız. Akil adamların -belki sanat icabı, belki özel
hayatlarıyla- bazılarının sizin nasıl ahlaki yol arkadaşınız olduğu zaten
ortaya çıkmıştır. Dolayısıyla, ahlaki olmak ahlaksızlarla yol arkadaşlığı
yaparak mümkün olmaz değerli arkadaşlar. Bu, sadece, ahlakın hemen
söylendiğinde çağrıştırılan manasıyla değildir ahlak. Terazideki hile de
ahlaktır, malda, üretimde yapılan hile de ahlaktır, siyasette yapılan da
ahlaktır.
Sayın arkadaşlara
ben sormak istiyorum: Çözüm “Türkiye Cumhuriyeti” ibaresinin bakanlıklardan,
kurumlardan kaldırılması mıdır? Çözüm Apo’nun ve BDP’nin aylarca buralarda
talep ettiği hak ve hakikatleri araştırma komisyonunun kurularak Türk
devletinin bugüne kadarki her şeyiyle suçlanması mıdır? Çözüm, etnik kimlikleri
Anayasa’da tanımlayarak federatif yapıya geçmek midir? Çözüm, Refah Partisi
İstanbul İl Başkanlığından başlayıp sözde rapor hazırlatarak, 15 Ekim 2008’de
“PKK düşman değildir.” diyerek, Habur’da ilk gün “Görülen bu manzaradan
ümitlenmemek mümkün müdür?” diyerek, en sonunda “Diyarbakır turnusol
olacaktır.” diyerek, Diyarbakır’daki kolluk güçlerinin bertaraf edilerek PKK
militanlarının kortejleri yönettiği ve en sonunda taleplerin silahla, şiddetle
değil beyaz atkılarla yapıldığı ifade edilerek turnusolde, Türk Bayrağı’nın
indirilip PKK bayrağının silahsız olarak çekilmesi midir? Eğer çözüm anayasal
kimliklerin etnik yapıya dayanarak federatif bir yapıda Türkiye’nin şekillenmesi,
bu pazarlıkların sürmesi, içeriden bebek katiliyle beraber anayasa yapılmasıysa
batsın böyle bir çözüm! Böyle bir çözümü Türkiye Büyük Millet Meclisi çatısı
altında görüşmek en büyük şerefsizliktir. Bu şerefsizliğe ortak arıyorsanız,
biz böyle şerefsizlerden değiliz. Bu ahlaksızlık olarak niteleniyorsa,
ahlaksızlığın kralını yaparız sizlere! 
YILMAZ TUNÇ
(Bartın) – Sayın Başkan, yaralayıcı dil kullanıyor.
AHMET AYDIN
(Adıyaman) - Sayın Başkan…
MAHİR ÜNAL
(Kahramanmaraş) - Sayın Başkan, lütfen… Temiz bir dille konuşmamız
gerekiyor.Böyle şey olur mu efendim!
ALİ UZUNIRMAK
(Devamla) - Bunu hiç kimse…
BAŞKAN - Cevap
verirler efendim, cevap verirler.
ALİ UZUNIRMAK
(Devamla) - Şartlı konuşuyorum. Bu konuştuğumu bilerek ve şartlı konuşuyorum.
BAŞKAN – Sayın
Uzunırmak, lütfen temiz bir dille konuşun. Cevap verirler.
ALİ UZUNIRMAK
(Devamla) – Bu şartlara dâhil olan, bu şartlara “Evet” diyen kim varsa onunla
Türk milletinin önünde hesaplaşacağız. Bundan hiç kimsenin endişesi olmasın.
Türkiye Büyük Millet Meclisi kolay tecelli etmedi, Türkiye kolay kurulmadı.
Bedeli neyse ödenir. 
Teşekkür
ediyorum. (MHP sıralarından alkışlar) 
BAŞKAN – Teşekkür
ediyorum.
Lehte söz isteyen
Ahmet Aydın, Adıyaman Milletvekili. (AK PARTİ sıralarından alkışlar)
AHMET AYDIN
(Adıyaman) – Teşekkür ediyorum Sayın Başkanım.
Değerli
arkadaşlar, Sayın Başkanım; öncelikle şunu ifade edeyim ki: AK PARTİ Grubu
olarak onurlu, şerefli, ahlaklı bir şekilde, dürüst ve samimi bir şekilde,
ülkemizin uzun yıllarını heba eden, enerjimizi tüketen bu terör sorununun
çözümü noktasında değil elimizi, başımızı taşın altına koymuş durumdayız. (AK
PARTİ sıralarından “Bravo” sesleri, alkışlar; CHP ve MHP sıralarından
gürültüler) Ve biz bunu yaparken de tek yol arkadaşımız vardır, o da aziz
milletimizdir. Biz milletimizle beraber varız, biz milletimizle birlikte var
olduk.
OKTAY VURAL
(İzmir) – Yahu ne! Öcalan’la birliktesin sen, İmralı’yla birliktesin! 
AHMET AYDIN
(Devamla) – Bizi iktidar eden, iktidarda sürekli kılan da bu millettir. Ama bu
aziz millet de, bu tarih de sizleri yargılayacak ve sizlerden hesap soracaktır,
ondan en ufak endişemiz yok bizim. (CHP ve MHP sıralarından gürültüler)
OKTAY VURAL
(İzmir) – Sen İmralı’yla birliktesin. İmralı’nın parafıyla getiriyorsunuz
bunları.
GÜRKUT ACAR
(Antalya) – Oslo’yu oku!
AHMET AYDIN
(Devamla) – Değerli arkadaşlar, milletin taleplerini yerine getiriyor, milletin
sorunlarını bir bir çözüyoruz. Siz bu millet için ne yaptınız Allah aşkına?
(CHP ve MHP sıralarından gürültüler)
AHMET TOPTAŞ
(Afyonkarahisar) – Utan be!
AHMET AYDIN
(Devamla) – Ne yaptınız bugüne kadar? Bu milletin hangi sorununu çözdünüz?
Bütün sorunları canavarlaştırdınız. İşte o canavarlar sizi yedi bitirdi. (CHP
ve MHP sıralarından gürültüler)
Değerli
arkadaşlar, Sayın Başkanım; şimdi, Sezgin Tanrıkulu’nun önerisiyle AK PARTİ’nin
önerisini okuyorum, dikkatlerinize. Bakın, sadece giriş, ikisi de şurada. Bakın
biz ne diyoruz: “Ülkemizde yaşanan terör sorununun çözümüne yönelik sürecin
bütün boyutlarıyla değerlendirilmesi.” Önerinin temel, ana fikri bu. Sayın
Sezgin Tanrıkulu ve arkadaşları ne diyor: “Yurttaşlarımızın yaşamına mal olan
bu sürecin son bulması için çözüm yollarını araştırarak Türkiye Büyük Millet
Meclisine bu bağlamda öneriler sunulması maksadıyla toplumsal barışı bozan
olayları araştırmak, çözüm yolları bulma amacıyla araştırma önerisi…”
Şimdi, şunu
gördük biz…(CHP ve MHP sıralarından gürültüler)
DİLEK AKAGÜN
YILMAZ (Uşak) – Onları okuma, Öcalan’dan gelen mektupları oku!
EMRE KÖPRÜLÜ
(Tekirdağ) – Ne yolu? Siz pazarlığı yapmışsınız, imzalamışsınız zaten.
OKTAY VURAL
(İzmir) – Ya, getirin “PKK istedi, biz yapıyoruz.” deyin. Mert olun, mert!
Biraz ciğer olsun sizde, ciğer.
İSMAİL AYDIN
(Bursa) – Bizde var, fazlasıyla var ciğer.
AHMET AYDIN
(Devamla) – Bir dakika, durun.
Şunu gördük yani
arada bir yanlışlıkla da olsa Cumhuriyet Halk Partisi doğru şeyler de
yapıyormuş ve samimi şekilde biz eğer bu öneri Cumhuriyet Halk Partisinden de
geliyorsa, doğruyu kim söylüyorsa, nereden gelirse gelsin o doğrunun altına
imzamızı atarız dedik. Ve yeter ki bu sorunu çözelim. 
MUHARREM İNCE
(Yalova) – Hadi oradan!
AHMET AYDIN
(Devamla) – Peki, size ne oldu? Ne değişti? “Heyetler gelsin bir araya,
konuşalım." dediniz, çark ettiniz. Sonra “akil insanlar” dediniz, türlü
türlü laflar ettiniz Sonra “araştırma komisyonu” dediniz, ondan da çark
ettiniz. (CHP ve MHP sıralarından gürültüler)
BAŞKAN – Sayın
milletvekilleri, lütfen hatibi dinleyelim. 
AHMET AYDIN
(Devamla) – Bu millete siz nasıl hesap vereceksiniz? Yarın bir gün, günü
geldiğinde, dediği gibi, tarih de yargılayacak, millet de sizleri yargılayacak.
(CHP ve MHP sıralarından gürültüler) 
OKTAY VURAL
(İzmir) – Terör örgütüyle pazarlığı milletvekillerine onaylatıyorsunuz,
yazıklar olsun!. Yazıklar olsun! 
HAYDAR AKAR
(Kocaeli) – Olmadı Ahmet, olmadı. 
AHMET AYDIN (Devamla)
– Bakın değerli arkadaşlar, bir başka husus: Anayasa’mızın 98’inci maddesi, İç
Tüzük’ün 102, 104 ve 105’inci maddeleri bu önerinin hem Anayasa’ya hem İç
Tüzük’e hem de Meclis teamüllerine uygun olduğunu çok açık, net bir şekilde
ifade etmiştir. 
DİLEK AKAGÜN
YILMAZ (Uşak) – Anayasa’da yazıyor mu Kandil’in sözünü yerine getireceksiniz
diye, hangi talimatını yerine getireceksiniz diye? 
AHMET AYDIN
(Devamla) – Şimdi, milletvekilleri yanlışlıkla mı imza attı, yoksa şu andaki
imzalarını baskı altında mı çekiyor, onun hesabını millet size sorar. (CHP ve
MHP sıralarından gürültüler) Böyle, doğru bir imza attıysanız, o gün doğruydu,
bugün niye yanlış oldu? Niye bu sorunun çözümü için siz katkı sunmuyorsunuz?
Biz ne dedik? “Evet, bu sorun Mecliste görüşülsün.” diyen siz değilmiydiniz?
“Bir araştırma komisyonu kurulsun.” diyen siz değil miydiniz? Hatta, bizden
önce bu raporu, bu öneriyi veren siz değil miydiniz? Peki, ne oldu size, niye
kaçıyorsunuz? Niye sorunun çözümü için destek vermiyorsunuz? Şimdi imzanızı niye
çekiyorsunuz? 
MALİK ECDER
ÖZDEMİR (Sivas) – Ya, sana ne kardeşim, özgür irademle çekiyorum. Allah
Allah... 
AHMET AYDIN
(Devamla) – Bir defa, bu ne perhiz bu ne lahana turşusu. Bunun hesabını bu
millet soracaktır. 
Yine, arkadaşlar,
İç Tüzük’e göre -102’nci maddesi- 20 milletvekiliyle bu komisyon kurulabiliyor.

MALİK ECDER
ÖZDEMİR (Sivas) – Var, 20 tane imza var zaten. 
AHMET AYDIN
(Devamla) – Evet, 24’tü, 21 milletvekili daha onurlu bir şekilde imzasını attı
bunun altına, etti 45. Şimdi çekebilirsiniz, o sizin takdiriniz ama bu öneri
doğru bir öneri ve biz AK PARTİ Grubu olarak bu önerinin de birleşmesini arzu
ediyorsak, bu sorunun çözümü konusunda… 
MUHARREM İNCE
(Yalova) – Ya, sana ne, ben istemiyorum ya! 
MEHMET GÜNAL
(Antalya) – Hep senin istediğin mi olacak Ahmet, hep senin istediğin mi olacak
iktidarsın diye?
AHMET AYDIN
(Devamla) – …sizin de iradenizin buna ortak olmasını istiyorsak niye hop oturup
hop kalkıyorsunuz? Sizin derdiniz ne, sizin derdiniz ne? Bir kere olsun şu
millet için doğru bir şey yapın ya, bir kere. Yanlışlıkla da olsa bir önerge
verdiniz ama bir kere de olsa doğru bir şey yapın. (AK PARTİ sıralarından
alkışlar) Bir kere de olsa sözünüzün arkasında durun, sözünüzün eri olun,
kaçmayın. Gelin, bu sorunun çözümünü hep birlikte yapalım. Ama, yarın milletten
kaçamayacaksınız, yarın, tarih sizi yargılayacak ve hesabını hepinizden
soracaktır. (CHP ve MHP sıralarından gürültüler)
Yine, benzer bir
şekilde “Bülent Ecevit Üniversitesi kurulsun.” dediniz Zonguldak’ta, Önerinizi,
imzanızı çektiniz. 
(Mikrofon
otomatik cihaz tarafından kapatıldı) 
AHMET AYDIN
(Devamla) – AK PARTİ Grubu olarak Zonguldak’ta Bülent Ecevit Üniversitesinin
arkasında da biz olduk. (AK PARTİ
sıralarından alkışlar, CHP sıralarından gürültüler) 
BAŞKAN – Evet,
teşekkür ediyorum.
Tutumum aleyhinde
söz isteyen Muharrem İnce, Yalova Milletvekili.
Buyurun. (CHP
sıralarından alkışlar) 
MUHARREM İNCE
(Yalova) – Teşekkür ederim Sayın Başkan.
Sayın
milletvekilleri, hepinizi saygıyla selamlıyorum.
Sayın Başkan,
Meclis tutanakları bir yazılı eserdir; yani on yıl, yirmi yıl, yüz yıl sonra
bir tarihçi genç bugünkü görüşmeleri aldığında, Cumhuriyet Halk Partisi
önergesiyle AKP’nin önergesinin birleştirilerek görüşüldüğünü anlayacak. Biz,
tarih önünde yanlış bir konuma düşmek istemiyoruz. Bakın, size bir örnek
vereceğim: Şu karşıda bir saat var, 16.25’i gösteriyor şu anda. O saati oraya
Meclis Başkanlığı tam iki buçuk yılda koydu. Çünkü buranın mimarı izin vermedi,
dedi ki “Oraya o saati koyamazsın. Bunun mimarı benim.” dedi. Eser sahibinin
böyle bir hakkı var. 
Başkanım, size
ben bir soru soracağım: Siz şu karşıdaki, yabancı diplomatların oturduğu
yerdeki o camlardan birinin rengini değiştirebilir misiniz?
LEVENT GÖK
(Ankara) – Mümkün değil!
MUHARREM İNCE
(Devamla) - Yani siz buranın mimarından
izin almadan o camın rengini değiştirebilir misiniz? Araya bir bölme atabilir
misiniz? 
SIRRI SAKIK (Muş)
– Ne diyorsun? Açık konuş, açık!
MUHARREM İNCE
(Devamla) – Eğer siz Meclis Başkanı olarak, AKP Grup Başkan Vekili gibi değil,
Meclis Başkanı olarak eğer o camın rengini mimarın iznini almadan
değiştiremiyorsanız, bir yazılı eserin içine Cumhuriyet Halk Partisinin adını
bizim onayımızı almadan yazamazsınız. (CHP sıralarından alkışlar) Cumhuriyet
Halk Partisinin yöneticileri, milletvekilleri burada. Bütün milletvekillerimiz
şu an itibarıyla imzalarını geri çekti.
AHMET AYDIN
(Adıyaman) – Baskı yapma! Milletvekillerinin iradelerine ipotek koyamazsın.
MUHARREM İNCE
(Devamla) – Yurt dışında olan arkadaşımız elektronik ortamda imzasını gönderdi.
Şu anda başka bir ilde olan arkadaşımız faksla gönderdi. “Birinci imza sahibi”
dediniz, o da geldi, geri çekti. 
Değerli
arkadaşlarım, bundan sonrası zorbalık olur. Bakın, zorbalık olur. Zorbalık
yapmayın; zorbalığa hukukla karşılık verilmez, zorbalığa zorbalıkla karşılık
verilir.
METİN KÜLÜNK
(İstanbul) – Neyle istiyorsanız onunla karşılık verin.
MUHARREM İNCE
(Devamla) – Deneriz… Deneriz…
METİN KÜLÜNK
(İstanbul) – Hodri meydan!
MUHARREM İNCE
(Devamla) – Biz, CHP’nin adını orada görüştürtmeyeceğiz.
METİN KÜLÜNK
(İstanbul) – Sözünüzün arkasından durun. Hodri meydan! (CHP ve AK PARTİ
sıralarından gürültüler)
MUHARREM İNCE
(Devamla) – Görüştürtmeyeceğiz!
METİN KÜLÜNK
(İstanbul) – Hodri meydan!
MUHARREM İNCE
(Devamla) – Görüştürtmeyeceğiz!
METİN KÜLÜNK
(İstanbul) – Hodri meydan!
AHMET AYDIN
(Adıyaman) – O yasamanın işidir artık.
MUHARREM İNCE
(Devamla) – Yaz da göreyim. Yaz da göreyim. Görüşemeyeceksin.
BÜLENT TURAN
(İstanbul) - Çok korktuk, çok.
METİN KÜLÜNK
(İstanbul) – Hodri meydan!
MUHARREM İNCE
(Devamla) – Göreceğiz, hep birlikte göreceğiz. Biz size kendimizi alet
ettirmeyiz. (AK PARTİ ve CHP sıralarından gürültüler)
Mevlüt Ağabey,
bıraksana sen.
Hadi bakalım…
Hadi bakalım… 
MEHMET ERDEM
(Aydın) – Hadi bakalım...
MUHARREM İNCE
(Devamla) - Bunu görüştürtmeyeceğiz. Biz adımızın geçmesini istemiyoruz. 
AHMET BERAT
ÇONKAR (İstanbul) – Hiçbir şey başaramayacaksınız.
MUHARREM İNCE
(Devamla) – Ya, istemiyoruz kardeşim ya! Ya, zorla mı sokacaksın adımı oraya!
Seninle beraber olmak istemiyorum! İstemiyorum seninle beraber olmak! Hayret
bir şey ya! Bu ne yüzsüzlüktür ya! Bu ne yüzsüzlüktür ya! (CHP sıralarından
alkışlar) İstemiyoruz sizinle beraber olmak!
İSMAİL AYDIN
(Bursa) – Niye verdin önergeyi.
MUHARREM İNCE
(Devamla) – Adımızı çıkarın. Adımızı çıkarın oradan!
İSMAİL AYDIN
(Bursa) – Niye verdin önergeyi?
MUHARREM İNCE
(Devamla) – Ya, kendi önergeni git görüş. Hileyle olmaz bu işler.
İSMAİL AYDIN
(Bursa) – Niye verdin önergeyi?
MUHARREM İNCE
(Devamla) - Bu işler hileyle olmaz!
Sayın Başkan,
Meclisin onurunu korumaya davet ediyorum sizi. Siz, bir camı değiştirme yetkisi
olmayan, o saati oraya iki buçuk yılda takan ve hukuk devletinin gereği olarak,
telif hakkı olarak, eser sahibinin hakkı olarak… Çok da haklıdır o mimarın onu
dayatması; onun takdiridir, onun bileceği iştir. Bizim adımızı bir yazılı metin
içerisinde gelecek kuşaklara bu tutanakta “Cumhuriyet Halk Partisi ile AKP’nin
önergesi birleştirilerek görüşüldü...” biz bunu dedirtmek istemiyoruz. 
İSMET UÇMA
(İstanbul) – Temizlenirsiniz, ne var.
MUHARREM İNCE
(Devamla) – Ara verirsiniz, kendi önergenizi getirirsiniz. Danışma Kurulu
yaparsınız –Danışma Kuruluna elden de imza atarım ben, merak etmeyin- ama
sizinle beraber olmak istemiyoruz. 
İSMET UÇMA
(İstanbul) – Temizlenirsiniz, ne var yani?
MUHARREM İNCE
(Devamla) – Bakın, Meclisi alet ettiniz, Meclisi alet ettiniz. “Meclise bilgi
vereceğiz.” diyorsunuz. Meclise bilgi vermenin yolu bu mu? Genel görüşme
açarsınız bilgi verirsiniz, İç Tüzük 59’a göre bilgi verirsiniz, gündem dışı
konuşmayla konuşur birisi, bakan çıkar yirmi dakika bilgi verir. Bu Genel
Kurula bilgi vermenin çeşitli yolları vardır. Meclisi kullandınız, CHP’yi size
kullandırtmayacağız. (CHP sıralarından alkışlar) 
İSMAİL AYDIN
(Bursa) – CHP’nin son kullanma tarihi geçti, geçti! 
MUHARREM İNCE
(Devamla) – Bizim adımızla… 
İSMAİL AYDIN
(Bursa) – Son kullanma tarihi geçti!
MUHARREM İNCE
(Devamla) – Bu, buradan geçmeyecek, geçmeyecek, sizinle beraber olmayacağız. 
(Mikrofon
otomatik cihaz tarafından kapatıldı) 
MUHARREM İNCE
(Devamla) – Bunu söylüyorum, bu kadar.
Çok teşekkür
ediyorum, saygılar sunuyorum. (CHP sıralarından alkışlar) 
BAŞKAN – Teşekkür
ediyorum. 
İSMET UÇMA
(İstanbul) – Boşadık seni Muharrem, boşadık seni tamam.
MUHARREM İNCE
(Yalova) – Sen git karını boşa! “Boşadık seni!” Lafa bak.
İSMET UÇMA (İstanbul)
– Terbiyesizlik yapma! 
BAŞKAN – Sayın
milletvekilleri, uygulamada bugüne kadar Meclis araştırması önergelerinin
görüşülmesine ve sonuçta komisyon kurulup kurulmayacağına dair görüşmelere
ilişkin öneriler Danışma Kurulu önerisi veya siyasi parti grup önerisi şeklinde
Genel Kurulun takdirine sunulmaktadır. 
MUHARREM İNCE
(Yalova) – “Boşadık seni!” diyor, lafa bak.
İSMET UÇMA
(İstanbul) – Çok terbiyesiz bir adamsın!
MUHARREM İNCE
(Yalova) – Evli miyiz de boşuyorsun? 
İSMET UÇMA
(İstanbul) – Son derece terbiyesizsin! Geri zekâlı mısın sen! Koskoca Grup
Başkan Vekili…
MUHARREM İNCE
(Yalova) – Evli miyiz seninle boşuyorsun? “Boşadık seni” ne demek?
BAŞKAN – Lütfen
Sayın Milletvekili… 
İlgili Danışma
Kurulu önerisi veya siyasi parti grup önerisinde ilgili konudaki farklı
araştırma önergeleri birleştirilmiş olabilmektedir.
İSMET UÇMA
(İstanbul) – Utanmıyor musun!
MUHARREM İNCE
(Yalova) – Yahu, sen “boşadık” demeye utanmıyor musun? Kaç yaşında adamsın.
“Boşadım seni” diyorsun, lafa bak. Laf mı senin söylediğin?
İSMET UÇMA
(İstanbul) – Ayıp değil mi? Bunun bir retorik olduğunun farkında değil misin?
“Sizinle olmak istemiyorum.” diyorsun.
MUHARREM İNCE
(Yalova) – Ya, boşamak mı bu?
İSMET UÇMA
(İstanbul) – Böyle bir ahlak olur mu? Ayıp değil mi? 
MUHARREM İNCE (Yalova)
– İnsan boşasa boşasa karısını boşar.
MALİK ECDER
ÖZDEMİR (Sivas) – Konuştuğunun nereye vardığının farkında değilsin.
BAŞKAN – Son
aşamada, hangi araştırma önergelerinin birleştirileceği hususu Genel Kurulun
takdirindedir. Böyle bir yaklaşımla ele alındığında, herhangi bir siyasi
partinin ilgili konuda vermiş olduğu Meclis araştırması önergesi kendi
muvafakati olmadan diğer siyasi partinin önergesiyle birleştirilebilir. Kaldı
ki…
MEHMET ŞANDIR
(Mersin) – Kim diyor bunu Sayın Başkan?
OKTAY VURAL (İzmir)
– Nerede ya, nerede ya?
MEHMET GÜNAL
(Antalya) – Nereden okuyorsun, bir söyle bakalım.
BAŞKAN – Bir
saniye, sayın milletvekilleri, siz konuştunuz yani lütfen...
Kaldı ki en son
kurulan Haberleşme Özgürlüğüne ve Özel Hayatın Gizliliğine Yönelik İhlallerin
Tespiti ve Önlenmesine İlişkin…
ALİ ÖZGÜNDÜZ
(İstanbul) – Geri çektik, önerge yok Sayın Başkan. Bizim önergemiz yok artık,
önerge yok!
BAŞKAN – …Tedbirlerin Belirlenmesi Amacıyla
Kurulan Meclis Araştırması Komisyonunun oluşmasına temel teşkil eden ve farklı
siyasi parti grupları tarafından verilmiş olan Meclis araştırması önergeleri AK
PARTİ grup önerisi içerisinde birleştirilmiş ve söz konusu grup önerisi Genel
Kurul tarafından kabul edilmiştir. 
ALİ ÖZGÜNDÜZ
(İstanbul) – Sayın Başkan, bizim önergemiz yok artık, geri çekildi! 
BAŞKAN – Ayrıca,
AK PARTİ grup önerisinde yer alan Meclis araştırması önergesine ilişkin özet
mahiyetteki husus bağlayıcı bir durum değildir. Önemli olan, Meclis araştırması
önergesinin bizatihi kendisinin içeriğidir. Grup önerisine konu olan Meclis
araştırması önergesinin tarih ve sayısı kesin ve net olarak belli olduğundan
herhangi bir tartışmaya da mahal bulunmamaktadır. Bu nedenle, önergenin AK
PARTİ grup önergesine konu edilmesinde İç Tüzük’e aykırı bir durum
bulunmamaktadır. 
ALİ SERİNDAĞ
(Gaziantep) – Kim diyor?
OKTAY VURAL
(İzmir) – Sayın Başkan!
BAŞKAN – Bu
hususu ve tutumumu oylarınıza sunacağım: Tutumumu doğru olduğunu kabul edenler…
(CHP sıralarından sıra kapaklarına vurmalar gürültüler)
MALİK ECDER
ÖZDEMİR (Sivas) – Ya, neyi oyluyorsun sen! Yazıklar olsun sana be! Ayıp ayıp!
Bunu oylama yetkin var mı senin?
BEDİİ SÜHEYL
BATUM (Eskişehir) – Sayın Başkan, önerge yok, önerge kalmadı.
MEHMET GÜNAL
(Antalya) – Neyi oyluyorsun! Neyi oyluyorsun! 
BAŞKAN – Kabul
etmeyenler… Kabul edilmiştir.
KÂTİP ÜYE
MUHAMMET RIZA YALÇINKAYA (Bartın) – Ağabey, kusura bakma, ben vallahi
gidiyorum.
(Kâtip Üye
Muhammet Rıza Yalçınkaya Başkanlık Divanını terk etti)
V.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Adalet ve Kalkınma
Partisi grup başkan vekilleri Kahramanmaraş Milletvekili Mahir Ünal, Giresun
Milletvekili Nurettin Canikli, Kayseri Milletvekili Mustafa Elitaş, İstanbul
Milletvekili Ayşe Nur Bahçekapılı, Adıyaman Milletvekili Ahmet Aydın ve 187
milletvekilinin, terör sorununun araştırılarak alınması gereken önlemlerin
belirlenmesi amacıyla, Cumhuriyet Halk Partisi İstanbul Milletvekili Mustafa
Sezgin Tanrıkulu ve 44 milletvekilinin, kanlı çatışmalı ortama sebebiyet veren
olay ve olguları araştırmak, toplumu kutuplaştıran, toplumsal barışı
dinamitleyen, ülke kaynaklarını heba ettiren ve yurttaşlarımızın yaşamına mal
olan bu sürecin son bulması için çözüm yolları bulma amacıyla, Barış ve
Demokrasi Partisi Grup Başkan Vekili Bingöl Milletvekili İdris Baluken’in, Kürt
sorununun çözümünün araştırılarak demokratikleşme, toplumsal barış ve
özgürlüklerin genişletilmesi amacıyla vermiş oldukları Meclis araştırması
önergelerinin Genel Kurulun 9 Nisan 2013 Salı günkü birleşiminde okunması ve
önergelerin görüşmelerinin birleştirilerek aynı günkü birleşiminde yapılmasına;
9 Nisan 2013 Salı günkü birleşiminde sözlü soruların görüşülmemesine; 444 ve
445 sıra sayılı kanun tasarılarının İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi (Devam)
BAŞKAN - Adalet
ve Kalkınma Partisi grup önerisi lehinde söz isteyen Mehmet Doğan Kubat,
İstanbul Milletvekili. (AK PARTİ sıralarından alkışlar, CHP ve MHP sıralarından
gürültüler)
(Kâtip Üye Fatih
Şahin Başkanlık Divanındaki yerini aldı)
MUHAMMET RIZA
YALÇINKAYA (Bartın) – Kaldır, oturtma. 
MALİK ECDER
ÖZDEMİR (Sivas) – Ayıp be! Ne oturuyorsun oraya!
BAŞKAN – Efendim,
söz verdim. Olur mu canım ya, şey mi yapacaksınız? 
Sayın Kubat,
buyurun.
MEHMET DOĞAN
KUBAT (İstanbul) – Sayın Başkan, çok değerli milletvekilleri; grup önerimizin
lehinde görüşlerimi ifade etmek üzere söz almış bulunuyorum. Bu vesileyle yüce
heyetinizi saygılarımla selamlarım. 
(AK PARTİ, CHP ve
MHP milletvekillerinin Başkanlık kürsüsü önünde toplanması, gürültüler)
BAŞKAN – Sayın
milletvekilleri, Mecliste böyle bir usul yok. Lütfen yerlerinize oturunuz.
MALİK ECDER
ÖZDEMİR (Sivas) – Yapamazsınız Sayın Başkan, olur mu!
BAŞKAN - Neyi
olmadı ya? O kadar tartıştırdım ben. 
OKTAY VURAL
(İzmir) – Önce benim işlemimi yapacaksın, önce benim talebimi yerine
getireceksin. Benim söz talebim var. Çoğunluk diktasına bakın! 
BAŞKAN – Grup
olarak konuşursanız, şahsileştirmeyin işi lütfen.
MEHMET DOĞAN
KUBAT (Devamla) – Değerli arkadaşlar, grup önerimizde Meclisin bu hafta çalışma
gün ve saatleriyle gündemdeki bir kısım kanun tasarı ve tekliflerinin sırasının
görüşülmesi… (AK PARTİ, CHP ve MHP milletvekillerinin, Başkanlık Kürsüsü önünde
karşılıklı konuşmaları)
BAŞKAN – Herkes
görevini yapıyor burada. Ağzınızı bozmayacaksınız. Benim terbiyeme yakışmaz
cevap vermek, hiç yakışmaz. Ben asaletli ve soylu bir adamım.
Birleşime on
dakika ara veriyorum. 
Kapanma Saati: 17.43
DÖRDÜNCÜ OTURUM
Açılma Saati: 17.58
BAŞKAN: Başkan Vekili Sadık YAKUT
KÂTİP ÜYELER: Özlem YEMİŞÇİ (Tekirdağ), Fatih Şahin
(Ankara)
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Dördüncü
Oturumunu açıyorum. 
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Sadık Yakut’un, AK
PARTİ grup önerisine konu İstanbul Milletvekili Mustafa Sezgin Tanrıkulu ve
arkadaşlarının önergesinden 24 Cumhuriyet Halk Partili milletvekilinin imzasını
çekmiş olması nedeniyle söz konusu Meclis araştırması önergesinin “Kırıkkale
Milletvekili Ramazan Can ve 20 milletvekilinin önergesi” olarak işlem
göreceğine ilişkin konuşması
BAŞKAN – Sayın
milletvekilleri, Adalet ve Kalkınma Partisi grup önerisinde, öneriye konu
Meclis araştırması önergesinden, İstanbul Milletvekili Mustafa Sezgin Tanrıkulu
ve arkadaşlarının önergesinden ilk imza sahibi ile birlikte toplam 24
Cumhuriyet Halk Partili milletvekilinin imzasını çekmiş olması nedeniyle söz
konusu Meclis araştırması önergesi, Kırıkkale Milletvekili Ramazan Can ve 20
milletvekilinin önergesi olarak işlem görecektir. Grup önergesini bu hâliyle
görüşmeye açıyorum. 
MALİK ECDER
ÖZDEMİR (Sivas) – Tamam, Allah selamet versin. Ne yapıyorsan yap!
OKTAY VURAL
(İzmir) – Sayın Başkan, hayır. Efendim, siz…

BAŞKAN – Şimdi,
Mehmet Doğan Kubat, İstanbul Milletvekili. (AK PARTİ sıralarından alkışlar) 
V.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Adalet ve Kalkınma
Partisi grup başkan vekilleri Kahramanmaraş Milletvekili Mahir Ünal, Giresun
Milletvekili Nurettin Canikli, Kayseri Milletvekili Mustafa Elitaş, İstanbul
Milletvekili Ayşe Nur Bahçekapılı, Adıyaman Milletvekili Ahmet Aydın ve 187
milletvekilinin, terör sorununun araştırılarak alınması gereken önlemlerin
belirlenmesi amacıyla, Cumhuriyet Halk Partisi İstanbul Milletvekili Mustafa
Sezgin Tanrıkulu ve 44 milletvekilinin, kanlı çatışmalı ortama sebebiyet veren
olay ve olguları araştırmak, toplumu kutuplaştıran, toplumsal barışı
dinamitleyen, ülke kaynaklarını heba ettiren ve yurttaşlarımızın yaşamına mal
olan bu sürecin son bulması için çözüm yolları bulma amacıyla, Barış ve
Demokrasi Partisi Grup Başkan Vekili Bingöl Milletvekili İdris Baluken’in, Kürt
sorununun çözümünün araştırılarak demokratikleşme, toplumsal barış ve
özgürlüklerin genişletilmesi amacıyla vermiş oldukları Meclis araştırması
önergelerinin Genel Kurulun 9 Nisan 2013 Salı günkü birleşiminde okunması ve
önergelerin görüşmelerinin birleştirilerek aynı günkü birleşiminde yapılmasına;
9 Nisan 2013 Salı günkü birleşiminde sözlü soruların görüşülmemesine; 444 ve
445 sıra sayılı kanun tasarılarının İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi (Devam)
OKTAY VURAL
(İzmir) – Sayın Başkan, hayır. Bir dakika canım, bir dakika. 
BAŞKAN – Hayır,
söz verdik Sayın Vural. 
OKTAY VURAL
(İzmir) – Ne söz veriyorsun?
BAŞKAN – Sayın
Kubat’a söz… 
OKTAY VURAL
(İzmir) – Hayır efendim, hayır. Öyle bir şey olur mu? Bir dakika…
BAŞKAN - Hayır,
nasıl “Bir şey olur mu?” Sayın Vural? Söz verdik.
MALİK ECDER
ÖZDEMİR (Sivas) - Kalk bakalım oradan! 
OKTAY VURAL
(İzmir) – Sayın Başkan, korsan bir
şekilde önerge değiştiremezsiniz siz. Sizin böyle bir yetkiniz yok. Bu AKP
Grubunun iradesi. 
MALİK ECDER
ÖZDEMİR (Sivas) – Kalk oradan!
BAŞKAN – Önerge
değiştirmiyoruz efendim, önergeden Tanrıkulu’nun ve 24 arkadaşının imzasını
çektiğini söylüyoruz. 
OKTAY VURAL
(İzmir) – Sayın Başkan, sizi hukuka ve İç Tüzük’e uygun davranmaya davet
ediyorum. 
BAŞKAN – Evet,
teşekkür ederim. 
OKTAY VURAL
(İzmir) - Siz bu önergeyi değiştiremezsiniz. Sizin böyle bir yetkiniz yoktur. 
BAŞKAN – Önergeyi
değiştirmedim efendim ben, 24 milletvekilinin imzasını çektiğini söyledim. 
OKTAY VURAL
(İzmir) – Bu önerge okunmuştur. Okunmuş
önergeyi değiştiremezsiniz. Tutumunuz hakkında söz istiyorum.
BAŞKAN -
Cumhuriyet Halk Partisi Grubunun ve Grup Başkan Vekilinin özellikle söylemek
istediği 24…
OKTAY VURAL
(İzmir) – Tutumunuz hakkında söz istiyorum.
MAHİR ÜNAL
(Kahramanmaraş) – Sayın Başkan, konuşmacı kürsüde.
BAŞKAN - Sayın
Kubat, buyurun lütfen. (AK PARTİ sıralarından alkışlar)
(Kâtip Üye Fatih
Şahin’in Başkanlık Divanındaki yerini
Kâtip Üye Muhammet Rıza Yalçınkaya aldı)
MEHMET DOĞAN
KUBAT (İstanbul) – Sayın Başkanım, çok değerli milletvekilleri; grup önerimizin
lehinde söz almış bulunuyorum. 
MEHMET GÜNAL
(Antalya) – Böyle bir zorbalık var mı? İki tane söz istiyoruz…
MEHMET DOĞAN
KUBAT (Devamla) - Yüce heyetinizi saygılarımla selamlarım. 
Konu vuzuha
kavuştu herhalde.
OKTAY VURAL
(İzmir) – Sayın Başkan, ayıp ettiniz.
MEHMET GÜNAL
(Antalya) – Ayıp Başkan ya!
MEHMET DOĞAN
KUBAT (Devamla) - Değerli milletvekilleri, önerimizle bugün, konusu benzer
nitelikte görülen üç araştırma önergesinin birleştirilmek suretiyle
görüşmelerinin de bugün yapılması önerilmektedir. Yarın 445 sıra sayılı
-“dördüncü yargı paketi” olarak ifade edilen kamuoyunda- insan hakları ve ifade
özgürlüğü bağlamında bir kısım kanunlarda değişiklik yapılmasına ilişkin kanun
tasarısının inşallah görüşülmesi planlanmaktadır. Perşembe günü de 444 sıra
sayılı hukuk usulü muhakemeleri kanun tasarılarının görüşülmesini önermekteyiz.
Bitimine kadar görüşmelerin devam etmesini önermekteyiz; eğer yetişmezse
perşembe günü, cuma günü de çalışmalarımıza devam edeceğiz.
OKTAY VURAL
(İzmir) – Meclis Başkanının iradesi yok ki zaten!
MEHMET GÜNAL
(Antalya) – Hep aynısını yapıyor, hep aynısını yapıyor!
MEHMET DOĞAN
KUBAT (Devamla) - Ben önerimize katkılarınızı bekler, yüce heyetinizi saygılarımla
selamlarım. (AK PARTİ sıralarından alkışlar)
BAŞKAN – Teşekkür
ediyorum.
MEHMET GÜNAL
(Antalya) – Burada yanıyor, hepsi yanıyor. Bunlara niye söz vermiyorsun?
BAŞKAN - Evet,
şimdi Adalet ve Kalkınma Partisi grup önerisi aleyhinde söz isteyen Mehmet
Şandır, Mersin Milletvekili.(MHP Sıralarından alkışlar)
MEHMET GÜNAL
(Antalya) – Usul ne oldu? Usul gitti yani.
MEHMET ŞANDIR
(Mersin) – Sayın Başkan…
MEHMET GÜNAL
(Antalya) – “MHP tarafına bakma.” diye söylemişler Başkana herhâlde. Söz
isteyen olur, ne olur ne olmaz…
OKTAY VURAL
(İzmir) – Benim sözümü vermemezlik nasıl yaparsın sen? Ayıp!
BAŞKAN – Sayın
Vural, hayret yani bu kadar usul tartışması…
Sayın Şandır,
yeniden sözünüzü başlatıyorum.
Buyurun.
MEHMET ŞANDIR
(Devamla) – Sayın Başkan, değerli milletvekilleri; gerçekten Meclisimize
yakışmaz olaylar oluyor. Ne yapıyoruz biz? Yani yangından mal mı
kaçırıyorsunuz? Niye bu yollara teşebbüs ediyorsunuz? Niye buna ihtiyaç
duydunuz? Sorguladığımız hadise bu. Resmen Meclis Başkanlık Divanı İç Tüzük’ü
ihlal ediyor. Müzakeresi yapılmış, okunmuş, tutanağa geçmiş bir önergeyi
değiştirme hakkınız yok Sayın Başkan. 
OKTAY VURAL
(İzmir) – Zaten yok hükmündedir bu görüşmeler, yok hükmünde! Sizin bir önergeyi
değiştirme hakkınız yok ki!
MEHMET ŞANDIR
(Devamla) – Nerede bu iş? Yani ama “Hukuk bizim yaptığımızdır, bizim yaptığımız
kuraldır.” derseniz bunun adı “hukuk devleti” olmaz…
OKTAY VURAL
(İzmir) – Zorbalık, zorbalık!
MEHMET ŞANDIR
(Devamla) – …bunun adı “hukuk kuruculuk” olmaz, bunun adına başka şey söylemek
lazım. 
Değerli
arkadaşlar, bakın, tabii ki gündem belirleme hakkınız var ama bugün gündeme
getirdiğiniz bu araştırma önergesinin gündeme alınması konusunu, gerçekten,
cumhuriyet tarihinde gelecek nesiller ibretle sorgulayacaklar. Hani siz, hani
Sayın Başbakan, hani sayın bakanlar “Bu iş Hükûmetin işidir, Meclis bu işe
karışmaz.” diyordunuz. Değerli milletvekilleri, kafanızı aşağıya eğmeyin, bu
soruyu tekrar soruyorum: Hani Sayın Başbakan “Bu konu Hükûmetin meselesidir,
muhatap Hükûmettir.” diyordu, şimdi Meclise niye getiriyorsunuz? Emri nereden
aldınız? Çok ağır sorduğumu biliyorum. Bu emri nereden aldınız? Kimin
baskısıyla, kimin talebiyle? Hakikatleri araştırma komisyonu mahiyetinde bu
komisyonun Mecliste kurulmasını kim talimatladı size? Bunu millete açıklamak
mecburiyetindesiniz.
S. NEVZAT KORKMAZ
(Isparta) – Öcalan, kim olacak! Bakın tutanaklara, İmralı tutanaklarına.
MEHMET ŞANDIR
(Devamla) – Allah aşkına, dün niye değildi? 
Değerli
arkadaşlar, bakın, araştırma önergeniz burada, diyorsunuz ki: “Terör sorununu…”
Burada okuyayım size: “Terör sorununun çözümüne yönelik araştırma…” On yıldır
iktidardasınız, bu terör bugünün meselesi değil ki otuz yıldır devam ediyor.
Aklınız bugün mü başınıza geldi sizin? Dürüst olmak lazım, dürüst. Sayın
milletvekilleri, burası Türkiye Büyük Millet Meclisi, samimi olmak lazım. On
yılı tamamladınız. Terörle mücadele için, terörün çözümü için aklınız bugün mü
başınıza geldi, yoksa -tekrar ediyorum- kim emretti size?
İSMAİL AYDIN
(Bursa) – Biz on yıldan beri aynı şeyi yapıyoruz, on yıldır!
MEHMET ŞANDIR
(Devamla) – Milletin iradesini kim gasbediyor? Ben tekrar soruyorum: Hani bu iş
Hükûmetin işiydi, Meclisin işi değildi? Hani arkadaşlar? Niye bu milleti böyle
zelil durumuna düşürüyorsunuz? PKK istedi. Hatta ben size başka bir şey
okuyacağım. PKK’dan önce bu konuyu başkaları istedi, başkaları. Bu Amerika
Birleşik Devletleri Dışişleri Bakanı niye bu kadar sık gelip gider oldu
Türkiye’ye?
S. NEVZAT KORKMAZ
(Isparta) - Teftişe geliyor teftişe.
MEHMET ŞANDIR
(Devamla) – Ya, azıcık sorun ya, azıcık haysiyet. Sayın milletvekilleri, azıcık
haysiyet.
OKTAY VURAL
(İzmir) – Sesini özlemişler, sesini.
MEHMET ŞANDIR
(Devamla) – Bir sorgulama yapın Allah rızası için. Niye? Niye? Niye? Bakın, ben
size okuyayım. 30 Kasım 2012, Uluslararası Kriz Grubu, içinde herkes var, yurt
dışı, istediklerini söyleyeyim size. Verdikleri Kürt sorununun çözümü
konusundaki rapor. O raporda belirttiklerini siz buraya kanun teklifi ve
tasarısı olarak getiriyorsunuz. Bakın, 30 Kasım 2012 tarihinde, içinde Amerika
eski Başkanı Jimmy Carter, Nelson Mandela, Desmond Tutu, Birleşmiş Milletler
eski Genel Sekreteri Kofi Annan’ın da olduğu, hatta Soros’un da olduğu bir
heyetin Kürt sorununun çözümü için önerdiklerini buraya kanun olarak
getiriyorsunuz. Lütfen azıcık haysiyet. Eğer bu sorun terör sorunuysa -Sayın
Başbakanın ifadesiyle söylüyorum- bu sorunun çözümü için on yıl niye
beklediniz, niye? Bunu millete anlatmanız lazım.
İDRİS YILDIZ
(Ordu) – Apo yanaşmıyordu.
MEHMET ŞANDIR
(Devamla) – Değerli arkadaşlar, getirdiğiniz hadiseyi sonuçları itibarıyla size
söylüyorum: Millete karşı sorumlusunuz ve bilmek mecburiyetindesiniz. 
Değerli
milletvekilleri, bir devlet kuruluyor, kafanızı kuma sokmayınız. Devlet kurmak
için üç aşamaya ihtiyaç var: Önce millet olacak, sonra ülke olacak, sonra
egemenlik olacak. Sayın Başbakan 12 Ağustos 2005 tarihinde “Kürt kimliğini
tanıyorum.” diyerek Türk milletinin temsilcisi bir siyasi şahsiyet olarak bu
milletin içerisinden bir ayrı millet yarattı zaten. 2005 yılından bu yana biz
“Türk milleti” ortak paydasını kaybettik. Kendini “Türk” olarak ifade etmeyen,
kendisini “Türk milletinin mensubu” olarak ifade etmeyen, “Türk milleti”ni bir
ortak payda, ortak kimlik olarak kabul etmeyen bir yapı oluşturdunuz. Yani beni
bağışlayın, size akıl öğretmek, size bir şeyler telkin etmek değil ama yapılanı
görün lütfen, bu bir devlet kurmadır. 
Bakın, bu kürsüde
bir sayın milletvekili “Kürdistan” dedi diye herkes ayağa kalkmıştı. Şimdi,
“Kürdistan” denilmesine hiçbirinizin itirazı yok. Türkiye’mizin bir parçasını
bir başka millete vatan yaptınız. Şimdi, egemenlik tartışıyorsunuz. 
Değerli
arkadaşlar, bu yaptıklarınızın tamamı, egemenlik tahsisidir. Egemenlik ya bir
millî mücadeleyle kazanılır, bedeli kanla ödenerek kazanılır.
AHMET BERAT
ÇONKAR (İstanbul) - Tek devlet, tek bayrak, tek vatan.
AHMET YENİ
(Samsun) – Hayal görüyorsun.
MEHMET ŞANDIR
(Devamla) - Ya da sizin yaptığınız gibi müzakereyle verilir.
Değerli
arkadaşlar, tenkit için söylemiyorum. Bakın, yaptığınız işin anlamını bilin,
bir devlet kuruluyor Orta Doğu’da. Bu proje, Kürt soylu vatandaşlarımızın
talebi değil; bu proje, Türkiye’nin talebi değil; bu proje, geçen yüzyıldan
yarım kalan, Sevr’le dayatılıp Lozan’la yırtıp attığımız bir küresel proje. Bu
coğrafyada ikinci bir İsrail mahiyetinde bir Kürt devleti kuruyorlar. Bunu
silahla kuramadılar, bunu kan akıtarak kuramadılar. Şimdi, ne yazık ki -sizin
sayenizde- siyaset üreterek kuruyorsunuz. Kafanızı kuma sokmayın, yarın Allah
indinde hesap vereceksiniz; yarın bu çocuklarınıza, gelecek nesillere hesap
vereceksiniz. Ben sizin vicdanlarınıza sesleniyorum: Bugün mü daha birlik
içerisindeyiz, yoksa dün mü daha birlik içerisindeydik? Bugün hangi ortak
paydalarda Türkiye’yi paylaşıyoruz? Diyorsunuz ki gerekçenizde, aklın alacağı
şey değil, diyorsunuz ki: “1920 23 Nisanında gördüğümüz büyük Türkiye idealini
kurmak için bu çözümü yapacağız, bu komisyonu kuracağız.” Kimi kandırıyorsunuz
ya? Bu hayali on yıl önce niye görmüyordunuz? Bu terörü önlemek için elinizi tutan
mı vardı? Ama şimdi, PKK talep ettiği için getiriyorsunuz; bu işe, bu günaha
Türkiye Büyük Millet Meclisini de katıyorsunuz. Buna hakkınız yok arkadaşlar.
Gidin, kiminle iş tutacaksanız tutun ama Türkiye Büyük Millet Meclisini, bu
devleti kuran bu gazi Meclisi bu günaha ortak etmeyiniz. Bunun vebalinin
altından kalkamazsınız değerli arkadaşlar.
PKK’yı size
anlatmama gerek var mı arkadaşlar? PKK, eli silahlı PKK bizim çocuklarımızı
katletmedi mi, bizim insanlarımızı katletmedi mi? Sayfalar dolusu okuyabilirim
size. Öncelikle Kürt soylu vatandaşlarımızın çocuklarını, kadınlarını,
yaşlılarını katletmedi mi? Şimdi, ne oldu da PKK’yla iş tutmaya başladınız?
Hangi akıl, hangi vicdan, hangi hesap sizi böyle bir zillete düşürdü. Hani daha
önce terörü lanetliyordunuz, teröristin elini sıkmıyordunuz? 
MUSTAFA ELİTAŞ
(Kayseri) – Terörü her zaman lanetliyoruz. 
MEHMET ŞANDIR
(Devamla) – Şimdi terörün kucağına oturdunuz, başka hiçbir şey değil. (MHP
sıralarından alkışlar)
İSMAİL AYDIN
(Bursa) – Ayıp! Ayıp!
MEHMET ŞANDIR
(Devamla) – Niye ayıp? Niye ayıp? İmralı canisiyle görüşen sizsiniz. 
MUSTAFA ELİTAŞ
(Kayseri) – Dış güçlerin kucağına oturan sizsiniz.
İSMAİL AYDIN
(Bursa) – Ayıptır!
MEHMET ŞANDIR
(Devamla) – Sen otur yerinde! Sen otur yerinde!
YILMAZ TUNÇ
(Bartın) – Ayıp! Yaşından utan.
MEHMET ŞANDIR
(Devamla) – Değerli arkadaşlar, bakın, size söyleyeyim: Yaptığınız iş bölücü
teröre teslim olmaktır.
MUSTAFA ELİTAŞ
(Kayseri) – Amacımız terörü bitirmek.
MEHMET ŞANDIR
(Devamla) – Terörü bitirmek için bugüne kadar niye bekledin?
MUSTAFA ELİTAŞ
(Kayseri) – Siz ne yaptınız bugüne kadar?
MEHMET ŞANDIR
(Devamla) – Senin zamanında en az 1.200 insanımız katledildi, niye
engellemedin? Niye engellemedin Sayın Elitaş?
YILMAZ TUNÇ
(Bartın) – Beklemedik ya, on yıldır çalışıyoruz bitirmek için.
S. NEVZAT KORKMAZ
(Isparta) – Sen ne bilirsin terörü! Saygısız adam! En azından teröristin
kucağına oturmadık. Yazıklar olsun!
YILMAZ TUNÇ
(Bartın) – Oturduğunun farkında bile değildin sen. 
MEHMET GÜNAL
(Antalya) – Neyi bitirdiniz? Neyi başardınız?
MEHMET ŞANDIR
(Devamla) – Dolayısıyla, size söylediğim şey şu: Kaldırdığınız parmaklarla
PKK’nın talebine “Evet.” diyorsunuz, bilerek parmak kaldırın. Yaptığınız iş,
İmralı canisinin taleplerini Meclise getirmektir. 
(Mikrofon
otomatik cihaz tarafından kapatıldı)
MEHMET ŞANDIR
(Devamla) – Dolayısıyla, bu yaptığınız günaha Milliyetçi Hareket Partisi olarak
asla destek vermeyeceğiz. 
Sizi kendi
ayıbınızla baş başa bırakıyorum. 
MEHMET GÜNAL
(Antalya) – Bravo.!
YILMAZ TUNÇ
(Bartın) – O ayıp size ait.
MEHMET ŞANDIR
(Devamla) – Evet, bu milletin birlik ve beraberliğini parçalayan… 
MEHMET GÜNAL
(Antalya) – Farkında değiller ki ayıplarının.
İSMAİL AYDIN
(Bursa) – Oyuncağınızı elinizden alıyoruz, alacağız o oyuncağı.
MEHMET ŞANDIR
(Devamla) – …Genel Kurula saygıyı da gerekli görmüyorum. (MHP sıralarından
alkışlar) 
İSMAİL AYDIN
(Bursa) – Alacağız o oyuncağı elinizden.
MEHMET GÜNAL
(Antalya) – İsmail bugün çok heyecanlı. 
BAŞKAN – Evet,
teşekkür ediyorum. 
Adalet ve
Kalkınma Partisi grup önerisi lehinde söz isteyen Hasip Kaplan, Şırnak
Milletvekili. (BDP sıralarından alkışlar) 
HASİP KAPLAN
(Şırnak) – Sayın Başkan, değerli milletvekilleri; 23 Nisan 1920’de bu Meclis
kuruldu. Bu Meclisin çatısını oluşturan bir kuruluş felsefesi vardır. Bu
sıralarda, omuz omuza İstiklal Savaşı’nda yer almış Türk’üyle, Kürt’üyle,
Çerkez’iyle, Anadolu’nun zengin tarihinden gelen, kültür ve kimliklerini
yansıtan, Anadolu’nun kaderini birleştiren ve Türkiye’yi ortak vatan yapan
milletvekilleri bu kürsüde oturmuştur. Meclis Başkanlığında oturan… O dönemde
sadece Mustafa Kemal adı okunurdu, sonra Soyadı Kanunu çıktı. O gün kürsüde
söylediklerini bugün bu kürsüde söylemeye kalkarsam, bir asır sonra, burada
kıyamet kopar. 
AHMET TOPTAŞ
(Afyonkarahisar) – Ya, söylemediğiniz şey mi kaldı Allah aşkına!
SIRRI SAKIK (Muş)
– Niye rahatsız oluyorsunuz, niye rahatsız oluyorsunuz? 
HASİP KAPLAN
(Devamla) – Yüz yıl sonra, Türkiye’de bunca acıyı yaşamış… Otuz yıllık bir
süreçte kendi içimizde yaşadığımız acıların, çatışmaların, ölümün önlenmesi
için ne yapabiliriz konusunda söyleyin bana Meclisin dışında bir adres var mı?
Bu sorunun konuşulacak yeri ve kalbi Meclis değil mi? Meclis Anayasa’yı
konuşmayacak mı? Meclis yasalar yapmayacak mı? Meclis araştırma komisyonları
kurup bu sorunu incelemeyecek mi, irdelemeyecek mi? Biz buraya niçin seçildik
geldik? Bu ülkenin can alıcı sorunlarını konuşabilelim diye özgürce ama
uygarca. 
GÜRKUT ACAR
(Antalya) – Oslo’yu konuş.
HASİP KAPLAN
(Devamla) - Bakın, şu an şu kürsüden açık söylüyorum: Şu anki bu gerilim,
Meclisteki bu gerilim, dalga dalga üniversitelere yayılıyor, dışarı yayılıyor.
Oysaki dışarıda bir süreç, bu süreçle beraber yeni bir anayasa yapılıyor;
Türkiye'nin 21’inci yüzyıl hukuku çizilecek, bu 21’inci yüzyılın hukukunda yeni
Türkiye'nin felsefesi kurulacak, 100’üncü yılında birlikte yaşamanın ilkelerini
birlikte tespit edeceğiz, eşitliği belirleyeceğiz, özgürlüğü ve adaleti. Biz
bunu ancak seviyeli bir tartışma ortamında yapabiliriz; bağırarak, üstümüze
birbirimizin giderek, kırarak…
İnanın, bakın
burada komisyon kurulacak bir araştırma önergesine bakıyorum, bizimki farklı.
İktidar partisi diyor ki: “İşte, terör sorunu ve onunla bağlantılı konuları
araştıralım.” İki sayfa içerik.
Sonra, CHP’nin
verip de sonradan imzalarını kısmen çektiği –kısmen dediğim, hemen hemen tamamı
olabilir çünkü burada olmayanlar faksla göndermiş- önergesine baktım şöyle
diyor, ismi konulmadan… 
AHMET TOPTAŞ
(Afyonkarahisar) – Kısmen değil, tamamen çektik.
HASİP KAPLAN
(Devamla) – “Otuz yılda yaşanan acıların, olguların araştırılıp toplumsal barış
… bu konuda ne yapabiliriz?” 
Biz ne diyoruz:
Arkadaşlar, biz ne iktidar gibi ne ana muhalefet gibi düşünmüyoruz, biz çok net
konuşuyoruz, adını da net konuşuyoruz, ne istediğimizi de net koyuyoruz. Öyle
bizde yalpalama, zikzak çizme yok. Diyoruz ki: Kürt sorununun demokratik
siyaset çizgisinde, bu Mecliste çözülmesi için gelin bir araştırma komisyonu
kuralım. İnancı, yüreği olan, bu ülkenin birliğine, kardeşliğine, barışına
inananlar yüreklerinin, vicdanlarının sesini duyarak bunun arkasında dururlar,
küçük hesapların içine girmezler, parti çıkarlarını Türkiye barışının önüne
koymazlar. Bu ülkenin kaderinin, Orta Doğu’da ve dünyada gelişiminin önüne bir
seçim hesabını koymazlar. Türkiye’nin 76 milyonunu düşünür, refahını düşünür,
özgürlüğünü düşünür, geleceğini düşünür ve el ele verirler -konuşarak nasıl
çözeriz- uygarlık noktasında buluşurlar. 
Biz bu sınavı
niye veremiyoruz? İkinci dönemim bu Mecliste. “Allah’ım” diyorum, “Şu 23’üncü
Döneme -geçen dönem bu kürsüden söyledim- bize barış konusunda çözme kudreti
ver, bu Meclise, bu onuru bize bahşet.” Geçen dönemi kaçırdık. Kaç şehit
verdik, kaç cenaze gömdük, kaç tane acı olay yaşadık, kaç tane ana ağladı!
Şimdi 24’üncü Dönem, bu Mecliste yine “Allah’ım” diyorum, “Ya Rabb’im, bu
Meclise bu onuru bahşet.” diyorum. Şimdi vicdanlarınızın sesini duymayacağız,
insanlığın sesini duymayacağız, ülkemizdeki sorunları görmeyeceğiz, kafamızı
kuma gömeceğiz, görmeyeceğiz, duymayacağız, hissetmeyeceğiz, küçük seçim
hesapları yapacağız. Türkiye’ye yakışır mı bu? Türkiye’deki bu Meclise yakışır
mı bu? 
Yani, bir akil
insanlar çıktı, bu akil insanları… Linç edilmedik kalmadı. Oysaki ağır bir
sorumluluk üstlenmişlerdi, sonunda bir araştırma, bir rapor… Burada bir
komisyon kurulacak, “Türkiye elden gidiyor.” deniliyor. Yapmayın arkadaşlar,
Türkiye elden gitmez. Bu araştırma komisyonu bir çalışma yapar, uzmanını
dinler, görevlisini dinler, bilmem nesini dinler, o raporu da Meclise getirir.
E, bununla da ülke bölünmez. Şimdi, doğru bir iş yapmak için vakit kaybetmeyecek
bir zamandayız arkadaşlar. Düşünün ki Türkiye barışı için hiçbir dönem bu kadar
kamuoyu, bu kadar halkın desteği olmamıştı bir iktidarın arkasında, düşünün,
muhalefet partileri, kimi açıkça, kiminin tabanı anketlerde yüzde 50 destek
veriyor; sivil toplum veriyor, emek örgütleri veriyor, işveren örgütleri
veriyor, sanatçılar veriyor, aydınlar veriyor, medya destek veriyor, yüzde 80
halkı bu Meclisin destek veriyor; “Bu barışı yeter ki hayata geçirin, bu ülkeye
kardeşliği, adaleti, özgürlüğü getirin ve çözün.” diyor. Bunun çözülecek
adresi, kalbi Meclistir. Siz kaçamazsınız buradan, hiçbiriniz kaçamaz bundan.
Hele hele ana muhalefet partisi bu sürecin içinde yer almak zorundasınız
vicdanınız, insanlığınız gereği.
GÜRKUT ACAR
(Antalya) – Bizi bulaştıramazsınız.
MALİK ECDER
ÖZDEMİR (Sivas) – Sürecin adını söyle, sürecin adı ne?
HASİP KAPLAN
(Devamla) – “Akil insanlar” dediniz, yan çizdiniz; “önerge” dediniz, olmadı;
ama Anayasa’da kaçamayacaksınız, yasalarda kaçamayacaksınız. Biz de bu ülkenin
demokrasisini istiyoruz. 
Beyler, Kürt
sorunu insan hakları sorunudur, bir hak sorunudur, bir demokrasi sorunudur, bir
özgürlük sorunudur, bir kardeşlik hukukudur, bir eşit yurttaşlık onurudur ve
şunu iyi bilin: 75 milyon insanımın içinde, ırkını, etnik kimliğini inkâr ederek,
inancını inkâr ederek, aslını inkâr ederek o ülkenin eşit vatandaşı
yapamazsınız zorla bir kimseyi. Hiç kimse zorla yapılamaz ve mutlu kılınamaz. 
MALİK ECDER
ÖZDEMİR (Sivas) –Kimsenin kimliğini inkâr etmiyoruz.
HASİP KAPLAN
(Devamla) – Arkadaşlar, inkâr minkâr yok! 
MALİK ECDER
ÖZDEMİR (Sivas) – Kimsenin inkâr ettiği yok.
HASİP KAPLAN
(Devamla) – Ben bıktım altı senemde… Bakın açık söylüyorum. 
Bardağa
dokunuyorum, su içindir, bağışlayın. 
MALİK ECDER
ÖZDEMİR (Sivas) – Cumhuriyeti tasfiye edecekseniz Cumhuriyet Halk Partisi onun
içinde olmaz. 
HASİP KAPLAN
(Devamla) – Şimdi, bağışlayın beni ama dostça söyleyeceğim: Bu partide 91-92’ye
kadar yöneticilik yaptım. Altı senedir MHP’yle 40 santimetre yakın oturuyoruz.
Arkadaşlar, Kürtçe TRT Şeş açılacak, kıyameti kopardınız: “Vatan bölünecek.”
Ben ne dedim? “Sayın Oktay Vural, beraber müzik dinleriz Kürtçe, sen Tillo’dan
Arapça, ben Kürtçe Şırnak’tan; güzel güzel halay çekeriz, bu ülke bölünmez.”
dedim. Bak, TRT Şeş çalıyor, ülke bölünmedi. “Ana dilde savunma” dediler, “Ülke
bölünecek.” Yahu bölünmedi kardeşim. Vakıflar Yasası geldi, “Azınlıklara
hakkını versek bölünecek.” Arkadaşlar, bu ülke bölünme paranoyasını aşmıştır
artık, bu ülke barış ve kardeşlik için güçlü bir irade koymuştur. Biz bu
iradenin arkasındayız, önergemizin arkasındayız, bu gücün arkasındayız. Bu
kadar açık ve net tavır koyuyoruz arkadaşlar. Bu da bizim açık görüşümüz. 
Teşekkür ederim.
(BDP sıralarından alkışlar) 
BAŞKAN – Teşekkür
ediyorum. 
Adalet ve
Kalkınma Partisi grup önerisi aleyhinde söz isteyen Aykan Erdemir, Bursa
Milletvekili. (CHP sıralarından alkışlar)
AYKAN ERDEMİR
(Bursa) – Teşekkür ederim Sayın Başkan. 
Değerli
milletvekilleri ve bizleri ekranları başında izleyen değerli milletimiz, Meclis
öncesinde on beş yıl boyunca ders verme onuruna sahip olduğum üniversitede, her
yıl derse Ebu Bekir er -Razi ile başlardım, er -Razi’nin bir sözünü öğreterek
başlardım: “Bir kantar ilim, bir okka edebe muhtaçtır.” Niye böyle başlardım?
Çünkü Yunus’tan öğrenmiştik ki: “İlim ilim bilmektir/ İlim kendin bilmektir/
Sen kendini bilmezsin/ Ya nice okumaktır/ Okumaktan murat ne/ Kişi Hakk’ı
bilmektir.” Hakk’ı biliyor muyuz değerli milletvekilleri? Bugün aynaya
baktığınızda, Hakk’ı bilen insanlar görüyor musunuz? Bakın, ne diyor Yunus:
“Hepsinden iyice, bir gönüle girmektir.” Barış diyoruz, çözüm süreci diyoruz.
Peki, aynaya baktığınızda, bugün bir gönüle girmiş görüyor musunuz kendinizi,
bir gönüle girmiş görüyor musunuz?
HAMZA DAĞ (İzmir)
– Milyonlara girdik, milyonların gönlündeyiz. 
AYKAN ERDEMİR
(Devamla) – Bakın, Yunus ne diyor: “Bir kez gönül yıktın ise/ Şu kıldığın namaz
değil/Yetmiş iki millet dahi/Elin yüzün yumaz değil.” diyor. 
Bugün bir kez
gönül yıktınız mı… Bakın, derslere er -Razi’yle başladıktan sonra intihalle
devam ederdim çünkü her insan önce kendi emeği, kendi aklı, kendi hakkıyla yola
çıkmalı. Siz bugün bu araştırma önergesinde kendi hakkınızla mı yola
çıkıyorsunuz, kendi aklınızla mı yola çıkıyorsunuz, kendi vicdanınızla mı yola
çıkıyorsunuz, yoksa intihalle mi yola çıkıyorsunuz, yoksa hırsızlıkla mı yola
çıkıyorsunuz, yoksa çalmayla mı yola çıkıyorsunuz, yoksa hileyle mi yola
çıkıyorsunuz? (CHP sıralarından alkışlar, AK PARTİ sıralarından gürültüler)
Bakın, bugün
içinde oturduğumuz Türkiye Büyük Millet Meclisi, kadim bir medeniyetin üzerinde
yükseliyor, yüceliyor. Kapısından eğri odun girmeyen Tapduk Emre Dergâhından
bahsediyor Yunus Emre; öyle bir dergâh ki, eğri odun bile getirmiyor çünkü
diyor ki: “Kapısından ben hiç eğri insan girerken görmedim ki eğri odun
getireyim.” Peki, bugün, bu kapıdan ben eğri insan girerken gördüm. Bu
insanlar, değil insan olarak, odun olarak bile giremezdi o dergâha, odun olarak
bile! (CHP sıralarından alkışlar) 
AHMET BERAT
ÇONKAR (İstanbul) – Aynaya bak!
AYKAN ERDEMİR
(Devamla) – Giremezdi, giremezdi... Düzelmeden giremezdi, pişmeden giremezdi,
ham ham giremezdi!
HAMZA DAĞ (İzmir)
– Zorlama kendini, zorlama!
AYKAN ERDEMİR
(Devamla) – Evet, zorlamıyorum. Hakikati konuşuyorum ama hakikat, belli ki sizi
zorluyor; gerçek, belli ki sizi zorluyor. 
AHMET BERAT
ÇONKAR (İstanbul) – Aynaya bak, hakikati görürsün orada!
AYKAN ERDEMİR
(Devamla) – Bugün eve gideceksiniz, o aynaya bakacaksınız, yarın çoluğun
çocuğun, eşin, dostun, akrabanın yüzüne bakacaksınız. Nasıl bakacaksınız? 
HAMZA DAĞ (İzmir)
– Asıl siz nasıl bakacaksınız?
AYKAN ERDEMİR
(Devamla) – Bakın, şu 21 kişi nasıl bakacak? Kızmıyorum, üzülüyorum, bu imza
attırılan 21 kişiye üzülüyorum, Türkiye de üzülüyor.
MUHAMMET BİLAL
MACİT (İstanbul) – Sen kendi hâline üzül, sen kendi partine üzül.
AYKAN ERDEMİR
(Devamla) – Bakın, Kırıkkale’den Ramazan Can, Malatya’dan Mustafa Şahin,
Ankara’dan Nurdan Şanlı, Bartın’dan Yılmaz Tunç, Bursa’dan Mustafa Öztürk,
İstanbul’dan Gülay Dalyan, Rize’den Nusret Bayraktar…
RECEP ÖZEL
(Isparta) – Onu siz verdiniz ya önce, aynı şeyi siz verdiniz önce.
AYKAN ERDEMİR
(Devamla) – …Elâzığ’dan Şuay Alpay, İstanbul’dan Ahmet Baha Öğütken,
İstanbul’dan Mehmet Domaç, İstanbul’dan Ahmet Berat Çonkar…
YILMAZ TUNÇ
(Bartın) – Tanrıkulu’ya sor, Tanrıkulu’ya; o hazırladı.
AYKAN ERDEMİR
(Devamla) – …İstanbul’dan Osman Boyraz, İstanbul’dan İdris Güllüce,
Gaziantep’ten Mehmet Erdoğan, Erzurum’dan Fazilet Dağcı Çığlık, Erzurum’dan
Adnan Yılmaz, İstanbul’dan Sevim Savaşer, Sinop’tan Mehmet Ersoy, İstanbul’dan
Mustafa Ataş, Konya’dan Cem Zorlu ve İstanbul’dan Belma Satır; 21 imza.
YILMAZ TUNÇ
(Bartın) – İmzasını çekenleri de oku. 
AYKAN ERDEMİR
(Devamla) – Cumhuriyet Halk Partisi önergesinin altına 21 imza atıp o önergeyi
çalanların…
MUHAMMET BİLAL
MACİT (İstanbul) – Bir de imzalarını çekenleri oku.
AYKAN ERDEMİR
(Devamla) – …o önergeyi kendi önergesine izinsiz katanların ve bu gece aynaya
baktığında zorlanacak olanların isimleri.
RECEP ÖZEL
(Isparta) – İzin şartı nerede yazıyor İç Tüzük’te?
YILMAZ TUNÇ
(Bartın) – Sezgin Tanrıkulu ve arkadaşlarını oku. 
AYKAN ERDEMİR
(Devamla) – Size kızmıyorum, size üzülüyorum; bir kişiye kızıyorum, bunu size
yapanlara. Hiç kimsenin bu 21 arkadaşımıza bunu yapmaya hakkı yoktur.
YILMAZ TUNÇ
(Bartın) – Hadi oradan be!
AYKAN ERDEMİR
(Devamla) – Eğer, mertseler, onurluysalar, şerefliyseler kendi isimlerini
buraya koyacaklardı. 
YILMAZ TUNÇ
(Bartın) – Sen kendi arkadaşlarına söyle.
AYKAN ERDEMİR
(Devamla) – O 21 imza burada olacaktı, kim ki bunun arkasındadır, kendi
imzasını koyacaktı. 
YILMAZ TUNÇ
(Bartın) – Tanrıkulu’na söyle.
AYKAN ERDEMİR
(Devamla) – Çünkü, bir kantar siyaset bir okka edebe muhtaçtır.
YILMAZ TUNÇ
(Bartın) – İç Tüzük’ü oku da gel Hocam.
AYKAN AYDEMİR
(Devamla) – Değerli milletvekilleri, sormak istiyorum: Barışı, toplumsal
mutabakatı, toplumsal birliği bugün itibarıyla neyin üzerine inşa ediyoruz?
Güvenin mi? Dürüstlüğün mü? Samimiyetin mi? Yoksa hilenin, desisenin, hüllenin
mi?
RECEP ÖZEL
(Isparta) – Ne hilesi? Nerede hile?
AYKAN ERDEMİR
(Devamla) – Böyle bir barış olabilir mi? Böyle bir çözüm olabilir mi?
Dayatmayla kardeşlik, dostluk, arkadaşlık, yoldaşlık olabilir mi? Güven
olmadan, anlayış olmadan, iş birliği olmadan, dostluk olmadan yol yürünebilir
mi?
YILMAZ TUNÇ
(Bartın) – İş birliği yapalım diyoruz, kaçıyorsunuz! 
AYKAN ERDEMİR
(Devamla) – Sürdürülebilir bir barış olur mu? Olmaz. 
YILMAZ TUNÇ
(Bartın) - Kaçan sizsiniz! 
AYKAN ERDEMİR
(Devamla) – Olsa olsa hülle partisi oluruz. Olsa olsa yamuk odun oluruz, eğri
odun oluruz. (CHP sıralarından alkışlar) 
Bakın, söz konusu
olan barışsa, burada bulunan 4 partinin de, mensuplarının da iyi niyetli
olduğuna inanmak zorundayız çünkü biz inanmıyoruz ki burada başkalarının
kanıyla, canıyla kendi çıkarlarını yüceltmek isteyenler olsun; çünkü biz
inanmak istemiyoruz ki burada başkalarının mutsuzluğu üzerinden kendi
mutluluğunu kurmak isteyenler olsun. Dolayısıyla bu inançla yola çıkmak
zorundayız. 550 milletvekilinin de barışı istediğine inanmak zorundayız ama
inanmak yetiyor mu? Aynaya baktığımızda gördüğümüz o utandırıcı tablo durduğu
sürece inanmak yetiyor mu? Barış için niyetliysek barışın dilini konuşmaya
hazır mıyız? Barışın dilini konuşuyor muyuz bugün? Dostluğun dilini konuşuyor
muyuz? 
RECEP ÖZEL
(Isparta) – Konuşmayan sizsiniz!
AYKAN ERDEMİR
(Devamla) – Güvenin dilini konuşuyor muyuz?
YILMAZ TUNÇ
(Bartın) – Kürsüyü basan sizsiniz! 
AYKAN ERDEMİR
(Devamla) – Konuşmuyoruz. Toplumu kutuplaştırıyor musunuz, birleştiriyor
musunuz? Meclisi kutuplaştırıyor musunuz, birleştiriyor musunuz?
YILMAZ TUNÇ
(Bartın) – Biz birleştirelim diyoruz, siz ayrıştırıyorsunuz!
AYKAN ERDEMİR
(Devamla) – Demokratik süreç yönetimini biliyor musunuz? Şeffaflığı biliyor
musunuz? Katılımcılığı biliyor musunuz? Ahlakı biliyor musunuz? (AK PARTİ
sıralarından “Hadi oradan!” sesleri) Dürüstlüğü biliyor musunuz? Dostluğu
biliyor musunuz? (CHP sıralarından alkışlar) Bu topraklara barış gelecekse…
YILMAZ TUNÇ
(Bartın) – Sen aynaya bak, aynaya!
AYKAN ERDEMİR
(Devamla) – Bu topraklara barış gelecekse eğri odun girmeyen o kapıdan girer. 
AHMET BERAT
ÇONKAR (İstanbul) – Bilmediğin şeyleri güzel anlatıyorsun!
AYKAN ERDEMİR
(Devamla) – Eğri insanların eğri niyetleriyle araştırma önergesi çaldığı bir
kürsüden girmez. Güveniyorsanız kendi iradenize, kendi aklınıza, kendi
emeğinize, kendi sözünüze, kendi nefesinize, o zaman mert bir şekilde buraya
koyun önergenizi. (CHP sıralarından alkışlar) 
YILMAZ TUNÇ
(Bartın) – Güvenseydiniz…
AYŞE NUR
BAHÇEKAPILI (İstanbul) – Orada var önergemiz! Önergemiz var orada, var!
AYKAN ERDEMİR
(Devamla) – Kendi önergenizi koyun, kendi aklınızı koyun, kendi yüreğinizi
koyun!
AYŞE NUR
BAHÇEKAPILI (İstanbul) – Önergeden imzanızı çektiniz, hâlâ konuşuyorsunuz.
AYKAN ERDEMİR
(Devamla) – Cumhuriyet Halk Partisi olarak, Türkiye'de eşit yurttaşlık için,
ayrımcılıkla mücadele için…
YILMAZ TUNÇ
(Bartın) – Sen kendine güvenseydin, imzanı geri çekmezdin.
AYKAN ERDEMİR
(Devamla) – …nefret suçlarıyla mücadele için, dostluk için, kardeşlik için;
özgür insan, eşit yurttaş ve bir ülkede kardeşçe bir arada yaşamı savunmak için
otoriter rejiminize de, baskıcı rejiminize de, hilenize de, hüllenize de,
ahlaksızlığınıza da, eğri odunlarınıza da karşı çıkıyoruz, teslim olmayacağız!
(AK PARTİ sıralarından gürültüler)
AYŞE NUR
BAHÇEKAPILI (İstanbul) – Sensin ahlaksız! Terbiyesizlik yapma!
HAMZA DAĞ (İzmir)
– Sensin ahlaksız!
YILMAZ TUNÇ
(Bartın) – Sensin ahlaksız! 
AYŞE NUR
BAHÇEKAPILI (İstanbul) – Ayıp ya!
BAŞKAN - Lütfen,
temiz dille konuşun Sayın Milletvekili. Sayın Erdemir, lütfen, temiz bir dille
konuşun.
AYKAN ERDEMİR
(Devamla) – Bu ülkeye barış toplumsal mutabakatla gelecek, diyalogla gelecek,
anlayışla gelecek, uzlaşmayla gelecek.
YILMAZ TUNÇ
(Bartın) – Kimsin sen ya! Aynısını iade ediyorum. Senin Genel Başkanın
ahlaksızlığa mı kredi verdi? 
AYKAN ERDEMİR
(Devamla) - Bu ülkeye barış, bir okka edebe muhtaç olanlarla gelmez!
YILMAZ TUNÇ
(Bartın) - Kredi vermişti ne oldu? Omuz vermişti, ne oldu?
AYKAN ERDEMİR
(Devamla) - Hepinizi saygıyla selamlıyorum. (CHP sıralarından alkışlar) 
AYŞE NUR
BAHÇEKAPILI (İstanbul) – Yalan söylüyorsun, yalan! Sensin ahlaksız!
HAMZA DAĞ (İzmir)
– Bir de Hocasın!
YILMAZ TUNÇ
(Bartın) – Ayıp bir şey, hiç utanmıyorsun böyle konuşmaya! Terbiyesiz herif!
RECEP ÖZEL
(Isparta) – Ahlaksız!
MAHİR ÜNAL
(Kahramanmaraş) – Sayın Başkan, konuşmacı konuşmasına edeple başladı, edebe
mugayir hâlde tamamladı. Grubumuza dönük ifadelerinden dolayı sataşmadan söz istiyorum efendim.
BAŞKAN – Sayın
Ünal, yeni bir sataşmaya mahal vermeyelim lütfen.
Sataşma nedeniyle
iki dakika söz veriyorum, buyurun. (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR
1.- Kahramanmaraş Milletvekili Mahir Ünal’ın, Bursa
Milletvekili Aykan Erdemir’in AK PARTİ grup önerisi üzerindeki konuşması
sırasında AK PARTİ Grubuna sataşması nedeniyle konuşması 
MAHİR ÜNAL
(Kahramanmaraş) – Sayın Başkan, değerli milletvekilleri; aslında, bunlara cevap
vermek gerekmez. 
BAŞKAN – Verme o
zaman Sayın Ünal.
MAHİR ÜNAL
(Devamla) - Çünkü, millet sandıkta cevabı verdi ve vermeye devam edecektir.
MEHMET GÜNAL
(Antalya) – Başkan “Verme” diyor. 
MAHİR ÜNAL
(Devamla) - Bakınız, edeple başlayıp söze, edeple bitirmek gerekir, edep bunu
gerektirir. (AK PARTİ sıralarından alkışlar)
Ama söze edeple başlayıp, demagoji yapmak şöyle bir şeydir.
AYŞE NUR
BAHÇEKAPILI (İstanbul) – Cahillik, Başkan… Başka bir şey değil!
MAHİR ÜNAL
(Devamla) - Bakın, Meclis İçtüzüğü son derece açık. Bir önerge, bir
milletvekili tarafından verildikten sonra yasama işlemi hâline gelir ve
yayımlandığı andan itibaren de diğer milletvekilleri uygun görürlerse, özgür
iradeleriyle buna katılırlar. Bunu “intihal” olarak, bunu “dürüstlük dışı” bir
şekilde ifadelendirmek öncelikle İç Tüzük'ü bilmemektir. 
Ayrıca,
dürüstlükle, ahlaksızlıkla ilgili ithamlarınıza cevap vermiyorum, misliyle iade
ediyorum. (AK PARTİ sıralarından alkışlar)

AYŞE NUR
BAHÇEKAPILI (İstanbul) – Misliyle iade ediyoruz! 
V.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Adalet ve Kalkınma
Partisi grup başkan vekilleri Kahramanmaraş Milletvekili Mahir Ünal, Giresun
Milletvekili Nurettin Canikli, Kayseri Milletvekili Mustafa Elitaş, İstanbul
Milletvekili Ayşe Nur Bahçekapılı, Adıyaman Milletvekili Ahmet Aydın ve 187
milletvekilinin, terör sorununun araştırılarak alınması gereken önlemlerin
belirlenmesi amacıyla, Cumhuriyet Halk Partisi İstanbul Milletvekili Mustafa
Sezgin Tanrıkulu ve 44 milletvekilinin, kanlı çatışmalı ortama sebebiyet veren
olay ve olguları araştırmak, toplumu kutuplaştıran, toplumsal barışı
dinamitleyen, ülke kaynaklarını heba ettiren ve yurttaşlarımızın yaşamına mal
olan bu sürecin son bulması için çözüm yolları bulma amacıyla, Barış ve
Demokrasi Partisi Grup Başkan Vekili Bingöl Milletvekili İdris Baluken’in, Kürt
sorununun çözümünün araştırılarak demokratikleşme, toplumsal barış ve
özgürlüklerin genişletilmesi amacıyla vermiş oldukları Meclis araştırması
önergelerinin Genel Kurulun 9 Nisan 2013 Salı günkü birleşiminde okunması ve
önergelerin görüşmelerinin birleştirilerek aynı günkü birleşiminde yapılmasına;
9 Nisan 2013 Salı günkü birleşiminde sözlü soruların görüşülmemesine; 444 ve
445 sıra sayılı kanun tasarılarının İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi (Devam)
BAŞKAN – Adalet
ve Kalkınma Partisinin grup önerisini oylarınıza sunuyorum: Kabul edenler…
Kabul etmeyenler… Kabul edilmiştir. 
İç Tüzük’ün
37’nci maddesine göre verilmiş bir doğrudan gündeme alınma önergesi vardır;
okutup işleme alacağım ve oylarınıza sunacağım.
IV.- BAŞKANLIĞIN GENEL KURULA
SUNUŞLARI (Devam)
D) Önergeler 
1.- Konya Milletvekili Mustafa Kalaycı’nın, (2/457) esas
numaralı Devlet Memurları Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/105)
Türkiye Büyük
Millet Meclisi Başkanlığına
(2/457) esas
numaralı Kanun Teklifi’min, İç Tüzük’ün 37’nci maddesine göre doğrudan gündeme
alınması hususunu saygılarımla arz ederim. 
 Mustafa
Kalaycı
 Konya

BAŞKAN – Teklif
sahibi Mustafa Kalaycı, Konya Milletvekili. (MHP sıralarından alkışlar) 
MUSTAFA KALAYCI
(Konya) – Sayın Başkan, değerli milletvekilleri; emniyet teşkilatı
mensuplarının özlük haklarının iyileştirilmesini amaçlayan kanun teklifimiz
hakkında söz aldım. Bu vesileyle, hepinizi saygılarımla selamlıyorum. 
Milliyetçi
Hareket Partisi olarak verdiğimiz ve bugün onayınıza sunduğumuz kanun
teklifinde, yükseköğrenim gören emniyet personelinin 2200 olan ek göstergesi
3600 olarak düzeltilmekte, 8’inci dereceye kadar ek gösterge verilmekte ve bazı
unvanlı kadroların ek göstergeleri de yükseltilmektedir. 
Yine, kanun
teklifimizde Emniyet Hizmetleri Tazminatını kadro, unvan ve derecesine göre 50
puana kadar artıran iyileştirmeler yapılmaktadır. Böylelikle, çalışan ve emekli
polislerin mağduriyetlerinin giderilmesi öngörülmektedir. 
Her 10 Nisanda
Türk polis teşkilatının milletimizin göz bebeği olduğu, onların varlığından
nasıl gurur duyulduğu en süslü cümlelerle dile getirilir ve nutuklar atılır ama
11 Nisan geldiğinde polisler sorunlarıyla baş başa bırakılır ve unutulur. 
Yarın 10 Nisan,
Türk polis teşkilatının 168’inci kuruluş yıl dönümü kutlanıyor. Tüm parti
gruplarına sesleniyorum: Gelin, bu kanun teklifimize destek verin, buradan
polisimize bir müjde verelim, onların haklarını geç de olsa teslim edelim.
Emniyet teşkilatı mensuplarının gerek çalışırken gerekse emekli olduktan sonra
ele güne muhtaç olmadan huzurlu, itibarlı, güvenli ve insanca bir hayat
sürdürebilmelerini hep beraber temin edelim. 
Huzur ve
güvenliğimizi sağlayan Türk polisinin en başta gelen isteği, ek göstergelerinin
yükseltilmesidir. Tamamına yakını yükseköğrenimli olan polislerimiz, 3600 ek
göstergeyi haklı olarak istiyor. Polis, emekli olmaktan korkuyor çünkü emekli
olunca maaşı yarıya düşüyor. Bu yüzden, yaş haddine kadar çalışmak zorunda
bırakılıyor. Emekli polislerimiz de şiddetli geçim sıkıntısı çekiyor. 
Türk polisinin
yıllardır çözüm bekleyen bu sorunları konusunda Sayın Başbakan, 15 Temmuz 2007
tarihinde bir televizyon programında, seçimlerden sonra masaya yatırılacak ilk
konunun polislerin özlük hakları olduğunu söylemiş ancak aradan geçen altı yıla
rağmen hiçbir gelişme olmamıştır. Seçimde oyunu alabilmek için söz verildiği ve
polislerin aldatıldığı ortadadır. Her gelen içişleri bakanı da umut veren
sözler sarf etmiş ama hepsi boş çıkmıştır. Daha geçen yıl, AKP Hükûmetinin
“eşit işe eşit ücret” adını vererek çıkardığı 666 sayılı Kararname’de emniyet
teşkilatı personeli açıkça görmezden gelinmiştir. Türk polisi söz verip
tutmayanlara, kendilerini görmezden gelenlere ve yıllardır aldatanlara sandıkta
mutlaka gerekli hesabı soracaktır. 
Değerli
milletvekilleri, Türk polisinin çalışma şartlarında da birçok zorluk
bulunmaktadır. Diğer kurumlarda aylık çalışma saatleri ortalama 160 saat iken,
emniyet personeli ortalama 270 saat çalışmaktadır. İkinci emir ve ek görev
uygulamaları bu sürenin dışındadır. Ülkemizin şartları ve personel sayısındaki
yetersizlikten dolayı bu çalışma saatleri aylık 300, 320 saati bile
bulmaktadır. Polis, istirahatli dahi olsa amir tarafından verilen emirle tekrar
göreve dönmek zorunda kalmaktadır. Emniyet çalışanlarının çalışma süreleri ve
fazla mesaileri yeniden düzenlenmelidir. Polisin hem çalışma süresi hem de
çalışma şartları dünya standartlarına kavuşturulmalıdır. 
Bu duygu ve
düşüncelerle Türk polis teşkilatının 168’inci kuruluş yıl dönümünde tüm
polislerimizi kutluyor, hepsine sağlıklı, huzurlu ve mutlu bir gelecek temenni
ediyorum. Görevlerini yaparken şehit düşmüş kahramanlarımıza da Cenab-ı
Allah’tan rahmet diliyorum. 
Hepinizi tekrar
saygılarımla selamlıyorum. (MHP sıralarından alkışlar)
BAŞKAN – Teşekkür
ediyorum. 
Bir milletvekili
adına Erkan Akçay, Manisa Milletvekili. (MHP sıralarından alkışlar)
ERKAN AKÇAY
(Manisa) – Sayın Başkan, değerli milletvekilleri; emniyet teşkilatı
çalışanlarının özlük haklarının iyileştirilmesine yönelik vermiş olduğumuz
kanun teklifi üzerine söz aldım. Muhterem heyetinizi saygıyla selamlıyorum.
Sözlerime
başlarken polislerimizin ve ailelerinin Polis Haftası’nı en iyi dileklerimle
kutluyorum. Başta şehit polislerimiz olmak üzere şehitlik mertebesine ulaşan
bütün kahramanlarımızı rahmetle anıyor, gazilerimize sağlıklı ve uzun ömürler
diliyorum. 
Ülkemizin huzur
ve güvenliği için fedakârca çalışan polis teşkilatı, Türk milletinin gönlünde
ayrı bir yere sahiptir. Zor şartlar altında cansiparane görev yapan Türk
polisi, maalesef, verdiği hizmetin karşılığını alamamaktadır. 2007 ve 2011
seçimleri öncesinde özlük haklarının düzeltileceği sözünü veren AKP Hükûmeti,
bu sözünde durmamıştır. Verdiğimiz bu kanun teklifiyle emniyet çalışanlarının
Emniyet Hizmetleri Tazminatı artırılmakta, 1’inci dereceden emekli olabilme
imkânları sağlanmakta, ek göstergelerinde iyileştirme yapılmakta ve 8’inci
dereceye kadar ek göstergeler belirlenmektedir. Tazminat ve fazla mesai
ücretleri emekli maaşına yansımadığından, emekliye ayrılan polislerin maaşı
yarı yarıya düşmektedir. 2200 ek gösterge alan emniyet çalışanlarının ek
göstergeleri mutlaka 3600’e çıkarılmalıdır.
Kamudaki personel
haftada 40 saat çalışırken, günde 12, haftada 72 saat çalışan polisler bu
çalışmalarının karşılığını maalesef alamamaktadırlar. 
Düzensiz çalışma şartları,
mesleki risk, stresli çalışma ortamı bırakın çalışma azmini, polisimizin yaşama
azmini dahi kırmaktadır. Bu durum intihar vakalarına kadar gitmektedir. Son on
yılda 300 polis intihar etmiştir. 100’ün üzerinde polis şehit olmuş, 1.600
polis, görevi sırasında ve görevin yarattığı meslek hastalığından vefat
etmiştir. Hiçbir meslekte bu kadar intihar hadisesi yoktur. Bu konunun mutlaka
ele alınması gerekmektedir. 
Üniversite mezunu
polisler ortalama 26-27 yaşlarında göreve başlamaktadırlar. Görevde yükselme
sınavlarına girebilmek için 35 yaş sınırı ve altı sene fiilî hizmet süresi
düşünülmektedir. 
Bütün memurlar
8’inci dereceden itibaren ek gösterge alırken polisler ancak 4’üncü dereceden
itibaren ek gösterge alabilmektedirler. 
Polise yalnızca
asli görevini yapma imkânı sağlayan düzenlemeler yapılmalı, polis, bina ve kişi
koruması ve tebligat işlerinden ayrı tutulmalıdır. 
Emniyet teşkilatı
mensuplarının lojmanları yetersizdir. Lojmandan faydalanamayan polislerimize
kira yardımı yapılmalıdır. Atama ve terfilerin de objektif kriterlere
bağlanması zarureti vardır.
Sayın Başkan,
değerli milletvekilleri; emniyet teşkilatı çalışanlarının özlük ve çalışma
koşulları ile ilgili vermiş olduğumuz kanun teklifleri, Adalet ve Kalkınma
Partisi tarafından gündeme alınmamıştır. Emniyet mensuplarının sorunlarına
ilişkin verdiğimiz Meclis araştırma önergesi, 10 Nisan 2012 tarihinde yani
Polis Bayramı’nda AKP tarafından reddedilmiştir. 22 Mayıs 2008’de, dönemin
İçişleri Bakanı, şimdi Açılım Koordinatörü olan Beşir Atalay’a polislerin özlük
haklarıyla ilgili bir çalışmayı yapıp yapmadığını sorduğumuzda, Sayın Bakan
cevabında “Emniyet teşkilatı personelinin çalışma saatlerinin düzenlenmesiyle
ilgili bir ekip oluşturulmuştur. Konuyla ilgili çalışmalar sürdürülmektedir.”
demiştir. 
3 Kasım 2002’de
iktidara gelen AKP’de üç İçişleri Bakanı gitti ve şimdi dörd’üncü İçişleri
Bakanı görev yapmaktadır.
İşine geldiğinde
bir gecede MİT Kanunu’nu değiştiren AKP, emniyet mensuplarıyla ilgili çalışmayı
yıllardır neden bitirememektedir? Acaba ortada bir çalışma olmadığı için mi?
Öncelikle bu soruların cevabının verilmesi gerekmektedir.
Değerli
milletvekilleri, emniyet çalışanları, 4688 sayılı Yasa’nın 6’ncı maddesinde
belirtilen hususlara istinaden, 12 Kasım 2012’de sendika kurmuştur. Sendika,
2-3 Mart 2013 tarihlerinde genel kurulunu gerçekleştirerek mazbatasını
almıştır. İdarenin bu sendikanın faaliyetlerinin durdurulmasıyla ilgili talebi,
Ankara Cumhuriyet Başsavcılığınca reddedilmiştir. Bu sendikanın kurucuları ve
üyelerine, sürgün ve görevden el çektirme dâhil, birçok baskı uygulanmaktadır.
Bu düşüncelerle,
kanun teklifine desteklerinizi bekler, hepinize saygılar sunarım. (MHP
sıralarından alkışlar)
BAŞKAN – Teşekkür
ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime beş
dakika ara veriyorum.

Kapanma Saati: 18.47
BEŞİNCİ OTURUM
Açılma Saati: 18.53
BAŞKAN: Başkan Vekili Sadık YAKUT
KÂTİP ÜYELER: Özlem YEMİŞÇİ (Tekirdağ), Muhammet Rıza
YALÇINKAYA (Bartın)
BAŞKAN - Sayın
milletvekilleri, Türkiye Büyük Millet Meclisinin 89’uncu Birleşiminin Beşinci
Oturumunu açıyorum. 
Alınan karar
gereğince, sözlü soru önergelerini görüşmüyor ve gündemin “Genel Görüşme ve
Meclis Araştırması Yapılmasına Dair Öngörüşmeler” kısmına geçiyoruz.
Biraz önce kabul
edilen grup önerisi çerçevesinde görüşeceğimiz Meclis araştırması önergelerini
sırasıyla okutuyorum:
B) Meclis Araştırması Önergeleri (Devam)
4.- Kırıkkale Milletvekili Ramazan Can ve 20
milletvekilinin, toplumsal barışı bozan olayları araştırmak ve çözüm yolları
bulmak amacıyla Meclis araştırması açılmasına ilişkin önergesi (10/576)
Türkiye Büyük
Millet Meclisi Başkanlığına
Yaklaşık otuz
yıldır Türkiye'nin gündemini meşgul eden kanlı, çatışmalı ortama sebebiyet
veren olay ve olguları araştırmak; toplumu kutuplaştıran, toplumsal barışı
dinamitleyen, ülke kaynaklarını heba ettiren ve en önemlisi de yurttaşlarımızın
yaşamına mal olan bu sürecin son bulması için çözüm yollarını araştırarak
TBMM'ye bu bağlamda öneriler sunulması maksadıyla toplumsal barışı bozan
olayları araştırma ve çözüm yolları bulma amacıyla Anayasa'nın 98’inci ve TBMM
İçtüzüğünün 104’üncü ve 105’inci maddeleri gereği Meclis araştırması açılmasını
arz ederiz.
Saygılarımızla.
1) Ramazan Can (Kırıkkale)
2) Mustafa Şahin  (Malatya)
3) Nurdan Şanlı (Ankara)
4) Yılmaz Tunç (Bartın)
5) Mustafa Öztürk (Bursa)
6) Gülay Dalyan (İstanbul)
7) Nusret Bayraktar (Rize)
8) Şuay Alpay (Elâzığ)
9) Ahmet Baha Öğütken (İstanbul)
10) Mehmet Domaç (İstanbul)
11) Ahmet Berat Çonkar (İstanbul)
12) Osman Boyraz (İstanbul)
13) İdris Güllüce (İstanbul)
14) Mehmet Erdoğan (Gaziantep)
15) Fazilet Dağcı Çığlık (Erzurum)
16) Adnan Yılmaz (Erzurum)
17) Sevim Savaşer (İstanbul)
18) Mehmet Ersoy (Sinop)
19) Mustafa Ataş (İstanbul)
20) Cem Zorlu (Konya)
21) Mihrimah Belma Satır (İstanbul)
Gerekçe:
Neredeyse her gün
ölüm haberleriyle sarsılan Türkiye'nin Kürt sorununu mevcut hâliyle
sürdürebilme olanağı kalmamıştır. Kökü cumhuriyetin başlarına kadar uzanan bu
sorunun çözümünün siyasi iktidarların oy kaygıları dolayısıyla sürekli
ertelenmiş olması, giderek toplumsal barışın bozulmasına mal olmaktadır. Kuzey
Afrika'da başlayıp Orta Doğu'ya yayılan "Arap Baharı"nın ortaya
çıkardığı bölgesel düzeyli çatışma ortamına bakıldığında, demokratik
açılımlardan imtina eden rejimlerin içine düştüğü çıkmaz açıkça görülmektedir.
Ayrıca, Kürt sorununun da artık bölgesel ve giderek uluslararası bir boyut
kazandığı bilinmektedir. Bu bakımdan, ülkemizin iç meselelerini demokratik
ilkeler etrafında çözmek dışında başka bir seçeneğinin olmadığı da su götürmez
bir gerçektir.
Cumhuriyet
tarihi, Kürt meselesinin sadece güvenlik eksenli politikalarla
çözülemeyeceğinin örnekleriyle doludur. Nitekim, yıllarını bu meseleyi güvenlik
eksenli politikalar çerçevesinde çözmek için vermiş olan pek çok komutan bile
Kürt meselesinin siyasi, ekonomik ve sosyal yönlerine işaret etmeye başlamış,
sorunun sadece askerî yöntemlerle çözülemeyeceğinin altını çizmişlerdir. Öte
yandan, Genelkurmay Başkanlığının verilerine göre 1984'ten 2009'un Nisan ayına
kadar 11.735 güvenlik görevlisi ile 30 bine yakın PKK mensubu ve binlerce sivil
yurttaşımız bu çatışmalı ortamda hayatlarını kaybetmişlerdir. Bu rakamlara
faili meçhul cinayetlere kurban gidenler ile hâlen kayıp olan yurttaşların
sayısı dâhil değildir. 1984'ten bu yana 50 bine yakın yurttaşımızın yaşamına
mal olan söz konusu hadise, mevcut hâliyle bırakıldığı sürece toplumun muhtelif
organlarında, uzuvlarında kangrenleşmeye sebebiyet vermektedir. Kutuplaşma her
geçen gün arttığı gibi, evlatlarını yitiren ailelerin siyaset kurumuna
yönelttiği çözüm talebi de ısrarla karşılanmamaktadır. Oysa, siyaset kurumu
artık bu talebi karşılamak zorundadır.
Sorunları
demokratik siyaset kanallarıyla çözmek, uygar ülkelerin vazgeçilmez
seçeneğidir. Bunun dışında kalan askerî veya siyasi yöntemlerin sorunu daha da
derinleştirmekten öte bir sonuç doğurmadığı,
son otuz yıllık deneyimlerle sabittir.
Öte yandan, çok
farklı etnik ve dinî grupları barındıran ülkemizin tüm yurttaşları bu çatışmalı
ortamdan olumsuz etkilenmekte, toplumsal birlikteliği sağlayan temel kaideler
her ölüm haberiyle birlikte yeniden sarsılmaktadır. Dünyanın hiçbir yerinde
toplumsal barışın, otuz yıl süren çatışmalı ortamdan olumsuz yönde
etkilenmemesi söz konusu değildir. Nitekim ülkemizde de toplumsal barışın
zedelendiğine dair çeşitli kamuoyu araştırmaları bulunmakta ve bu tablonun her
geçen gün daha da iç karartıcı hâle geldiği görülmektedir. Bununla beraber
halkın devlete ve siyaset kurumuna olan güveni de zedelenmektedir.
Çatışmalı ortam
Türkiye'nin doğu ve güneydoğusunda yaşayan halkımızın hayatını her açıdan
katlanılmaz bir kara tabloya hapsetmekle birlikte, ülkemizin tüm vatandaşlarına
ağır yükler bindirmektedir. Her gün gelen şehit haberleriyle beraber askerî
harcamaların yarattığı ekonomik yük de altından kalkılamaz hâle gelmiştir.
Hülasa, terazi,
sıkleti çekemez hâle gelmiştir. Kürt sorununu mevcut hâlde bırakmak gibi bir
tercihimiz söz konusu değildir. Toplumsal barışı her geçen gün daha da riske
sokan bu sorunun çözümü için Türkiye Büyük Millet Meclisi bünyesinde
oluşturulacak bir komisyonun acilen çözüm yolları araması ve demokratik siyaset
kanallarını işletmek için harekete geçmesi gerektiğini düşünmekteyiz.
Bu bağlamda TBMM
bünyesinde Toplumsal Barışı Bozan Olayları Araştırma ve Çözüm Yolları Sunma
Komisyonu'nun kurulmasının elzem olduğu kanaatindeyiz. 
5.- Adalet ve Kalkınma Partisi Grup Başkanvekilleri
Kahramanmaraş Milletvekili Mahir Ünal, Giresun Milletvekili Nurettin Canikli,
Kayseri Milletvekili Mustafa Elitaş, İstanbul Milletvekili Ayşenur Bahçekapılı,
Adıyaman Milletvekili Ahmet Aydın ve 187 milletvekilinin, terör sorununun
çözümüne yönelik sürecin bütün boyutlarıyla değerlendirilmesi amacıyla bir
Meclis araştırması açılmasına ilişkin önergesi (10/577)
Türkiye Büyük
Millet Meclisi Başkanlığına
Ülkemizde yaşanan
terör sorununun çözümüne yönelik sürecin bütün boyutlarıyla değerlendirilmesi,
bu konuda yüce Meclisin ve toplumun bilgilendirilmesi amacıyla Anayasa’nın 98,
TBMM İçtüzüğü’nün 104 ve 105’inci maddeleri gereğince bir Meclis araştırması
açılması konusunda gereğini arz ederiz.
1) Mahir Ünal (Kahramanmaraş)
2) Nurettin Canikli (Giresun)
3) Mustafa Elitaş (Kayseri)
4) Ayşe Nur Bahçekapılı  (İstanbul)
5) Ahmet Aydın (Adıyaman)
6) Mehmet Doğan Kubat  (İstanbul)
7) Osman Aşkın Bak  (İstanbul)
8) Recep Özel  (Isparta)
9) Ramazan Can  (Kırıkkale)
10) Zeyid Aslan  (Tokat)
11) Mustafa Ataş  (İstanbul)
12) İdris Güllüce  (İstanbul)
13) Salih Fırat (Adıyaman)
14) Hüseyin Samani  (Antalya)
15) Ömer Selvi (Niğde)
16) Derya Bakbak  (Gaziantep)
17) İsmail Aydın  (Bursa)
18) Hüseyin Filiz (Çankırı)
19) Mehmet Cemal Öztaylan  (Balıkesir)
20) Gökçen Özdoğan Enç  (Antalya)
21) Özcan Ulupınar  (Zonguldak)
22) Ercan Candan  (Zonguldak)
23) Mehmet Yüksel  (Denizli)
24) Ahmet Öksüzkaya  (Kayseri)
25) İsmail Tamer  (Kayseri)
26) Tülay Selamoğlu  (Ankara)
27) Sebahattin Karakelle  (Erzincan)
28) Hüseyin Şahin  (Bursa)
29) Mehmet Geldi  (Giresun)
30) Cengiz Yavilioğlu  (Erzurum)
31) Mustafa Şahin  (Malatya)
32) Vedat Demiröz  (Bitlis)
33) Mehmet Erdoğan (Adıyaman)
34) Enver Yılmaz  (İstanbul)
35) Temel Coşkun  (Yalova)
36) Muhammet Bilal Macit  (İstanbul)
37) Mehmet Domaç  (İstanbul)
38) Hamza Dağ  (İzmir)
39) Mehmet Muş  (İstanbul)
40) Nusret Bayraktar  (Rize)
41) Kemalettin Aydın  (Gümüşhane)
42) Bedrettin Yıldırım  (Bursa)
43) Fikri Işık  (Kocaeli)
44) Süreyya Sadi Bilgiç  (Isparta)
45) Akif Çağatay Kılıç  (Samsun)
46) Osman Ören  (Siirt)
47) Mehmet Galip Ensarioğlu (Diyarbakır)
48) Ziver Özdemir (Batman)
49) Oya Eronat  (Diyarbakır)
50) İsrafil Kışla  (Artvin)
51) Ali Şahin  (Gaziantep)
52) Osman Çakır  (Düzce)
53) Tülay Kaynarca  (İstanbul)
54) Ahmet Haldun Ertürk (İstanbul)
55) İlknur Denizli  (İzmir)
56) Ülker Güzel  (Ankara)
57) Durdu Mehmet Kastal  (Osmaniye)
58) Dilek Yüksel  (Tokat)
59) Abdulkerim Gök  (Şanlıurfa)
60) Muhammed Murtaza Yetiş  (Adıyaman)
61) Feyzullah Kıyıklık  (İstanbul)
62) Adnan Yılmaz (Erzurum)
63) Harun Karaca  (İstanbul)
64) İbrahim Yiğit  (İstanbul)
65) Faruk Septioğlu  (Elazığ)
66) Özlem Yemişçi  (Tekirdağ)
67) Erol Kaya  (İstanbul)
68) Şuay Alpay (Elazığ)
69) Faruk Nafız Özak  (Trabzon)
70) Ahmet Berat Çonkar  (İstanbul)
71) Mustafa Kemal Şerbetçioğlu  (Bursa)
72) Mehmet Ali Okur  (Kocaeli)
73) Ahmet Baha Öğütken  (İstanbul)
74) Mehmet Kerim Yıldız  (Ağrı)
75) A. Emin Önen  (Şanlıurfa)
76) Mevlüt Çavuşoğlu  (Antalya)
77) Orhan Atalay  (Ardahan)
78) Nureddin Nebati  (İstanbul)
79) Yıldırım M. Ramazanoğlu  (Kahramanmaraş)
80) Halil Ürün  (Afyonkarahisar)

81) Osman Boyraz  (İstanbul)
82) İsmet Uçma  (İstanbul)
83) Mehmet S.Tekelioğlu  (İzmir)
84) Fevai Arslan  (Düzce)
85) Sevde Bayazıt Kaçar  (Kahramanmaraş)
86) Ayşenur İslam  (Sakarya)
87) Nurcan Dalbudak  (Denizli)
88) Hacı Bayram Türkoğlu  (Hatay)
89) Vural Kavuncu  (Kütahya)
90) Sevim Savaşer  (İstanbul)
91) Ali İhsan Yavuz  (Sakarya)
92) Alev Dedegil  (İstanbul)
93) Mustafa Gökhan Gülşen  (Kastamonu)
94) Adem Yeşildal  (Hatay)
95) Mustafa Demir  (Samsun)
96) Ünal Kacır  (İstanbul)
97) Zülfü Demirbağ  (Elâzığ)
98) Hüseyin Üzülmez  (Konya)
99) İlyas Şeker  (Kocaeli)
100) Zeki Aygün  (Kocaeli)
101) Ahmet Arslan  (Kars)
102) Yunus Kılıç  (Kars)
103) Şirin Ünal  (İstanbul)
104) Ertuğrul Soysal  (Yozgat)
105) İhsan Şener  (Ordu)
106) Bünyamin Özbek  (Bayburt)
107) Ekrem Çelebi  (Ağrı)
108) Mehmet Şükrü Erdinç  (Adana)
109) Emrullah İşler  (Ankara)
110) Bülent Turan  (İstanbul)
111) Yılmaz Tunç  (Bartın)
112) Mehmet Kasım Gülpınar  (Şanlıurfa)
113) Fatih Şahin  (Ankara)
114) Ahmet Salih Dal  (Kilis)
115) Mehmet Metiner  (Adıyaman)
116) Şenol Gürşan  (Kırklareli)
117) Burhan Kayatürk  (Van)
118) Mahmut Kaçar  (Şanlıurfa)
119) Bilal Uçar  (Denizli)
120) Ruhi Açıkgöz  (Aksaray)
121) Faruk Işık  (Muş)
122) Nebi Bozkurt  (Mersin)
123) Murat Yıldırım  (Çorum)
124) Yahya Akman  (Şanlıurfa)
125) Muzaffer Aslan  (Kırşehir)
126) Mehmet Akyürek  (Şanlıurfa)
127) Zeynep Karahan Uslu  (Şanlıurfa)
128) İlhan İşbilen  (İzmir)
129) Halil Mazıcıoğlu  (Gaziantep)
130) İlhan Yerlikaya  (Konya)
131) Ebu Bekir Gizligider  (Nevşehir)
132) Osman Kahveci  (Karabük)
133) Şamil Tayyar  (Gaziantep)
134) Mihrimah Belma Satır (İstanbul)
135) Hüseyin Bürge (İstanbul)
136) Hilmi Bilgin (Sivas)
137) Yusuf Başer (Yozgat)
138) Mustafa Öztürk (Bursa)
139) Ahmet Yeni (Samsun)
140) Soner Aksoy (Kütahya)
141) Hasan Fehmi Kinay (Kütahya)
142) Muhyettin Aksak (Erzurum)
143) Oktay Saral (İstanbul)
144) Aydın Bıyıklıoğlu (Trabzon)
145) Recai Berber (Manisa)
146) Nevzat Pakdil (Kahramanmaraş)
147) Cem Zorlu (Konya)
148) Nihat Zeybekci (Denizli)
149) Muzaffer Yurttaş  (Manisa)
150) Canan Candemir Çelik (Bursa)
151) H. Hami Yıldırım (Burdur)
152) Gönül Bekin Şahkulubey (Mardin)
153) Adem Tatlı (Giresun)
154) Suat Önal (Osmaniye)
155) Gülay Samancı (Konya)
156) İsmail Güneş (Uşak)
157) Alpaslan Kavaklıoğlu  (Niğde)
158) Yüksel Özden (Muğla)
159) Mehmet Daniş (Çanakkale)
160) Mustafa Bilici (Van)
161) Abdurrahim Akdağ (Mardin)
162) İsmail Kaşdemir (Çanakkale)
163) Fuat Karakuş (Kilis)
164) Fatih Han Ünal (Ordu)
165) Abdullah Nejat Koçer (Gaziantep)
166) Gülşen Orhan (Van)
167) Mustafa Baloğlu (Konya)
168) Mehmet Altay (Uşak)
169) Nesrin Ulema (İzmir)
170) Aydın Şengül (İzmir)
171) Mehmet Naci Bostancı (Amasya)
172) Hasan Karal (Rize)
173) Mehmet Öntürk (Hatay)
174) İlknur İnceöz (Aksaray)
175) Ali Aşlık (İzmir)
176) Kerim Özkul (Konya)
177) Murat Göktürk  (Nevşehir)
178) Harun Tüfekci (Konya)
179) İdris Şahin (Çankırı)
180) Hakan Çavuşoğlu (Bursa)
181) Ayşe Türkmenoğlu (Konya)
182) Ülker Can (Eskişehir)
183) İsmail Safi (İstanbul)
184) Mine Lök Beyaz (Diyarbakır)
185) Mehmet Süleyman Hamzaoğulları (Diyarbakır)
186) Türkan Dağoğlu (İstanbul)
187) Orhan Karasayar (Hatay)
188) Rıfat Sait (İzmir)
189) Ali Turan (Sivas)
190) Nursuna Memecan (Sivas)
191) Mustafa Kabakcı (Konya)
192) Oğuz Kağan Köksal (Kırıkkale)
Gerekçe: 
Birlikte yaşama
tasavvuru ile kurulan, ortak bir tarihe, ortak bir geleneğe ve kader birliğine
sahip unsurların bütününden müteşekkil Türkiye Cumhuriyeti devleti, zaman zaman
darbelerle, muhtıralarla, sağ-sol kavgalarıyla ve son otuz yıldan beri de terör
olaylarıyla karşı karşıya kalmıştır. Bütün bunların sonucu olarak ülkemiz
ekonomik, sosyal ve kültürel alanlarda büyük kayıplara uğramış, demokrasisi
ciddi zararlar görmüştür.
Bugün artık
terörün varlığı üzerine, çatışma kültürü üzerine inşa edilmiş bir anlayış,
miadını tamamen doldurmuştur.
Cumhuriyetimizin kuruluşundan
bu yana ülkemizde demokratikleşme sürecini kesintiye uğratan antidemokratik
uygulamalara karşı son yıllarda önemli adımlar atılmış, bu çerçevede darbelerle
yüzleşme ortamı oluşturulmuş, TBMM çatısı altında bütün siyasi parti
temsilcilerimizin katılımıyla kurulan Darbe ve Muhtıraları Araştırma Komisyonu,
Anayasa Uzlaşma Komisyonu gibi komisyonlarla demokratikleşme adımları
hızlandırılmıştır. Ayrıca, Hükûmetin 2009 yılından itibaren yürüttüğü bir
demokratikleşme ve Türkiye'nin başta terör sorunu olmak üzere kronik hâle gelen
sorunlarının çözümüne yönelik ciddi adımlar atılmıştır.
Bugün Türkiye'nin
en yakıcı sorunu hâline gelen terör sorununun çözümüne yönelik önemli bir süreç
yürütülmektedir.
Çözüm süreci adı
verilen bu yeni süreç daha güçlü, daha demokratik, daha özgür, daha huzurlu bir
Türkiye hedefinin ileri bir adımıdır. Bu çerçevede, değişik toplum kesimlerinin
ve sivil toplum kuruluşlarının görüş ve katkılarını alabilmek için "Akil
İnsanlar Heyeti" de oluşturulmaktadır.
Tüm bu adımlar
esasen Türkiye'de özgürlükçü demokratik bir düzenin yerleştirilmesi; insan hak
ve özgürlüklerinin güçlendirilmesi, zenginleştirilmesi ve korunmasına yönelik
önemli adımlardır.
Türkiye
Cumhuriyeti devleti, demokratik bir temelde, insan onuruna dayalı, çok sesliliği,
açık fikirliliği ve hoşgörüyü güvence altına alarak özgür ve eşit bir yaşama
alanı oluşturmak durumundadır. Bu temel anlayışa hizmet amacıyla yürütülen ve
"çözüm süreci" olarak adlandırılan sürecin temel hedefi, 23 Nisan
1920'de Türkiye Büyük Millet Meclisi açılırken tasavvur edilen, tahayyül edilen
büyük Türkiye idealidir.
Bu önerge ile
TBMM'de bir araştırma komisyonu kurularak yüce Meclisin ve bütün siyasi
partilerin çözüm sürecine ilişkin değerlendirmelerinin ve tekliflerinin
alınması hedeflenmektedir. Böylece, hem TBMM'nin süreçle sağlıklı şekilde
irtibatı kurulabilecek hem de komisyonun yapacağı kapsamlı çalışmalarla
Meclisin ve siyasi partilerimizin görüş, eleştiri, teklif veya çözüme katkıları
alınabilecektir.
6.- BDP Grubu adına Grup Başkanvekili Bingöl Milletvekili
İdris Baluken'in, Kürt sorununun çözülmesi, demokratikleşmenin geliştirilmesi,
toplumsal barışın tesisi ve özgürlüklerin genişletilmesi amacıyla Meclis
araştırması açılmasına ilişkin önergesi (10/578)
Türkiye Büyük
Millet Meclisi Başkanlığına
Cumhuriyetin
kuruluşundan bugüne kadar Kürt sorununun çözümsüzlüğünden ötürü ortaya çıkan
sorunların belirlenip demokratik siyaset çizgisinde çözülmesi, Türkiye'de
demokratikleşmenin geliştirilmesi, toplumsal barışın tesisi ve özgürlüklerin
genişletilmesi amacıyla Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılması için gereğini arz ve teklif
ederiz.
 İdris
Baluken
 BDP
Grup Başkan Vekili
 Bingöl
Gerekçe:
1923 yılında
resmî ilanı gerçekleşen Türkiye Cumhuriyeti'nin pozitivist, tekçi bir anlayışla
inşa edilmek istenmesi kendisi ile beraber tarihsel sorunları da ortaya
çıkarmıştır. Bu anlayış neticesinde özgürlükler kısıtlanmış, demokrasinin
gelişmesine imkân tanınmamıştır. Özgürlüklerin kısıtlanması toplum-devlet
arasındaki ilişkiyi zedelemiş, demokrasi ise tek partili siyasal hayatın 1946
yılına kadar kesintisiz sürmesi ile beraber gelişme imkânı bulamamıştır.
Sonraki tarihlerde toplumdan doğru yürüyen demokrasinin gelişme süreci ise
devlet müdahalelerine maruz kalmasına rağmen ilerlemeye devam etmiştir. Türkiye
halklarının ve farklı kimlik gruplarının söz konusu demokrasi ve özgürlük
talepleri daha çok askerî müdahaleler yoluyla bastırılmak istenmiş, devlet
toplumu potansiyel bir tehdit olarak görme eğiliminde olmuştur. Dünyadaki
gelişmelerin sivilleşme, demokratikleşme ve özgürlüklerin genişlemesi seyrinde
ilerlediği 2000'Ii yıllarda bile Türkiye'de askerî müdahale planlarının olduğu
bilinen bir gerçektir.
Türkiye'nin hiç
kuşkusuz en önemli sorunlarından biri Kürt sorunudur. Cumhuriyetin kuruluşundan
bu yana çözümsüzlüğe sevk edilen ve demokratik çözüm yöntemlerinin
kullanılmaması nedeniyle birçok acı yaşanmıştır. Askerî yöntemlerde ısrar
edilmesi, siyasetin sorumluluk almaması, çözümsüzlüğün dayatılması beraberinde
milyonlarca insanın yerinden edilmesine, binlerce insanın yaşamını yitirmesine
ve birçok acının yaşanmasına neden olmuştur. Sorunun demokratik yol ve
yöntemlerle çözülmesi, siyasetin ve Parlamentonun sorumluluk alması yönünde
yeni arayışların başlamış olması önemlidir. Tüm Türkiye'nin arzusu ve umudu
sorunlarımızın demokratik yol ve yöntemlerle çözülmesi konusunda başlatılan
çalışmaların sonuç alması ve toplumsal barışın tesis edilmesidir. 21 Mart 2013
günü Diyarbakır'da yapılan demokratik siyaset çağrısı Türkiye'de Kürt sorununun
siyaset kanalları kullanılarak çözümü ve Türkiye'nin demokratikleşmesi
sürecinin başlatılması açısından umutları artırmıştır.
Kürt sorununun
demokratik siyaset kanalları ile çözüm talepleri ve Türkiye'nin demokrasi ile
özgürlükler alanında gelişmesi talepleri ayyuka çıkmış ve buna ilişkin siyasi
iradeler belirmiştir. Yakın geçmişte Türkiye'de halk oyunun siyasal makamların
belirlenmesinde güçlendirilmesi, TBMM çatısı altında yaşanan geniş halk
temsiliyeti oranları demokrasi adına ümitvar gelişmelerdir. Bunun yanı sıra,
demokrasi kültürünün geliştirilmesinin ve özgürlük alanlarının çoğaltılmasının
elzem olduğu da bilinmektedir. Türkiye'de Kürt sorununun çözümsüzlüğü, merkez
çevre ilişkisini düzenleyen yasal uygulamaların yarattığı sorunlar, güçler
ayrılığı konusundaki sıkıntılar, kamu görevlileri üzerinden kurulan devlet-
toplum ilişkisinde devlet aygıtının topluma karşı tehlike hâlinde olduğu
anlayışından türeyen yasal düzenlemeler, kültürel farklılıkların kendi özgüllükleri
ile yaşaması önündeki engeller, demokrasinin olmazsa olmazı olan Siyasi
Partiler Kanunu ve seçim kanunlarındaki antidemokratik uygulamalar, askerî
birimlerin mali, idari ve siyasi denetimi, temel insan hak ve hürriyetlerini
kısıtlayıcı anlayış gibi daha birçok düzenleme ve kurumsallaşma Türkiye'de
demokrasinin gelişmesi ve özgürlüklerin çoğalması namına pranga hizmeti
görmektedir. Tüm toplumun beklentisi, bu konuda yeni yasal düzenlemelerin
yapılması, reformların gerçekleştirilmesi ve Türkiye'nin sorunlarını çözerek
kendisini geleceğe hazırlaması yönündedir.
Bu noktadan
hareketle, Türkiye'de Kürt sorununun çözümü, adalet, eşitlik ve özgürlük
temelinde ortak bir gelecek inşa etme ve Türkiye'nin demokratikleşmesinin önünü
açılması için TBMM'nin irade alması ve bu kapsamda bir Meclis araştırması
açılmasını talep ediyoruz.
BAŞKAN –
Bilgilerinize sunulmuştur.
Sayın
milletvekilleri, şimdi, biraz önce okunan Kırıkkale Milletvekili Ramazan Can ve
20 milletvekilinin; Adalet ve Kalkınma Partisi grup başkan vekilleri
Kahramanmaraş Milletvekili Mahir Ünal, Giresun Milletvekili Nurettin Canikli,
Kayseri Milletvekili Mustafa Elitaş, İstanbul Milletvekili Ayşe Nur
Bahçekapılı, Adıyaman Milletvekili Ahmet Aydın ve 187 milletvekilinin; Barış ve
Demokrasi Partisi Grubu adına Grup Başkan Vekili Bingöl Milletvekili İdris
Baluken’in Meclis araştırması açılmasına ilişkin önergelerinin birlikte
yapılacak ön görüşmelerine başlıyoruz. 
X.- MECLİS ARAŞTIRMASI
A) Ön Görüşmeler 
1.- Kırıkkale Milletvekili Ramazan Can ve 20 milletvekilinin,
toplumsal barışı bozan olayları araştırmak ve çözüm yolları bulmak amacıyla bir
Meclis araştırması açılmasına ilişkin önergesi (10/576)
2.- Adalet ve Kalkınma Partisi Grup Başkanvekilleri
Kahramanmaraş Milletvekili Mahir Ünal, Giresun Milletvekili Nurettin Canikli,
Kayseri Milletvekili Mustafa Elitaş, İstanbul Milletvekili Ayşenur Bahçekapılı,
Adıyaman Milletvekili Ahmet Aydın ve 187 milletvekilinin, terör sorununun
çözümüne yönelik sürecin bütün boyutlarıyla değerlendirilmesi amacıyla bir
Meclis araştırması açılmasına ilişkin önergesi (10/577)
3.- BDP Grubu adına Grup Başkanvekili Bingöl Milletvekili
İdris Baluken'in, Kürt sorununun çözülmesi, demokratikleşmenin geliştirilmesi,
toplumsal barışın tesisi ve özgürlüklerin genişletilmesi amacıyla Meclis araştırması
açılmasına ilişkin önergesi (10/578)
BAŞKAN – Hükûmet
adına söz isteyen Beşir Atalay, Başbakan Yardımcısı. (AK PARTİ sıralarından
alkışlar) 
BAŞBAKAN
YARDIMCISI BEŞİR ATALAY (Kırıkkale) – Sayın Başkan, değerli milletvekilleri;
verilen araştırma önergeleri üzerinde, terör sorununun çözümüne yönelik sürecin
bütün boyutlarıyla değerlendirilmesi konulu Meclis araştırma önergeleri
üzerinde Hükûmetimiz adına söz almış bulunuyorum. Yüce Meclisi saygılarımla
selamlıyorum.
Bu araştırma
önergesinin amacı, Türkiye Büyük Millet Meclisinde bir komisyon kurularak yüce
Meclisin ve bütün siyasi partilerin çözüm sürecine ilişkin değerlendirmelerinin
ve tekliflerinin alınmasıdır. Zaman zaman değişik siyasi partilerimizden veya
milletvekillerimizden Meclise bilgilendirme yapılmadığı yönünde eleştiriler
alınmaktadır. Bu komisyon vasıtası ile yüce Meclisimizin hem bilgilendirilmesi
mümkün olacak hem de katkılarının alınması süreci yürüyecektir. Esasen, süreç
yürürken bütün toplum kesimlerinin, bütün sivil toplum kesimlerinin görüşleri,
önerileri alınmaya çalışılmaktadır. Niye öyle bir komisyona ihtiyaç vardır
diye, tabii, bugün biraz tartışıldı.
Sayın Başkan,
değerli milletvekilleri; çözüm sürecine yönelik yoğun toplumsal destek
sürerken, sürecin siyasal partiler ayağının eksik kaldığı, Meclisin
bilgilendirilmediği ve yeterince katkısının alınmadığına dair eleştiriler
oluyor. Bildiğiniz gibi, aslında, biz AK PARTİ olarak ve Hükûmet olarak,
Meclisin, siyasal partilerin çözüm sürecine desteklerinin alınması için her
zaman büyük gayretin içerisinde olduk ama bu gayretimiz maalesef bugüne kadar
pek karşılık da bulmadı. Hatırlanırsa, daha önce 2 defa biz genel görüşme
istedik bu konularda -birisi açık görüşmeydi, birisi kapalı görüşmeydi- hem
Meclisimizi bilgilendirdik hem de partilerimizin görüşlerini almaya çalıştık.
Dünya örneklerine
bakıldığında, terör gibi büyük sorunların partilerüstü görüldüğü, iktidarıyla
muhalefetiyle birlikte mücadele edildiği görülmektedir. Esasen, bu sorunları
çözen bütün ülkelerde iktidar muhalefet yakın iş birliği yapmıştır. Birbirini
suçlamak yerine, mümkün olabildiğince paylaşarak, tekliflerini ortaya koyarak…
AYTUN ÇIRAY
(İzmir) – Nasıl yaptıklarını okur musunuz? 
Sayın Bakan,
okudunuz mu nasıl yaptıklarını? 
BAŞBAKAN
YARDIMCISI BEŞİR ATALAY (Devamla) – Hatta en önemli çözümleri getiren, büyük
çözümleri getiren ülkelerde muhalefet bu konuları iç siyaset malzemesi de
yapmamıştır. 
Genelde, bu
konularda, tabii, biz, doğrusu, AK PARTİ olarak, AK PARTİ Hükûmeti olarak bu iş
birliğini arzu ediyoruz ve hep bu arayışın içerisinde olduk. Aslında, bu
komisyon önerilerine de biz Hükûmet olarak bu açıdan olumlu bakıyoruz. Yine,
tabii, gerekirse biz Meclisi genel görüşme çerçevesinde de bilgilendirmeye ve o
şekilde görüşler almaya da her zaman açığız. Tabii, bir taraftan bütün farklı
kesimleriyle toplumun desteğini, görüş ve önerilerini alırken Meclisimizin de
desteğini, görüş ve önerilerini almak istiyoruz. Otuz yıldır devam eden,
Türkiye’nin en önemli sorunu olan bu soruna ve çözüm sürecine ilişkin, Meclisin
katkısının alınması amacıyla komisyon kurulmayacaksa başka hangi amaçla
komisyon kurulabilecektir? Türkiye Cumhuriyeti’nin vatandaşlarının tamamını
ilgilendiren böyle önemli bir konuda Meclisimizin değerlendirme, teklif ve
katkılarının alınması bizim için büyük önem taşımaktadır. 
Kurulacak Meclis
araştırma komisyonu ile bir taraftan yakın tarihimizin en önemli sorunu
hakkında partilerimizin, milletvekillerimizin desteği, görüşü alınırken, diğer
taraftan karşılıklı bir bilgilendirme de söz konusu olacaktır. Bu bakımdan,
Hükûmet olarak bu komisyona çalışmaları esnasında her türlü yardım ve desteği
sağlayacağımızdan emin olunmasını arz ediyorum.
Araştırma
komisyonu aracılığıyla çözüm sürecinin farklı aşamaları hakkında Meclisimizi ve
milletvekillerimizi bilgilendirme imkânını da bulmuş olacağız. Çözüm sürecinde
bu konuda söyleyecek sözü olan her bir vatandaşımızın sesini duyurması bizi
güçlendirecek, ülkemizin sahip olduğu kültürel zenginliğin sisteme daha iyi
yansımasını sağlayacaktır. Bu nedenle, Meclis araştırma komisyonunun
oluşturulması çözüm sürecinde ileriye doğru attığımız bir adım olacaktır.
Bu sorun sadece
iktidarın sorunu da değildir, Türkiye’nin sorunudur. Bu nedenle, bütün siyasi
partilerin, sivil toplum kuruluşlarının, meslek kuruluşlarının ve kanaat
önderlerinin çözüm sürecine ilişkin olumlu katkı vermelerini bekliyoruz. “Sözüm
var.” diyen herkesin desteğini almaya, sözünü dinlemeye hazırız. Akan kanın
durması, kardeşliğin yeniden tesisi ve büyük Türkiye ideali için sürece destek
verenleri aziz milletimiz hep hayırla yâd edecektir. Esasen, şu anda,
milletimizde büyük bir umut var. Doğrusu, elimizde çok iyi kamuoyu yoklamaları,
araştırmalar var. Bölge bölge, il il bu konuda milletimizin taleplerini,
düşüncelerini, kaygılarını da alıyoruz ve gerçekten, daha önce açıklandığı
gibi, son araştırmamız -ki onun üzerinden de bir yirmi gün geçti, şu anda
yenilenmesi gerekiyor- referandum oranına, yüzde 58’e ulaşmış durumda. 
MALİK ECDER
ÖZDEMİR (Sivas) – Saat başı yapın, saat başı. 
ERKAN AKÇAY
(Manisa) – Hangi şirket yaptı, hangi şirket?
BAŞBAKAN
YARDIMCISI BEŞİR ATALAY (Devamla) – İnşallah milletimizin bu umutları boşa
çıkmayacak. 
Sayın Başkan,
saygıdeğer milletvekilleri; AK PARTİ olarak 2001’de, partimizin kurulduğu andan
itibaren biz bu konularda hangi politikaları izleyeceğimizi, ne yapacağımızı
programımızda yazdık. Şu anda eğer AK PARTİ’nin Programı’na bakılırsa, taa 2001
14 Ağustosta partimizi kurarken bugün yaptıklarımızın hepsinin orada yazılı
olduğu görülecektir. (CHP sıralarından gürültüler) 
Biz konjonktürel
bir siyaset yapmadık hiç, inanın, günübirlik siyaset yapmadık. 
İZZET ÇETİN
(Ankara) – Kargalar güler buna.
MALİK ECDER
ÖZDEMİR (Sivas) – Grubunu inandırmak için mi söylüyorsun Sayın Bakan bunu?
Kendi grubunuzu inandırmak için mi söylüyorsunuz? 
BAŞBAKAN
YARDIMCISI BEŞİR ATALAY (Devamla) – Stratejisini iyi çalışan, vizyon ortaya
koyan ve ne yapacağımızı taa o günden ifade eden bir strateji izledik ve bunu
değişik seçimlerde, seçim beyannamelerimizle, her üç hükûmetimizde, hatta dört
hükûmetimizde hükûmet programlarımızla da ortaya koyduk ve oralarda ne
yazdıysak o çizgimizi izliyoruz. 
ALİ SERİNDAĞ
(Gaziantep) – Hükûmet Program’ında tek satır yok Sayın Bakan. 
BAŞBAKAN
YARDIMCISI BEŞİR ATALAY (Devamla) – Şimdi, doğrusu, bizim ilk başladığımızda… Şöyle
hatırlansın: Bizim 19 Kasım 2002’dir ilk Hükûmetimiz, Abdullah Gül Hükûmetinin
ilk Bakanlar Kurulu toplantısı. İlk kararımız ve ilk uygulamamız olağanüstü
hâlin kaldırılmasıdır ve 30 Kasım 2002’de olağanüstü hâl uzatılmayarak
kaldırılmıştır. 
DİLEK AKAGÜN
YILMAZ (Uşak) – O zaman terör sona ermişti zaten Sayın Bakan. 
AHMET TOPTAŞ
(Afyonkarahisar) – Şimdiye gel, şimdiye.
BAŞBAKAN
YARDIMCISI BEŞİR ATALAY (Devamla) – Bu, şu demektir: İlk günden itibaren
Türkiye'nin normalleştirilmesi yönünde çabalara başladık ve…
ALİ SERİNDAĞ
(Gaziantep) – Olağanüstü hâl siz gelmeden önce kaldırılmıştı, kararı alınmıştı
zaten.
BAŞBAKAN
YARDIMCISI BEŞİR ATALAY (Devamla) – …o olağanüstü hâlin ne demek olduğunu
herkes bilir.
AYTUN ÇIRAY
(İzmir) – Olağanüstü hâlin kaldırılması konusunda 57’nci Hükûmet karar almıştı.

BAŞBAKAN
YARDIMCISI BEŞİR ATALAY (Devamla) – AK PARTİ’nin iktidara gelmesiyle birlikte
artık demokratikleşme sürecini hızlandıran, insan hakları çıtasını yükselten ve
geçmişin korkularıyla yüzleşen bir Türkiye oluşmaya başlamıştır. Bu amaçla
anayasal, yasal, idari ve kurumsal düzeyde çok önemli adımlar atılmış, çok
büyük değişiklikler yapılmıştır ve yüce Meclisten geçmiştir bunlar. Yüce
Meclisin düzenlemeleriyle, desteğiyle bunlar yapılmıştır ve biz bunu yakında kitap
olarak da yayınlıyoruz: “Sessiz Bir Devrim”. On yılda AK PARTİ hükûmetlerinin,
Türkiye’nin yaptığı sessiz devrimi orada anlatacağız. 
DİLEK AKAGÜN
YILMAZ (Uşak) – Sivil darbe!
KAMER GENÇ
(Tunceli) – Karşı devrim!
BAŞBAKAN
YARDIMCISI BEŞİR ATALAY (Devamla) – Tabii, bu süreçte bizim AK PARTİ iktidarı
olarak yaptığımız ilk şey, güvenliğe yönelik bakış açısını değiştirmek
olmuştur. Bu anlamda ciddi bir paradigma değişikliğine gidilmiştir. 
AYTUN ÇIRAY
(İzmir) – Belli, hepsi hapiste. 
BAŞBAKAN
YARDIMCISI BEŞİR ATALAY (Devamla) – Bu, programımızda da yazılıdır. Bütün bu
yazılı metinlerin içinde bulunan ve o günden beri de her safhasını yaşayan
birisi olarak bunu söylüyorum, AK PARTİ Program’ında yazılıdır bu ve bunları
biz adım adım bugün uyguluyoruz. Ve terör sorunuyla, terör unsurlarıyla
vatandaşlarımızın demokratik taleplerini birbirinden kesin şekilde ayırdık...
AYTUN ÇIRAY
(İzmir) – Kiminle görüşüyorsunuz? Karayılan’dan mektup gelmedi mi daha?
BAŞBAKAN
YARDIMCISI BEŞİR ATALAY (Devamla) – ...ve vatandaşlarımızın hakları, hukuku,
onlar talep etmeden kendilerine iade edilmiştir ve Türkiye’nin şu on yıllık
tarihi budur.
DİLEK AKAGÜN
YILMAZ (Uşak) – Terörün vicdanı olmaz Sayın Bakan.
BAŞBAKAN
YARDIMCISI BEŞİR ATALAY (Devamla) – Ret ve inkâr politikalarına son verdik.
Sorunlarla yüzleştik, karşı karşıya olduğumuz bütün sorunları görmezden gelme
yerine onlarla doğrudan yüzleştik. Bu sorunları ve geçmişte yapılan yanlışları
inkâr eden yaklaşımlara da son verdik. 
Attığımız bütün
adımlarda, farklılığımız zenginliğimiz, çoğulcu toplum temel hedefimiz ve
milletimizin sağduyusu da en büyük güvencemiz oldu. Bin yıldır bir arada
yaşamış bir milletin vârisleri olarak, farklılığımızı zenginliğimiz olarak
gördük. Milletimizin ortak tarihinden, kültüründen ve medeniyetinden miras
kalan çeşitliliğini ve çoğulculuğunu yaşatmayı ve geliştirmeyi hedef aldık. 
Terörü sona
erdirmek ve toplumsal barış ve kardeşliği sağlamak amacıyla Millî Birlik ve
Kardeşlik Projesi’ni başlattık. Bu kapsamda gerçekleştirdiğimiz anayasal,
yasal, idari ve toplumsal adımlarla demokratikleşmeyi daha ileri boyutlara
taşıdık. Bu proje, korku ve baskı toplumundan açık konuşan ve tartışan bir
topluma geçişin ifadesidir aslında. Korkulardan hem devlet kurtuldu hem millet
kurtuldu…
MALİK ECDER
ÖZDEMİR (Sivas) – Korku imparatorluğuna dönüştü Sayın Bakan, korku
imparatorluğu oldu. Tersini söylüyorsunuz. 
BAŞBAKAN
YARDIMCISI BEŞİR ATALAY (Devamla) - …ve bütün sorunlarla yüzleşen bir Türkiye
var bugün, onu özellikle ifade etmek istiyorum. 
MALİK ECDER
ÖZDEMİR (Sivas) – İnsanlar telefonla konuşmaya korkuyor. 
BAŞBAKAN
YARDIMCISI BEŞİR ATALAY (Devamla) - Tabii, bu süreçte çok tartışmalar oldu. Bu
sorunların hepsi açık konuşulmaya başlandı, tabular kalktı ama bu durum ve bu
duruma gösterilen tepkiler de eksik olmadı. Olağanlaşmanın, normalleşmenin ve
sosyal restorasyon süreçlerinin bir parçasıdır bu eleştiriler de ve biz, bu
sürece, bu Millî Birlik, Kardeşlik Projesi’ne aynı ilk günkü gibi devam
ediyoruz. 
Bunlarla tabii
neyi sağladık? Değerli milletvekilleri, aslında terörün istismar zeminini
ortadan kaldırdık büyük oranda. Bunun bir ayağı da ekonomik kalkınmadır,
gelişmedir bakın. İki ayağı vardır bizim stratejimizin. 
DİLEK AKAGÜN
YILMAZ (Uşak) – Terörü meşrulaştırdınız Sayın Bakan.
BAŞBAKAN
YARDIMCISI BEŞİR ATALAY (Devamla) – Bir: Türkiye’yi daha fazla
demokratikleştirme, herkesin hak ve hukukunu iade etme. Herkes, bütün rengiyle,
bütün etnik özellikleriyle, bütün inanç özellikleriyle Türkiye’de özgürce
yaşayacaktır. Biz, bir, bunu sağladık. (BDP sıralarından alkışlar) 
İki: Türkiye’de
başta bu bölgeler olmak üzere ekonomik kalkınmayı sağladık. O bölgesel
farklılıkları ortadan kaldırmak için elimizden geleni yaptık ve hâlen de
yapıyoruz. Bu da terörün diğer istismar zeminlerinden birisidir. 
AYTUN ÇIRAY
(İzmir) – O zaman ne görüşüyorsunuz?
BAŞBAKAN
YARDIMCISI BEŞİR ATALAY (Devamla) – Ve bugün herkes biliyor Türkiye ekonomik
olarak dünyada nerede ve o gün neredeydi?
BÜLENT BELEN
(Tekirdağ) – Nerede, nerede? 
BAŞBAKAN
YARDIMCISI BEŞİR ATALAY (Devamla) - Türkiye 3 misli büyüdü…
ERKAN AKÇAY
(Manisa) – Yalan! Yalan!
BAŞBAKAN
YARDIMCISI BEŞİR ATALAY (Devamla) - …millî gelirimiz 3 misli arttı ve Türkiye
bugün, hamdolsun, G-20’lerin içinde; Avrupa’nın 6’ncı büyük ekonomisi, dünyanın
17’nci.
BÜLENT BELEN
(Tekirdağ) – 99’da girdi.
ERKAN AKÇAY
(Manisa) – Senden önceydi, senden önce vardı zaten.
BAŞBAKAN
YARDIMCISI BEŞİR ATALAY (Devamla) - Değerli milletvekilleri, kendi ülkemiz,
bunlardan gurur duyalım; bunu şu parti, bu hükûmet yaptı diye düşünmeyelim.
Hepimiz yurt dışına çıkınca bunu görüyoruz bakın. Bugün uluslararası
platformlarda dünyanın yıldızı parlayan dört beş ülkesinden birisi Türkiye.
Brezilya, Japonya, Çin, Kore diye bunlar sayılıyor ve Türkiye, işte bunlardan
biri. Türkiye bugün orada. Biz bu gerçekler için çalışıyoruz. 
ERKAN AKÇAY
(Manisa) – Senden önce vardı zaten.
BAŞBAKAN
YARDIMCISI BEŞİR ATALAY (Devamla) - Türkiye’yi büyütmek için çalışıyoruz.
Ve bölgesel
kalkınmada, bölgenin kalkınması, bütün enstrümanlarıyla, GAP projesiyle,
KÖYDES’iyle, BELDES’iyle, kalkınma ajanslarıyla, SODES projeleriyle bölgeye
diğer bölgelerden daha fazla ağırlık verdik. Doğu, Güneydoğu Bölgesi’ndeki kamu
yatırımlarına büyük hız verdik ve inşallah, bu terör bittiğinde özel sektör
yatırımları da orada patlama yapacak ve esas o zaman terörün zemini
kendiliğinden, daha da istismar zemini kalkmış olacak. 
Ve tabii, değerli
milletvekilleri, bunları yaparken biz büyük cesaret gösterdik, riskler aldık,
eleştiriler oldu. Burada, bugün, yine, doğrusu ne eleştiriler ne üslup; terörün
kucağına oturmamız, zillete düşmemiz falan… Tabii, ben bunlara girmiyorum. Yani
bugün araştırma önergesinin ruhuna uygun bir konuşma yapmak istiyorum.
Yine o
eleştiriler oluyor, hep oldu ama bir dayanağımız var: Millet. Millet bize çok
destek verdi, hâlen veriyor. Bu projede de milletin desteği büyük. Herkeste
umut var bugün, umut; bir büyük umut var. Ve ne iftiralar ne badireler, darbe
girişimleri, karalama kampanyaları, bizlerle ilgili olmadık sözler. Ama
milletimiz yalnız bırakmadı.
AYTUN ÇIRAY
(İzmir) – Kuzey Irak petrollerini kiminle paylaşıyorsunuz?
BAŞBAKAN
YARDIMCISI BEŞİR ATALAY (Devamla) – Bütün seçimlerden güçlenerek çıktık.
Hamdolsun. Her seçimde biraz daha fazla ve şimdi, kamuoyu yoklamaları -11’inci
yılımızda- şu anda yine bizi seçimdekinden daha yüksek bir yerde gösteriyor,
yüzde 52,5’larda. (AK PARTİ sıralarından alkışlar) 
DİLEK AKAGÜN
YILMAZ (Uşak) – O zaman akil adamlara niye ihtiyacınız var? Akil adamları niye
gönderiyorsunuz?
BAŞBAKAN
YARDIMCISI BEŞİR ATALAY (Devamla) – Bakın, burada, bazen, milleti aldatmaktan
falan söz ediliyor. Bakın, biz milleti hiç aldatmadık... 
MEHMET GÜNAL
(Antalya) – Allah Allah! 
BÜLENT BELEN
(Tekirdağ) – Yalan konuşma.
BAŞBAKAN
YARDIMCISI BEŞİR ATALAY (Devamla) - …ve bu millet zaten aldanmaz. 
MUHARREM
İNCE (Yalova) – Yere bas, yere! Ayağını
yere bas!
BAŞBAKAN
YARDIMCISI BEŞİR ATALAY (Devamla) - Her 2 kişiden, 2 seçmenden 1’i oy
veriyorsa, bu milleti aptal yerine mi koyuyorsunuz? Millet aldanıyor! (AK PARTİ
sıralarından alkışlar) Millet aldanmaz.
Biz millete çok güveniriz. 
MUHARREM
İNCE (Yalova) – Ayağını yere bas,
kaldırma ayağını!
BAŞBAKAN
YARDIMCISI BEŞİR ATALAY (Devamla) - Biz millete çok güveniriz ve bu millet
aldanmaz. 
GÜRKUT ACAR
(Antalya) – Bu milleti nasıl kandırdığınızı Oslo’da gördük.
BAŞBAKAN
YARDIMCISI BEŞİR ATALAY (Devamla) - Ve burada özellikle şunu ifade edeyim: Biz
milletin rehberliğini esas aldık...
MALİK ECDER
ÖZDEMİR (Sivas) – Kandırdınız mı, kandırmadınız mı Oslo’da Sayın Bakan?
BAŞBAKAN
YARDIMCISI BEŞİR ATALAY (Devamla) - …ve daima milletin rehberliğinde yürüdük.
Millete rağmen asla bir şey yapmadık, asla yapmayız. 
MALİK ECDER
ÖZDEMİR (Sivas) - Milleti beş vakit
kandırıyorsunuz, bir kere değil. 
BAŞBAKAN
YARDIMCISI BEŞİR ATALAY (Devamla) - Çözüm sürecimizde de millete rağmen,
milletin istemediği hiçbir şeyi yapmayız. Bunu burada bir defa daha ifade
edeyim. 
GÜRKUT ACAR
(Antalya) – PKK’ya teslim oldunuz, daha ne yapacaksınız? 
MALİK ECDER
ÖZDEMİR (Sivas) - Ama bu sefer millet
aldanmayacak kesinlikle. 
HALUK AHMET GÜMÜŞ (Balıkesir) – Bu milletin adı ne
Sayın Bakan? Hangi milleti kastediyorsun?
BAŞBAKAN
YARDIMCISI BEŞİR ATALAY (Devamla) - Sayın Başkan, değerli milletvekilleri; şunu
ifade edeyim: Her kesimden vatandaşımız siyasal sorunların çözümünün demokratik
siyaset zemini olduğunu açık bir şekilde görüyor. Biz de bunu söylüyoruz; artık
terör bitsin -çözüm sürecinin hedefi odur ve inşallah sağlayacağız- silahlar
bırakılsın.
DİLEK AKAGÜN
YILMAZ (Uşak) – Silahlarıyla geri çekiliyorlar Sayın Bakan, bırakmıyorlar ki!
MALİK ECDER
ÖZDEMİR (Sivas) - PKK’yla masaya oturdunuz
mu, oturmadınız mı Sayın Bakan?
DİLEK AKAGÜN
YILMAZ (Uşak) – Şantaj yapıyorlar size, şantaj yapıyorlar. 
BAŞBAKAN
YARDIMCISI BEŞİR ATALAY (Devamla) -
İşte, bu Meclis konuşsun, sorunlar bu Mecliste tartışılsın, siyaset
kurumu bunları çözsün. Bizim çabamız bu, çalışmamızın hedefi bu. 
MALİK ECDER
ÖZDEMİR (Sivas) - PKK’yla masaya
oturuyorsunuz. 
BAŞBAKAN
YARDIMCISI BEŞİR ATALAY (Devamla) -
Kimseyle, hiçbir, efendim, biz pazarlık yapmadık. Kimseye bir söz
vermedik. 
MALİK ECDER
ÖZDEMİR (Sivas) - Ayıp ya, ayıp!
Pazarlık yaptınız, pazarlık!
BAŞBAKAN
YARDIMCISI BEŞİR ATALAY (Devamla) -
Yapılan her şey milletin huzurunda. Bunun dışındakiler yalan… 
MALİK ECDER
ÖZDEMİR (Sivas) - Hem de çirkin pazarlıklar yapıyorsunuz. Söylemeye dilim
varmıyor. 
BAŞBAKAN YARDIMCISI
BEŞİR ATALAY (Devamla) - …bunun dışındakiler yanlış. Biz size ilk elden
söylüyoruz. 
MALİK ECDER
ÖZDEMİR (Sivas) - Hem de pazarlığın
daniskasını yapıyorsunuz. 
BAŞBAKAN
YARDIMCISI BEŞİR ATALAY (Devamla) - Olan
her şey milletin huzurunda ve milletin huzurunda devam edecek. Kimin ne
düşündüğünü millet bilecek. (CHP ve MHP sıralarından gürültüler) 
HALUK AHMET GÜMÜŞ (Balıkesir) – Yalan söylemeyin,
milleti kandırmayın. 
BAŞBAKAN
YARDIMCISI BEŞİR ATALAY (Devamla) - Siz inanmasanız da millet bize inanıyor,
inanıyor. En önemlisi bu. (AK PARTİ sıralarından alkışlar) 
DİLEK AKAGÜN
YILMAZ (Uşak) – Ülkeyi paramparça ettiğinizi de biliyorlar.
MALİK ECDER
ÖZDEMİR (Sivas) – Pazarlık yoksa PKK’yla masada ne konuşuyorsunuz, ne? Yüreğin
yetiyorsa söyle onu kürsüde. 
MUHARREM İNCE
(Yalova) – Ayağını yere bas. Arkadaşlar, bir ayağı havada.
BAŞBAKAN
YARDIMCISI BEŞİR ATALAY (Devamla) -
Ülkemizin millî birliği, beraberliği, üniter yapısı bizim için
esastır ve şunu söyleyeyim değerli
kardeşlerim, hepinize diyorum değerli kardeşlerim, şuna inanın.
DİLEK AKAGÜN
YILMAZ (Uşak) – Davutoğlu “Ulus devlet yok olmalı.” demişti Sayın Bakanım.
BAŞBAKAN
YARDIMCISI BEŞİR ATALAY (Devamla) – AK PARTİ bu ülkenin bütünlüğünün,
milletimizin kardeşliğinin sigortasıdır, çimentosudur. (AK PARTİ sıralarından
alkışlar) Her kesimden oy alan, her kesimi temsil eden, ülkemizin her yerinde
olan AK PARTİ Türkiye’nin bütünlüğünün garantisidir. 
DİLEK AKAGÜN
YILMAZ (Uşak) – Silah zoruyla mı PKK’yla masaya oturdunuz!
ERKAN AKÇAY
(Manisa) – Kahvede konuş o lafları, kahvede. Kürsüde bilgi ver, bilgi. Hiçbir
şey söylemiyorsun.
BAŞBAKAN
YARDIMCISI BEŞİR ATALAY (Devamla) – Bunları yapmazsak Türkiye’nin geleceği
risktedir. Bunları bugün yapmazsak sayın milletvekilleri, Türkiye’nin geleceği
o zaman risktedir ve şunu bilin: Türkiye bunlarla büyüyecektir. 
MALİK ECDER
ÖZDEMİR (Sivas) – Neyle? Pazarlık masasında mı büyüyecek Türkiye?
BAŞBAKAN
YARDIMCISI BEŞİR ATALAY (Devamla) – Bakın, büyük ülke, rahatlayan ülke,
korkulardan kurtulan, farklılıkları zenginlik olarak gören…
MALİK ECDER
ÖZDEMİR (Sivas) – Boş, boş… Boş laf bunlar..
BAŞBAKAN
YARDIMCISI BEŞİR ATALAY (Devamla) – …herkesin rahat nefes aldığı, şiddet
içermeyen her düşüncenin ifade edildiği, büyük Türkiye budur. Darlıklara
düşerek ülkeyi büyütemezsiniz. (AK PARTİ
sıralarından alkışlar)
MALİK ECDER
ÖZDEMİR (Sivas) – PKK’yla ne konuştuğunu anlat!
BAŞBAKAN YARDIMCISI BEŞİR ATALAY (Devamla) –
Onun için, biz şunu diyoruz açık gönülle: Gelin… 
MALİK ECDER
ÖZDEMİR (Sivas) – Ne diyorsun? “Pazarlığın içinde siz de olun…”
DİLEK AKAGÜN
YILMAZ (Uşak) – Başbakanın eyalet sistemine ne diyorsunuz?
BAŞBAKAN
YARDIMCISI BEŞİR ATALAY (Devamla) – Değerli milletvekilleri, siyasi
partilerimiz, gelin, katkı verin, görüş verin. Biz, partilerle her düzeyde
görüşmeye açığız. Sadece eleştirmeyin, destek verin, teklif getirin, deyin ki:
“Öyle değil, şöyle yapın.” 
HALUK AHMET GÜMÜŞ
(Balıkesir) – Ne yapmak istediğini anlat.
MALİK ECDER
ÖZDEMİR (Sivas) – PKK’yla görüşüyorsunuz.
BAŞBAKAN
YARDIMCISI BEŞİR ATALAY (Devamla) – PKK’yla, şununla, bununla biz görüşmüyoruz.

MALİK ECDER
ÖZDEMİR (Sivas) – Kiminle görüşüyorsun, kiminle?
ALİM IŞIK
(Kütahya) – Kiminle görüşüyorsun?
BAŞBAKAN
YARDIMCISI BEŞİR ATALAY (Devamla) – Devletin kurumları… Türkiye büyük bir
devlettir. 
(Mikrofon
otomatik cihaz tarafından kapatıldı)
AHMET TOPTAŞ
(Afyonkarahisar) – Hangi pazarlığa destek istiyorsun, hangi pazarlığa? Neyi
verdiniz? Neyi vermek istiyorsunuz?
BAŞBAKAN
YARDIMCISI BEŞİR ATALAY (Devamla) – Türkiye büyük bir devlettir. Devletin
kurumları vardır. Hangi kurumların, kimin kiminle görüşeceği bellidir ve bunlar
görüşüyorlar. Bu yalanlarla, millete bu yalanları söyleyerek hiçbir yere
gidemezsiniz. 
MALİK ECDER
ÖZDEMİR (Sivas) – Kiminle görüşüyorsun, kiminle? Yalanı sen söylüyorsun!
PKK’yla görüşmüyorsan kiminle görüşüyorsun, söyle!
BAŞBAKAN
YARDIMCISI BEŞİR ATALAY (Devamla) – Hepinize teşekkür ediyor, saygılar
sunuyorum. (AK PARTİ sıralarından alkışlar)
BAŞKAN – Teşekkür
ediyorum.
AYTUN ÇIRAY
(İzmir) – Sayın Başkan, kayıtlara girmesi için bir ricada bulunuyorum. 
Sayın Bakan
milleti aldatmadıklarını söyledi. Hangi milleti aldatmadıklarını, o milletin
adını duymak istiyoruz. Hangi millet?
BAŞKAN – Sordunuz
zaten konuşma sırasında.
Önerge üzerinde
Milliyetçi Hareket Partisi Grubu adına söz isteyen Oktay Vural, İzmir
Milletvekili. (MHP sıralarından alkışlar) 
MHP GRUBU ADINA
OKTAY VURAL (İzmir) – Sayın Başkan, değerli milletvekilleri; hepinize
saygılarımı arz ediyorum.
Aslında biraz
önce bir Bakan konuştu, yıkımdan sorumlu bir Bakan. 
YILMAZ TUNÇ
(Bartın) – Sana göre!
OKTAY VURAL
(Devamla) – Evet, sadece bakmış, ne görüyor ne duyuyor. Çünkü bu konuşmayı
yapan, açılımla ilgili de geldi, konuştu “Aç, aç.” dedik, bir türlü açamadı.
Şimdi, bu Bakan buraya gelmiş, konuşuyor. Ne konuştu? (MHP sıralarından “Boş,
boş.” sesleri) Çözüm ne? (MHP sıralarından “Boş.” sesleri) “Barış” dediğin ne?
Hiçbir bilgi vermiyor.
Ey sevgili AKP’ye
oy veren değerli kardeşlerim, işte bunlar “çözüm” ve “barış” sözcüğünü bir
kılıf olarak kullanıyorlar ve teslimiyet için bir araç olarak kullanıyorlar. 
YILMAZ TUNÇ
(Bartın) – Millet öğrendi, sen anlamak istemiyorsan ne yapalım!
OKTAY VURAL
(Devamla) – Yok, “Çözüm nedir?” diye soruyoruz, cevap vermiyor. “Barışı kiminle
yapacaksın?” diye soruyoruz, cevap vermiyor. (MHP sıralarından “Kaçıyor,
kaçıyor.” sesleri) Bilmiyor. Bir de “Milleti aldatmıyoruz.” diyor. Sen
milletvekillerini aldatıyorsun. Çık, şurada, Oslo’da, İmralı’da ne konuşuldu
mertçe millete anlat. 
MALİK ECDER
ÖZDEMİR (Sivas) – Apo söylüyor zaten, onların söylemesine gerek yok!
OKTAY VURAL (Devamla)
– Ama bakıyoruz, maalesef, Sayın Bakan konuştu konuştu, ne söyledi? Ey
milletvekilleri, çözüm neymiş? Neymiş? Var mı? 
RECEP ÖZEL
(Isparta) – Kardeşlik.
OKTAY VURAL
(Devamla) – Bak, cevap yok, içi boş. Çünkü, bunlar minareyi çalmışlar, kılıfını
hazırlıyorlar.
BÜLENT TURAN
(İstanbul) – Üç aydan beri şehit yok bu ülkede, üç aydan beri!
OKTAY VURAL
(Devamla) – Değerli vatandaşlarım, ey milletim; bakın, bir devleti yönetmek
için şu mezunu bu mezunu olmak, şunlar bunlar değil ama her şeyden önce şuna bakarsınız:
Liyakat. Bu liyakatin -Ömer Seyfettin’in meşhur hikâyesinde de vardır- olup
olmadığını öğrenmek için de acziyet içerisinde olup olmadığına bakarsın. 
YILMAZ TUNÇ
(Bartın) – 5 seçime bak, geçmiş 5 seçime!
OKTAY VURAL
(Devamla) – Bugün, maalesef, PKK’yı muhatap alacak kadar acze düşmüş bir irade
var. Liyakat onun için yok sizde. 
YILMAZ TUNÇ
(Bartın) – Onu millet takdir ediyor, her seçimde gösteriyor.
OKTAY VURAL
(Devamla) – Maalesef, PKK terör örgütünün istek ve arzularını
meşrulaştırıyorsunuz ve bu süreç içerisinde muhatap aldığınız PKK ve İmralı
görüşmelerine -teşekkür ediyorum- AKP’ye oy veren her 2 vatandaştan 1’i “Bu ne
rezalettir?” diyor, bu Habur’daki rezaletin aynısını tekrar ettirdiniz diye
isyan ediyor. Destek sadece yüzde 24’tür. Her 2 AKP’liden 1’i İmralı’nın
muhatap alınmasına karşı çıkmaktadır. Değerli milletvekilleri, eğer öyle
olsaydı araya tampon koyarlar mıydı? Akil adamları koyarlar mıydı? Araya
Meclisi tampon olarak koyarlar mıydı? Hayır. Abbas zorda, Tarzan zorda, millet
uyandı! 
RECEP ÖZEL
(Isparta) – Millet uyumadı ki.
OKTAY VURAL
(Devamla) – Bu PKK projesini millete hazmettirmek istiyorlar, işin özü budur. 
Değerli
milletvekilleri, herkes elini vicdanına koysun. Öyle bir noktaya geldik ki buna
başka partileri dahi bulaştırmak için her türlü yolu kullanıyorsunuz. Ya, biraz
mert olun, evet, mert olun. Çıkın, deyin ki: “Ben İmralı’da mutabakata vardım.
İmralı dedi ki: ‘Komisyon kurulsun.’ Emrin üzerime dedim” Bu irade sizin
iradeniz değil, değerli milletvekilleri, size oy veren insanların da iradesi
değil. Samimiyetle söylüyorum, elimi vicdanıma koyarak söylüyorum çünkü
haksızlık yapmaktan teeddüp ederim, haksızlık olmaz ama tablo bu. 
Bakın, geldiğimiz
bu noktada, değerli arkadaşlarım, hepimiz yemin içtik. Bir, devletin varlığı ve
bağımsızlığını, vatanın ve milletin bölünmez bütünlüğünü, milletin kayıtsız
şartsız egemenliğini koruyacağıma, hukukun üstünlüğüne, büyük Türk milleti
önünde namusum ve şerefim üzerine ant içerek başladım.
İDRİS ŞAHİN
(Çankırı) – Sonuna kadar arkasındayız o yeminin.
OKTAY VURAL
(Devamla) – Bakın, değerli arkadaşlarım ama bugün ne hazindir ki ülkemizin
bölünmez bütünlüğünü tehdit eden, bu milletin Türk milleti egemenliğini
kullanan milletvekilleri, Türk milleti ismini çıkartmak isteyen, cumhuriyet
lafzını, ismini kamu kurumlarından silmek isteyen…
YILMAZ TUNÇ
(Bartın) - Hayal, hepsi hayal. Uyduruk şeyler bunlar.
OKTAY VURAL
(Devamla) – …Anayasa’mızı silah zoruyla değiştirmek için millet iradesini
silahla teslim almak isteyen bölücü terör örgütünün meşrulaştırılması amacı
taşıyan bir komisyonun kurulması üzerine konuşuyoruz. Nereden nereye geldik! 
YILMAZ TUNÇ
(Bartın) – Terör bitsin diye.
Bakın, değerli
milletvekilleri, bir gün oldu bu kürsüde de söylendi, daha önce de söylendi
“PKK terör örgütüyle görüştüğümüzü ispat etmeyen şerefsizdir, alçaktır.”
denildi. “Biz, terör örgütü lideriyle, terör örgütüyle görüşecek kadar alçak ve
namussuzlardan değiliz.” diye söylediler. 
Ey sevgili AKP’ye
oy veren değerli kardeşlerim…
MALİK ECDER
ÖZDEMİR (Sivas) – Yazıklar olsun! O laf var mı yok mu?
OKTAY VURAL (Devamla) - …ama bugün, PKK’nın
istediği, bebek katilinin istediği önerge Türkiye Büyük Millet Meclisinde,
sizin iradenizi kullananların imzasıyla geliyor, isyanımız bunadır. Size gelip
söylediler mi? “Biz, PKK’nın isteği üzerine bir komisyon kuracağız.” dediler
mi? “Yeni cumhuriyet kuracağız, rejim değişikliği yapacağız” diye gelip
söylediler mi? 
İSMAİL AYDIN
(Bursa) – Ütopya peşindesin. Ütopya bunlar.
OKTAY VURAL
(Devamla) – İşte, bugün geldiğimiz bu noktada şunu söylemek istiyorum: Nereden
nereye geldik! Bu utanç bile, değerli kardeşlerim, geldiğimiz bu tablo bile…
Şeref ve haysiyet kürsüde bırakılıp gidilecek konular değildir. Şerefle
bitirilmesi gereken en önemli görev hayattır. Şeref ve hayat beraber, birlikte
gider. (MHP sıralarından alkışlar) Onun için, bunları, şeref ve haysiyet,
namus, alçaklık ifadelerini kullananların bugün bu noktaya gelmesini
sorguluyoruz. Kime mecbur? Neden mecbur? Niye mahkûm? Bunu sorguluyoruz. 
NECATİ ÖZENSOY
(Bursa) – Yoksa sifonu çekerler!
OKTAY VURAL
(Devamla) - Onun için, terör örgütünü muhatap almak, namus ve şeref sözü
verdiğimiz, ant içtiğimiz hukuk devletine, ant içtiğimiz hukuk devleti
ilkelerine aykırıdır. Biz, bu namus ve şeref üzerine yemin ettiğimiz hukuk
devletini korumaya kararlıyız. 
PKK terör
örgütüyle müzakere etmek, şehitlerimizin ve gazilerimizin edebinden nasip
almamaktır. Milliyetçi Hareket Partisi olarak şehitlerimizin, gazilerimizin,
şehit ailelerimizin edebini burada temsil etmeye, PKK’ya teslim olan iradeye de
haddini bildirmeye kararlı olduğumuzu da ifade etmek istiyorum. (MHP
sıralarından alkışlar)
YILMAZ TUNÇ
(Bartın) – Yok böyle bir şey, yok. Terörü bitirmek istiyoruz biz.
MEHMET GÜNAL
(Antalya) – Boşuna bağırmayın, grup başkan vekillerinden size sıra gelmez 
OKTAY VURAL
(Devamla) - Terör örgütüyle müzakere etmeyi “Şeytanla bile görüşürüm.” diyerek
şeytanın mesajlarını bu araştırma komisyonu aracılığıyla millet iradesine
dönüştürmek isteyenlere haddini bildirmek için biz buradayız, haddini bildirmek
için. (MHP sıralarından “Bravo” sesleri, alkışlar) 
Onun için, bu bir
oyun, bu bir tuzak. Değerli kardeşlerim, bu oyuna ve bu tuzağa kanmayın.
Baldıran zehrinden bahsedenler, kefenden bahsedenler, bugün bu milletin
huzuruna çıkıp gerçekleri sizlerle paylaşmadılar. 
YILMAZ TUNÇ
(Bartın) – Meclise hitap et.
OKTAY VURAL
(Devamla) – Bugün geldiğimiz bu noktada, gerçekten bu önerge, aslında, maalesef
Türk milletinin iradesini kullanan AKP’den imza veren arkadaşların iradesini
terör örgütüne teslim ettiğini ortaya koymaktadır. 
Pazarlık
etmediğini ifade eden Başbakan, Öcalan’ın taleplerini yerine getirmek için daha
önce attığı akil adamlar önerisine -AK’giller diyoruz buna- şimdi de Türkiye
Büyük Millet Meclisini devreye sokmak suretiyle yeni adımları ekliyor. 
Evet, bu milletin
cumhuriyetine, bu milletin millî kimliğine, millî mücadelesine, hukuk devletine
Oslo’da, İmralı’da darbe planları hazırlandı. Evet, siz, PKK’yla birlikte Türk
milletine darbe planı yaptınız, şimdi PKK’yla Türk milletini korkutuyorsunuz.
(MHP sıralarından alkışlar) “Eğer bu çözüm olmazsa terör devam eder.” diyor.
Bakın, Ahmet Davutoğlu diyor ki: “Parantezi açtık, kapatmazsak Türkiye lime
lime olur.” Sana kim dedi o parantezi aç! Türkiye'yi bölünecek sürece götürecek
parantezi açıyorsunuz ve Türkiye'nin bölünme sürecini millete
hazmettiriyorsunuz. 
Evet, bugün, PKK
tehdidiyle AKP’nin iradesi -imza koyan değerli kardeşlerim- buna teslim olmuş
olabilir ama oy veren insanların iradesini bu PKK’nın istek ve taleplerine
teslim etmeyin. Benim, bir milletvekili olarak sizden talebim budur çünkü siz,
Türk milletini temsil ediyorsunuz, bir partiyi temsil etmiyorsunuz.
BÜLENT TURAN
(İstanbul) – Bağırmasan daha iyi olacak Sayın Başkan.
OKTAY VURAL
(Devamla) – O bakımdan, Türkiye Büyük Millet Meclisi gibi darbelere karşı dik
durmuş bir iradenin, PKK darbesi karşısında araştırma komisyonu kurması kadar
zül olabilir mi? Ne kadar utanç verici!
ERTUĞRUL KÜRKCÜ
(Mersin) – Hangi darbe? Benim bilmediğim bir darbe mi var?
OKTAY VURAL
(Devamla) – Değerli milletvekilleri, 511 milletvekiliyle, 2007 yılında, terör
örgütünü bertaraf etmek amacıyla buradan sınır ötesi operasyon yetkisi verdik,
“PKK’yı bertaraf edin.” diye verdik hep beraber, değil mi? Ama, bugün PKK taraf
hâline dönüştürülüyor ve bu da Meclise onaylatılıyor. 
YILMAZ TUNÇ
(Bartın) – Ne alakası var!
ERKAN AKÇAY
(Manisa) – Aynen öyle.
OKTAY VURAL
(Devamla) – Değerli arkadaşlarım, bu bile Meclis iradesine aykırı olduğunu
ortaya koyuyor. Evet, bertaraf edilmesi gereken PKK’yı siz taraf hâline
dönüştürdünüz, tablo bu, muhatap hâline dönüştürdünüz. Sizin artık yol
arkadaşınız PKK, düşmanınız MHP oldu; sizin arkadaşlarınız bölücüler,
düşmanınız milliyetçilik oldu. Siz, iradenizi PKK terör örgütüne ABD’nin
dayatmasıyla teslim ettiniz.
YILMAZ TUNÇ
(Bartın) – ABD size bakan gönderdi, bakan. Amerika size bakan bile gönderdi. 
OKTAY VURAL
(Devamla) – Bu bakımdan, AKP’ye oy veren değerli kardeşlerimi tenzih ediyorum,
onların iradesi teslim alınamayacaktır. 
YILMAZ TUNÇ
(Bartın) – Amerika size bakan gönderdi. 
LÜTFÜ TÜRKKAN
(Kocaeli) – Mehmet Şimşek Batman’dan mı geldi!
OKTAY VURAL
(Devamla) – İradeyi teslim edenler, bugün, bu kalemlerle bu imzaları
atanlardır. Bugün geldiğimiz bu noktada, komisyon kurulması, Türkiye Büyük
Millet Meclisinin sürece dâhil edilmesi, meşruiyet kazanması talebi, PKK’nın
Kandil ve İmralı kadrolarının talebidir değerli milletvekilleri. Bebek
katilinin Parlamentoyu tarihî misyonuna daveti, bugün AKP iradesiyle
gerçekleşmektedir, talep İmralı’dandır. Bu önergenin altında İmralı canisinin
parafı vardır, bu parafla gelmiştir. 
Bakın, değerli
arkadaşlarım, 21 Mart 2013, Hollanda dönüşünde Başbakan şunu söylüyor, diyor
ki: “Meclisi sürece dâhil ederek PKK’nın muhataplık seviyesini yükseltmek ve
meşruiyet kazandırmak istiyorlar, örgüte meşruiyet kazandırmak gayreti içindeler
ama bu meşruiyet olmayacak.” Yahu, bir sözün namusu ve şerefi olmaz mı? 
S. NEVZAT KORKMAZ
(Isparta) – Milleti hiç aldatmadılar bunlar ya!
OKTAY VURAL
(Devamla) – Kutlu Doğum Haftası’nı kutlayacağız. “İnsan onuru” diyoruz. Bu
dilin onuru yok mudur yahu? Bu dilin onuru yok mudur ya? Bu onuru korumak
herkese düşmez mi? “PKK terör örgütünün meşrulaştırılması için komisyon
kurulması isteniyor.” diyen Başbakan, bugün, Türkiye Büyük Millet Meclisine,
grup başkan vekillerinin imzasıyla, PKK’nın istediği meşruiyeti kazandırmak
için “Komisyon kurulsun.” diyor. 
MALİK ECDER
ÖZDEMİR (Sivas) – Başbakan çark etti.
MEHMET GÜNAL
(Antalya) – Daha bir ay olmamışki!
MEHMET ŞANDIR
(Mresin) – Kim emretmiş!
ALİM IŞIK
(Kütahya) – Amerikalı bakan gelmeden önceydi o!
OKTAY VURAL
(Devamla) – “12’sinde bekliyorum, Kutlu Doğum Haftası’na bekliyorum.” Bir
insanın onurunu, şeref ve haysiyetini korumak, her şeyden önce, bu onuru, şeref
ve haysiyeti temsil eden eşrefimahluk olan insana düşer. 
Evet, bugün
geldiğimiz bu noktada, araştırma komisyonu bir modalitedir. Bakın, aynı şeyi
Başbakan Yardımcısı Oslo’da yaptı. (MHP sıralarından “Kaçtı.” sesleri) Kaçtı.
Oslo’da ne yaptılar biliyor musunuz? Bakın, görüşmelerde diyor ki: “Biz
sizinle, PKK’yla görüşüyoruz ama bunu meşrulaştırmak için bir modalite icat
ettik.” Bu modalite de İçişleri Bakanının görüşerek partileri açılım sürecine
dâhil etme modalitesiydi. Utanmadan, sıkılmadan, PKK terör örgütü aracılığıyla
“Türkiye Büyük Millet Meclisinde bulunan bu partileri açılım sürecine nasıl dâhil
edebiliriz?” diye planlar kurdunuz. Bugün de Türkiye Büyük Millet Meclisine
getirilen bu araştırma komisyonu talebi, PKK’yla yani İmralı’yla Başbakanlık
Konutu’nun mutabakata vardığıdır. Amaç “Bir modalite uyduralım.” Yoksa bir
partinin “Benim niye araştırma önergemi kullanıyorsun?” diye isyan etmesine
rağmen, bu kadar ısrar ederler miydi? 
YILMAZ TUNÇ
(Bartın) – Kullanmadık, İç Tüzük öyle diyor.
OKTAY VURAL
(Devamla) – Hayır, amaçları, bu sürece herkesi dâhil etmek. Ya, madem öyle
desteğiniz var, niye dâhil etmek istiyorsunuz? Hani kefen giymiştiniz, hani
baldıran zehri içecektiniz? Niye akil adamlara içiriyorsunuz önce? Siz için.
Niye Meclise içiriyorsunuz? İçecekseniz siz için. 
MUHARREM İNCE
(Yalova) – Toptan için!
OKTAY VURAL
(Devamla) - O bakımdan, bugün geldiğimiz bu noktada, şu komisyonu, değerli
arkadaşlarım, kurmak için iş birliği içinde olduğu siyaset anlayışı… 
Bakın, Sayın
Erdoğan ne diyor: “Bazı yazarlar ağız birliği yapmışlar ‘BDP’ye karşı çok
sert.’ diye yazıp çiziyorlar. Ben polis katillerine mi müsamaha göstereceğim?
Çocukların, kadınların öldüğü, arabaya saldıranlara mı müsamaha edeceğim? 13-14
yaşındaki çocukların yüzlerini yakanlara mı müsaade edeceğim?” Bunu kim
söylemiş? Şimdi ne yapıyor? 
S. NEVZAT KORKMAZ
(Isparta) – Onlar milleti hiç kandırmazlar!
OKTAY VURAL
(Devamla) - PKK’yı muhatap alıyor.
S. NEVZAT KORKMAZ
(Isparta) – Onlar milleti hiç kandırmaz!
OKTAY VURAL
(Devamla) - Eli kanlı teröristle kucaklaşan, siyaset yapmakla, hizmet vermekle
işi olmayanlar parti tabelalarını söküp yerlerine İmralı’ya veya Kandil’e
mecburi istikamet gösteren trafik levhaları koysunlar. Ya, sen trafik levhasını
koydun, grubunu İmralı’ya, Kandil’e tek yön olarak dönüştürüyorsun.
YILMAZ TUNÇ
(Bartın) - Ne alakası var? 
OKTAY VURAL
(Devamla) - Kuran sensin. (MHP sıralarından alkışlar) “Demokratik rejimde buna
ne kadar tahammül edilebilir? İradelerini terör örgütüne kaptırmışlar. Bunlar
emirleri dağdan alıyor, buna eyvallah edemeyiz, edenle de kimse kusura bakmasın
beraber yürüyemeyiz.” diyor. Şimdi kim kiminle yürüyor? Kim kiminle? Değerli
milletvekilleri, kim kiminle yürüyor?
YILMAZ TUNÇ
(Bartın) - Terör biter diye korkuyorsunuz.
İSMAİL AYDIN
(Bursa) – Biz milletle yürüyoruz, milletle.
S. NEVZAT KORKMAZ
(Isparta) – Millet bunun neresinde?
OKTAY VURAL
(Devamla) - Değerli arkadaşlarım, evet, PKK’ya meşruiyet kazandıracağını
söylediği komisyon kurulma iradesi bugün Türkiye Büyük Millet Meclisine gelip
sizin parmaklarınızla onaylanmak istiyorsa, değerli kardeşlerim, bu tuzağa
düşmeyelim çünkü siz tuzağa düştüğünüz zaman milletimiz ve devletimiz de tuzağa
düşer. O bakımdan, bu endişelerimizi sizinle paylaşıyoruz. Evet, geldiğimiz bu
noktada, geldikleri zaman bitmiş bir terör örgütünün bugün “Siyasi çözüm
olmazsa terör bitmez.” diye bir kapasiteye ve cesarete ulaştığı bir dönemi
yaşadık. 
Bakın, 18 Kasım
1998’de Abdullah Gül diyor ki: “Terör örgütü perişan, darmadağın. Teşekkür
ediyorum polislere, askerlere, şehitlerimize, gazilerimize. Aman, ne olursun,
perişan hâle gelmiş terör örgütü liderinin, onun başının siyasi bir lider
hâline gelmesine de kesinlikle fırsat vermemek lazım.”
MEHMET ŞANDIR
(Mersin) – Kim diyor?
OKTAY VURAL
(Devamla) - Elinizi vicdanınızı koyun, şimdi terör örgütünü muhatap aldınız ve
İmralı canisini politik bir lider konumuna düşürdünüz. 
BÜLENT TURAN
(İstanbul) – Ses çok doğru Sayın Başkan!
OKTAY VURAL
(Devamla) - Bakın, Abdullah Gül 17 Ekim 1998’de ne diyor? Diyor ki: “En ciddi
meselesi bölücülüktür.” Bugün bir meseleleri yok. Diyor ki: “Önce lojistik ve
politik destekleri kesmek lazım. Lojistik destek Irak’ın kuzeyinden geliyor,
kesmek lazım.” Ne yaptınız siz? Ne yaptınız? Yan gelip yattınız değil mi!
Politik destekler… Diyor ki: “Özellikle NATO üyesi müttefiklerin, özellikle bu
konuda politik açılımlar getiren bu ülkelere hadlerini bildirmeliyiz.” 
YILMAZ TUNÇ
(Bartın) – Bildiriyoruz.
OKTAY VURAL
(Devamla) – Siz ne yapıyorsunuz? Politik açılımlarla, siyasi çözümle terör
örgütünü canlandırdınız, cesaretlendirdiniz. 
MEHMET GÜNAL
(Antalya) - Medya postacılığı yapıyorsunuz.
YILMAZ TUNÇ
(Bartın) – Bitiyor, niye heyecanlandın?
OKTAY VURAL
(Devamla) – İşte geldiğimiz bu noktada, terör örgütünün yok edilmesi için
psikolojik, diplomatik harekât yapılmalıdır. Siz, şimdi terörle mücadele eden
insanlara psikolojik harekât uyguluyorsunuz. 
BÜLENT TURAN (İstanbul)
– Çözeceğiz.
MEHMET GÜNAL
(Antalya) – Akil adam gönderiyorlar psikolojik harekât için!
OKTAY VURAL
(Devamla) – Yani, evet.
YILMAZ TUNÇ
(Bartın) – Terör bitecek.
OKTAY VURAL
(Devamla) – Çözüm… PKK talepleri, maalesef barış ve çözüm olarak meşrulaştırılmak
istenmektedir. Eğer öyle olmasaydı, buraya çıkan Bakan değerli
milletvekillerine çözümün ne olduğunu anlatmaz mıydı? Barışın ne olduğunu
anlatmaz mıydı? 
YILMAZ TUNÇ
(Bartın) – Anlattı, dinlemedin ki! Laf atmaktan başka bir şey yapmadın ki!
OKTAY VURAL
(Devamla) – Hayır değerli kardeşlerim, inanın ki değil. İnanın ki değil çünkü
ben, bu süreci çok yakından takip eden, okuyan birisi olarak samimiyetle
söylüyorum…
BÜLENT TURAN
(İstanbul) – Ya mahcup olursan…
OKTAY VURAL
(Devamla) – Samimiyetle söylüyorum…
BÜLENT TURAN
(İstanbul) – Ya terör biterse ya mahcup olursanız… 
OKTAY VURAL
(Devamla) – Evet, çünkü siz “PKK’yla görüştüğümüzü ispat etmeyen şerefsizdir,
alçaktır.” dediniz ama PKK terör örgütüyle görüşmeye sizler gönderdiniz, daha
neyinize güvenelim? 
Evet, bugün
geldiğimiz bu noktada aslında yapılmak istenen şu. 13 Kasım 2007 yılında yine
Başbakan diyor ki: “Yıllardır siyasi çözüm edebiyatını dillerinden
düşürmeyenler bugün terörün gölgesinde siyaset yapmaya, milletin değil karanlık
mihrakların iradesiyle hareket etmeye razıysalar onlara söyleyecek sözümüz
yok.” Ben de diyorum size: Eğer siz, siyasi çözüm edebiyatını bugün, dün
reddettiğinizi bugün gündeme getiriyorsanız, siz terörün gölgesinde siyaset
yapıyorsunuz, milletin değil karanlık mihrakların iradesiyle hareket
ediyorsunuz. Milliyetçi Hareket Partisi olarak biz, bu araştırma komisyonu
talebinin PKK’dan geldiğini, PKK’nın istek ve taleplerini meşrulaştırmak
olduğunu düşünüyoruz. 
YILMAZ TUNÇ
(Bartın) – Hayır, hayır… Bu, Meclise hakarettir. 
OKTAY VURAL
(Devamla) – Bizim kullanacağımız “hayır” oyunun bile namusu ve şerefi vardır.
(MHP sıralarından alkışlar) 
BÜLENT TURAN
(İstanbul) – Bravo sana! Kim tutar seni!
OKTAY VURAL
(Devamla) – Böyle bir ahlaksızca düzene Milliyetçi Hareket Partisi “hayır” oylarını
bile alet etmeyecek.
Sizi PKK’yla birlikte baş başa bırakıyor,
hepinize saygılar sunuyorum. (MHP sıralarından ayakta alkışlar)
BAŞKAN – Teşekkür
ediyorum. 
BÜLENT TURAN
(İstanbul) – Vur de vuralım, öl de ölelim!
BAKŞAN –
Birleşime on dakika ara veriyorum. 
Kapanma Saati: 19.53
ALTINCI OTURUM
Açılma Saati: 20.04
BAŞKAN: Başkan Vekili Sadık YAKUT
KÂTİP ÜYELER: Özlem YEMİŞÇİ (Tekirdağ), Muhammet Rıza
YALÇINKAYA (Bartın)
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Altıncı
Oturumunu açıyorum. 
Meclis
araştırması önergelerinin görüşmelerine devam edeceğiz.
Hükûmet yerinde.
Önerge üzerinde,
Barış ve Demokrasi Partisi Grubu adına söz isteyen, İdris Baluken, Bingöl
Milletvekili. (BDP sıralarından alkışlar)
BDP GRUBU ADINA
İDRİS BALUKEN (Bingöl) – Teşekkür ediyorum Sayın Başkan.
Sayın Başkan,
değerli milletvekilleri; Kürt sorununun demokratik, siyasi yollarla çözümü ve
Türkiye'nin demokratikleşmesi üzerine partimizin vermiş olduğu önerge üzerine
söz almış bulunmaktayım. Heyetinizi saygıyla selamlıyorum.
Doğrusu,
konuşmama başlamadan önce bugünkü Meclis tablosundan hicap duyduğumu, halkın
beklentisinin ne kadar gerisinde bir siyasi tabloyla karşı karşıya olduğumuzu
Genel Kurulla paylaşmak istiyorum. Burada bağırıp çağıranların çoğunun, aslında
korktukları ortamlarda yüksek sesle ıslık çalan insanların psikolojisinde
olduğunu belirtmek istiyorum. Ama bu ıslığın sesi, bu bağırmanın sesi onların
korkularına yetmeyecek. Çünkü, bu süreç; halkların kardeşliğini esas alan, halkların
eşitliğini, özgürlüğünü, demokrasiyi, barışı esas alan bu süreç, 75 milyonun
ortak isteğiyle -inancımız odur ki- yürümeye devam edecek. Bu nedenle,
önümüzdeki süreçlerde de bu Meclis kürsüsüne gelip içerisinde fikir olmayan,
içerisinde düşünce olmayan boş bağırmalarla siyasi şov yapacak konuşmacılara,
konuşmalara tanıklık edeceğiz. Ben, her hâlükârda, doksan yıldır yaşanan
böylesi bir sorunun çözümüne yönelik Meclisin ilk defa inisiyatif alması ile
ilgili, böylesi talihsiz bir tabloyla karşılaşmanın üzüntüsünü tekrar Genel
Kurulla paylaşmak istiyorum.
Değerli
milletvekilleri, Kürt sorununun çözümüne yönelik olarak sağlıklı projelerle
ilgili konuşmak için sanırım sorunun nereden kaynaklandığına biraz inmek
gerekiyor. Aslında, genel olarak Orta Doğu’da şekillenen süreçlerin, ulus
devlet yapılarının Kürt sorunun açığa çıkması ile direkt ilişkisini hemen
burada koymamız gerekiyor. Birinci ve İkinci Dünya Savaşı ile birlikte dünyanın
neredeyse -başta Orta Doğu olmak üzere- her tarafında belirlenen haritalar, bugüne
kadarki tarihî süreci şekillendirmiştir. Yine, Türkiye Cumhuriyeti de bu
şekillenme süreci içerisinde Birinci Dünya Savaşı’ndan sonra temelleri atılan
ve 1923 yılında da ilanı gerçekleştirilen bir ulus devlet olarak tarih
sayfasındaki yerini almıştır. 
Türkiye’nin bu
süreçteki özgün yanı, bin yıllık bir geçmişteki çoğulculuğu, farklılığı inkârı,
reddi ve asimilasyonu; tekçiliği esas alan yeni bir anlayışla pozitivist, tekçi
ve determinist anlayışı ile inşa çalışmasını, aslında hem Kürt sorununun hem de
genel olarak yaşadığımız bütün özgürlükler sorununun temeline oturtabiliriz
diye düşünüyoruz.
Millî Mücadele
Dönemi’nde, Türkler ve Kürtler ortak vatan perspektifiyle omuz omuza çarpışarak
bu cumhuriyeti kurduklarında, aslında, bugünkü Meclis tablosunda dökülen
sözlerin hiçbir tanesini tahayyül etmemişlerdi. O zaman ortaya çıkan kurucu
irade ve kurucu ruh, 21 Anayasası’nda net bir şekilde ifade edilmişti. 23 Nisan
1920’de Büyük Millet Meclisi açılırken Mustafa Kemal, Misakımillî için “Kardeş
milletlerin millî sınırı.” diyecekti. Yine, Büyük Millet Meclisinde Mustafa
Kemal “Bu sınır içerisinde Türk olduğu kadar Kürt de vardır. Bu unsurlar
birbirinin haklarına daima saygılıdır.” ifadelerini kullanmıştır. 21
Anayasası’nda, 1 Mart 1921 Teşkilat-ı Esasiye görüşmesinde, yine, Mustafa
Kemal, bu Mecliste yaptığı konuşmada “Türkiye halkı” kavramına ilişkin olarak
“Efendiler, Türkiye halkı, ırken ve dinen ve harsen birlik hâlinde, birbirine
karşı karşılıklı saygı ve fedakârlık duygularıyla dolu ve kaderleri ve çıkarları
ortak olan bir sosyal topluluktur. Bu toplulukta etnik haklar ve yöresel
koşullara saygı iç siyasetimizin esaslı noktalarındandır.” diyerek “Türkiye
halkı” kavramına da açıklık getirmiştir. 
Ancak, kurucu
iradenin sahip olduğu bu ruh, 1923 yılında Türkiye Cumhuriyeti’nin ilanıyla
beraber -deyim yerindeyse- tam bir reddimirasa uğramıştır. 1923 yılında tek
partili sisteme geçişle beraber aşırı ulusalcı ve totaliter söylemler ve
bunların yansıtmış olduğu politikalar, Kürt sorunu başta olmak üzere, bu ülkedeki
pek çok özgürlük sorununu da beraberinde getirmiştir. Osmanlıdaki çoğulcu
toplum gerçekliğinden oluşan Türkiye halklarının tekçi bir zihniyet içerisinde
eritilmeye çalışılması bugün hâlâ yaşamış olduğumuz sorunların kökenini teşkil
etmektedir. Bu inkâr, ret ve asimilasyon politikalarına karşı, başta Kürtler
olmak üzere, bu coğrafyada yaşayan halkların tamamı hiçbir zaman baş eğmemiş,
boyun eğmemiş ve diz çökmemiştir. Kürtler açısından 1925’te Şeyh Said
öncülüğünde başlayan başkaldırı ve ayaklanma tarihi, Ağrı’da, Zilan’da ve
Dersim’de Seyit Rıza öncülüğünde devam etmiştir. Bütün bu başkaldırılara, hak
talepli, özgürlük talepli bu başkaldırılara karşı devletin askerî müdahalelerle
yaklaşması, devletin zor ve sindirme yöntemleriyle, konseptleriyle yaklaşması
bu ülke tarihinde tanımı zor acıları da beraberinde getirmiştir. Özellikle
Kürtlerin yoğun yaşadığı illerde devreye konan toplum mühendisliği sonucu
binlerce, on binlerce Kürt, kendi doğduğu topraklardan çok uzaklara, sürgünlere
gönderilmiştir.
Aslında,
baktığımızda, bölgenin genelinde, Orta Doğu coğrafyasında o süreçlerde benzer
inkâr, ret ve asimilasyon süreçleri bu temelde yaşanmıştır. Ancak, insanlık
tarihi ve dünya tarihi İkinci Dünya Savaşı’yla beraber demokrasiye, özgürlüğe,
farklı kimliklere saygıya yelken açan, bu kapıyı aralayan yeni siyasetlerin
arayışına girmiştir. İkinci Dünya Savaşı’ndaki tekçi zihniyeti yansıtan Hitler
ve Mussolini gibi felaketler, insanlığı böyle bir arayışa yöneltmiştir.
Maalesef, insanlık ve dünya tarihi bu arayıştayken ülkemizde aynı tekçi
zihniyet devam etmiştir.
Kürt halkının özgürlük talepleri bu süreç
içerisinde de devam etmiş, ancak Kürtleri reddeden, inkâr eden politikalar,
bahsettiğimiz bütün bu süreçlerde aynı şiddet yöntemleriyle uygulanagelmiştir.
Çünkü, devlet, Kürtleri tarihsel bir belleğin yıkımı üzerinden yok saymıştır.
Kürtlerin 1924’te başlayan bu baş eğmeme, diz çökmeme ve kendi hak ve özgürlük
taleplerini dile getirme sürecine cumhuriyet tarihinin bütün evrelerinde
rastlanabilir.
Son otuz yıllık
çatışmalı süreçte yaşamış olduğumuz bütün sürecin özetini aslında bu tarihsel
perspektifte görebiliriz. Son otuz yıllık süreçte 50 binin üzerinde insanımızın
toprağa gömüldüğü, 20 bine yakın insanımızın faili belli cinayetlere kurban
gittiği, binlerce köyün boşaltıldığı, milyonlarca insanımızın sürgünlere
gönderildiği ve bir bütün olarak doğanın talan edildiği ve bir coğrafyanın,
deyim yerindeyse bir toplu mezar tarlası hâline geldiği acı bir deneyimi
herhâlde burada bilmeyenimiz yoktur. Burada, özellikle bu acı süreçler
yaşanırken aynı zamanda bir bütün olarak Türkiye toplumunun tamamında
demokrasiyle ilgili süreçlerin kesintiye uğradığı, ekonomiyle ilgili, özgürlük
alanlarıyla ilgili çok ağır bedellerin ödendiğini de yine ısrarla vurgulamamız
gerekiyor. 
Değerli
milletvekilleri, bu çatışmalı sürecin sürmesini isteyen devlet içerisindeki
karanlık birtakım güçler de bu çatışma sürecinin devam etmesi için tarih
boyunca kendi üzerine düşen rolleri günümüze kadar oynamanın gayreti içerisinde
olmuşlardır. Hatta öyle bir aşamaya gelmiştir ki, bu karanlık güçler, bu ülkede
Cumhurbaşkanlığı görevini yapan rahmetli Sayın Turgut Özal’ın vefatıyla ilgili
birtakım süreçlerin içerisinde de yer almışlardır. Ortaya çıkan tarihsel
gerçeklik, herhâlde rahmetli Sayın Özal’ın ölümüyle ilgili ortada olan tabloyu
artık net bir şekilde, kuşkuları net bir şekilde ortaya çıkarmıştır. 
Biz, bütün bu
farklılıkları inkâr eden, kimlikleri, kültürleri, inançları inkâr eden ve
teklik potası altında eritmeye çalışan zihniyetin bu ülkede yaratmış olduğu
travmaların artık bitmesi gerektiği inancındayız. Bu ülkedeki bütün
farklılıkların, bütün kimliklerin, bütün kültürlerin, bütün inançların bu
ülkenin bir zenginliği olarak algılanacağı yeni bir sürecin başlamasının
heyecanını taşımanın bütün toplum tarafından, bütün toplumu temsil eden siyasi
parti ve kurumlar tarafından da sahiplenilmesi gerektiğini düşünüyoruz.
Özellikle Kürt halkı ve onun siyasi temsilcileri bu Meclis kürsüsünde defalarca
barışla ilgili, demokrasiyle ilgili, özgürlükle ilgili taleplerini net olarak
ortaya koymuşlardır. Öyle bir çerçeve buradan çizilmiştir ki, Kürt meselesinin
çözümü bütün Türkiye’de özgürlüklerin kapısını aralayacak yepyeni bir sürecin
tanımı olarak ortaya konmuştur. Bugüne kadar, bu noktadan uzakta olan devlet aklı,
özellikle 2012’nin son aylarında, son günlerinde İmralı Adası’nda Sayın Öcalan
ile birlikte başlayan görüşme süreçleriyle beraber “Yeni bir tarihsel çıkış
yapabilir miyim?”in de arayışına girmiştir. Burada ortaya konan bu devlet
aklının Hükûmet tarafından sahiplenilmesiyle ilgili zaman zaman yetersizlikler
yaşandığı, zaman zaman bu süreci sahiplenme noktasında yeterince cesur
davranılmadığı eleştirilerimizi de vurgulamak istiyoruz. Özellikle, bu
süreçler, sadece 2012’nin son aylarında olmamıştır, doksan yıldır bu çatışmalı
süreçten, inkar, ret ve asimilasyon politikalarından çözüm üretemeyeceğini
anlayan devlet aklı, aslında, 1999 yılında da, 2004 yılında da yine bu tarz
görüşmelerle birtakım yeni süreçlerin arayışı içerisine girmiştir ama ne yazık
ki, hükûmetlerin yeterince cesur davranmaması bütün bu süreçlerin heba
edilmesine ve mevcut sorunun çözümsüzlüğe doğru ilerlemesine hizmet etmekten
başka hiçbir işe yaramamıştır. 
Değerli
milletvekilleri, içinde bulunduğumuz coğrafyada küresel hegemonyanın kendini
var etmeye yönelik, yeni dizaynını inşa etmeye yönelik yeni bir kaotik
süreçiyle de karşı karşıyayız. Kuzey Afrika’dan başlayıp Arap ülkelerine kadar
gelen ve en son Suriye’de artık, kendisini dayatan halk ayaklanmaları, bu yeni
süreçte hiçbir şeyin yüz yıl önceki gibi düşünülmeyeceğini, hiçbir politikanın
yüz yıl önceki zihniyetle devam edemeyeceğini açık ve net bir şekilde ortaya
koymuştur. Bölgede büyük bir dönüşüm ve değişim yaşanıyorken ülkemizin de bu
değişim ve dönüşüme ayak uydurması bizce kaçınılmaz olarak gündemleşmesi
gereken bir konudur. Bu değişim ve dönüşümün demokratik, siyasi yollarla
olması, bugüne kadar var olan acı deneyimlerin, kan ile ilgili, göz yaşıyla
ilgili süreçlerin bitmesiyle şekillenmesi ise bizce bütün toplumsal kesimlerin temennisi
olması gerekir.
Bakın, burada
değişim ve dönüşümden bahsederken çok ciddi siyasal taleplerden
bahsetmediğimizi açıklıkla vurgulamak istiyorum. Değişim ve dönüşümü yaratacak
olan iki şey vardır: Biri adalet, ikincisi eşitliktir. Adalet ve eşitlik temelinde
geliştirilecek özgürlükler ve demokrasi anlayışı, bu ülkedeki değişim ve
dönüşümü ortaya koyacaktır. Bunun için siyaset kurumuna başvurmaya gerek yok;
inancımız gereği, kültürümüz gereği bugüne kadar yoğrulduğumuz bu coğrafyanın
tarihsel, kadim kardeşlik hukuku gereğini eğer yerine getirirsek bu eşitlik ve
adalet duygusunu ortaya koyabiliriz inancındayız. 
Bakın, Hazret-i
Ali’nin “Adalet ve eşitliği gözetmek siyasetlerin en iyisidir, adilane davranış
yönetimlerin en iyisidir.” sözüne, vecizine herhâlde bu Mecliste katılmayan
yoktur. 
Yine,
farklılıklarımızla ilgili kutsal kitabımız Kur'an-ı Kerim’in Hucurât suresinde
belirtilen “Muhakkak ki biz, sizi bir erkek ve bir kadından yarattık. Ve sizi
milletler ve kabileler kıldık ki birbirinizi (soyunuzu) tanıyasınız.”
belirlemesi bizce referans alınması gereken önemli kaynaklardır. 
Yine, tarihsel,
kültürel, inançsal dünyamıza baktığımızda, helalleşme süreçleriyle ilgili, yeni
sayfaların açılmasıyla ilgili çok net kaynaklara ulaşabiliriz’i burada ben
vurgulamak istiyorum.
Özellikle
Hazret-i Muhammed’in “Birbirinizle münasebeti kesmeyin, birbirinize arka
çevirmeyin, birbirinize kin ve düşmanlık beslemeyin. Ey Allah’ın kulları kardeş
olun. Bir Müslüman’ın diğer kardeşine darılarak üç günden çok uzaklaşması helal
değildir.” belirlemesinin de bizce önemsenmesi gereken, inancımız gereği
mutlaka kendi siyasal perspektifimize yansıtmamız gereken önemli belirlemeler
olduğunu vurgulamak istiyorum. 
Değerli
milletvekilleri, yeni süreçle ilgili, sürecin yürümesiyle ilgili Hükûmet
kanadının yetersizlikleriyle ilgili eleştirilerimizi hep dile getiriyoruz.
Hükûmet kanadının mevcut sorunu çözme konusundaki yetersizlikleri bu sürece
devam konusunda hiçbir zaman bizde bir kuşkuya mahal vermemiştir. Biz, bu
sürecin yürümesi gerektiğini, yetersizliklerin de süreç içerisinde mutlaka
kapatılması gerektiği inancımızı tekrar buradan vurgulamak istiyoruz. Çünkü,
Kürt meselesinin inkârının çözümüyle birlikte, bu ülkedeki Alevilerin,
Ermenilerin, Süryanilerin, gayrimüslimlerin, kısacası bütün farklı inanç ve
kimliklerin özgürlükle ilgili yaşamış olduğu sorunların çözüleceğine
inanıyoruz.
Yine, daha özgür
bir yaşam için, ekolojik ve ekonomik olarak yeni bir perspektife sahip
olabilmek için bu cesur adımların atılması gerektiğini tekrar buradan
vurgulamak istiyoruz.
Değerli
milletvekilleri, aslında bugün siyasi parti gruplarına yönelik konuşmak istemem
ben, ancak özellikle sosyal demokrat hareketin, sosyal demokrasi geleneğinin
Türkiye’deki Kürt sorunu başta olmak üzere farklı kimlik sorunlarının çözümüne
yönelik ortaya koyduğu perspektifi tekrar buradan hatırlatmayı bir görev olarak
biliyorum. 
Aslında, bu
ülkedeki en cesur tespitleri Türkiye’deki sol hareketler, sosyal demokrasi
hareketleri ortaya koymuştur. 1989 yılında, sosyal demokrat olan SHP’nin yazmış
olduğu rapordaki şu cümlelere dikkatinizi çekmek istiyorum: “İnsan hak ve
özgürlüklerini hiçe sayan demokrasi dışı baskıcı uygulamalar, büyüyen ekonomik
ve toplumsal sorunlar nedeniyle halk, köylerini terk etmeye, toplu göçlere
yöneltilmiştir. Kürt kimliğini kabul ederek kendine ‘Kürt kökenliyim.’ diyen
yurttaşlara, bu kişiliklerini hayatın her alanında belirtme hakkına sahip olma
olanağı sağlanacaktır.” 
Yine, SHP
geleneğinin devamı olan Cumhuriyet Halk Partisinin 1998 raporunda “Kürt sorunu,
etnik duyarlılıklarla, demokratik çözümlerle çözülür.” denilmiştir.
2002 CHP
raporunda, yine “Devletin ırkı olmaz.” anlayışı, Türkiye Cumhuriyeti
yurttaşlığı üzerinden ortaya konan çözüm perspektifi aslında bugüne kadar
devreye konmuş olsaydı, bugüne kadar hayata geçirilmiş olsaydı biz, bugün Kürt
sorunun çözümünü değil, bu sorununu çözmüş bir ülkenin farklı sorunlarını
konuşur olarak bu kürsüden sesleniyor olacaktık. Ama maalesef, bugün, bu sosyal
demokrat ilkelerin, bu sosyal demokrat belirlemelerin yeterince dikkate
alınmadığını, hâlâ bunun için geç olmadığını çünkü bu araştırma komisyonu
kurulmasının Kürt sorununun çözümü anlamına gelmeyeceğini hatırlatmak
istiyorum. Bu, olsa olsa Meclisin bu konuyla ilgili atmış olduğu bir ilk adım
olabilir. Bu süreç uzun soluklu yürümemiz gereken, sorumluluğunu almamız
gereken bir süreçtir. Bu nedenle, sosyal demokrasi ilkelerine bağlı olan bütün
milletvekili arkadaşlarımızın, bu uzun süreçte, kendi geçmişlerine ve sosyal
demokrasinin evrensel ilkelerine uygun bir şekilde kendi tutumlarını tekrar
gözden geçirmelerinin önemli olduğu kanaatindeyim. 
“Gelişen süreçle
ne oluyor, buradan niye bu kadar bağırıp çağırıyoruz?” diye bakınca da
hayretler içerisinde kalıyorum. İlk defa, belki de son yıllarda ilk defa,
yaklaşık üç aydır, her gün bu ülkede genç bedenler toprağa düşmüyor, her gün
güne kendi evladının ölüm haberiyle başlayan analar gözyaşı dökmüyor. İlk defa,
75 milyonda, akan kanın durmasıyla ilgili bu düzeyde yoğun bir istek, yoğun bir
talep şekilleniyor. Dolayısıyla, buradan bu sürece karşı çıkarken mevcut
tabloyu vicdani muhasebeyle mutlaka göz
önünde bulundurmamız gerekiyor. 
Biz Meclisin
bütün bu süreç içerisinde kendi sorumluluklarını layıkıyla yerine getirmesinin
önemli olduğunu düşünüyoruz. Türk’ünden, Kürt’ünden, Laz’ından, Çerkez’inden,
Alevi’sinden Sünni’sine kadar bu ülkedeki bütün zenginliklerin sorunlarını
çözmek en başta bu Parlamentonun, bu Meclisin görevidir. Bu Meclisin bu
sorumluluktan kaçmayacak şekilde, bu sorumluluğa cesaretle yürüyecek şekilde
bir süreç yürütmesi gerçekliğini buradan vurgulamak istiyorum.
(Mikrofon
otomatik cihaz tarafından kapatıldı) 
İDRİS BALUKEN
(Devamla) – Dünyadaki bütün ülkelerde, benzer sorunların yaşandığı bütün
coğrafyalarda, Venezuela’dan tutun Şili’ye kadar, Nikaragua’dan Güney Afrika’ya
kadar, bu sorunun çözüm yöntemiyle ilgili, bu Meclisin, uluslararası evrensel
örnekleri kendi önüne koyması gerektiğini hatırlatıyor, Genel Kurulu saygıyla
selamlıyorum. (BDP sıralarından alkışlar)
BAŞKAN – Teşekkür
ediyorum. 
Önerge üzerinde
Cumhuriyet Halk Partisi Grubu adına söz isteyen Muharrem İnce, Yalova
Milletvekili. (CHP sıralarından alkışlar)
CHP GRUBU ADINA
MUHARREM İNCE (Yalova) – Teşekkür ederim Sayın Başkan.
Sayın
milletvekilleri, hepinizi saygıyla selamlıyorum. 
Siz barış
istiyorsunuz, kardeşlik istiyorsunuz, sanki biz terör istiyoruz. Biz de barış
istiyoruz, biz de kardeşlik istiyoruz da aslına bakarsanız yüzde 50 oy aldınız,
yüzde 26 oy aldık. Şöyle tabanınıza bir sorun bakalım, kim çocuğuna “Barış” ve
“Özgür” isimlerini daha çok koymuş? (CHP sıralarından alkışlar)
SIRRI SAKIK (Muş)
– Onların hepsi sözde, hepsi sözde!
MUHARREM İNCE
(Devamla) – Şuna bir bakalım, buradan başlayalım isterseniz.
Değerli
arkadaşlarım, bu ülkede bir terör sorunu var, bu ülkede bir demokrasi sorunu
var, hukuk sorunu var, adalet sorunu var. Telefonları dinleniyor insanların bu
ülkede; Türklerin de dinleniyor, Kürtlerin de dinleniyor. 
AHMET YENİ
(Samsun) – Muhalefet sorunu var.
MUHARREM İNCE
(Devamla) – Bu ülkede asgari ücret sorunu var, uzun tutukluluk sorunu var. Türk
olarak da uzun tutukluluktan şikâyetçi olan var, Kürt olarak da şikâyetçi olan
var.
Değerli
arkadaşlarım, hem “Kindar nesil yetiştireceğiz.” deyip hem de barıştan söz
etmenin çok anlamlı olmadığını düşünüyorum. Ben size bir öğretmen olarak, eski
bir fizik öğretmeni olarak bir soru soracağım, iki gün düşünme şansınız var:
22’nci Dönemde, bu Parlamento, AKP oylarıyla bir hapis cezasını düşürdü. Yasa
dışı eğitim kurumlarına hapis cezası vardı, önce onu düşürdünüz. Şimdi,
önümüzdeki perşembe günü dördüncü yargı paketiyle yasa dışı eğitim kurumlarına
hapis cezasını tamamen kaldırıyorsunuz. Bakın, iki gün düşünme süresi. Acaba bu
yasa dışı eğitim kurumlarına PKK’nın eğitim kampları dâhil mi? Çok
şaşıracaksınız, bence bunu araştırın, neye oy verdiğinizi bir bilin, iki gün
öncesinden sizi uyarıyorum.
Değerli
arkadaşlarım, bir gün gelecek, elinde iple dolaşacaksın, “Ben olsaydım idam
ederdim.” diyeceksin, aradan iki gün geçecek “barış” diyeceksin. Ya sen adında
bile doğru düzgün anlaşamamışsın. “Millî birlik projesi” demişsin, “Kürt
açılımı” demişsin, “kardeşlik projesi” demişsin, sonra gelmişsin “barış süreci”
demişsin, barış sürecini de değiştirmişsin, şimdi “çözüm süreci” yapmışsın.
Adını bile koyamadığın, ne olduğunu bilmediğin bir konu bu. 
Sayın
milletvekilleri, bunu Türkiye’de kim biliyor? Ben bilmiyorum, benim partimin
milletvekilleri de bilmiyor, sizler de bilmiyorsunuz, hatta Bakanlar Kurulu
sırasında oturanlar da bilmiyor. Bak, bilenler kimler: Recep Tayyip Erdoğan
biliyor -ne verdiğini, ne aldığını biliyor- Yalçın Akdoğan biliyor, Efkan Ala
biliyor, Hakan Fidan biliyor, Beşir Atalay biliyor, Abdullah Öcalan biliyor;
bilenler bunlar.
Sizlerin…
MUSA ÇAM (İzmir)
– İçişleri Bakanı biliyor mu?
MUHARREM İNCE
(Devamla) – Bilmiyor.
Sizlerin hiçbir
şey bildiğiniz yok. Hatta, hatta…
KAZIM KURT
(Eskişehir) – ABD biliyor mu?
MUHARREM İNCE
(Devamla) – O bilmiyor, o yazıyor. Ben oyuncuları saydım, siz senaryo yazarını
söylüyorsunuz, ben oyuncuları saydım.
Değerli
arkadaşlarım, millî gelir hesaplama yöntemlerini değiştirdiniz, bir gecede
2.364 dolar zenginleştirdiniz bizi. İşsizlik rakamlarını değiştirdiniz, umudunu
kesmiş insanları işsiz olarak kabul etmediğiniz için yüzde 14,5 olan işsizliği
yüzde 9,5’a düşürdünüz. Enflasyon hesaplarını düşürdünüz. Geçtiğimiz günlerde
üniversite sınavındaki puan hesaplama yöntemlerini düşürdünüz yani insanlara
pembe tablo çizecek şekilde puanlar açıklanıyor artık.
Değerli
arkadaşlarım, yani insanları kâğıt üzerinde mutlu edecek yöntemler
peşindesiniz. Peki, şunu sorabilirsiniz: “Ya anladık, tamam, doğru, iyi, güzel
diyorsun da sen bize niye güvenmiyorsun? Yani, Recep Tayyip Erdoğan’a biz, 330
milletvekili güveniyoruz da siz Cumhuriyet Halk Partisi olarak bizim
Başbakanımıza neden güvenmiyorsunuz?” diye bir soruyu doğal olarak sorarsınız.
AHMET YENİ
(Samsun) – Kimsenin sorduğu yok.
MUHARREM İNCE
(Devamla) - Bakın, şundan güvenmiyoruz: 
Bir: “İdam” deyip
sonra “barış” diyen birine güvenmiyoruz. 
İki: “Senin
kredine ihtiyacım yok.” deyip elinin tersiyle itip, iki gün sonra “Kredi
vermiştin, komisyona hadi üye ver.” dediği için inanmıyoruz. “Meclisin devrede
olmasına gerek yok.” deyip, sonra, bugün hileyle komisyon kurdurmak istediği
için güvenmiyoruz. 
Sayın Beşir
Atalay “Habur, yol kazası.” demişti, önümüzde ne kadar kaza olacağını
bilmediğimiz için güvenmiyoruz. 
“Görüşen
şerefsizdir.” demişti, sonra “Ben görüşmedim, devlet görüştü.” dedi, sonra onu
da değiştirdi, “Özel temsilcim görüştü.” dediği için güvenmiyoruz.
“NATO’nun ne işi var Libya’da?” deyip iki gün
sonra Türk askerini NATO’ya dâhil ettiği için güvenmiyoruz.
Sabah “Ofer’le görüşmedim.” deyip öğleden
sonra görüştüğü ortaya çıktığı için güvenmiyoruz. 
“Bedelli askerlik
olmaz, fakir fukaranın çocuğu var, bunun için referanduma giderim.” deyip sonra
kanun çıkardığı için güvenmiyoruz. 
“Oslo’da
insanları kandırmadık.” dedi Sayın Atalay az önce, insanların gözünün içine
baka baka yalan söylediğiniz için güvenmiyoruz. Kindar nesil yetiştirenler
barıştan söz edemezler. 
Değerli
arkadaşlarım, girdiğiniz yolun adını bile her gün değiştirenlerin burada
söyleyecek sözleri yoktur. Faşizm, hayatın her alanına nüksetmiştir artık.
Faşizm, Türkiye’de hayatın her alanındadır, Mecliste faşizm vardır, Silivri’de
faşizm vardır, Emek Sineması’nda faşizm vardır, Ulus’taki Cumhuriyet Bayramı
kutlamalarında, TEKEL işçilerinin direnişinde, üniversitelerde… 
Değerli
arkadaşlarım, sizin derdiniz muhalefetle anlaşmak, uzlaşmak, önerileri
paylaşmak değil. Terör gibi ciddi sorunlar uzlaşarak çözülür. Bu uzlaşma,
toplumla uzlaşmadır, ana muhalefetle uzlaşmadır, muhalefetle uzlaşmadır. Sizin
derdiniz uzlaşma değil, “Benim önerim bu, benim sürecim bu…” Bir yola
girmişsiniz, bir pazarlık sürecini yaşıyorsunuz.
MALİK ECDER
ÖZDEMİR (Sivas) – At pazarlığı! 
MUHARREM İNCE
(Devamla) – “Gel, benim istediklerimi tasdik et.” diyorsunuz şimdi. Biz sizin
tasdik makamınız değiliz, Cumhuriyet Halk Partisini bu işe bulaştıramazsınız,
Meclisi de size kullandırtmayacağız. 
Meclise bilgi
verecekmişsiniz. Ya, değerli arkadaşlarım, şu İç Tüzük’ü açıp okursanız görürsünüz,
Meclise bilgi vermenin o kadar çok yolu var ki çıkarsınız, genel görüşme
önergesiyle bilgi verirsiniz, gündem dışı konuşma üzerine bakan çıkıp
yapabilir; hatta, bunlar olmazsa kapalı oturum talep edersiniz, kapalı oturumda
gelip bilgi verirsiniz. 
Biz daha ağustos
ayında “Bu terör baş belası, azdı gidiyor, gelin bu Meclisi toplayalım.”
dediğimizde, Partinizin Sözcüsü Hüseyin Çelik çıktı dedi ki: “Üç beş Mehmet
öldü diye Meclisi toplamayız.” Bunları diyen biriyle mi biz bu süreci
konuşacağız? Bilgi verin, şeffaf olun, hukukun dışına taşmayın, insanlara yalan
söylemeyin, toplumu kandırmayın, Meclisi devre dışı bırakmayın, samimi olun
dedik, bunların hepsini duymazdan geldiniz.
Bakın, değerli
arkadaşlarım, akil adam olmak için… Bu akil adam listesine bir bakmak lazım.
Biz bu ülkede her 4 kişiden 1’inin oyunu almışız, değil mi? Her 4 kişiden
1’inin oyunu almışız. 63 kişiyi akil adam belirlemişsiniz. Normalde bu 63
kişinin 15-16’sının ortalama olarak CHP’ye oy verme ihtimalinin olması lazım,
böyle bir ihtimal var mı? O 63 kişinin içinde 1 kişinin CHP’ye oy verme
ihtimali var, o da eğer Marmaris’ten, Bodrum’dan, deniz kenarından sandığa
geldiyse. Yani, orada CHP tandanslı bir kişi yok, böyle bir kişi yok. Onlar
kimler? Başbakanın tebliğcileri, çözüm sürecinin bülbülleri yani, gelecekte bir
sorun olduğunda Başbakan bunları bir kalemde silip atacak, “Ben yapmadım,
bunlar yaptı.” diyecek. Bunu dedirtmek için zaten o çözüm bülbülleri,
Başbakanın o tebliğcileri ortalıkta dolaşıyor. Bu 63 kişi…
HASİP KAPLAN
(Şırnak) – Akil insanlar burada yok, hakaret etme hakkınız da yok. Cevap
veremeyecek insanlara burada hakaret edemezsiniz. Ayıp ya!
MUHARREM İNCE
(Devamla) – Bir kişi daha katıldı buna. Artık, Başbakanının tebliğcileri 63
kişi değil, 64 kişi. Bir de, ayda bir Türkiye’yi ziyaret eden bir uzun boylu
dışişleri bakanı var, o da 64’üncü akil insan olarak aramızda değerli
arkadaşlarım.
Sayın
milletvekilleri, bu bir çözüm süreci değildir, bu bir barış süreci değildir.
Keşke böyle olsaydı. Keşke böyle olsaydı buna sevinirdik. Bu bir kariyer
planlamasıdır, bu bir seçim ittifakıdır, tıpkı Oslo görüşmelerinde olduğu gibi.
MALİK ECDER
ÖZDEMİR (Sivas) – Çözülme süreci…
HASİP KAPLAN
(Şırnak) – Sayın Başkan, akil insanlara kürsü hakaret etme yeri değil ama yani,
lütfen. Yani bu, vicdan, insaf sınırlarını aşıyor. 
MUHARREM İNCE
(Devamla) - Nasıl deniyordu Oslo’da? Oslo’da dönen; 15 Haziran 2011’e kadar
taraflar ateşkes yapacaktı, eylem olmayacaktı. Neden 15 Haziran 2011? Çünkü, 15
Haziran 2011’de seçimi üç gün geçmiş olacaktı. 12 Haziran 2011’de seçim vardı,
sizin derdiniz seçimi atlatmaktı. Bugün de önünüzde bir başkanlık sistemi
tartışması var. Recep Tayyip Erdoğan’ın, Sayın Başbakanın Türkiye’nin
geleceğine yönelik bu konuda bir vizyonunun olduğunu düşünmüyorum. Onun vizyonu
kendi koltuk sevdasıyla ilgilidir, onun vizyonu başkanlık sevdasıyla ilgilidir,
tıpkı Oslo görüşmelerinde 12 Haziran 2011 seçimlerini esas aldığı gibi. 
“Bu yürütmenin
işidir, Meclisin işi değildir.” dedi Cemil Çiçek, ne oldu da şimdi çakma bir
komisyon kurmaya çalışıyorsunuz? “Bu çözüm sürecine Türkiye Büyük Millet
Meclisinin dâhil olması için kurulmasını öneriyoruz.” diyor önerge sahibi.
Önerge sahibi, Türkiye Büyük Millet Meclisinin bu sürece dâhil olmasını
öneriyor, Meclis Başkanı diyor ki: “Bu, yasamanın işi değildir.” Başbakan da
böyle söylüyor ama bugün başka bir şey... 
Bu nedir biliyor
musunuz arkadaşlar, bu şudur: “Türkiye Büyük Millet Meclisinin sağlıklı bir
şekilde irtibatını kurmak.” diyor. Kiminle kurmak? Bu, Türkiye Büyük Millet
Meclisi-PKK görüşmesi olacaktır, resmî olarak, bunun adı bu olacaktır. Değerli
arkadaşlarım, burada, Abdullah Öcalan’ın muavini konumuna gelirsiniz. Çözüme
kim karşı gelebilir? Çözüme karşı olduğumuz falan yok ama sizin yolunuzun yol
olmadığı, yolunuzun adını 4 kez değiştirmenizden belli diye düşünüyorum. 
Bakın, neden
böyle biliyor musunuz? Çünkü, sizin bu konuda kafanız karışık. Örnekler
vereceğim, bakın, örnekler vereceğim: 23 Eylül 2003’te Dubai’de anlaşma
yaptınız, daha yeni milletvekiliydik buraya geldiğimizde -Kuzey Irak’a harekât
yapmamak için- 8,5 milyar dolarlık uzun vadeli kredi veya 1,5 milyar dolarlık
hibe kredi karşılığında Kuzey Irak’a harekât yapmama sözü verdiniz.
MALİK ECDER
ÖZDEMİR (Sivas) – At pazarlığı!
MUHARREM İNCE
(Devamla) - Dubai’de bunun garantisini verdiniz. CHP’nin tavrından korkup
Meclise bunu getiremediniz.
15 Eylül 2005:
Terörle ilgili genel görüşme istedik, reddettiniz.
18 Nisan 2006:
Terörle Mücadele Yasası’nın etkin pişmanlığı içeren 6’ncı maddesini değiştirme
girişiminde bulundunuz.
12 Eylül 2006:
Terörle Mücadele Özel Koordinatörü atadınız.
Ekim 2006:
Başbakan, Amerika Birleşik Devletleri’nde “Terörle mücadele konusunda Bush’un
kararlığını gözlerinden okuyorum.” dedi. 
16 Aralık 2007:
AKP’nin trilyonluk zırhlı araç aldığı Büyükanıt, “Sınırlarımız BBG evi gibi.”
dedi.
2 Kasım 2008:
TOKİ, terörle mücadele için yüksek güvenlikli karakol yapacaktı. 
24 Haziran 2010:
Sayın Hayati Yazıcı açıkladı; sınır kaydırmasına gidecektik, terörü çözecektik.
Peki, terör
konusunda, terörle mücadele konusunda kafanız karışık da kimlikler, aidiyet,
milliyet, millet konularında kafanız karışık mı, bir de ona bakalım.
21 Aralık 2002,
Rusya gezisi: Başbakan “Türkiye’de Kürt sorunu yoktur.”
13 Mart 2004:
Kanal D’de “Türkiye’de bir Kürt, bir Laz, Abaza, Çerkez gerçeği vardır.” 
10 Ağustos 2005:
“Her soruna illaki bir ad koymak gerekiyorsa Kürt sorunu… Adına ister ‘kökeni
Kürt vatandaşlarımızın toplumsal talepleri’ deyin, ister ‘Güneydoğu sorunu’
deyin, isterseniz ’Kürt sorunu’ deyin.”
12 Ağustos 2005:
“Kürt sorunu ne olacak?” diye soranlara “Herkesten önce bu benim sorunumdur.” 
15 Ağustos 2005, AKP’nin 4’üncü kuruluş yıl
dönümü: “Etnik unsurlar vardır. Kürt’ü vardır, Laz’ı, Çerkez’i, Gürcü’sü,
Arnavut’u, Boşnak’ı, Türk’ü vardır. Bunlar ülkemizde bir alt kimliktir. Bunun
bir tek üst kimliği vardır, o da Türkiye Cumhuriyeti vatandaşlığıdır.”
6 Aralık 2005,
Yeni Zelanda: “Bizde etnik unsurlar din bağıyla bağlıdır. Türkiye'deki Kürt
kökenli vatandaşların sorunu Türk kökenli vatandaşlarınki kadardır.” Türkiye'de
bir Kürt sorunu olmadığını, bölücülük sorunu olduğunu söylüyor. 
30 Nisan 2011,
Muş: “Apo’yu peygamber ilan edenlerle bizim işimiz olmaz. Bizi aldatanlara,
benim Kürt kardeşlerimi aldatanlara karşı hep beraber olacağız. Onlara
sandıklarda gereken cevabı vereceğiz. Benim için artık bu ülkede Kürt sorunu
bitmiştir. Artık bu ülkede benim Kürt kardeşlerimin sorunu vardır ama Kürt
sorunu yoktur.”
Değerli
arkadaşlarım, bunları ben, tutanaklardan, basını tarayarak, medyayı tarayarak,
Başbakanın kimliklerle ilgili söylediklerini taradım. Eğer bir tanesi diğerini
tutuyorsa… Siz bakın, kendiniz bakın. Bu kadar kafası karışık bir adam,
ideolojik olarak o birikimi yakalayamamış, o tutarlılığa sahip değil, o dik
duruşu sergileyemiyor, konjonktürel olarak bakıyor, Muş’a gidiyor başka
konuşuyor, Rize’ye gidiyor başka konuşuyor, Yeni Zelanda’ya gidiyor başka
konuşuyor.
AHMET YENİ
(Samsun) – Öneriniz var mı? Siz ne diyorsunuz, siz? Var mı bir öneriniz?
Sözünüz var mı, sözünüz?
MUHARREM İNCE
(Devamla) – Yine devam ediyorum. 1994 yılında Refah Partisi İl Başkanıyken
“Anayasa ırkçıdır, Kürt sorunu eyalet sistemiyle çözülebilir.” demiş. Bak bu
konuda kararlı, daha il başkanıyken eyalet sistemini önermiş. 
AYTUN ÇIRAY
(İzmir) Kenan Evren ne söylemiş?
MUHARREM İNCE
(Devamla) – Değerli arkadaşlarım, 3 Eylül 2005’te, Napoli’ye giderken, uçakta
“Kürt olan vatandaşımıza ‘Kürt değilsin, Türk’sün’ dayatması yapmamız
yanlıştır.” demiş. Bu sefer de bunu demiş. 
Kasım 2008:
“Bizim bir üst kimliğimiz var, o da Türkiye Cumhuriyeti vatandaşlığıdır.”
demiş.
Kasım 2008’de,
yine bu sefer: “Eğer siz vatandaşın mağazasının camlarını indirirseniz,
vatandaşın hayatına kastederseniz, vatandaş da kalkıp eğer elinde böyle bir
tedbiri, böyle bir imkânı varsa kendini savunma yoluna gidecektir.” 
Sayın
milletvekilleri, biz sizin burada Darbelerle Mücadele Komisyonunuzu biliyoruz,
biz sizin burada Uludere Komisyonunuzu biliyoruz. Çözüm üretmek gibi bir
derdiniz yok. Zaten oluşacak bu komisyonda 10 AKP’li olacak, 4 CHP’li, 2
MHP’li, 1 BDP’li olacak, ezici bir çoğunluğunuz olacak sizin. Siz bana…
AHMET YENİ
(Samsun) – Üye verecek misiniz?
MUHARREM İNCE
(Devamla) – Size üye vermeyeceğiz tabii ki. Biz size alet olmayız, biz size
payanda olmayız.
Ben size bir soru
soracağım, bir soru. Silivri’deki tutuklu milletvekillerini ne diye orada
tutuyor bu devlet, ne diye tutuyor? Kaçma şüphesi olduğu için tutuyor. Ya, siz,
PKK’lı teröristleri şimdi nasıl sınır dışına kaçıracağınızı tartışıyorsunuz. 
BEDRETTİN
YILDIRIM (Bursa) – Yargı… Yargı…
MUHARREM İNCE
(Devamla) – Yani, milletvekillerini kaçma şüphesi olduğu için orada
tutuyorsunuz, teröristleri ise nasıl kaçıracağınızı düşünüyorsunuz. (CHP
sıralarından alkışlar) 
Sizin iki
listeniz var: Bir, akil adamlar listeniz var, bir de gizli tanıklar listeniz
var. Ama, gelecekte bir de tabii ki sanıklar listesi olacak.
AHMET YENİ
(Samsun) – Öneriniz var mı, öneriniz?
MUHARREM İNCE
(Devamla) – Yani “Başbakana dokunmak ibadettir.” diyen, şehirleri mübarek
sayan, Balyoz’u mübarek sayan bir zihniyetten, salonun adı: “Kanunî Sultan
Süleyman Salonu” konulsun diye önerge veren, teklif getiren bir zihniyetten çok
farklı şeyler beklemiyorum. Ama, şunu bilmenizi istiyorum ki değerli
arkadaşlarım: Bu süreçle ilgili kimsenin bir şey bildiği yok. “Barış süreci”,
“uzlaşma süreci” dediğiniz şey televizyonlara yapılan operasyondan ibarettir.
Şu anda bütün televizyonların, bütün gazetelerin kulağı çekilmiştir. Bütün
televizyonlar, bütün gazeteler talimatı almıştır ve bunun adına da “uzlaşma”
diyorsunuz siz. Şark bülbülleri, AKP’nin bülbülleri de kanal kanal geziyorlar.
Nasıl öyle profesör olmuşlar, öyle hiçbir yetkileri, etkileri olmadan nasıl bir
yandaşlık içerisindeler, televizyonlara baktığınızda bunu görürsünüz. 
AHMET YENİ
(Samsun) – Ayıp! Ayıp!
MUHARREM İNCE
(Devamla) – Biz sizlerin günahına ortak olmayacağız. Sizleri baş başa
bırakıyoruz. Komisyonunuz size hayırlı olsun diyorum, hepinize saygılar
sunuyorum. (CHP sıralarından alkışlar) 
BAŞKAN – Teşekkür
ediyorum.
MALİK ECDER
ÖZDEMİR (Sivas) – Buyurun, beraber çözün.
AHMET YENİ
(Samsun) – Güle, güle!
(Cumhuriyet Halk
Partisi Milletvekilleri Genel Kurul salonunu terk etti)
SIRRI SAKIK (Muş)
– Siz MHP’yle buluşun. Ruh ikizinize benzemek için gidin.
(AK PARTİ ve CHP
sıraları arasında karşılıklı laf atmalar)
BAŞKAN - Önerge
üzerinde Adalet ve Kalkınma Partisi Grubu adına Mahir Ünal, Kahramanmaraş
Milletvekili. (AK PARTİ sıralarından alkışlar) 
AK PARTİ GRUBU
ADINA MAHİR ÜNAL (Kahramanmaraş) – Sayın Başkan, değerli milletvekilleri;
aslında bu rahatsızlığın, bu huzursuzluğun, bu kadar tepkili davranmanın bir
nedeni var. Üç aydan beri, hamdolsun, bu topraklarda kan dökülmüyor,
çocuklarımız ölmüyor. Bundan çok rahatsızlar, bundan dolayı çok huzursuzlar.
Bunu anlamak gerek. (AK PARTİ sıralarından “Bravo” sesleri, alkışlar) Tarihî
bir dönemden geçiyoruz arkadaşlar, Türkiye, yüz yıllık sorunlarını çözerek
önümüzdeki yüz yılın temellerini oluşturacak adımlar atıyor. Bütün bölgemizde
siyasi, ekonomik ve toplumsal derin değişimler yaşanırken Türkiye’nin pasif,
donmuş bir aktör olmasını kimse isteyemez.
AK PARTİ
iktidarıyla başlayan değişim iradesinin, normalleşmemizin hitama erecek şekilde
devam etmesi gerekiyor. Tam da bundan dolayı, milletimiz, on yılı aşkın
zamandır kendisini temsil görevini AK PARTİ’ye veriyor. Lütfen, bakar mısınız,
2013 senesinde neleri tartışmak zorunda kalıyoruz? Hangi sorunları çözmek
zorunda kalıyoruz? Şu sorunlara bir bakın: 2013 senesindeyiz, Anayasa’yla
uğraşıyoruz, milletin değerlerinin ayrımcılığa uğratılmamasıyla uğraşıyoruz,
millet iradesinin vesayet odakları tarafından baskı altına alınmamasıyla uğraşıyoruz,
terör ile uğraşıyoruz, etnik tartışmalarla uğraşıyoruz, her din ve dilden
topluluğun ifade hürriyetinin korunmasıyla uğraşıyoruz.
(Kâtip Üye
Muhammet Rıza Yalçınkaya Başkanlık Divanını terk etti, Kâtip Üye Muhammet Bilal Macit Başkanlık
Divanında yerini aldı)
Tarihimiz
boyunca, en güçlü ve kudretli olduğumuz dönemlerde, biraz önce sıraladığım
başlıkların tamamını sorunsuz bir şekilde yönetecek iradeyi ortaya koymuş bir
milletin çocuklarıyız ama maalesef bugün, bu suni sorunlarla uğraşıp duruyoruz.
Benzer şekilde, 1 trilyon dolarlık bir ekonomik değer üreten hiçbir ülkenin
böylesine sıradan meselelerle meşgul olduğunu gösteremezsiniz. 
Şunu açıkça ifade
etmemiz gerekiyor: Millet bu sorunları aşmıştır, devlet ve siyasetin milletin
gerisinde kaldığı bir durum söz konusudur. AK PARTİ, milletin takvimiyle devlet
ve siyasetin takvimini birbirine uyumlu hâle getirmeye çalışmaktadır. Milletin
frekansını yakalayamayan her siyasi aktör bu süreçte anlamsızlaşacaktır. 
Söyler misiniz,
bu sorunlar nasıl bugünlere taşınmıştır? Diyelim ki 1925’i, 1935’i, 1938 ve
sonrasını konuşmayalım. Hadi, Birinci Dünya Savaşı sonrasının olağanüstü
yılları, İkinci Dünya Savaşı’nın sıkıntılarını gerekçe olarak gösterelim. Peki,
1960 darbesi sonrası değiştirilen Anayasa’mız, 12 Mart 1971 muhtırası, 12 Eylül
1980 darbesi, 82 Anayasası ve 28 Şubat postmodern darbesi ve arkasından gelen
yargı darbeleri, bütün bunlar hangi sorunumuzu çözmüştür? Bir sorunu çözmek
için kullandığımız yöntem sorundan daha büyük hâle gelir çoğu zaman. Bugün, bu
darbelerin oluşturduğu vesayet odakları ile mücadelemiz hâlâ devam ediyor.
Bugün, değişime direnenler Atatürk’ün kurduğu cumhuriyeti savunmuyorlar,
darbelerin kurduğu düzeni ayakta tutmaya çalışıyorlar. (AK PARTİ sıralarından
“Bravo” sesleri, alkışlar)
Buradan açıkça
ifade etmek isterim: Bu sorunların tamamı milletimizin ayağına birer pranga
olarak takılmış sorunlardır. Bizim görevimiz, bu prangalara sarılıp kutsamak
değil, bu prangalardan kurtulmaktır. Hâlihazırda, fiilen de kurtulduğumuz
sorunlardır aslında bunlar. Milletimiz kendi arasında ne Türklük ne Kürtlük ne
mezhepçilik ne ırkçılık ne laiklik ne Müslümanlık sorunu yaşamamaktadır. Sorun
milletin içinde değil, bu prangalara yapışıp kalmış arkaik elitlerden ve
onların statükocu bakış açılarından kaynaklanmaktadır. Biz, AK PARTİ olarak
-toplamda- milletimizin, ufkunu daraltan, milletimizin basiretini küçümseyen bu
başlıklarla meşgul olmasını istemiyoruz; milletimizin, büyüyen ve güçlü Türkiye
vizyonuyla meşgul olmasını istiyoruz; siyasetimizin de, bu Meclisin de bunun
öncülüğünü yapmasını arzuluyoruz.
Şunu açıkça ifade
etmek gerekir: Bugün terör meselesinin bitmemesi için elinden geleni ardına
koymayan dış mihraklar boşa çıkmıştır, yüz yıl sonra AK PARTİ’nin millî duruşu
sayesinde oyun dışı kalmışlardır. Oyun dışı kalan mihrakların bilinçli ya da
bilinçsiz taşeronları da oyun dışı kalacaklardır. AK PARTİ’yi en lümpen ve
seviyesiz bir dille “ihanet”le suçlayanlar bu noktada neye hizmet ettiklerini
bir kez daha gözden geçirmelidirler. 
Türkiye siyasetinde
“Terör ilanihaye var olacaktır.” lobisi bulunmaktadır. Yıllarca, terör sorununu
çözmek yerine “Terörle yaşamayı öğrenmeliyiz.” diyen bir zihniyet terörden
beslendi. Biz diyoruz ki: Eğer bir ihanet aranacaksa tam da bu lobide
aranmalıdır. Milletin ve ülkemizin öz güvenine açıkça savaş ilan etmiş olan bu
lobi, Türkiye açısından küçülme lobisidir. Bu lobinin en az alakası olan şeyse
Türklüğün kendisidir. Türklük, yüzyıllarca büyümenin, kucaklamanın, barışın,
tarihsel ittifakların ve genişlemenin kurucu ismi olmuştur. Bugün ise bu
küçülme lobisinin elinde Türklük, maalesef, küçülmenin, bölünmenin, sıkışmanın,
yalnızlığın ve ırkçılığın ideolojisi yapılmak istenmektedir. Türkler tarihleri
boyunca birçok cendereden geçtiler. Bu millet tarihi boyunca birçok farklı
devlet kurdu ama bu millet tarihi boyunca bir kez bile kabile devleti kurmadı,
bunu aklının ucundan bile geçirmedi. (AK PARTİ sıralarından alkışlar) Çünkü bu
millet, bir kabile devletine sığmayacak kadar tarihi derin, vizyonu geniştir.
Rusya’dan Romanya’ya, Polonya’dan Yemen’e, Filistin’den Macaristan’a 30’un
üstünde ülkede şehitliği olan bu milletin en son olacağı şey bir kabile devleti
veya milleti olmaktır.
Orta Doğu ve
Mezopotamya’da tarihî bir dönemden geçiyoruz. Yüz yıl önce kaderi Batılı
müdahale ile şekillenen bölgemiz yeni bir doğum sancısı çekmektedir. Türkiye
haricinde hiçbir aktörün kurucu bir irade ortaya koyacak ne vizyonu vardır ne
de gücü. Bugün içinden geçtiğimiz çözüm ve barış süreci neticesinde Türkiye’nin
ortaya koyduğu iradeye tıpkı milletimiz gibi bölge halkları da canıgönülden
destek vermektedirler. Ümit ederiz ki muhalefetimiz de bölgemizde yaşanan
değişimi daha doğru okur; aksi takdirde, dün bölgede yaşanan değişimle statüko
safında kalan Batılı aktörler ve onların bölgedeki uzantıları gibi, halkların
değişim ifadesinin karşısında ayakta duramazlar. Böyle bir durumda tarih dışı
kalacaklarını şimdiden hatırlatmak isteriz. Onun için bu uyarıyı bir borç
biliriz. 
Yıllar sonra bu
Meclis çatısı altında yapılan tartışmalara akademisyenler, entelektüeller,
gazeteciler ve tarihçiler baktığında şöyle bir manzara görecekler: Bir tarafta
Türkiye’nin büyümesi perspektifini cansiparane savunanlar, diğer tarafta ise bu
basit hakikati idrak etmekte zorlananlar; bir tarafta bedelini bütün ülkenin ödediği
sorunları çözmeye gayret edenler, diğer tarafta sorumluluktan kaçanlar ve biz,
bugün onlara elimizi uzatırken işte, “Bu tarihi fırsatı birlikte
değerlendirelim, bu çabayı birlikte verelim.” dedik ama maalesef bunu yerine
getirmediler. 
BÜNYAMİN ÖZBEK
(Bayburt) – Başkanım, böyle daha rahat.
DEMİR ÇELİK (Muş)
– Bence de daha rahat.
MAHİR ÜNAL
(Devamla) - Biz her birimiz şunu çok iyi biliyoruz çünkü her birimiz buna
şahitlik ettik: Yirmi dokuz yılda çoğu genç olmak üzere 40 binden fazla
insanımızı kaybettik. Yirmi dokuz, yılda bir hesaplamaya göre, 300 milyar
liralık kaynağımızı yitirdik. Her boyutuyla ama çok büyük acılar yaşadık. 20
yaşında, umutları olan, hayalleri olan, sevdaları olan gencecik fidanlarımızı,
gencecik şehitlerimizi toprağa verdik. Türkiye’nin her yerinde nice anne,
üzerine tir tir titrediği evlatlarını zamansız olarak kaybetmenin acısını
yaşadı. Nice baba, aslan gibi evladının cansız bedeni önünde yutkundu,
gözyaşlarını kalbine akıttı. Nice bebek, nice çocuk, ne olduğunu anlayamadan olan
bitene anlam veremeden, o masum gözlerle, o soran ve sorgulayan gözlerle
babasının tabutunun arkasından bakakaldı. Nice eş, nice nişanlı, nice sözlü,
nice yavuklu, sevgilisini yitirmenin acısını, burukluğunu yaşadı. Beşikte
bebekler katledildi, sokak ortasında hamile kadınlar vuruldu, çarşılarda,
pazarlarda çocuklarının gözleri önünde nice anneler, nice babalar yok oldu. 
Tam yirmi
dokuz yıl boyunca her gün ama her gün
terör konuşuldu. Yirmi dokuz yıl boyunca bayramlarımızı bayram gibi
yaşayamadık. Yirmi dokuz yıl boyunca yataklarımızdan huzurukalp ile kalkamadık.
Yirmi dokuz yıl boyunca radyo haberlerini, televizyon haberlerini kaygısızca
dinleyemedik, izleyemedik. Türkiye’nin her karışında terör konuşuldu.
Türkiye’nin her kahvehanesinde her sohbet, her muhabbet terör haberleriyle
âdeta bıçak gibi kesildi. Halk siyasetten çözüm bekledi, hükûmetlerden çözüm
bekledi. Sorunu çözemeyen hükûmetler gittiler, yerlerine gelenler çözüm
üretemediler. Çözmek için adım atan hükûmetler yalnız bırakıldı. Çözemeyen hükûmetler
muhalefet tarafından köşeye sıkıştırıldı. Açıkçası, topluma tam anlamıyla
karamsarlık, tam anlamıyla umutsuzluk, tam anlamıyla olumsuzluk hâkim oldu.
Doğu, güneydoğuda
halkımız, güvenlik güçleriyle terör arasında sıkışırken diğer bölgelerde halkımız
çözümsüzlükle karamsarlık arasında sıkıştı kaldı. 
Dikkatinizi
çekiyorum, 1984 yılında doğanlar bugün 29 yaşındalar. Bir ömür terörle geçti.
Bir nesil terörle, terörün tehdidiyle büyüdü. 
Sayın Başkan,
değerli milletvekilleri; şunu hepimiz biliyoruz ki Türkiye genelinde herkes, 76
milyonun tamamı bu meselenin artık çözülmesini istiyor. Hiç kimse nutuklar
dinlemek istemiyor. Hiç kimse bu meselenin kişiselleştirilmesi, “dedi-dedin”
kavgası, “yaptın-yapmadın” kavgası duymak istemiyor artık. Hiç kimse bahaneler
duymak istemiyor. Milletimiz artık sonuç istiyor, artık nihayet istiyor, artık
bu kanın, bu gözyaşının, bu ağıtların dinmesini istiyor. 
Şunu, burada,
altını çizerek ifade etmek durumundayım: Öyle bir aşamaya geldik ki terörün son
bulması dışında, somut bir netice dışında her şey ama her şey teferruattır.
Elbette ki Anayasa’nın ve yasaların dışına çıkılamaz. Elbette ki meşruiyet
çizgisi aşılamaz. Elbette ki şehitlerimizin ruhunu incitecek, şehit ailelerini
rencide edecek adımlar atılamaz. Ancak, anayasal, yasal, meşru dairede
yapılabilecek olan her şey yapılmalı, bu mesele artık kalıcı olarak çözüme
kavuşturulmalıdır. Şundan kimsenin kuşkusu olmasın: Bu millet tarih boyunca
olduğu gibi bugün de, yarın da topraklarını onurla, gururla, şerefle savunacaktır.
Ancak, aynı topraklar üzerinde yaşayan ve aynı kıbleye dönen insanların
hayatlarını kaybettiği bir süreç, katlanabileceğimiz, tahammül edebileceğimiz,
ilelebet devam ettirebileceğimiz bir süreç değildir. 
AK PARTİ olarak,
partimizi kurduğumuz andan itibaren, bu meselenin salt güvenlik tedbirleriyle
çözülemeyeceğini güçlü şekilde savunduk. Nitekim, partimiz, 2002 sonundan itibaren güvenlik noktasında
son derece kararlı bir tutum izlerken, meselenin sosyal, siyasal, kültürel,
ekonomik, diplomatik boyutunu da ihmal etmedik. Geldiğimiz noktada, terörün
istismar alanı çok ciddi anlamda daralmıştır. Terörün elindeki bahaneler,
terörün gençler başta olmak üzere halkı kandırmaya yönelik gerekçeleri ortadan
kalkmıştır. 
Terörün
Türkiye’nin kalkınmasının, özellikle de doğu ve güneydoğunun kalkınmasının
önündeki en büyük engel olduğu artık net olarak ortaya çıkmıştır. Bütün
bunlardan daha önemlisi, silahın bir hak elde etme yöntemi olmadığı, silahın
acıdan, kandan, gözyaşından başka hiçbir şey getirmediği, şiddetin hiçbir
konuda araç olamayacağı artık herkes tarafından anlaşılmıştır. Nitekim, son
başlattığımız süreç 76 milyonun tamamında umut doğurmuş, 76 milyonun tamamı
tarafından heyecanla karşılanmıştır. 
Sayın Başkan,
değerli milletvekilleri; ortada bir sorun var, bu sorunu artık ortadan
kaldırmak zorundayız. Türkiye’nin paçalarına takılmış, Türkiye’yi aşağı doğru
çeken, Türkiye’nin sıçramasını, ilerlemesini, uçmasını engelleyen bu sorunu
devreden çıkarmalıyız. Bu sorun herkesin elini altına koyarak, herkesin güç birliği,
gönül birliği yaparak hep birlikte bu taşı kaldırmasıyla kalkacak bir sorundur.
Kan akarken, gözyaşı sel olup akarken, feryat figan ayyuka çıkarken, ağıtlar
göğü bile inletirken kenarda durup “Nasıl kaldıracaksınız? Kaldıramazsınız.”
demek, “Kaldırdıktan sonra ne olacak?” demek teferruata takılıp kalmaktır.
Hakikat nerede kaybolur? Hakikat teferruatlarda kaybolur. 
Biz bugün gün
boyu neyi konuştuk? Teferruatları konuştuk. Hakikati, o acıyı, o kanı, o
gözyaşını, bir evladımızın bile kanının akmasının nasıl bir acı olduğunu, bir
insanın ölümünün âlemin ölümü olduğunu konuşmadık. Bugün teferruatı konuştuk.
Neden? Hakikatleri teferruatta kaybetmek isteyenler, bu böyle olsun istediği
için. O yüzden ısrarla teferruatı konuşmayacağız, ısrarla hakikati konuşacağız.
Hakikat nedir? Kanın dinmesidir. Hakikat nedir? Anaların ağlamaması,
gözyaşlarının dökülmemesidir. Eğer Türkiye bir kez topyekûn çözüm iradesini
ortaya koyarsa -ki bugün koymuştur- o sorun mutlaka ve mutlaka ortadan
kalkacaktır. 
Bu sürece ilişkin
bugün buradan milletimize bir mesaj verelim; bugün buradan acılı annelere bir
mesaj verelim; bugün buradan kulağı telefonda, gözü yollarda annelere bir mesaj
verelim; bugün gençlerin, çocukların, anne babaların, eşlerin umudu olalım;
bugün öyle bir birliktelik sergileyelim ki tarihin akışını değiştirelim dedik
ama bu birlikteliğe maalesef katılmak istemediler. 
Tarih, emin
olunuz ki bugünü asla unutmayacaktır. Tarih bugünü ya kardeşliğimizin dönüm
noktası ya da talihsizlik olarak anacaktır. Bugünün kardeşlik tarihimize dönüm
noktası olarak geçmesini temin edelim.
Teşekkür ediyor,
hepinize saygılarımı sunuyorum. (AK PARTİ sıralarından alkışlar) 
BAŞKAN – Önerge
üzerinde şahsı adına söz isteyen Ramazan Can, Kırıkkale Milletvekili. (AK PARTİ
sıralarından alkışlar) 
RAMAZAN CAN
(Kırıkkale) – Sayın Başkan, değerli milletvekilleri; hepinizi saygıyla
selamlıyorum.
Sayın Sezgin
Tanrıkulu burada yok. Aslında bugün yeterince sıkıntıya girdi, fazla da
sıkıntıya sokmak istemiyorum ancak tarihe not düşmesi açısından, 12 Ekim 2011
tarihli Sayın Tanrıkulu’nun bir konuşması var, burada onu…
BAŞKAN – Sayın
Can, lütfen, burada olmayan sayın milletvekiliyle ilgili konuşmayalım. Konuyu
izah edin, lütfen.
SIRRI SAKIK (Muş)
– Sayın Başkan, akil insanlar burada mıydı? Saatlerce hakaret etti iki grup
onlara, sesimiz çıkmadı.
RAMAZAN CAN
(Devamla) – “Yirmi yedi yıldır bu ülkede insanlar ölmektedir. Bu yirmi yedi
yılın dokuz yılında bu Hükûmet iktidardadır. 8 başbakan değişmiş, 5
cumhurbaşkanı değişmiş, 9 Genelkurmay Başkanı değişmiş…
SIRRI SAKIK (Muş)
– Sezgin hak etti, Sezgin Tanrı kulu olmaktan çıktı bugün! 
RAMAZAN CAN
(Devamla) – …16 hükûmet, 23 İçişleri Bakanı değişmiş ama bu sorun bitmemiştir.
Güvenlik eksenli politikalarla da bu sorun çözülememiştir. Yani Türkiye'nin
Kürt meselesi çözülememiştir.
O nedenle, biz bu
sorunu günlük siyasi tartışmaların dışına çıkartalım, bu sorunu bir siyasi
yarışma hâline getirmeyelim, ortak dil yaratalım ve ortak bir komisyon kuralım.
Bu Meclisin çatısı altında kutuplaşmaya son vererek, bu sorunun çözümü
konusunda cesaretli adımlar atalım. Toplumun bizden beklediği budur, toplumun
bizden beklediği daha fazla cesarettir, daha fazla sağduyudur. Bunu birlikte
becerebiliriz.” diye sesleniyor. 
Tabii, Sayın
Tanrıkulu bugün de vermiş olduğu önergede birleştirme talebinden sonra Genel
Kurulu da terk etti; Cumhuriyet Halk Partisi, maalesef, Sayın Tanrukulu’nun
önergesine de sahip çıkamadı. 
Sayın Başkan,
değerli milletvekilleri; terörün varlığı üzerine, çatışma kültürü üzerine inşa
edilmiş bir anlayış artık miadını doldurmuştur. Vur de, vuralım, öl de,
ölelim.” diyerek, bu sloganlar karşısında “Bunun da zamanı gelecek.” diyerek
kan üzerinden, çatışma üzerinden, gençlerin hayatı üzerinden istismar üretmek
artık son bulacaktır. Herkes ama herkes gönlünü ferah tutsun. Çatışma
kültüründen beslenen siyasi partilerin yaydığı korkulara hiç kimse kanmasın.
Öyle bir Türkiye yükseliyor ki bu Türkiye’de inşallah acılar bitecek, bu
Türkiye’de gözyaşları dinecektir. Öyle bir Türkiye yükseliyor ki bu Türkiye’nin
ayağında artık terör prangası olmayacak. Öyle bir Türkiye yükseliyor ki bu
Türkiye 76 milyonun daha güçlü bir şekilde bir olduğu, beraber olduğu, kardeş
olduğu, çalıştığı, ürettiği, büyüdükçe büyüdüğü bir Türkiye olacak. Bütün
planlara, bütün senaryolara, bütün tezgâhlara rağmen birbirine sıkı sıkıya ama
sımsıkı kenetlenmiş bir Türkiye geliyor. 
Sayın Başkan,
değerli milletvekilleri; milletimiz bize bu ülkeyi, bu vatanı, bu devleti en
iyi şekilde yönetme görevi verdi. İnsanlarımız arasındaki ayrılığı, eşitsizliği
kaldırmak, adaleti ve kalkınmayı tesis etme görevi de verdi. Aynı zamanda yedi
coğrafi bölgede bölgesel milliyetçiliği değil, eşitliği, adaleti tesis etme
görevi de verdi. Bugüne kadar hükûmetlerimiz bu görevleri bihakkın yerine
getirdiği için milletimizin desteği giderek artmıştır. Devleti elitlerin, bir
avuç seçkin, marjinal birtakım güçlerin eline, hamdolsun, kifayetsiz
muhterislerin tasallutuna asla terk etmedik, etmeyeceğiz ve onların elinden
kurtardık, kurtarıyoruz. Devleti milletten kopartıp kendi tekellerine almak
isteyenlere, gönüllerindeki vesayetli sistemi hortlatmak isteyenlere asla geçit
vermeyeceğiz. Milletin seçim sandığında alamadıkları yetkiyi sokakları terörize
ederek gasbetmek isteyenler, karanlık güçlerle, odaklarla iş birliği yapanlar
bugüne kadar hüsrana uğramıştır, bundan sonra da hüsrana uğrayacaktır.
Sayın Başkan,
değerli milletvekilleri; bizim amacımız terörü bitirerek hiçbir güvenlik
görevlisinin, hiçbir evladımızın burnunun dahi kanamayacağı bir barış ve huzur
ortamı tesis etmektir. Kardeşlik iklimini tesis etmek sadece bizim çalışmamızla
ve gücümüzle olacak şey değildir. Ortak bir anlayış, dolayısıyla, tüm
muhalefetiyle, sivil toplum örgütleriyle terörün çözümünde iktidara yardım
etmekle olacaktır. 
Peki, bu manada
ana muhalefet ne diyor? “Gelin bu işi Mecliste çözelim.” diyorlar. Peki, şu an
Meclisteler mi? Yoklar. Bağımsız mahkemelere yönelik işgalden ibaret, maalesef,
o önerilerini de dün gerçekleştirdiler. Bunların terörü çözmeye yönelik
önerileri olsa olsa yeniden terör icat etmektir. Biz ise Türkiye’yi
demokraside, özgürlüklerde, refahta bölgenin en iyisi, dünyanın sayılı
ülkelerden biri hâline getirmek, vatandaşları arasında adaletli davranan,
farklılıkları zenginlik sayan, milletine saygılı davranan, hukukun üstünlüğünü
prensip edinen bir ülke hâline getirmek istiyoruz. AK PARTİ bu nedenle 2
kişiden 1 kişinin oyunu almıştır ve üç dönemdir de iktidardadır. 
Türk, kültürüyle
elbette varlığını sürdürecek, Kürt, kendi kültürüyle elbette ki varlığını
sürdürecek. Arap, Çerkez, Gürcü, Boşnak ama hepsi bütün kültürlerini idame
ettirecek, saygın bir millet olarak hepsi tek bir millet olarak, tek bir
çatının altında, tek bir bayrağın altında kardeşçe yaşayacaktır. 
Sabah akşam
hakaret ederek, öfke nöbetlerinde kendini kaybederek, kardeşliği değil öfkeyi,
nefreti büyüterek milliyetçi olunmaz, millete hizmet ederek milliyetçi olunur.
(AK PARTİ sıralarından alkışlar)
İşte şimdi de
milliyetçiliğin gereği olarak bu ülkede kardeşliği tesis etmenin, kardeşliği
büyütmenin mücadelesini veriyoruz. MHP, maalesef çözümle ilgili hakaret etmek
dışında, oyuncağı elinden alınmış çocuk edasıyla bağırmaktan başka, kırmaktan,
vurmaktan, ölmekten başka bir şey yapmadı, yapamadı. 
Sayın Başkan,
değerli milletvekilleri; netice olarak onlar sabote etmeye çalışsın, onlar
bozmaya çalışsın, yıkmaya çalışsın, imha etmeye çalışsın, bizler, AK PARTİ
olarak yapmaya, inşa etmeye, kanı ve gözyaşını durdurmaya çalışacağız. Analar
ağlamasın, gözyaşları akmasın.
Kardeşlik
ikliminde buluşmak üzere hepinizi saygı ve muhabbetle selamlıyorum. (AK PARTİ
sıralarından “Bravo” sesleri, alkışlar)
BAŞKAN – Evet.
Önerge üzerinde
şahsı adına söz isteyen Cengiz Yavilioğlu, Erzurum Milletvekili. (AK PARTİ
sıralarından alkışlar)
CENGİZ YAVİLİOĞLU
(Erzurum) – Sayın Başkan, değerli milletvekilleri; önerge sahibi olarak söz
almış bulunmaktayım. Öncelikle hepinizi saygıyla selamlıyorum.
Konuşmamı, anası
Kürt, babası Türk olan on binlerce aileden birisi olarak yapıyorum. 
Türk ve Kürt
halkının Anadolu’da İslam ruhu, saygı ve hoşgörü temelinde bir arada kardeşçe
yaşamasının bir sonucudur benim ailem. Dolayısıyla hem Kürt’ü çok iyi bilirim
hem de Türk’ü. 
Bildiğiniz gibi
1933 yılında birçok olay oldu, bir köyde de 33 kişi şehit edilmişti. Bu köy
Erzurum’un Çat kazasının Yavi köyü. O köy benim köyüm. Akrabalarım ölmüştü o
köyde, şehit edilmişti. 
Bu iş benim için
ayrı bir anlam ifade ediyor tabii. Aynı sene, köyümdeki olaylara benzer olaylar
Sivas’ta ve Başbağlar’da da yaşandı. Uğur Mumcu öldü, Eşref Bitlis ve
Bingöl-Elâzığ kara yolunda 33 er şehit edildi. Yaşanan birçok olay sonrasında
terör sorunu içinden çıkılmaz bir hâl aldı. Özel Kuvvetler Komutanlığı devreye
sokuldu, doğu ve güneydoğu illerinde olağanüstü hâl ilan edildi, koruculuk
sistemi geliştirildi yani değerli arkadaşlar, siyasi çözüm devre dışı bırakıldı,
demokrasi, insan hak ve özgürlükleri rafa kaldırıldı, faili meçhuller devam
etti, çözüm tamamen güvenlikçi anlayışa teslim edildi, vesayet güçlendi.
Zamanın Başbakanı Tansu Çiller’in “Sorun sivil iradeyle çözülecek.” demesinin
hemen akabinde Diyarbakır Jandarma Bölge Komutanı Tuğgeneral Bahtiyar Aydın
Diyarbakır Lice Asayiş Bölük Komutanlığı önünde ilginç ve karanlık bir şekilde,
alçakça şehit edildi. Bu olaydan sonra, terör sorununu daha da derinleştiren,
Bolu-Düzce-Sapanca üçgeninde Kürt iş adamları infaz edildi. Kürt
milletvekillerinin 1994’te Meclisten çıkarılmasıyla sorun tamamen siyasetin
kontrolünden çıkmış oldu. Gerçekte 28 Şubat da bu olaylar üzerine oturdu. 
Değerli
arkadaşlar, 1960 sonrası siyasal tarihimize baktığımızda, aslında sorunun salt
terör sorunu olarak açıklanamayacağını bize söyler. Sorun, aynı zamanda,
derinlemesine bir sivil iktidar ve aynı zamanda vesayetçi iktidar sorunudur.
Akıl ve vicdanın gereğinin, önce toplumsal kaderimizle doğrudan ilgili bu
sorunu ortaya çıkaran iklimi kavramak, sonra da onu çözüme müsait hâle getirmek
olduğu kanaatindeyim. 
On yıllardır
vesayetçi bir anlayış sürekli iktidarda olmuştur. Darbeci akıl, oluşturduğu
anayasa, yasalarla, devlet içerisinde oluşturulan MGK, Cumhuriyet Senatosu,
Anayasa Mahkemesi gibi yapılarla vesayetçi iktidarlar sürekli iktidarda kaldı
ve biz bu zaman içerisinde Kürt’üyle, Türk’üyle, Arap’ıyla geniş halk kitleleri
olarak gerçek manada özgürleşemedik. Bize hep haddimiz bildirildi, biz her
zaman terbiye edildik. Bazen milliyetçiler, bazen solcular, bazen de
muhafazakârlara Türk-Kürt ayrımı yapmadan hadleri bildirildi, işkenceler
yapıldı, hapislere tıkıldı fakat yeter artık arkadaşlar. 
28 Şubatın
maliyeti yaklaşık 290 milyar dolar, terörün maliyeti de bir o kadar. Fakat
bunun da ötesinde toplumsal ve demokratik kayıplar daha da büyük, her şeyden
önemlisi sivil algımız yok edildi. Benim kaybettiğim ortada da peki kimler
kazandı? Peki, böyle devam ederse kimler kazanmaya devam edecek? 
Değerli dostlar,
hafta sonu gittiğim güneydoğuda kardeşimizin dediği gibi: “Biz insanız herkes
gibi, başka söze gerek yok.” Büyük söz varken bilmeden büyük laf etti.
Biliyoruz ki önce söz, selam, barış ile başlar insanlık tarihi ve sözü yaşatmak
isteyenlerle kısmak, boğmak ve susturmak isteyenler arasında bir mücadele
alanıdır dünya. Sözü yaşatmak için kardeşi Kabil’in kendisini öldürmesine elini
bile kaldırmaksızın sessizce boyun eğer Habil. Sözün evrensel bir değer olarak
kutsanması için ateşe atılmayı göze alır İbrahim. Söze bir şans tanınması için
kendinden başka kimseye söz söyleme hakkı tanımayan Firavun’a isyan ederek
özgürlük, hukuk ve barışa dayalı evrensel yeni bir söz söyler adını “selam
ülkesi” “Jerusalem” koyduğu topraklarda Musa.
O barış ülkesinde
kardeşliğe adanmış mezmurlar ve ilahiler söyler Davud. 
Sözün insanlığı
aydınlatan tek ışık ve tek gerçek olduğunu ve gerçeğin de tüm insanlar arasında
adalet, merhamet ve sadakat ilkelerine dayalı evrensel göklerin kardeşlik ve
huzur egemenliği olduğunu kendi ölümü pahasına yaşatmak ister İsa.
Adı barış, adı
selam olan bir din ile sözü hayata uyarlamak için kendisini öldürmeye gelen
düşmanlarına bile barış elini uzatarak kardeşlik üzerine sözleşmeler yapan
Darülselam, barış, Medine yurdunda Hazreti Muhammed.
Tüm bu kadim
medeniyetlerin ortak kavgası, ilk önce, var olan ezelî sözü yani selamı yani
barışı ebedî sözleşmeye yani kardeşliğe dönüştürmektir.
Bu toprakların
çocuğu Yunus Emre’nin dediği gibi, “Dört kitabın manası bellidir bir tek
elifte.” Kimi alaf kimi alfa kimi alge kimi eye kimi a dese de, tüm konuşmaya
insanlar bir tek elif ile, barış diye başlarlar.
Beri gel, daha
beri gel,
Bu yol vuruculuk
nereye böyle?
Bu hırgür, bu
çatışma nereye dek?
Sen bensin işte,
ben senim işte.

Ne diye
aydınlıktan kaçar aydınlık?
Topumuz bir tek
olgun kişiyiz.
Ne diye böyle şaşı olmuşuz?

Sağ soluna yan
bakar, ne diye?
İkisi de senin
elin, topumuz bir tek inciyiz.
Başımız da tek,
aklımız da tek.
Dünyada nice
diller var ama hepsinde anlam bir.
Sen kapları,
testileri hele bir kır, 
Sular nasıl bir
yol tutar gider.
Hele birliğe
ulaş, hırgürü, çatışmayı bırak,
Can nasıl koşar,
bunları canlara iletir.” der Hazreti Mevlânâ. 
Değerli dostlar,
unutmayalım ki çatışmayı konuşmak kolaydır. Oysa çözümü sağlamak zordur. Tarih
hiçbir topluma huzur ve kardeşlik vermez, onu elde etmek ve kazanmak için
sadece fırsatlar verir. Bugün bu fırsatı, tarih bu Meclise ve bizlere
vermiştir. Bin yıldır sözlerimizle dile getirdiğimiz kardeşlik söylemlerimiz,
“Et ve tırnak gibiyiz.” sözlerimiz test ediliyor. Her erdemin, her çözümün bir
bedeli vardır ve bugün o erdem yani halkımıza ettiğimiz yeminlerimizde de
söylediğimiz huzur bizim ellerimiz arasındadır. Güvenlik uğruna huzurdan
vazgeçenler ne güven içinde ne de özgürlük içinde yaşayabilirler. Gelin bu
tarihî fırsatı bu toprakların ortak değer ve birikimleriyle hep birlikte inşa
edelim.
Sizleri çok iyi
anlayan bir kardeşiniz olarak konuşuyorum çünkü hepimiz bir şekilde
çatışmaların çocuklarıyız ve insan bilmediği şeyden korkar. Babalarımız sağ-sol
kavgalarıyla uğraştılar, silah sesleri arasında kardeşliğin sesini duymadılar
bile. Bizler başka kavgaların içinde doğduk. Korkularınızı bu yüzden çok iyi
anlıyorum. Hepimiz korkuyoruz çünkü onu bilmiyor, tanımıyoruz ama bırakalım
çocuklarımız tanısın, tatsınlar huzuru. Gelin gelecek seçimler için değil,
gelecek nesiller için kaygıda ve sulhta birlik olalım. 
Unutmayalım ki
bir ülkede herkes özgür olmadıkça hiç kimse özgür yaşayamaz, herkes umutlu
olmadıkça hiç kimse umutlu yaşayamaz, herkes eşit olmadıkça hiç kimse huzurlu
uyuyamaz, herkes selam içinde olmadıkça hiç kimse güven içinde olamaz. Değerli
dostlar, gelin huzur yerine çatışmanın, “Ya bendensin ya da düşmanımsın.”
monoloğunun dayatılmasından, bizciliğin, ötekine tahammülsüzlüğün, güce
tapınmanın gereği olarak doğruyu sadece kendisinin temsil ettiği inancından,
öteki veya alternatif kültür algılamalarının hain, kötü ve düşman olduğu
düşüncesinden beslenen mahallelerimizi terk edelim çünkü her bir mahalle önce
kendi içinde mahalle bütünlüğünü sağlamak, sonra da diğer mahallelere karşı
meydan okumak için kendi içinde yekpare bir yapı yaratmak zorunda kalmıştır.
Gelin ilk başta var olduğu gibi son sözümüz de selam olsun. 
Hepinizi saygıyla
selamlıyorum. (AK PARTİ ve BDP sıralarından alkışlar)
BAŞKAN – Teşekkür
ediyorum.
Önerge üzerinde
şahsı adına söz isteyen Demir Çelik, Muş Milletvekili. (BDP sıralarından
alkışlar)
DEMİR ÇELİK (Muş)
– Sayın Başkan, çok saygıdeğer milletvekilleri; öncelikle bu tarihî anı
yaşadığımız bu anın saygınlığı çerçevesinde hepinizi saygı ve sevgiyle
selamladığımı ifade etmek istiyorum. 
Yaşadığımız
bizatihi tarihin kendisidir. Tarihin binlerce yıllık birikiminin özgürlüğe,
adalete, eşitliğe aktığı ana tanıklık etmektir, şahitlik etmektir, el
vermektir, omuz vermektir. Bunu bize yaşattığınız ve bu birlikteliği
sağladığınız için, emeği geçen, katkısı olan tüm şahsiyetleri, kişilikleri
şahsım ve partim adına saygıyla bir kez daha selamladığımı ifade etmek isterim.
Binlerce yıldır
bu topraklarda, Mezopotamya, Anadolu’nun kadim coğrafyasında, kadim
medeniyetlerin yaşam bulduğu bu alanlarda tarihin binlerce yıllık
birikimlerinin sökülüp atılamayacağı gerçeğiyle bizi yüzleştirdikleri için
vicdanen borçlu olduğumuz bu ana tanıklık etme fırsatını verenleri saygıyla
andığımı ifade etmek istiyorum.
Evet, dünya
değişiyor, değişen dünyanın yeni dinamiklerini, açığa çıkardıkları yeni zihnî
algıyı doğru okumak, bilince çıkarmak, ona dair görev ve sorumlulukları yerine
getirmek bizatihi halkın meclisi olan, özgürlüklerin, adaletin ve eşitliğin
tecellisi, mekânı olan bu Meclisin görevi olmalıydı ama bugüne kadar bu Meclis
savaşa karar verdi, bu Meclis sınır ötesi operasyonlarla ölme-öldürme kararının
altına imza attı. İlk kez yaşama ve yaşatma üzerine, ilk kez barış ve özgürlük
adına bir kararlaşmanın arifesindeyken, çözümsüzlükte ısrar edenlerin kaçışına
da tanıklık eden bir sahneyle karşı karşıyayız. (BDP sıralarından alkışlar)
Varsın, çözümsüzlük ısrarında bulunanlar bu kaçışa devam etsinler ama söz
konusu olan insanın adalet, eşitlik ve özgürlük özlemini gerçek kılmaksa biz
“Görevimize devam.” diyoruz. Bu yönüyle de ulus üniter devletlerin yüz
yıllardır insanlığa reva gördüğü tekçi, katı merkeziyetçi devletlerin artık
topluma gerçek manada özgürlük getirmediği gerçeği gün gibi açıktır, aşikârdır.
Bu gerçeği görmemek kör göze işaret etmektir. Değişen dünyanın açığa çıkardığı
bu dinamik dünyayı değiştirdiği gibi Orta Doğu’yu, Orta Doğu’yla birlikte
Türkiye’yi ve Türkiyeli biz halkları değiştiriyor. Değişime direnmek tarihe
direnmektir, değişime direnmek tarihi gerisine evirmeye çalışmaktır, bu da
mümkün değil. Tarih kendi doğası gereği, kendi iç işleyişi gereği hep ileriye,
hep doğruya, hep güzele, hep iyiye doğru akmak durumundadır. Önüne set çekmek,
barikat kurmak tarihin tüm zalimlerinin arzusu olmuşsa da bunlar aşılmıştır,
mazlum ve mağdur olanın, haklı ve meşru talep sahibi olanın da mücadelesi
sayesinde aşılmıştır. Bugün de olup biten budur. 
Bu yönüyle, ulus
üniter devletlerin devletle, ulus üniter devletlerin kimlikle, ulus üniter
devletlerin kültürle olan çatışması ve çelişkisi yerine, tarihin binlerce
yıllık birikimi olan bu değerlerle çok kimlikli, çok kültürlü toplum
paradigması çerçevesinde yeniden hayat bulan, tüm farklılıkların barış
içerisinde bir arada yaşadıkları toplum zihniyetiyle yeni bir yol, yeni bir
aşama, yeni bir tarihî anı yaşıyoruz. Bu tarihî an, Mezopotamya, Anadolu
halklarının demokratik ortak vatanda, demokratik ulus paradigması ve
zihniyetiyle soruna yaklaşmak, çözüm ısrarında bulunmaktan geçiyor. Yakın
zamana kadar ulus milliyetçiliğine, tek tipçi, katı merkeziyetçi devlet
zihniyetine dayanarak ötekileştirilip soykırıma, asimilasyona, inkâra ve imhaya
tabi tutulan kimlikler ortadan kaldırılmadı. Toplum gerçekliği olarak bugün
meşru ve demokratik talepleriyle “Biz varız.” diyorsa, bu Meclise düşen,
varlığını bir kez daha bize kanıtlayan, gösteren bu kimliklere, kültürlere ve
inançlara, özgürce yaşayabilecekleri fırsatları, olanakları sağlamaktır. Meclis
bunun için vardır. Düne kadar bu görevini ve misyonunu yüklenemeyen Meclis,
hepimizin öz eleştirel konuda yaklaşacağımız bir nitelik arz ediyorsa da, bugün
ilk kez özgürlüğe ve barışa var olan bağlılığı ve vurgusuyla da arkasında
durmamız gereken bir halk iradesi olarak bizim her şekliyle katkı vermemiz, güç
vermemiz gereken bir durumdur da.
Sayın Başkan,
değerli milletvekilleri; sorunu sadece ve tek başına terör olarak algılamaya
başladığımızda bu sorunun ruhuna, bu sorunun bugünkü parametrelerinin tersine
bir noktayla bizi karşı karşıya bıraktırmış oluruz ki, yeni bir can, yeni bir
mal, yeni bir tarih kaybıyla bizi karşı karşıya bıraktırır. Söz konusu olan,
bir halkın doğuştan hak kazandığı hakların yasal, anayasal güvenceye tabi
tutulmasıdır. Bu yönüyle de Kürt sorunudur, Kürt sorunu olmaktan dolayı da
siyasal, sosyal, kültürel parametreleriyle bu Meclisin yüce iradesinin çözüme
kavuşturacakları kadar değerli, nitelikli bir sorundur. Bu sorundan varsın
milliyetçi duygularıyla, ulusalcı bilinçleriyle kaçanlar kaçsın ama sorun bizim
için ertelenemez, bizim için ötelenemez ve bizim için artık olmazsa olmaz
noktasında çözümden başka seçeneğimizin olmadığı gerçeğiyle yüzleştirmişse, ona
tarihin bize verdiği bu anın fırsatına denk düşen bir ruhla yaklaşıp çözüme
kavuşturmak gibi bir görevimiz söz konusudur.
Bu yönüyle,
hakikatleri araştırma görevi adına Barış ve Demokrasi Partisi ve AKP olarak
bugün bu komisyonun oluşmasındaki paydaşlığımız, katkımız elbette ki takdire
değerdir ama tek başına yetmeyeceği gerçeğiyle tarafımızdan büyütülmeye,
çoğaltılmaya, topluma hak ettiği haklarının sağlanması realitesine öncülük eden
bir işlevi ve görevi de olmalıdır. Komisyon sadece ve tek başına yapılması
gerekenleri yapmakla yetinen bürokratik bir tarz ve üslupla hareket
etmemelidir. Komisyonun, devletin de örgütün de, taraflardan her kimin yanlışı,
hatası varsa onunla hakikatlerle yüzleşme çerçevesinde yüzleşme fırsatını
sağlayan, öncülük yapan, denetleyen, inceleyen, gerektiğinde de Meclis
araştırmaları ve soruşturması çerçevesinde Meclisin meşru zeminlerine taşıyan
bir rolü, işlevi olmalıdır ki bu tarihî anın dinamiği olmalı, bu tarihî anın
motoru olmalıdır, bu tarihî anın… Hepimizin yüreğini acıtan, hepimizin
yüreğinin acımasında söz ve bizatihi sebep olan bu anı bitirebilelim.
O yönüyle, barış
adına koyduğumuz, özgürlük adına koyduğumuz bu irade, bir kez daha önünde
saygıyla eğilebileceğimiz bir nitelikte el ele, yürek yüreğe çocuğumuza, en
değerli varlığımıza gösterdiğimiz sevgi düzeyinde, sevgiyle kucaklayan ve bizim
olan, halkın olan, toplumun olan öz malı, öz gücüyle yaklaşarak hassasiyetle
üstüne titrememiz gereken ve bir başkasının insafına, icazetine, kötü
niyetlinin insafına terk edilemeyecek değerde olduğunu bilerek hareket etmeli.
O yönüyle de bizim görevimiz bundan sonra çok daha büyüktür.
Büyük olan görevi
yerine getirme ve başarma umuduyla, ben, yüreklerimizi, ellerimizi ve barış
gönüllerimizi birleştirmenin, ortaklaştırmanın çağrısıyla hepinizi bir kez daha
saygı ve sevgiyle selamlıyorum. Yolumuz barış dolu olsun, özgürlük dolu olsun
diyorum. İyi akşamlar dileklerimle saygılar sunuyorum. (BDP ve AK PARTİ
sıralarından alkışlar)
BAŞKAN – Teşekkür
ediyorum.
Meclis
araştırması önergeleri üzerindeki görüşmeler tamamlanmıştır.
Şimdi Meclis
araştırması açılıp açılmaması hususunu oylarınıza sunacağım.
Meclis
araştırması açılmasını kabul edenler… Kabul etmeyenler… Kabul edilmiştir. 
Meclis
araştırmasını yapacak komisyonun 17 üyeden kurulmasını oylarınıza sunuyorum:
Kabul edenler… Kabul etmeyenler… Kabul edilmiştir. 
Komisyonun
çalışma süresinin başkan, başkan vekili, sözcü ve kâtip üyenin seçimi
tarihinden başlamak üzere üç ay olmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Komisyonun
gerektiğinde Ankara dışında çalışabilmesi hususunu oylarınıza sunuyorum: Kabul
edenler… Kabul etmeyenler… Kabul edilmiştir. 
Alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için 10 Nisan 2013 Çarşamba günü saat 14.00’te toplanmak
üzere birleşimi kapatıyorum. 

Kapanma Saati: 21.33





