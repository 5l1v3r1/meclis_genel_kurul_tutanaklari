


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 19          YASAMA YILI : 2



T. B. M. M.

TUTANAK DERGİSİ

46 ncı Birleşim

15 . 1 . 1997  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Ankara Milletvekili Yılmaz Ateş'in,
Ankara Büyükşehir Belediyesinin doğalgaz sayaçları
ihalesine ilişkin gündemdışı konuşması

2. - Bursa Milletvekili Ali Rahmi Beyreli'nin, Türkiye
Akreditasyon Konseyinin kurulmasına ilişkin gündemdışı
konuşması

3. - Kars Milletvekili Yusuf Selahattin Beyribey'in,
gönüllü korucu ve geçici köy korucularının
mağduriyetlerine ilişkin gündemdışı
konuşması

B) TEZKERELER VE ÖNERGELER

1. - Ağrı Milletvekili Mehmet Sıddık
Altay'ın, (6/186) esas  numaralı sözlü
sorusunu geri aldığına ilişkin önergesi(4/127)

2. - Dışişleri Bakanı ve
Başbakan Yardımcısı Tansu Çiller'in,
Rusya Federasyonuna yaptığı resmî ziyarete
katılması uygun görülen milletvekiline
ilişkin Başbakanlık tezkeresi (3/650)

3. - Devlet Bakanı T.Rıza Güneri'nin,
Sudan'a yaptığı resmî ziyarete katılması
uygun görülen milletvekiline ilişkin Başbakanlık
tezkeresi (3/651)

V. - ÖNERİLER

A) DANIŞMA KURULU ÖNERİLERİ

1. - Gündemdeki sıralamanın yeniden
yapılması ile (8/6) esas numaralı genel görüşme
önergesinin öngörüşmelerinin yapılacağı
gün ve çalışma süresine ilişkin
Danışma Kurulu Önerisi

B) SİYASÎ PARTİ GRUBU ÖNERİLERİ

1. - Gündemdeki sıralamanın yeniden
yapılmasına ilişkin DYPve RP Grupları
müşterek önerisi

VI.- SATAŞMALARA İLİŞKİN
KONUŞMALAR

1. - İçel Milletvekili Oya Araslı'nın,
SıvasMilletvekili Temel Karamollaoğlu'nun, ileri sürmüş
olduğu görüşten farklı görüşü
kendisine atfetmesi nedeniyle konuşması

2. - Trabzon Milletvekili Eyüp Aşık'ın,
Aydın Milletvekili Ali Rıza Gönül'ün
şahsına sataşması nedeniyle konuşması

VII. - SORULAR VE CEVAPLAR

A) SÖZLÜ SORULAR VE CEVAPLARI

1. - Ağrı Milletvekili M. Sıddık
Altay'ın, Ağrı'nın ilçelerine
vakıf yurtları açılmasının
planlanıp planlanmadığına ilişkin
Başbakandan sözlü soru önergesi (6/148)

2, - Van Milletvekili Fethullah Erbaş'ın,
Emlakbank hesaplarının yabancı bir şirkete
inceletildiği iddialarına ilişkin Başbakandan
sözlü soru önergesi (6/149)

3. - Muğla Milletvekili Zeki Çakıroğlu'nun
çiftçilere tarım girdilerinde uygulanan sübvansiyon
nedeniyle yapılması gereken ödemelere ilişkin
Tarım ve Köyişleri Bakanından sözlü
soru önergesi (6/184)

4. - Ağrı Milletvekili M. Sıddık
Altay'ın, Ağrı Havaalanına ilişkin
Ulaştırma Bakanından sözlü soru
önergesi (6/186)

5. - Şanlıurfa Milletvekili Zülfükar
İzol'un, Harran Üniversitesinin kadro ihtiyacına
ilişkin Başbakandan sözlü soru önergesi
(6/187)

6. - Manisa Milletvekili Hasan Gülay'ın,
tütün üreticilerine olan borçlarını
ödemeyen tüccarlara karşı alınacak
tedbirlere ilişkin Devlet Bakanından sözlü
soru önergesi (6/188)

7. - Şanlıurfa Milletvekili Zülfükar
İzol'un, hayvansal ürünlerin ithalatının
durdurulması ile hayvancılık kredisi alan
üreticilere ödemenin ne zaman yapılacağına
ilişkin Tarım ve Köyişleri Bakanından
sözlü soru önergesi (6/189)

B) YAZILI SORULAR VE CEVAPLARI

1. - İstanbul Milletvekili Ercan Karakaş'ın,
İstanbul-Güngören İlçesinin bazı
sorunlarına ilişkin Başbakandan sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1718)

2. - Bursa Milletvekili Ali Rahmi Beyreli'nin, Zonguldak
ve Karadeniz Ereğlisi limanlarının özelleştirilmesi
amacıyla açılan kira ihalesinin iptal edildiği
iddialarına ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1767)

VIII. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133)

3. - Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
: 132)

4. - Millî EğitimBakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı : 164)

5. - 625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
: 168)

6. - 5434 Sayılı Türkiye Cumhuriyeti
Emekli Sandığı Kanununun 20 nci Maddesinin 2
nci Fıkrasının Değiştirilmesine
ve Bu Maddeye 2 Fıkra Eklenmesine DairKanun Tasarısı
ve Plan ve Bütçe Komisyonu Raporu (1/527) (S. Sayısı
: 129)



I. - GEÇEN TUTANAK ÖZETİ

TBMMGenel Kurulu saat 13.30'da açılarak
iki oturum yaptı.

Millî Savunma Bakanı TurhanTayan, Güney
Kıbrıs Rum yönetiminin, son günlerde,
Rusya Federasyonundan füze temin ederek barış
ortamını bozucu tutum ve davranışları
münasebetiyle gündemdışı açıklamada
bulundu; ANAP İstanbul Milletvekili BülentAkarcalı,
DYPKilis Milletvekili Doğan Güreş, RPGaziantep
Milletvekili Kahraman Emmioğlu, CHP İstanbul Milletvekili
Altan Öymen ve DSP İstanbul Milletvekili Bülent
Ecevit grupları adına, Adana Milletvekili Orhan
Kavuncu da şahsı adına aynı konuda
görüşlerini belirttiler.

Macaristan'a gidecek olan Devlet Bakanı Ayfer
Yılmaz'a dönüşüne kadar, Devlet Bakanı
H. Ufuk Söylemez'in,

Amerika BirleşikDevletlerine gidecek olan :

DevletBakanı FehimAdak'a, dönüşüne
kadar, Devlet Bakanı Ahmet Cemil Tunç'un,

Devlet Bakanı Işılay Saygın'a,
dönüşüne kadar, Devlet Bakanı Namık
Kemal Zeybek'in,

Devlet Bakanı Gürcan Dağdaş'a,
dönüşüne kadar, Devlet Bakanı Lütfü
Esengün'ün, 

Kuzey Kıbrıs Türk Cumhuriyetine
gidecek olan Orman Bakanı Mehmet Halit Dağlı'ya,
dönüşüne kadar, Devlet Bakanı Nevzat
Ercan'ın,

Vekillik etmelerinin uygun görülmüş
olduğuna ilişkin Cumhurbaşkanlığı
tezkereleri ile,

3167 sayılı Çek Ödemelerinin
Düzenlenmesi ve Çek Hamillerinin Korunması
Hakkında Kanuna muhalefet ettiği iddia edilen İstanbul
Milletvekili M. Bahattin Yücel hakkında Tanzim edilen
dava dosyasının, Adalet Bakanlığına
iade edilmek üzere, Başbakanlığa gönderilmesine
ilişkin Başbakanlık tezkeresi;

GenelKurulun bilgisine sunuldu; Başkanlıkça,
Anayasa ve Adalet Komisyonları Üyelerinden Kurulu
Karma Komisyonda bulunan dosyanın geri verildiği açıklandı.


Sakarya Milletvekili Ersin Taranoğlu'nun, Sakarya
İlinde Büyükşehir Belediyesi Kurulması
Hakkında Kanun Teklifi (2/4) ile,

Rize Milletvekili Ahmet Kabil'in, 28.3.1983 Tarih
ve 2809 Sayılı Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne DairKanuna Bir Ek Madde Eklenmesi Hakkında
Kanun Teklifinin (2/244),

İçtüzüğün 37 nci
maddesi uyarınca doğrudan gündeme alınmasına
ilişkin önergeleri, 

Yapılan görüşmelerden sonra,
kabul edilmedi.

Malatya Milletvekili Ayhan Fırat ve 38 arkadaşının,
SSK sınavında usulsüzlük ve iltimas yapılmasını
önleyecek tedbirleri almadığı addiasıyla
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesinin ((11/6) gündeme alınmasının,
görüşmelerden sonra istem üzerine yapılan
açık oylama sonucunda kabul edilmediği,

Denizli Milletvekili Adnan Keskin ve 28 arkadaşının,
Uğur Mumcu cinayetinin açıklığa kavuşturulması
amacıyla Meclis Araştırması açılmasına
ilişkin önergesinin (10/86) yapılan öngörüşmelerden
sonra kabul edildiği,

Açıklandı.

Kurulacak komisyonun;

9 üyeden teşekkül etmesi,

Çalışma süresinin, başkan,
başkanvekili, sözcü ve kâtip üye seçimi
tarihinden itibaren 3 ay olması,

Gerektiğinde Ankara dışında
da çalışması,

Kabul edildi.

Sözlü sorular ile kanun tasarı ve
tekliflerini görüşmek için, 15 Ocak 1997
Çarşamba günü saat 13.30'da toplanmak üzere,
22.32'de birleşime son verildi.

Kamer Genç

Başkanvekili

 Ünal Yaşar Ahmet Dökülmez

 Gaziantep Kahramanmaraş

 Kâtip Üye Kâtip Üye

 Mustafa Baş Fatih Atay

 İstanbul Aydın

 Kâtip Üye Kâtip Üye



II. - GELEN KÂĞITLAR

15 . 1 . 1997 ÇARŞAMBA

Tasarı

1. - Yurt  Dışında Bulunanların
Sosyal Güvenlikleri Hakkında Borçlanma Kanunu
Tasarısı (1/569) (Sağlık, Aile, Çalışma
ve Sosyal İşler Komisyonuna) (Başkanlığa
geliş tarihi : 14.1.1997)

Teklifler

1. - Amasya Milletvekili Ahmet İyimaya'nın;
Yükseköğretim Kanununa Bir Madde Eklenmesine ve
Türkiye Büyük Millet Meclisi Genel Sekreterliği
Teşkilat Kanununun 15 inci Maddesine Bir Fıkra Eklenmesi
Hakkında KanunTeklifi (2/650) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi : 8.1.1997)

2. - Çankırı Milletvekili Mete
Bülgün'ün; Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne DairKanun ile 78 ve 190 Sayılı Kanun
Hükmünde Kararnamelerde Değişiklik Yapılması
Hakkında Kanun Teklifi (2/651) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi : 8.1.1997)

Yazılı Soru Önergeleri

1. - Ordu Milletvekili Müjdat Koç'un,
Sıvas-Koyulhisar mevkiinde bulunan bir firmanın
atıklarını Melet Irmağına boşalttığı
iddiasına ilişkin İçişleri Bakanından
yazılı soru önergesi (7/1887) (Başkanlığa
geliş tarihi : 9.1.1997)

2. - İzmir Milletvekili Zerrin Yeniceli'nin,
kamu çalışanlarının ücretlerine
ek zam yapılıp yapılmayacağına
ilişkinMaliye Bakanından yazılı soru
önergesi (7/1888) (Başkanlığa geliş
tarihi : 9.1.1997)

3. - Denizli Milletvekili Hilmi Develi'nin, leblebi
üretimine uygulanan KDV oranlarına ilişkin Maliye
Bakanından yazılı soru önergesi (7/1889)
(Başkanlığa geliş tarihi : 9.1.1997)

4. - Artvin Milletvekili Süleyman Hatinoğlu'nun
sağlık personeline ek zam verilip verilmeyeceğine
ilişkin Başbakandan yazılı soru önergesi
(7/1890) (Başkanlığa geliş tarihi : 9.1.1997)

5. - Ankara Milletvekili Yücel Seçkiner'in,
TRT Genel Müdürlüğüne ne zaman atama yapılacağına
ilişkin Başbakandan yazılı soru önergesi
(7/1891) (Başkanlığa geliş tarihi : 9.1.1997)

6. - İstanbul Milletvekili Halit Dumankaya'nın,
bir Turban personelinin İstanbul-Ankara uçak seyahatine
ilişkin Başbakandan yazılı sorusu önergesi
(7/1892) (Başkanlığa geliş tarihi : 9.1.1997)

7. - İstanbul Milletvekili Halit Dumankaya'nın,
bir Turbanpersonelinin İstanbul-Ankara-Van uçak
seyahatine ilişkin Başbakandan yazılı
soru önergesi (7/1893) (Başkanlığa geliş
tarihi : 9.1.1997)

8. - İstanbul Milletvekili HalitDumankaya'nın,
bazı Turban personelinin İstanbul-Adana uçak
seyahatine ilişkin Başbakandan yazılı
soru önergesi (7/1894) (Başkanlığa geliş
tarihi : 9.1.1997)

9. - İstanbul Milletvekili Halit Dumankaya'nın,
bir Turban personelinin İstanbul-Adana-İstanbul
uçak seyahatine ilişkin Başbakandan yazılı
soru önergesi (7/1895) (Başkanlığa geliş
tarihi : 9.1.1997)

10. - İstanbul Milletvekili Halit Dumankaya'nın,
bazı Turban personelinin Ankara-Gaziantep-Ankara uçak
seyahatine ilişkin Başbakandan yazılı
soru önergesi (7/1896) (Başkanlığa geliş
tarihi : 9.1.1997)

11. - İstanbul Milletvekili Halit Dumankaya'nın,
bir Turban personelinin Ankara-Gaziantep uçak seyahatine
ilişkin Başbakandan yazılı soru önergesi
(7/1897) (Başkanlığa geliş tarihi : 9.1.1997)

12. - İstanbul Milletvekili Halit Dumankaya'nın,
bazı Turban personelinin İstanbul-Adana-İstanbul
uçak seyahatlerine ilişkin Başbakandan yazılı
soru önergesi (7/1898) (Başkanlığa geliş
tarihi : 9.1.1997)

13. - İstanbul Milletvekili Halit Dumankaya'nın,
bazı Turban personelinin uçak seyahatine ilişkin
Başbakandan yazılı soru önergesi (7/1899)
(Başkanlığa geliş tarihi : 9.1.1997)

14. - İstanbul Milletvekili Halit Dumankaya'nın,
bir Turban personelinin Ankara-Erzurum-Ankara uçak seyahatine
ilişkin Başbakandan yazılı soru önergesi
(7/1900) (Başkanlığa geliş tarihi : 9.1.1997)





BİRİNCİ OTURUM

Açılma Saati: 13.30

15 Ocak 1997 Çarşamba

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)


BAŞKAN - Türkiye Büyük Millet
Meclisinin 46 ncı Birleşimini açıyorum.

III. - YOKLAMA

BAŞKAN - Sayın milletvekilleri, ad okunmak
suretiyle yoklama yapılacaktır. Yoklama esnasında
Genel Kurul salonunda olan sayın milletvekillerinin, yüksek
sesle, burada bulunduklarını belirtmelerini rica
ederim.

(Yoklama yapıldı)

BAŞKAN - Sayın milletvekilleri, toplantı
yetersayımız yoktur.

Ne kadar ara verelim sayın grup başkanvekilleri?

ALİ RIZA GÖNÜL (Aydın) -
14.15'e kadar ara verelim Sayın Başkan.

BAŞKAN - Peki efendim.

Saat 14.15'te toplanmak üzere birleşime
ara veriyorum.


Kapanma Saati: 13.58


İKİNCİ OTURUM

Açılma Saati : 14.15 

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)


BAŞKAN - Sayın milletvekilleri, Türkiye
Büyük Millet Meclisinin 46 ıncı Birleşiminin
İkinci Oturumunu açıyorum.

III. - YOKLAMA

BAŞKAN - Sayın milletvekilleri, birleşimin
açılışında yaptığımız
yoklamada toplantı yetersayısı olmadığı
için birleşime 20 dakika ara vermiştim. 

Şimdi, yeniden yoklama yapacağız.
Yoklama sırasında salonda bulunan sayın milletvekilinin,
salonda bulunduğunu yüksek sesle belirtmesini rica ederim.

(Yoklama yapıldı)

İBRAHİM GÜRDAL (Antalya) - Ben
saydım 180 kişi var.

SAFFET ARIKAN BEDÜK (Ankara) -Sayın
Başkan, balkondaki sayın üyeleri de saydınız
mı?!

BAŞKAN - Arkadaşlar, bu aşamada
engelleme olmamalı; çünkü, gündemdışı
konuşmayı muhalefet yapıyor. Onun için,
bence, birleşim açıldıktan sonra herhangi
bir engelleme aşamasına gelindiğinde engelleme
yapmak lazım.

SAFFET ARIKAN BEDÜK (Ankara) -Balkonda
da 6 kişi var Sayın Başkan.

NECMİ HOŞVER (Bolu) -Saydınız
mı Sayın Başkan.

BAŞKAN - Efendim, arkadaşlarımız
sayıyorlar.

SAFFET KAYA (Ardahan) - Gerek yok efendim.

BAŞKAN - Sayın Gürdal, sizi de
mevcut gösterelim mi?

İBRAHİM GÜRDAL (Antalya) - 183
kişi varsa, ben 184 üncü olurum.

BAŞKAN - Peki efendim.

Sayın milletvekilleri, toplantı yetersayımız
vardır, çalışmalarımıza
başlıyoruz.

Sayın Gürdal, zatı âlinize
ihtiyaç kalmamıştır efendim!

Gündeme geçmeden önce, gündemdışı
söz istekleri vardır, arkadaşlarıma söz
vereceğim.

IV. - BAŞKANLIĞIN GENEL KURULA
SUNUŞLARI

A) GÜNDEMDIŞI KONUŞMALAR

1. - Ankara Milletvekili Yılmaz Ateş'in,
Ankara Büyükşehir Belediyesinin doğalgaz sayaçları
ihalesine ilişkin gündemdışı konuşması

BAŞKAN - İlk gündemdışı
söz, Ankara Anakent Belediyesinin son olarak gazetelere yansıyan
doğalgaz uygulamalarıyla ilgili, doğalgaz sayaçları
ihalesi üzerinde Ankara Milletvekili Sayın Yılmaz
Ateş'e verilmiştir. 

Buyurun Sayın Ateş.

Sayın Ateş, süreniz 5 dakikadır.

YILMAZ ATEŞ (Ankara) - Sayın Başkan,
sayın milletvekilleri; hepinizi saygı ve sevgiyle
selamlıyorum.

Gündemdışı konuşmamın
ana maddesine geçmeden önce, bugün gazetelerde
de yer alan Metin Göktepe cinayeti faili, zanlısı
polislerin, kamuoyu, bir yıldan bu yana -kamuoyunun dikkatleri
doğrultusunda- yargının önüne çıkarılmasını
beklerken, ben, bu suç zanlılarının
göreve iade edilmelerini büyük bir üzüntüyle
karşılamakta olduğumu belirtmek istiyorum.  


Sayın Başkan, sayın milletvekilleri;
bundan birkaç gün önce, Ankara'da, gazetelere
de yansıyan, 210 bin adet, ön ödemeli elektronik
sayaç alımı ihalesi yapıldı.
Oysa, bu ihaleye Ankara'nın ihtiyacı yoktu. İhalenin
de, önceden, danışıklı dövüşlü
olarak, bir firmaya verileceği noter kanalıyla tespit
edilmiş ve bu ihalenin, adı belirtilen Alfagas Firmasına
verileceği belirtilmiş olmasına rağmen, idare,
önce erteledi, ikinci kez de ihaleyi bu firmaya vermekte
bir sakınca görmedi. Bu ihalenin yapılış
amacı, kesinlikle, Ankaralıların bir doğalgaz
sayacına olan ihtiyacından ötürü
değil, söz konusu firmaya bir kıyak geçme
olayıydı; çünkü, ihalenin şartnamesine
konulan bir maddeyle, o firmadan başka bir firmanın
ihaleye katılmasının mümkün olmayacağı
önceden belirtilmişti. Ancak, maalesef, üzülerek
söylemek gerekirse, ihale yapıldı, Noter tespiti
doğrultusunda, ihale, Alfagas Firmasına verildi. 

210 bin adet elektronik sayaca ihtiyaç yoktu;
şu nedenle yoktu: Daha önce, yine, Ankara Anakent Belediyesi
EGO Genel Müdürlüğü, 10 bin adet mekanik
sayacın elektronik sayaca dönüştürülmesi
konusunda, bir ihale sonucunda bu firmaya, 8 131 adedi verilmiş.

Ayrıca, yine, dördüncü ayda,
EGO Genel Müdürlüğü encümenince 167
bin mekanik sayacın yeniden elektronik sayaca dönüştürme
kararı alınmış olmasına rağmen,
maalesef, 210 bin adet yeni sayaç alımı yoluna
gidilmiştir. 

Ayrıca, yine, EGO Genel Müdürlüğü
-1997 bütçesinde de açıkça gösteriliyor-
bu yıl için 117 bin tane mekanik sayacı elektronik
sisteme dönüştürerek Ankaralılara
dağıtacak. Sayın Melih Gökçek'in
göreve geldiği günden bu yana; yani, üç
yıla yakın bir süre içerisinde takılan
bütün sayaçların adedi 100 bin dolayındadır.
Ankara Anakent Belediyesinin doğalgaz uygulamalarına
başladığı 1989 yılından
bugüne kadar bağlanan toplam sayaç sayısı
da 229 bindir; bunun 100 bin adedi yeni yönetim döneminde
takılmış, geri kalan 129 bin tanesi de Sayın
Altınsoy ve Sayın Karayalçın döneminde
bağlanmış; ancak, bütün bunlara rağmen,
210 bin tane gibi çok yüksek bir sayıda sayaç
Ankaralılara ihale edilerek getirilmiş. 

Şimdi, Refah Partisinin yönetiminde olan
iki büyük kentimiz var; biri, İstanbul, diğeri
de Ankara. Oysa, İstanbul'da böyle bir sistem yok;
İstanbul'daki belediye başkanı, serbest piyasa
koşullarıyla bu...

(Mikrofon otomatik cihaz tarafından kapatıldı)

BAŞKAN - Sayın Ateş, süreniz
bitti; lütfen toparlar mısınız...

YILMAZ ATEŞ (Devamla) - ... sayaçların
serbest piyasadan alınmasını sağlarken,
maalesef, Ankara'da ise, tamamen bir tekelleşmeye gidilerek,
belirli bir firma kayrılmıştır. 

Onun dışında, abonman ücreti
adı altında 300 dolar alınıyor. Ankaralılardan
büyük tepki gelince, EGO encümeni oturup yeni bir
karar alıyor; kararda da aynen şöyle deniyor:
“Abonelik ücretine abonelerden gelen tepkiler nedeniyle,
abonelerden alınan 300 Amerikan Dolarlık abonelik
ücretinin, bundan sonra 'Doğalgaz Abonelik Bağlantı
Hizmet Bedeli' adı altında alınmasına
karar verilmiştir.” Böylece, vatandaşlar
ve mahkeme, yanıltma yoluna gidiliyor. 

Ayrıca, yine, bu doğalgaz konusunda, mülkiyeti
belediyeye ait olan sosyal tesislerden yani, lokantalardan, eğlence
yerlerinden alınan doğalgaz parası, evlerden
alınandan daha ucuz; çünkü, konutlarda,
2 500 bir yıl içerisinde 2 500 metreküpten
fazladoğalgaz tüketilirse, zamlı bir tarife uygulanıyor;
oysa, bu tür eğlence yerlerinde bu artış
da uygulanmıyor. 

(Mikrofon otomatik cihaz tarafından kapatıldı)

BAŞKAN - Sayın Yılmaz, rica ediyorum
son cümlenizi söyler misiniz.

YILMAZ ATEŞ (Devamla) - Peki, Sayın
Başkan.

Sayın Başkan, Hükümet, bu
konunun üzerine gideceğine, maalesef, bu 300 doları
bir tarafa bırakın, “en fazla yüzde 30
zam yapabilir” genelgesini kaldırttı. Danıştaya
gittik, Danıştaydan yürütmeyi durdurma
kararı aldık. Hükümet, 1996 yılı
bütçe yasasının bir maddesini gerekçe
göstererek böyle bir uygulamaya gitmişti; Danıştay,
verdiği kararda “bütçe yasası gerekçe
yapılarak böyle bir karar alınamaz” şeklinde
de bir tespit de yapıyor. 

Yüce Meclisi saygıyla selamlıyorum.
(CHP sıralarından alkışlar)

BAŞKAN - Teşekkür ederim Sayın
Ateş.

Gündemdışı konuşmaya
cevap verecek bir istek?.. Yok.

2. - Bursa Milletvekili Ali Rahmi Beyreli'nin,
Türkiye Akreditasyon Konseyinin kurulmasına ilişkin
gündemdışı konuşması

BAŞKAN - İkinci gündemdışı
söz, Türkiye Büyük Millet Meclisinin bu birleşiminde,
Türkiye Akreditasyon Konseyi konusunda konuşma yapmak
isteyen Bursa Milletvekili Sayın Ali Rahmi Beyreli'ye verilmiştir.

Buyurun Sayın Beyreli. (DSP sıralarından
alkışlar)

Süreniz 5 dakikadır.

ALİ RAHMİ BEYRELİ (Bursa) -
Sayın Başkan, değerli milletvekilleri; Hükümetimizin
Programında yer alan ve şu anda komisyonlarımızda
da görüşülmeye başlanan, Türkiye
Akreditasyon Konseyi kuruluş yasa teklifiyle ilgili görüşlerimi
belirtmek istiyorum; konuşmama başlamadan önce,
hepinizi saygıyla selamlıyorum.

Bilindiği gibi, uluslararası ticaretin
yaygınlaşması, son yıllarda, yeni düzenlemeleri
de beraberinde getirmiştir. Bu çerçevede,
dünyada gümrük vergileriyle sürdürülmüş
olan, eski, klasik koruma yöntemlerinden, artık vazgeçilmektedir;
ancak, korumacılık bağlamında, malın
kalitesini göstermek bakımından önem taşıyan,
“standart” ya da “teknik engel” denilen tarife
dışı engeller gündeme gelmektedir. Bunun
sonucunda, ticarete ve üretime konu olan belgelendirme işlemleri
için, akreditasyon yöntemleri ve kurumları
büyük önem kazanmıştır.

Gerek GATT gerekse Gümrük Birliği Antlaşmaları,
Türkiye'de de, uluslararası nitelikte, teknik olarak
yeterli, özerk ve kanunla kurulmuş bir akreditasyon
sisteminin varlığını gerekli kılmaktadır.


Avrupa Birliğine mensup ülkeler, birer Ulusal
Akreditasyon Konseyi oluşturmuşlardır. Bu çerçevede,
ülkelerarası tanınma, hükümetler
arasında olmayıp, ülkelerin akreditasyon kuruluşları
arasında olmaktadır. 

Hükümetler, ülkelerini temsille görevli
akreditasyon kuruluşunu oluşturmak ve bunu Avrupa
Birliğine bildirmekle yükümlüdürler. Konseyin
bir kanunla oluşması veya Dışişleri
Bakanlığının bu kuruluşu resmen
bildirmesi yeterli olmamakta, mutlaka, Birlik üyesi diğer
kuruluşlarca teknik ve idarî denetimden geçmesi
gerekmektedir. 

Bu denetimden beklenenler arasında, Akreditasyon
Konseyinin özerk bir yapıya sahip olması, ülkenin
tamamı için -askerî ve bilimsel kuruluşlar
dahil- faaliyet göstermesi esası vardır. 

1 Ocak 1996 tarihinde fiilî olarak Avrupa Birliği
ile gümrük birliği ilişkisine giren Türkiye,
Avrupa Birliğinin ticarette teknik engellerin kaldırılmasına
ilişkin mevzuatını beş yıl içerisinde
aşamalı olarak benimseme taahhüdünde bulunmuştur.
Bu geçiş sürecinde, ancak, mevzuata uygun belgelendirilmiş
ürünler serbest dolaşıma girebilmekte,
bunun dışındaki ürünler ise, dolaşıma
kapalı tutulmaktadır. TÜRKAK'ın oluşturulmaması,
ihracatçı üreticilerimize büyük zarar
vermektedir. Sanayicilerimiz, Türkiye'de, akreditasyon görevini
yerine getirecek, Avrupa Birliği tarafından onaylanmış
yerli bir kurumun olmayışı nedeniyle, yurtdışı
kuruluşlardan çok uzun sürede ve maliyeti oldukça
yüksek bir şekilde belge almak zorunda kalmaktadırlar.
Bu da ihracatçılarımız için
oldukça önemli sorunlar yaratan uygulamalara yol açmaktadır.


Netice olarak, gümrük birliğinin ilk
yılında ihracatımız diğer bazı
sorunlar nedeniyle beklenen düzeyde gerçekleşmemiş;
gümrük birliği, ithalat yanı ağır
basarak işler hale gelmiştir. 

Refahyol Hükümetinin Programında
yer alan TÜRKAK'ın, bir an önce kurulması
ve faaliyete geçmesi yönündeki ifadeler, bizleri
memnun etmiştir. 

Bizi onurlandıran diğer bir husus da,
Bursa milletvekili iki arkadaşımla birlikte, bu konuyla
ilgili olarak hazırlayıp, dönem başında
Meclis Başkanlığına sunduğumuz yasa
teklifinin, mevcut Hükümet tarafından yapılan
çalışmalara baz kabul edilmesidir. Bu çalışmalar,
Türkiye genelinde, tüm ilgili kuruluşların
katılımıyla yürütülerek, bürokrasimiz
tarafından sonuçlandırılmış
ve Başbakanlığa sunulmuştur. 

Sayın Çiller, son Avrupa gezisi sonrasında,
bu çalışmanın, bir an önce Meclise
sevk edilmesi için gerekli talimatı vermiş
ve nihayet, yasa teklifi Meclise sevk edilmiştir. Teklif,
şu an, Sanayi, Teknoloji ve Ticaret Komisyonunda görüşülmektedir.
Hükümet Programında yer alan bu husus, maalesef,
iktidar partisi milletvekillerince yeterince savunulmamaktadır.
Bu Hükümet kurulduğundan beri yaşamakta olduğumuz
gibi, doğruları savunmak, yine Demokratik Sol Partiye
düşmüştür. (DSP sıralarından
alkışlar) Ne yazık ki, Hükümetimiz,
kendi programında yer alan konulara dahi sahip çıkmamaktadır.


Şimdi, soruyorum: TÜRKAK yasası
konusunda samimî değildiyseniz, neden bu konuda çalışma
başlattınız? TÜRKAK konusunda inancınız
ve kararlılığınız tam değildiyse,
bu konuya iddialı bir şekilde neden Hükümet
Programında yer verdiniz?

(Mikrofon otomatik cihaz tarafından kapatıldı)

BAŞKAN - Sayın Beyreli, süreniz
bitti. Size eksüre veriyorum; lütfen tamamlayın
efendim. Biraz acele etmenizi rica ediyorum. 

ALİ RAHMİ BEYRELİ (Devamla)
- Sağolun Sayın Başkan; bitiriyorum. 

TÜRKAK ile ilgili sizi olumsuz etkileyen çevreler
var mıdır? Bu çevreler kimlerdir? TÜRKAK'ın
oluşturulamamasının Türk sanayine ve
ekonomisine verdiği zararın, ülkemize kaybettirdiği
zamanın hesabı kim tarafından, nasıl
ve ne şekilde verilecektir?

Konuşmama son verirken, hepinizi saygıyla
selamlıyorum. (DSP sıralarından alkışlar)


BAŞKAN - Teşekkür ederim Sayın
Beyreli.

Gündemdışı konuşmaya
cevap lüzum görülmedi.

3. - Kars Milletvekili Yusuf Selahattin Beyribey'in,
gönüllü korucu ve geçici köy korucularının
mağduriyetlerine ilişkin gündemdışı
konuşması

BAŞKAN - Üçüncü gündemdışı
konuşmaya geçiyorum.

Üçüncü gündemdışı
konuşma, Köy Kanununun 74 üncü maddesine
göre, mülkî amirlerce görevli korucu ve köy
korucularının mağduriyetiyle ilgili olarak gündemdışı
söz isteyen Kars Milletvekili Selahattin Beyribey'e verilmiştir.


Buyurun Sayın Beyribey. (ANAP sıralarından
alkışlar)

Süreniz 5 dakika efendim.

YUSUF SELAHATTİN BEYRİBEY (Kars) -
Sayın Başkan, değerli milletvekilleri; 442 sayılı
Kanunun, 74 üncü maddesinin, geçici 9 uncu maddesi
üzerinde söz almış bulunuyorum. 

Sayın Başkanım, değerli milletvekilleri;
devletin vazgeçilmez temel amaç ve görevi,
vatandaşın mal ve can güvenliğini korumaktır.
Ülkemizde bu görevi, gözbebeğimiz Silahlı
Kuvvetler ve Emniyet Teşkilatımız yerine getirmektedir.
Buna ilaveten, 442 sayılı Köy Kanunundaki 74
üncü maddeye ek ilave yapılarak, valinin teklifi
ve İçişleri Bakanının onayıyla
geçici köy korucusu görevlendirilmesi, 26 Mart
1985 yılında başlatılmıştır.
Korucuların bir kısmı gönüllü
korucu, diğer bir kısmı ise, geçici köy
korucusu statüsüyle çalışmaktadırlar.
Bu korucular, devletin bayrağı, toprağı
ve dini için canıyla ve malıyla teröre
karşı mücadele vermektedirler. 

4 Eylül 1996 tarihinde Resmî Gazetede
yayımlanan 6136 sayılı Kanuna, 29.8.1996
tarihinde, 4178 sayılı Kanunla geçici 9 uncu
madde eklenmiş ve bu maddeyle, Bakanlar Kurulunun tespit
edeceği 442 sayılı Köy Kanununun 74 üncü
maddesine göre, mülkî amirlerce gönüllü
koruculara tespit edilen ve halen geçici korucu olarak
görev yapanlara, Kanunun yürürlüğe girdiği
4 Eylül 1996 tarihinden itibaren 45 gün içerisinde,
elinde bulundurdukları tabanca, makineli tüfek veya
tüfek sınıfından birer adet olmak üzere,
mülkî amirlere teslim etmeleri halinde harç
alınmaksızın ve haklarında takibat
yapılmaksızın ruhsat verilmesine karar verilmiştir.


Bu Kanunun, Resmî Gazetede yayımlanma
tarihi olan 4 Eylül 1996 tarihi ile Bakanlar Kurulundan yürütmeye
ilişkin çıkan karar tarihi olan 19.9.1996
arasındaki 15 günlük fark, yanlış
yoruma, yanlış anlayışa sebebiyet vermiş
ve bazı bölgelerde 19 Eylül 1996 artı
45 gün olarak değerlendirme yapılmış
ve bunun neticesinde, canıyla, vatanını,
bayrağını, toprağını, dinini
koruyan bu korucular, ruhsatsız silahlarını
teslim ettikleri için adlî mercilere sevk edilir
duruma gelmişlerdir. 

Halen, Kars'ta, 19 Eylül tarihi, artı
45 gün üzerinden değerlendirme yapılmak suretiyle
64 korucu adlî makamlara sevk edilir durumdadır ve
mağdur olmuşlardır.

Bu konuda, vatandaşlarımızın,
yetkililerin yanlış yorumları ve anlayışı
ile mağduriyetlerinin ya bir kanun teklifiyle giderilmesini
veya İçişleri Bakanlığının,
bu konudaki mağduriyetlerin giderilmesiyle ilgili tedbirler
alması konusunda duyarlılığını
istiyorum.

Bu vesileyle, tüm milletimizin ramazanı
şeriflerini kutluyor; Cenabı Hak'tan, ramazan ayının
feyzinden herkesin nasibini almasını  temenni ediyor,
Yüce Heyetinizi saygılarımla selamlıyorum.
(ANAP sıralarından alkışlar) 

BAŞKAN - Teşekkür ederim Sayın
Beyribey.

Gündemdışı konuşmaya
cevap verme isteği görülmediğine göre,
gündemdışı konuşmalar bitmiştir.

Sözlü soru önergesinin geri alınmasına
dair bir önerge vardır; okutuyorum:

B) TEZKERELER VE ÖNERGELER

1. - Ağrı Milletvekili Mehmet Sıddık
Altay'ın, (6/186) esas numaralı sözlü
sorusunu geri aldığına ilişkin önergesi
(4/127)

Türkiye Büyük Millet Meclisi
Başkanlığına

Gündemin “Sözlü Sorular”
bölümünün 4 üncü sırasındaki
Ağrı Havaalanıyla ilgili sorumu geri çekiyorum.


Gereğini arz ederim.

 Mehmet Sıddık Altay

 Ağrı

BAŞKAN - Sözlü soru önergesi
geri verilmiştir. 

Başbakanlığın Anayasanın
82 nci maddesine göre verilmiş tezkereleri vardır;
okutup ayrı ayrı oylarınıza sunacağım:

2. - Dışişleri Bakanı
ve Başbakan Yardımcısı Tansu Çiller'in,
Rusya Federasyonuna yaptığı resmî ziyarete
katılması uygun görülen milletvekiline
ilişkin Başbakanlık tezkeresi (3/650)

Türkiye Büyük Millet Meclisi
Başkanlığına

Dışişleri Bakanı ve Başbakan
Yardımcısı Prof. Dr. Tansu Çiller'in,
görüşmelerde bulunmak üzere bir heyetle birlikte
17-19 Aralık 1996 tarihlerinde Rusya Federasyonuna yaptığı
resmî ziyarete Kastamonu Milletvekili Nurhan Tekinel'in
de katılması uygun görülmüş
ve bu konudaki Bakanlar Kurulu kararı ilişikte gönderilmiştir.

 Anayasamızın 82 nci maddesine göre
gereğini arz ederim. 

 Prof. Dr. Necmettin Erbakan

 Başbakan

BAŞKAN - Kabul edenler... Etmeyenler... Kabul
edilmiştir.

İkinci tezkereyi okutuyorum: 

3. -  Devlet Bakanı T. Rıza Güneri'nin,
Sudan'a yaptığı resmî ziyarete katılması
uygun görülen milletvekiline ilişkin Başbakanlık
tezkeresi (3/651)

Türkiye Büyük Millet Meclisi
Başkanlığına

Devlet Bakanı Teoman Rıza Güneri'nin
vaki davete icabetle, Sudan ile ekonomik, ticarî ve sınaî
ilişkilerin geliştirilmesi, yeraltı ve yerüstü
kaynaklarının değerlendirilmesinde işbirliğinin
sağlanması ve ortak sınaî kalkınma
projeleri konusunda görüşmelerde bulunmak üzere
bir heyetle birlikte 22-27 Aralık 1996 tarihleri arasında
adı geçen ülkeye yaptığı
resmî ziyarete Konya Milletvekili Lütfi Yalman'ın
da iştirak etmesi uygun görülmüş ve
bu konudaki Bakanlar Kurulu kararı ilişikte gönderilmiştir.

Anayasamızın 82 nci maddesine göre
gereğini arz ederim.

 Prof. Dr. Necmettin Erbakan

 Başbakan

BAŞKAN - Kabul edenler... (ANAP sıralarından
“say... say...” sesleri)

Sayalım mı?.. Peki; sayalım
arkadaşlar...

MAHMUT IŞIK (Sıvas) - Bekle bekle, daha
gelecek var.

BAŞKAN - Herhalde makine değiliz, şu
kadar insanı sayıyoruz, değil mi?  Yani, saymayalım
mı?!. İlle istediğiniz mi olsun?!.

Kabul etmeyenler... Kabul edilmiştir efendim.

 Danışma Kurulunun bir önerisi
vardır, okutup oylarınıza sunacağım:


V. - ÖNERİLER

A) DANIŞMA KURULU ÖNERİLERİ

1. - Gündemdeki sıralamanın
yeniden yapılması ile (8/6) esas numaralı
genel görüşme önergesinin öngörüşmelerinin
yapılacağı gün ve çalışma
süresine ilişkin Danışma Kurulu Önerisi

Danışma Kurulu Önerisi


No: 48                Tarih: 15.1.1997

Gündemin “Kanun Tasarı ve Teklifleri
ile Komisyonlardan Gelen Diğer İşler” kısmının
14 üncü sırasında yer alan 136 sıra
sayılı Kanun Tasarısının, bu
kısmın 9 uncu sırasına alınmasının
ve gündemin “Genel Görüşme ve Meclis
Araştırması Yapılmasına Dair
Öngörüşmeler”  kısmının
87 nci sırasında yer alan 8/6 esas numaralı
Genel Görüşme Önergesinin öngörüşmelerinin,
Genel Kurulun 28.1.1997 Salı günkü Birleşiminde
yapılmasının ve görüşmelerin
tamamlanmasına kadar çalışma süresinin
uzatılmasının Genel Kurulun onayına
sunulması Danışma Kurulunca uygun görülmüştür.

 Hasan Korkmazcan

 Türkiye Büyük Millet Meclisi Başkanı
V.

 Salih Kapusuz Cumhur Ersümer 

 Refah Partisi Grubu Başkanvekili  ANAP GrubuBaşkanvekili

 

 Ali Rıza Gönül Hüsamettin
Özkan 

 DYP Grubu Başkanvekili DSP Grubu Başkanvekili


 Oya Araslı 

 CHP Grubu Başkanvekili 

BAŞKAN - Oylarınıza sunuyorum
efendim: Kabul edenler... Etmeyenler... Kabul edilmiştir.

Biraz önce oylarınıza sunarak
saydığım konuda Sayın Lütfi Yalman,
gönderdiği bir tezkerede “ben esasında Sudan'a
gitmedim, imkânım olmadı” diyor. Başbakanın
isteği daha önce geldiği ve biz de gidip gitmediğini
bilmediğimiz için oylamış olduk. Yani
gitmemiş, dolayısıyla... 

YAŞAR OKUYAN (Yalova) - Yani gitmemiş
adamı mı oyladık!

BAŞKAN - Efendim, siz, yani... Gitseydi tabiî
harcırah alırdı, gitmediği için
harcırah almadı; dolayısıyla önemli
bir şey yok. (ANAP, DSP ve CHP sıralarından
gürültüler)

Doğru Yol Partisi ile Refah Partisi Gruplarının,
İçtüzüğün 19 uncu maddesine göre
verilmiş müşterek bir önerisi vardır;
okutup, işleme koyup, oylarınıza sunacağım.

B) SİYASÎ PARTİ GRUBU ÖNERİLERİ

1. - Gündemdeki sıralamanın
yeniden yapılmasına ilişkin DYP ve RP Grupları
müşterek önerisi

Türkiye Büyük Millet Meclisi
Başkanlığına

Danışma Kurulunun 15 Ocak 1997 Çarşamba
günü yapılan toplantısında, siyasî
parti grupları arasında oybirliği sağlanamadığından,
gruplarımızın aşağıdaki
önerisinin, İçtüzüğün 19
uncu maddesi gereğince, Genel Kurulun onayına sunulmasını
arz ederiz.

Saygılarımızla.

 Ali Rıza Gönül Salih Kapusuz

 DYP Grup Başkanvekili Refah Partisi Grup Başkanvekili

Öneri:

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
12 nci sırasında yer alan 146 sıra sayılı
kanun tasarısının, bu kısmın
10 uncu sırasına; 69 uncu sırasında
yer alan 183 sıra sayılı kanun teklifinin,
11 inci sırasına; 67 nci sırasında
yer alan 181 sıra sayılı kanun teklifinin,
12 nci sırasına; 70 inci sırasında
yer alan 184 sıra sayılı kanun teklifinin,
13 üncü sırasına alınması
önerilmiştir.

AHMET KABİL (Rize) - Karar yetersayısının
aranmasını istiyorum.

BAŞKAN - Karar yetersayısı, peki
efendim...

OYA ARASLI (İçel) - Aleyhinde söz
istiyorum.

BAŞKAN - Aleyhinde, başka söz isteyen
var mı efendim?..

EYÜP AŞIK (Trabzon) - Aleyhinde söz
istiyorum.

BAŞKAN - Sayın Aşık bir
de siz istiyorsunuz...

Lehinde, aleyhinde iki kişiye söz vereceğim.

Buyurun Sayın Araslı, süreniz
10 dakika.

OYA ARASLI (İçel) - Sayın Başkan,
değerli milletvekilleri; son zamanlarda, Danışma
Kurulunda üzerinde anlaşmaya varamadığımız
gündem değişiklikleriyle ilgili birtakım
hususların, aynı gün yine Genel Kurulda oylanması
olayına sık sık şahit olmaya başladık
ve Genel Kurulda yapılan bu oylamalar sonucunda da, gündem,
yarım saat içerisinde, bir saat içerisinde
tamamen değişik bir çehre kazanmaya başladı.
Böyle bir alışkanlık, Meclis çalışmaları
bakımından son derece yıkıcı
birtakım sonuçlar doğuruyor; çünkü,
Türkiye Büyük Millet Meclisi, yasaların,
muhalefet ve iktidar tarafından tartışılması
sonucunda çıkarılması amacına
yönelik bir kurumdur; ama, burada, iktidarın, bir
gün önceden, birkaç gün önceden görüşüleceğini
bildiği yasaları, muhalefet, ancak bir saat önceden
haber almak suretiyle tartışır hale gelmektedir
ve muhalefet, yeteri kadar hazırlık yapma fırsatı
bulamadığı bu yasalarla ilgili olarak sağlıklı
bir katkıda bulunamamaktadır.

Muhalefet grupları olarak, bir gün öncesinden,
hatta, Genel Kurul toplantısınının
bir saat öncesinden Genel Kurulda hangi yasaları görüşeceğimizi
milletvekili arkadaşlarımıza söyleyememek
durumuyla yüz yüze kalmaktayız.

Bunu yapmaya, bunu, milletvekilerine ve Yüce
Meclise yaşatmaya kimsenin hakkı yoktur; ama, ne
yazık ki, bu kürsüden çeşitli kereler,
defaatle ikazlarda bulunmamıza rağmen ve bütün
amacımız, Mecliste daha sağlıklı
çalışmalar yapılabilmesini, daha sağlıklı
tartışmalar sonucunda yasalar çıkarılabilmesini
sağlamak olmasına rağmen, bu ikazlarımıza
iktidar partileri gruplarının, hiçbir şekilde
kulak asmamakta olduklarını büyük bir
üzüntüyle görmekteyiz. 

Burada, hiç kimse, çalışmaktan
kaçmak gibi bir amaç gütmemektedir. Hiç
kimse, gereksiz yere birtakım engellemeler yaparak, Yüce
Meclisin çalışmalarını durdurmak,
yavaşlatmak gibi bir amaç istememektedir; böyle
bir amacı yoktur; ama, amacımız, bu çatının
altında, daha sağlıklı bir şekilde,
iktidarın ve muhalefetin özenli bir çalışma
sonucunda ortaya koyduğu görüşleri tartıştırmak
ve bunun sonunda, kamuya yararlı olacak, ülkemize
yararlı olacak yasaların çıkmasını
sağlamaktır. 

İktidar partisi gruplarından rica ediyoruz;
yasaların sağlıklı bir biçimde
çıkmasını engelleyecek bu tür
girişimlerde bulunmasınlar. Yüce Meclisin gündemi
çok önceden belli olsun, herkes, burada, hangi gün
hangi çalışmayı yapacağını
bilsin. 

Eğer, muhalefete ihtiyacınız yoksa,
muhalefetin ne söyleyeceği, hangi fikri getireceği
bizi ilgilendirmiyor diyorsanız, o zaman, elbette ki, böyle
bir tutumda ısrarlı olabilirsiniz; ama, yine şu
kürsüden söylemek istiyorum ki, bu tür ısrarlar,
bu tür tutumlar, kamunun yararına sonuçlar
doğmasına yol açacak tutumlar değildir;
toplumun zararına birtakım sonuçlar doğuracak
tutumlardır. 

Türkiye'de, orantılı temsil sistemini
kabul ediyoruz. Bunun anlamı, her çeşit siyasî
görüşü taşıyan partiden bu Yüce
Meclise milletvekili gelmesi ve çeşitli görüşleri
bu Mecliste dile getirerek, daha sağlıklı yasaların
ortaya çıkmasını sağlamaktır;
ama, iktidar partilerinin grupları, muhalefeti yok farz
etmekle, muhalefetin sağlıklı katkılar
yapmasını engelleyici birtakım yöntemlerle
gündemi belirsiz hale getirmekle, muhalefin katkısını
engellemektedirler, toplumun sesinin sağlıklı
bir biçimde Yüce Meclise yansımasını
önlemektedirler ve bunun sonucunda muhalef, bu olaya tepkisini
göstermek için, İçtüzükte
sağlanan bütün imkânlardan yararlanmak durumuna
girmektedir; bir zorunluluk olarak bu imkânları kullanmaktadır
ve bunun sonucunda da, Yüce Meclisin çalışmaları
yavaşlamaktadır. Muhalefeti bunları yapmaya
mecbur etmeyiniz. Çünkü, muhalefetin amacı,
Meclisin çalışmalarını yavaşlatmak
değildir; muhalefetin amacı, Yüce Mecliste daha
sağlıklı tartışmalar yapabilmek
imkânına kavuşmaktır. 

Bu nedenle, geliniz, belli bir süre önce
-onbeş gün önce, bir ay önce- Meclisin gündemini,
bir daha değişmeyecek bir biçimde tespit edelim;
hangi gün hangi konuşmanın, hangi gün hangi
yasanın burada önümüze geleceğini bilelim
ve daha sağlıklı birtakım tartışmalar
sonucunda, çözümlere ulaşılabilsin;
ama, iktidar partileri olarak, amacınız bu değilse,
muhalefeti apansızın yakalayıp, istediğimiz
doğrultuda yasalar çıkaralım gibi bir
amaç güdüyorsanız, hemen söyleyeyim;
bu, hiçbir şekilde, iktidar partilerinin lehine de
değildir, Yüce Meclisin itibarını korumaya
muvaffak olacak, katkıda bulunacak bir davranış
da değildir. Görevimiz, Yüce Meclisin itibarını
koruyacak bir çalışma düzeni içerisine
girmektir. Hepimizin anlaşacağı, hepimizin gündeme
gelmesi konusunda anlaşmaya varacağı yasaları
buraya getirirseniz, hızla daha büyük mesafeler
alırız, toplumun çözüm bekleyen
sorunlarına daha sağlıklı bir biçimde
ve büyük bir süratle çözüm bulabiliriz;
ama, bunların hiçbirisi sizin için bir amaç,
bir değer niteliği taşımıyorsa, “biz
dediğimizi yaptırırız, muhalefetin ne
söyleyeceği, hangi öneriyi getireceği bizi ilgilendirmiyor,
biz Mecliste muhalefeti yok farz ediyoruz, çalışmalara
katılmasını istemiyoruz, ihtiyacımız
yok” diyorsanız, elbette ki bu tavrınıza
söyleyecek herhangi bir sözümüz yok; ama,
bir hatırlatma yapalım, muhalefeti yok farzedenler,
er veya geç, bir gün yok olmaya mahkûm olurlar.


Saygılar sunarım. (CHP, ANAP ve DSP
sıralarından alkışlar)

BAŞKAN - Teşekkür ederim Sayın
Araslı.

Önerinin aleyhinde, Sayın Aşık;
buyurun efendim. (ANAP sıralarından alkışlar)

Sayın Aşık, süreniz 10 dakika.

EYÜP AŞIK (Trabzon) - Sayın Başkan,
sayın milletvekilleri; Danışma Kurulunda anlaşmaya
varılamayan; ama, Refah Partisi ve Doğru Yol Partisi
Grup Başkanvekillerince getirilen önerinin aleyhinde
söz almış bulunuyorum; Yüce Heyetinizi
saygıyla selamlıyorum.

Sayın milletvekilleri, kimsenin öneriyi
dinlediğini zannetmiyorum; ama, izin verirseniz, kısaca
iki cümlesini okuyup, size bir soru sormak istiyorum: Gündemin
“Kanun Tasarı ve Teklifleriyle Komisyonlardan Gelen
Diğer İşler” kısmının
12 nci sırasında yer alan 146 sıra sayılı
kanun tasarısının, bu kısmın
10 uncu sırasına (...) 184 sıra sayılı
kanun teklifinin de, 13 üncü sırasına
alınması önerilmiştir. 

Sayın milletvekilleri, ne olduğunu anlayan
var mı?!.. Allah aşkına, elinizi vicdanınıza
koyun, ne yaptığımızı anlayan
var mı?!. (ANAP, DSP ve CHP sıralarından
“yok” sesleri; RP ve DYP sıralarından
“var” sesleri) 

ALİ RIZA BODUR (İzimr) - İktidar
sıralarına sor!..

EYÜP AŞIK (Devamla) - Bir saniye, söyleyeceğim
şimdi...

LÜTFİ YALMAN (Konya) - Gündemi okuyacaksınız...

BAŞKAN - Arkadaşlar... Bir dakika...
Bir dakika...

EYÜP AŞIK (Devamla) - Şimdi ne yaptık;
146 sıra sayılı kanun tasarısını
17'den 15'e, ötekini 12'den 11'e aldık; sonunda, bir
karar veriyoruz. Şimdi, bakınız, bir saat
evvel karar veriyorsunuz, 70 inci sıradaki kanun teklifini,
12 nci sıraya alıyorsunuz; yani, bugün görüşelim
diyorsunuz. Ee, peki, bu konuyu burada tartışacak
olanların, televizyondan millete sesini duyuracak olanların,
Parlamentoyu ikna edecek olanların, doğrusunu yanlışını
anlatacak olanların bu kanuna hazırlanması
lazım değil mi?!

MEHMET ALTAN KARAPAŞAOĞLU (Bursa) - 23.12.1996'da
gelmiş.

EYÜP AŞIK (Devamla) - Şimdi, bana
cevap vermeyin, biraz sonra mahcup olacaksınız;
bir örnek vereceğim size, biraz sonra mahcup olacaksınız.
Bana cevap vermeyin.

MEHMET ALTAN KARAPAŞAOĞLU (Bursa) - Mahcup
olmayız... Aralık ayında gelmiş.

EYÜP AŞIK (Devamla) - Bakınız,
70 inci sıradaki kanun teklifini muhtemelen, sırayla
gitseniz, belki iki ay sonra sıra gelmeyecek olan bir kanun
teklifini bir saat evvel karar veriyorsunuz ve hemen görüşeceğiz
diyorsunuz. Bununla ilgili birisi çıkıp konuşma
yapacak, önerge verecek.... Siz, kanunların sağlıklı
olmasını istemez misiniz, kanunların tartışılarak,
yanlışının anlatılarak, doğrusunun
çıkarılmasını istemez misiniz?

MEMDUH BÜYÜKKILIÇ (Kayseri) - 12
nci ayda verilmiş bak.

EYÜP AŞIK (Devamla) - Şimdi, başımıza
gelen bir işi anlatayım size. Geçen hafta
yine böyle bir karar verdik, 67 nci sıradaki kanun
tasarısını gündemin 7 nci sırasına
aldık. Şöyle bir baktım -grup başkanvekili
arkadaşımızla bir baktım- neydi bu
acaba diye; Ceza Muhakemeleri Usulü Kanununda değişiklik
yapıyoruz. Sayın Adalet Bakanının
burada olmasına çok sevindim; kendisine de soracağım
az sonra. Ceza Muhakemeleri Usulü Kanununun bir maddesinde
değişiklik yapıyoruz ve Türk Ceza Kanununun
311, 312, 313, 314 üncü maddelerini, devlet güvenlik
mahkemeleri yetki kapsamından çıkarıyoruz.


Şimdi, geçen hafta geldi, çok
acelesi var bunun (!)

YAŞAR OKUYAN (Yalova) - Acelesi var...

EYÜP AŞIK (Devamla) - Danışma
Kurulunda karar alınamamış, buraya getirilmiş,
kaldır parmakları, indir parmakları, acele
görüşmeyi kabul ettik. 

Şimdi, pazar günü akşam belki
birçoğunuz izlemiştir, Kanal D'de bir tartışma
programı vardı, bir savcıyla liderlerin tartışması
vardı; Sayın Adalet Bakanımız da katıldı.
Sayın Adalet Bakanımız, telefonda, 65 milyon
insanın duyacağı şekilde dedi ki: “Bu
Türk Ceza Kanununun 313, 314, 315 inci maddelerinin, başlığı
'Cürüm İşlemek İçin Teşekkül
Meydana Getirenler' şeklindedir; bu başlık
çete kurmayı tarif eder. Bu çete kurmayla
ilgili, çetelerle ilgili yetki, devlet güvenlik mahkemelerinin
kapsamındadır. Şu anda, devlet güvenlik
mahkemesi, bu son Susurluk olayıyla ilgili çete
bağlantılarını bu kanuna göre incelemektedir.
Sizin yaptığınız tartışma
doğru değil” dedi. 

Anaa, ben bir baktım, biz bunu çıkarıyormuşuz,
çok da acelesi varmış. Doğru Yol Grubu,
Refah Grubu, acaba, Sayın Adalet Bakanının
anlattığı manada, devlet güvenlik mahkemesi,
çete bağlantılarını, Susurluk
olayının çete bağlantılarını
çözdüğü için mi, hemen bu hafta,
görüşülmesini öne aldı, sormak
istiyorum. Yoksa, Genel Kurul, iyiniyetle -tahmin ettiğim
gibi, biraz evvel de size sorduğum gibi- farkında olmadan
mı bu kararı verdi? Eğer, Genel Kurul, farkında
olarak, bilerek -iddia ettiğiniz gibi, biraz evvel iddia eden
arkadaşın dediği gibi- bu, çetelerle ilgili
maddeyi, devlet güvenlik mahkemesinin kapsamının
dışına çıkarıyorsa, bunu
millete anlatamazsınız. Bunu millete anlatamazsınız...
(ANAP, DSP ve CHP sıralarından “doğru,
doğru” sesleri, alkışlar) Nasıl anlatacaksınız,
ne diyeceksiniz?..

AHMET KABİL (Rize) - Onlar derler...

EYÜP AŞIK (Devamla) - Devlet güvenlik
mahkemesi Susurluk olayındaki bağlantıları,
çetelerle ilgili bağlantıları çözmesin
diye, alelacele öne alarak, 67 nci sıradan 7 nci sıraya
alarak hemen görüştük, devlet güvenlik
mahkemelerinin yetki alanından çıkardık
diyebilecek misiniz? Yoksa, gidip size sordukları zaman
diyeceksiniz ki, canım zaten... 

AHMET KABİL (Rize) - Onlar derler...

EYÜP AŞIK (Devamla) - Hayır, ben,
diyemeyeceklerini kabul ediyorum. (RP sıralarından
gürültüler)

Değerli arkadaşlar, ben tekrar söylüyorum,
inanıyorum, inanmak istiyorum ki, siz de, biz de, geçen
hafta, buna bilmeden “evet” dedik. (RP sıralarından
“Biz bilerek dedik” sesleri) 

Bilerek “evet” demenin izahı yoktur.
Bilerek mi “evet” dediniz; yani, çete bağlantılarını,
devlet güvenlik mahkemesi çözmesin diye... Onun
için mi?.. (RP sıralarından gürültüler)

ÖMER EKİNCİ (Ankara) - Alakası
yok...

EYÜP AŞIK (Devamla) - Haa “alakası
yok” diyorsun...

ÖMER EKİNCİ (Ankara) - Tabiî
yok, ne alakası var...

EYÜP AŞIK (Devamla) - Sayın milletvekilim
diyor ki; “Alakası yok.”

O zaman, ben, Sayın Adalet Bakanına
soruyorum; Sayın Adalet Bakanı, pazar günü
Kanal D'de alakası olduğunu söyledi mi, söylemedi
mi? “Türk Ceza Kanununun 313, 314 üncü maddeleri
devlet güvenlik mahkemelerine çete bağlantılarını
araştırma yetkisi vermiştir ve bu yetkiye dayanarak
şu anda bu araştırma yapılmaktadır”
dedi Adalet Bakanı. O zaman Adalet Bakanı bunu dedi,
zaten kanunda da bu böyle yazıyor. Onun demesi bir
şey değil, doğru söyledi, kanunda da böyle
yazıyor. Eğer, kanunda böyle yazıyorsa,
şu kritik durumda, şu araştırmaların
yapıldığı, bütün milletin ne
çıkacak diye merak ettiği durumda, siz bir bir
öneri getiriyorsunuz, alelacele, bu hafta, “devlet güvenlik
mahkemesinin yetkilerini alalım, çete bağlantısına
devlet güvenlik mahkemesi bakmasın diyorsunuz. Bu
doğru mudur; bu izah edilir mi? Ben, rica ediyorum, deyin
ki, kabul edelim ki, bunun, geçen hafta oylarken farkında
olmadık. 

Şimdi, grup başkanvekillerinden rica
ediyorum -ben de grup başkanvekilliği yaptım,
aynı eleştirilerle de karşılaştım,
biliyorum- böyle emrivakiyle bir saat evvelinden “70
nci sıradaki kanun teklifini 30 uncu sıraya, 60
ncı sıradakini 5 inci sıraya aldım,
konuşacaksanız konuşun, konuşmayacaksınız
verdik, geçtik gitti” yapmayın.  Şimdi,
yapalım...

LÜTFİ YALMAN (Konya) - Sayın Aşık,
şimdiye kadar hiç yapılmadı mı?


EYÜP AŞIK (Devamla) - Geçen hafta
yaptığınız planı bozdunuz. Geçen
hafta burada bir oylama yaptınız, 5 kanunu arka
arkaya dizdiniz, dediniz ki, “biz, öncelikle bunları
görüşeceğiz.” O kanunları görüşmedik,
o kanunlar görüşülmedi, bu hafta, yeni 5
kanun daha getirdiniz; ama, iddia ediyorum, ısrarla söylüyorum
ki, orada, fahiş de bir hata yaptık. 

ALİ RIZA GÖNÜL (Aydın) -
Sayın Aşık, okumamışsınız,
sıralama 8'den itibaren 9, 10, 11 diye gidiyor. Yanlış
söylüyorsunuz. İyi dinlememişsiniz. 

BAŞKAN - Efendim, müdahale etmeyin.

Sayın Aşık, süreniz de azaldı
zaten; rica ediyorum. 

EYÜP AŞIK (Devamla) - Değerli arkadaşlar,
sayın grup başkanvekilleri; iki şeyi rica ediyorum:
Bir; bir haftalık program yapın, 10 günlük
program yapın, gruplara verin, gruplar buna hazırlansınlar;
iki burada böyle numara vererek değil, hiç değilse,
kanunun ismini yazın. Ben eminim ki, geçen hafta
“çetelerle ilgili kanunu devlet güvenlik mahkemesi
yetki alanından çıkarıyoruz”
deseydiniz, sadece bu grup değil, burada da vicdanı
sızlayan insanlar “hayır, bu durumda olmaz.
Ne insan hakları, ne Avrupa Konseyi hiçbir gerekçeyle
bunu, bu hafta yapamayız. Hiç değilse, şu
mafya bağlantıları çözülünceye
kadar bunu ertelememiz lazım; diyelim ki altı ay
sonra yapalım” derlerdi; ama, kanun tasarısının
ismini de söylemiyorsunuz, ne getirdiğini de söylemiyorsunuz;
7 tane rakam koyuyorsunuz, ondan sonra, kabul edenler, etmeyenler...
Meclisin itibarını sarsacak hareketlerden, biraz
kaçınalım. Vatandaşın bu Meclise
itimadı olması lazım, güvenmesi lazım.

(Mikrofon otomatik cihaz tarafından kapatıldı)


BAŞKAN - Sayın Aşık, lütfen
son cümlenizi söyler misiniz efendim; zamanınız
bitti. 

EYÜP AŞIK (Devamla) - Tekrar, rica ediyorum...
Sayın milletvekilleri, eğer, Türk Ceza Muhakemeleri
Usulü Kanunundaki bu çete meselesi bugün gelecekse,
rica ediyorum, gelmeden buna bir çözüm bulun;
gelmeden bunu nasıl yapacaksanız, bunu hiç
değilse... Geçen hafta öne aldığınız
bu kanun tasarısını, lütfen, gündemden
çıkarın. 

Yüce Heyetinizi saygıyla selamlıyorum.
(ANAP ve CHP sıralarından alkışlar)

BAŞKAN - Teşekkür ediyorum Sayın
Aşık. 

Lehte, Sayın Karamollaoğlu; buyurun efendim.
(RP sıralarından alkışlar)

TEMEL KARAMOLLAOĞLU (Sıvas) - Sayın
Başkan, kıymetli milletvekilleri; gündemde birtakım
değişiklikler yapılmasıyla ilgili getirdiğimiz
önerge üzerinde, arkadaşlarımız
birtakım ifadelerde bulundular. Öncelikle, şunu
hemen ifade etmek istiyorum: Türkiye Büyük Millet
Meclisi, kanunları çoğunlukla yapar ve bu, demokrasinin
de bir gereğidir. Hükümet de zaten, Parlamentonun
çoğunluğuyla oluşur. Ancak, hükümet,
icraatlarını yaparken, mutlaka, birtakım
kanunlara öncelik verme ihtiyacını duyar, programının
gereği budur. 

ZEKİ ÇAKIROĞLU (Muğla) - Bir
saat önce mi duyuyorsunuz!.. 

TEMEL KARAMOLLAOĞLU (Devamla) - Eğer, hükümetler
herhangi bir şekilde kendi programlarını yürütmek
için birtakım kanun tasarıları hazırlamaz
ve bunları Büyük Millet Meclisine sevk etmezlerse,
o zaman, kendilerinden önceki hükümetler gibi,
icraat yapabilecek olan başka bir mekanizmaya sahip olamazlar.
Bundan dolayı, İçtüzük, hükümetlerin
veya Büyük Millet Meclisindeki grupların gündemde
değişiklik yapabilme hakkını baştan
vermiştir. Eğer, buradaki arkadaşlarımız,
İçtüzükte böyle bir madde olmasın,
komisyonlardan hangi kanun tasarı veya teklifleri aşağıya
inmişse, hiç önceliğine bakılmadan
bunlar tek tek müzakere edilsin denilirse, öyle zamanlar
olur ki, büyük aciliyeti olan birtakım konuları,
siz, iki sene sonra görüşürsünüz.
O zaman, bu Meclisin verimliliği diye bir konu kesinlikle
söz konusu olamaz. Bir defa, bizim, bu konunun üzerinde
hassasiyetle durmamız gerektiğine inanıyorum.
Bundan dolayı da, gerek Hükümetimiz gerekse bugün
Hükümeti oluşturan partilerin grupları,
zaman zaman, öncelikleri tespit etme ihtiyacını
duymuşlar ve Büyük Millet Meclisinin gündeminde
değişiklik taleplerinde bulunmuşlardır.


AHMET KABİL (Rize) - Bir hafta önce yapın.


TEMEL KARAMOLLAOĞLU (Devamla) - Bu, bugüne
mahsus bir iş değildir. Bundan önceki dönemlerde,
ne zamandan ele alırsanız alın, Büyük
Millet Meclisinin kuruluşundan beri -bakın, İçtüzükte
yeni bir madde de değildir- daima hükümetlerin,
grupların öncelik verdiği konular Yüce Meclisin
onayına sunulmuş, gündem değiştirilmiş,
öne alınmıştır. Bunu, bir defa
arkadaşlarımızın...

AHMET KABİL (Rize) - Ama, aynı gün
değil.

TEMEL KARAMOLLAOĞLU (Devamla) - Yoo, bazen bir
gün için de olur. 

Bakın, muhterem arkadaşlarım...
(ANAP ve DSP sıralarından gürültüler)

HASAN GÜLAY (Manisa) - Yanlış !...
yanlış!..

TEMEL KARAMOLLAOĞLU (Devamla) -  O zaman İçtüzüğü
değiştirin. 

Bakın, çok açık hükümler
var. Yeri geldiği zaman, bir kanun tasarı veya teklifi
Büyük Millet Meclisine sevk edilir ve kırksekiz
saat geçmeden konuşulması talep edilebilir.
Bu, İçtüzüğün bir hükmü.


MUSTAFA BALCILAR (Eskişehir) - Hocam, her gün
mü olur?!.

TEMEL KARAMOLLAOĞLU (Devamla) - Büyük
Millet Meclisi gündemine iner, yine Büyük Millet
Meclisinin gündeminde öne alınması teklif
edilebilir. Bu da İçtüzüğün hükmü.


HASAN GÜLAY (Manisa) - Her gün mü?..

İRFAN KÖKSALAN (Ankara) - Her gün
olmaz. 

TEMEL KARAMOLLAOĞLU (Devamla) - İçtüzüğü
siz yaptınız, arkasından bu İçtüzüğü
uygulamayalım diye bir mantık sergiliyorsunuz. Bu
doğru değil; bu bir. 

İkinci hususu müsaade ederseniz arz etmek
istiyorum. Efendim, “biz hazırlıklı
değiliz” diyorsunuz. Bir defa, şu anda öne
almak için verdiğimiz öneriyle ilgili kanun tasarıları,
siz de biliyorsunuz ki, en az bir aydır Büyük
Millet Meclisinin gündeminde. Yeni değil. Biz, bunları
getireceğimizi defaatle arz ettik; ancak, bazen, oturumun
açılışında, herhangi bir şekilde...
Demin, Sayın Araslı bir şey söyledi “efendim,
muhalefetin yokluğuna denk getirip, bazı kanunları
geçirmek...” gibi. Hiçbir zaman öyle bir
niyetimiz olmadı; ancak, muhalefet, bazen, oturumun başlangıcında,
denk getirip, önceliğini istediğimiz konuları
reddedebildi. Bu da sizin hakkınız. Reddettiğiniz
zaman hakkınız da, kabul edileceği zaman, bunun,
Büyük Millet Meclisinin hakkı olmadığını
iddia etmek, kesinlikle isabetli bir tutum olmaz.

Bir defa, şunu hemen belirtelim: Geçen
hafta, Büyük Millet Meclisinin gündeminde değişiklik
yapıldı; bu doğrudur. Ancak, bugün teklif
edilen değişiklik, eskiyi arkaya atalım, bunları
onların önüne alalım diye değil; o
değişikliklerin arkasından bu tasarıları
görüşelim diyedir. Yani, bizim, şu anda,
gündemde, öne alınmasını arzu ettiğimiz,
teklif ettiğimiz kanun tasarıları, zaten bugün
görüşülmeyecek, yarın da görüşülemeyecek
büyük ihtimalle. Sizin önünüzde zaman
var, bu tasarıları tetkik edebilirsiniz. Bu tasarılar
komisyonlardan geçmiş, komisyonlarda sizin sözcüleriniz,
bu konular üzerinde fikir teatisinde bulunmuş. 

Bunlara ilaveten, şunu, hemen ifade etmekte
yarar görüyorum: Sayın Araslı, muhalefeti
yok sayma gibi bir kanaatimizin veya tutumumuzun olduğunu
belirtti. Sayın milletvekilleri, bu Hükümete
bunu söyleyemezsiniz. Geçmişte, başka
hükümetlere söylemiş olabilirsiniz; ama,
bu Hükümete kesinlikle söyleyemezsiniz; çünkü,
bu Hükümet, defalarca, çok mühim konuları,
bağımsız bir tarzda, Büyük Millet
Meclisinin gündemine getirmiş, görüşülmesini
teklif etmiş; ancak, üzülerek ifade ediyorum ki,
geçmişte, muhalefet, bazen, fikir beyan etmek lütfunda
dahi bulunmamıştır. (RP sıralarından
alkışlar) Bunu, çok açık ve
net olarak görelim.

Sonra, kanunlar çıkarılırken,
muhalefetin tekliflerini, bu Hükümet kadar dikkate alan,
yeri geldiği zaman, kanun maddelerinde değişiklik
yapan başka hangi grupları gördünüz
Allah aşkına...

Şu anda teklif ettiğimiz, gündeme
getirilen kanunlarda bile, komisyonlarda görüşülürken,
sayın muhalefet sözcülerinin, milletvekillerinin,
üyelerinin komisyonlarda yapmış oldukları
olumlu tenkitlerin tamamı kabul görmüştür;
ama, insaf edin,  elbette, İktidarın kendisinin
bir politikası var; elbette, İktidarın icraya
koymak mecburiyetinde kaldığı birtakım
hususlar var; onunla ilgili kanun tasarı ve tekliflerinin
de, icraatlarını yapabilmek, şu anda ülkemizin
içinde bulunduğu problemleri çözebilmek
için, öncelik sırasını değiştirsin,
öne alsın ve yine, Yüce Meclisin katkılarıyla,
muhalefetiyle iktidarıyla bu kanunlar yapılsın.

HASAN GÜLAY (Manisa) - Her gün mü
değişecek?!

TEMEL KARAMOLLAOĞLU (Devamla) - Hayır...
Hayır... Yeri geldiği zaman.

Bir kanun, eğer, öncelik arz ediyorsa, elbette,
Yüce Meclisin bilgisine sunulur, Yüce Mecliste görüşülür
ve kanunlaşır.

Arkadaşlarımız, bir de, Meclisin
itibarından bahsettiler. Muhterem arkadaşlarım,
Yüce Meclis, itibarlı bir kurumdur; ancak, Yüce
Meclis, aynı zamanda, çalışmalarındaki
verimlilikle de itibarını kamuoyunda pekiştirir.
Şu 54 üncü Hükümetin kurulduğu günden
beri, Yüce Meclisin çalışma temposuna
bir dikkat edin, çıkardığı kanun
adedini geçmişle bir mukayese edin; üstelik,
sizlerin de katkılarını -bazen muhalefet
olarak arzu etmemenize rağmen- sağlayarak, birçok
kanun çıkarılmıştır,
çok yüklü maddeleri olan kanunlar çıkarılmıştır.
Bundan dolayı, bu Meclisi, bu Meclisin üyesi olan
bütün milletvekili arkadaşlarımızı
tebrik etmeyi elbette bir vazife biliriz. (RP sıralarından
“Bravo” sesleri, alkışlar)

Muhterem arkadaşlarım, şunu hemen
söylüyoruz: Şimdi gündem değişikliğiyle
ilgili getirilen konular, bugün görüşülecek
değil. Bu kanun tasarıları, zamanı geldiğinde,
geçen hafta tespit edilen ve öne alınan tasarıların
arkasından görüşülecek. Bu konuda,
muhalefetteki arkadaşlarımızın katkılarını
bekliyoruz, engellemelerini değil. 

BAŞKAN - Süreniz dolmak üzere efendim;
lütfen, buyurun.

ZEKİ ÇAKIROĞLU (Muğla) - Komisyonu
buraya oturtmazsınız, getirirsiniz hemen gündeme.

TEMEL KARAMOLLAOĞLU (Devamla) - Hayır.
Tabiî, komisyonlarda da, arkadaşlarımızla
ne kadar uyumlu çalıştığımızı
komisyondaki üye arkadaşlarımızın
hepsi biliyor. 

Ben, Yüce Meclisin bu konuda göstermiş
olduğu gayreti ve çabayı şimdiden takdir
ediyor, hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Karamollaoğlu.

Önerinin lehinde konuşmak üzere,
Sayın Ali Rıza Gönül; buyurun efendim.

OYA ARASLI (İçel) - Sayın Başkanım,
sayın sözcü adımdan bahsederek sarf etmiş
olduğum sözleri tamamen değiştirerek konuşmalar
yapmıştır. İçtüzük
gereği söz istiyorum. 

BAŞKAN - Efendim, arkadaşımızı
kürsüye çağırdım; ondan sonra
müsaade ederseniz...

Buyurun Sayın Gönül.

ALİ RIZA GÖNÜL (Aydın) -
Sayın Başkan, değerli milletvekilleri; Yüce
Heyetinizi saygıyla selamlıyorum. Grup önerimizin
lehinde görüşlerimizi arz etmek üzere söz
almış bulunmaktayım. 

Aleyhte konuşan arkadaşlarımızın
buradan ifade ettikleri beyanları büyük bir ciddiyetle
dinledim. Şüphesiz, muhalefet partisi grup başkanvekillerinden
hocamız Sayın Araslı'nın söylemiş
oldukları, dile getirmiş oldukları konulardaki
sakıncalara -gayet açık yüreklilikle
ifade ediyorum ki- Danışma Kurulu toplantısından
sonra özel konuşmamız sırasında
da katıldığımı ifade etmiştim.
Gerçekten, Parlamentoda, yasaların, tasarıların,
tekliflerin görüşülmesi sırasında
gerek muhalefet partilerinin gerekse İktidar Partisi mensuplarının
kişisel veya grup olarak katkılarının
sağlanmasını temin etmek herkesin görevi
olmalıdır. Hem kişisel hem de grup olarak
katkıda bulunmak isteyen arkadaşlarımıza
yeterli zamanın kazandırılması, gerekli
sürenin tanınması yönünde anlayışlı
davranmamız gerektiğine inandığımı
ifade etmek istiyorum. Yalnız, bu sözlerin yeri, inanıyorum
ki, bugün, bu konuda olmamalıydı; çünkü,
biraz evvel, değerli sözcü arkadaşlarımızın
ifadelerine katılmamızın mümkün
olmadığını belirtirken bir yanlışlık
ve bir haksızlık yapıldığını
da belirtmek istiyorum. Neden; çünkü, biz, bugün,
grup önerimizle getirmiş olduğumuz tasarıların
görüşülmesini istemedik. Yazılı
gündemin sırasının yeniden düzenlenmesi
talebinde bulunduk. 

Sayın Bakanım, şimdi, tabiî,
sizin mantığınızla hareket edersek, bugün
görüşülür; ama, benim ifade ettiğim
şekilde meseleyi ele alırsak ve Parlamentomuzun çalışma
süresini de dikkate alırsak, bugün, grup önerisiyle
9 uncu ve -ki, 9 uncu sıra oybirliğiyle, uzlaşmayla
geldi buraya- 10 uncu sıradaki tasarıların
burada görüşülmeye başlanacağı
gün, öyle inanıyorum ki, haftaya perşembe
günüdür. 

Şimdi, bu kürsüden, “bu kanun
tasarı ve teklifleri, bir aydan beri yazılı
gündeme girmiştir; basılmıştır,
bu teklifleri ve tasarıları niçin okumadınız,
incelemediniz” gibi bir sözü ben sarf etmem; o,
büyük haksızlık olur; ama, bugün,
oylanacak grup önerimizle, kabul edildiğinde, gündemin
10 uncu, 11 inci, 12 nci sırasına gelen ve yerleşen
kanun tasarı ve tekliflerini, belirttiğin gibi, haftaya
perşembe gününden önce ele alıp görüşmemiz
mümkün değil. Haa, şimdi, bunu hepimiz biliyoruz.
Sayın Araslı da biliyor; Sayın Aşık
da biliyor; Sayın Temel Karamollaoğlu da biliyor; hepimiz
biliyoruz. Konuyu saptırmanın, bence hiçbir
yeri ve gereği yoktur. Yoksa, biz, inanıyoruz ve inanmanızı
da rica ediyoruz. Doğru Yol Partisi Grubu olarak, kanun teklif
ve tasarılarının burada bir uzlaşı
içinde görüşülmesinden yana olduğumuzu,
muhalefet partilerinin değerli görüşlerini
ve katkılarını beklediğimizi her zeminde
ifade ettiğimiz gibi, bunu hayatiyete geçirmenin de
gayreti içinde olduğumuzu belirtmek istiyorum. O nedenle,
Sayın Araslı'nın ifade ettikleri gibi, buradan
bir şeyleri böyle, gözle kaş arasında
kaçırma gibi bir niyetimizin olmadığını,
gayet samimî ve halisane duygularla, Parlamentonun tümünün
ortak bir ürünü şeklinde yasa teklif ve tasarılarının
kanunlaşmasından yana olduğumuzu da belirtmek
istiyorum. 

Şimdi, bu öneriyle, biz, hiçbir
şeyi Yüce Parlamentonun gözünden, denetiminden
ve katkısından kaçırma niyetinde değiliz.
Bugün 6 ncı, 7 nci, 8 inci sıralardaki tasarı
ve teklifler görüşülecek; 9 uncu, 10 uncu,
11 inci sıralardaki tasarı ve teklifler de önümüzdeki
hafta, hatta ondan sonraki hafta gündeme gelecektir.

Yalnız, burada, bir üzüntümü
açıklıkla belirtmek istiyorum, o da şudur:
Bu öneriyle çete işinin ne alakası var?
Yazılı gündemin...

İBRAHİM YAŞAR DEDELEK (Eskişehir)
- Nasıl yok? 

YAŞAR OKUYAN (Yalova) - Çok alakası
var.

ALİ RIZA GÖNÜL (Devamla) - Beyler,
dinler misiniz beni bir dakika... Bir dakika dinleyin de, ben
meramımı önce bir anlatayım, ondan sonra
siz söyleyeceğinizi gelir burada söylersiniz.

Şimdi, yazılı gündemin...

İBRAHİM YAŞAR DEDELEK (Eskişehir)
- Fakat, siz meramınızı  anlatamıyorsunuz
ki!..

ALİ RIZA GÖNÜL (Devamla) - Müsaade
edin de efendim, önce yanlış anlattıklarımızı
düzeltelim. Halkı yanlış bilgilendirmedeki
söz ve üslubunuzu düzeltelim burada.

7 nci sırada Ceza Muhakemeleri Usulü
Kanunu, Devlet Güvenlik Mahkemelerinin Kuruluş ve Yargılama
Usulü Hakkında Yasa Tasarısı... 

MEHMET KEÇECİLER (Konya) - 7 nci sıraya
siz almadınız mı?!

ALİ RIZA GÖNÜL (Devamla) - Sayın
Aşık, tabiî ki, ben sizin burada hassasiyetinize
saygı duyuyorum. Hassasiyetinize saygı duyuyorum;
çünkü, Türk Ceza Kanununun 312 nci maddesi...
-313 üncü maddenin, 314, 384, 385 diye devam eder o
fıkra- oradaki endişelerimizi ve görüşlerimizi,
o kanun tasarısı burada görüşülmeye
başlandığında, biz de çıkacağız,
hassasiyetimizi ifade edeceğiz. O konuda...

EYYÜP CENAP GÜLPINAR (Şanlıurfa)
- Bravo...

ALİ RIZA GÖNÜL (Devamla) - Evet
efendim... Yani, işinize gelince “Bravo” diyorsunuz;
ama, biraz evvel itiraz ediyordunuz. 

O konudaki hassasiyetinize katılıyorum;
ama, katılmadığım sözleriniz var.

Değerli arkadaşlarım, bu yasa tasarısı
incelendiği zaman görülecektir; 6.11.1996 tarihinde
Bakanlar Kuruluna sevk edilmiş. 

MEHMET KEÇECİLER (Konya) - 26.11 o
tarih.

BAŞKAN - Efendim, bunun, aslında, konuyla
ilgisi yok...

ALİ RIZA GÖNÜL (Devamla) - Adalet
Bakanlığınca hazırlanan ve Başkanlığınıza
arzı, Bakanlar Kurulunca 6.11. 1996 tarihinde kararlaştırılan...

Sayın Bakanım, değerli arkadaşlarım;
ben mi yanlış okuyorum, yanlış anlıyorum;
yoksa siz mi?..

BAŞKAN - Efendim, galiba değişik
kanunlardan bahsediyorsunuz.

ALİ RIZA GÖNÜL (Devamla) - Şimdi,
size soruyorum: Susurluk olayı 3 Kasımda olmuş;
bu kanun tasarısının Adalet Bakanlığında
hazırlanma çalışmaları, 3 Aralık
değil, 3 Eylülden evvel başlamıştır.
Siz, ne hakla buraya gelip, konuyu mecraından saptırıp,
çetelerle, şu İktidar Partisi gruplarını,
bir şeyi kaçırmak, bir şeyi saklamakla
itham edebiliyorsunuz?.. Neyle itham edebiliyorsunuz?.. (ANAP
sıralarından gürültüler, RP sıralarından
alkışlar) Siz, artık, biraz, kendinizi bir
şeylerin arkasına saklamaktan ve saklama duygusundan
kurtarmalısınız. (ANAP sıralarından
gürültüler) Evet, kurtarmalısınız...
Eğer, bu yasa tasarısının eksiği
ve yanlışı varsa, merak etmeyin, biz, size
bırakmayız onu; biz, sizden evvel yaparız.
(ANAP sıralarından gürültüler)

AHMET KABİL (Rize) - Komisyonlarda durumu
görüyoruz!..

ALİ RIZA GÖNÜL (Devamla) - Biz,
sizden evvel yaparız. İnancımızla,
görüşümüzle, elli yıllık
çizgimizle, Türk Milletine biz bunu anlatmışızdır.
(ANAP sıralarından gürültüler)

Değerli arkadaşlarım, o nedenle,
şurada...

(Mikrofon otomatik cihaz tarafından kapatıldı)

BAŞKAN - Sayın Gönül, süreniz
bitti. Lütfen, son cümlenizi söyler misiniz efendim.


Aslında, konunun dışına
da taşıldı.

ALİ RIZA GÖNÜL (Devamla) - Toparlayayım,
1 dakika daha süre...

Kamuoyunu yanlış bilgilendirmek suretiyle,
çete meselesiyle, Susurluk olayıyla, şurada,
“demokratikleşme” adı altında getirilen
yasa tasarısıyla bağlantı kurmanızı
fevkalade yanlış olarak niteliyorum. 

YAŞAR OKUYAN (Yalova) - Hiç alakası
yok!..

ALİ RIZA GÖNÜL (Devamla) - Gurup
başkanvekili arkadaşlarım, gruplarının
önünde oturan arkadaşlarım gayet iyi biliyorlar,
ben, bunu getirdiğim zaman, grup başkanvekili arkadaşlarım
olumlu olarak görüşlerini sundular; “hayır”
diyeceklerini zannetmiyorum. 

Değerli arkadaşlarım, bu öneriyle,
Meclisin gündemini yeniden düzenliyoruz. İcraat
için kurulmuş olan, vatandaşa hizmet için
gayret eden bu Hükümetin, Programına, düşüncesine
uygun olarak elbette gündemin maddelerinde değişiklik
yapma hakkı vardır; bu hakkı da, yeri geldiğinde
kullanacağız.

Bu görüşlerimi Yüce Kurulunuza
arz eder, saygılarımı sunarım; sağ
olun. (DYP ve RP sıralarından alkışlar)

AHMET ALKAN (Konya) - Hayırlı olsun!

BAŞKAN -Teşekkür ederim efendim.

Sayın Aşık, aslında siz,
konunun dışına taştınız.


Geçen hafta, zatı âlinizin mensup
olduğu Grubun da olumlu imzasını taşıyan,
Danışma Kurulunca getirilip burada kabul edilen bir
tasarıyı bu vesileyle dile getirdiniz. Ben, müdahale
etmek istemiyorum. Müdahale ettiğim zaman, “konuya
gelin” dediğimiz zaman, arkadaşlarımız
isyan  ediyor, işte, etmediniz mi de böyle oluyor...

VI. - SATAŞMALARA İLİŞKİN
KONUŞMALAR

1. - İçel Milletvekili Oya Araslı'nın,
Sıvas Milletvekili Temel Karamollaoğlu'nun, ileri sürmüş
olduğu görüşten farklı görüşü
kendisine atfetmesi nedeniyle konuşması

OYA ARASLI (İçel) - Sayın Başkan,
benim bir sözüm yanlış ifade edildi.

BAŞKAN - Sayın Araslı, sizin
hangi sözünüz yanlış ifade edildi?
(CHP sıralarından gürültüler)

Arkadaşlar, rica ediyorum, bir dakika...

OYA ARASLI (İçel) - “Muhalefeti
yok farz etmek” konusuyla ilgili olarak.

BAŞKAN - Ben, orada size bir sataşma
görmedim efendim.

AHMET KABİL (Rize) - Dinleyelim efendim...

BAŞKAN - Gerçekten görmedim; ama,
2 dakika süreyle buyurun efendim. (CHP sıralarından
alkışlar)

OYA ARASLI (İçel) - Sayın Başkan,
değerli milletvekilleri; biraz önce, bu kürsüde
sarf etmiş olduğum, bu tutumlarıyla, yoksa, muhalefeti
yok mu farz ediyorlar sözleri üzerine, Sayın
Karamollaoğlu'nun yaptığı yorumla ilgili
olarak birkaç söz söylemek istiyorum. 

Kendimi, bu kuşkular içerisinde olmakta
çok haklı görüyorum. Neden mi; buyurunuz
delilini: Şurada bir davetiye var, bu davetiye, 27 Aralık
1996 Cuma günü, Ağrı Üniversitesini
ziyaretinde içerisinde bulunduğu, Sayın Profesör
Doktor Necmettin Erbakan'ın katılacağı
bir programa, bizleri davet etmek üzere, grup başkanvekilliklerine
gönderildi. O tarihte, Ağrı'da bir üniversite
var mıydı?! 

Demek ki, İktidar Partisi Gruplarımız,
burada, muhalefetin, getirdikleri herhangi bir tasarıya,
teklife olumsuz oy vereceğini hiç hesaba katmaksızın,
böyle bir davetiye bastırıp, sanki, üniversitenin
kuruluşuyla ilgili kanun oylanmış gibi, bizleri
böyle bir törene davet edebiliyorlar. 

MEMDUH BÜYÜKKILIÇ (Kayseri) - Ne
alakası var...

OYA ARASLI (Devamla) - Buna dayanarak, siz, sormaz
mısınız “muhalefeti yok farz etmeye
yönelik bir eğiliminiz mi var” diye size, bu sözleri
söylemekte, kendinizi haklı görmez misiniz?

NİHAT MATKAP (Hatay) - Meclisi yok sayıyorlar.

OYA ARASLI (Devamla) - Onun için, ben, bir
daha, bu gibi olayların tekrarlanmasını önlemek
amacıyla, bu sözleri huzurunuzda dile getirmiş
bulunuyorum ve bu hususu tekrar hatırlatmakta da yarar
görüyorum. Devlet yönetiminde, biraz daha özen,
biraz daha ciddiyet istiyoruz. 

Saygılarımla. (CHP sıralarından
alkışlar)

BAŞKAN - Teşekkür ederim Sayın
Araslı.

2. - Trabzon Milletvekili Eyüp Aşık'ın,
Aydın Milletvekili Ali Rıza Gönül'ün
şahsına sataşması nedeniyle konuşması

EYÜP AŞIK (Trabzon) - Sayın Başkan_

BAŞKAN - Buyurun Sayın Aşık;
yerinizden_

EYÜP AŞIK (Trabzon) - Sayın Başkan,
kürsüden ifade etsem.

BAŞKAN - Efendim, ne söyleyecekseniz bir
bileyim.

EYÜP AŞIK (Trabzon) - Sayın Gönül
“kamuoyunu yanıltmak maksadıyla, yanlış
bilgi vererek” diyerek sataşmıştır;
bu nedenle, 2 dakika müsaadenizi istiyorum.

BAŞKAN - Ben, orada bir sataşma görmedim
Sayın Aşık. (ANAP sıralarından
gürültüler)

Rica ediyorum_ (ANAP sıralarından gürültüler)


Bir dakika efendim... Siz yönetmiyorsunuz; ben
yönetiyorum... Bir dakika_ Sayın Aşık,
siz, zaten, konunun dışına taştınız.
Bakın, biraz önce söyledim; burada, gündeme
alınması gereken tasarılarla ilgili bir bilgi
vermediniz ve konunun dışına taştınız.
Dolayısıyla, konuyla ilgili bir şey yok...

EYÜP AŞIK (Trabzon) - 2 dakika Sayın
Başkan...

AHMET KABİL (Rize) - 2 dakika...

BAŞKAN - Efendim, rica ediyorum... Yani, siz,
herhalde, beni yönetmiyorsunuz değil mi?

EYÜP AŞIK (Trabzon) - Merak etmeyin...
2 dakika...

ZEKİ ÇAKAN (Bartın) - Müsaade
eder misiniz.

BAŞKAN - Hayır efendim, oturur musunuz
Sayın Çakan.

ZEKİ ÇAKAN (Bartın) - Müsaade
eder misiniz. 

BAŞKAN - Lütfen efendim...

ZEKİ ÇAKAN (Bartın) - Doğru
Yol Partisi sözcüsü...

BAŞKAN - Efendim, siz onun avukatı mısınız?

ZEKİ ÇAKAN (Bartın) - Avukatıyım!..

BAŞKAN - Ben, avukatı olarak kabul etmiyorum;
Meclisin Genel Kurulunda avukat olmaz.

ZEKİ ÇAKAN (Bartın) - Ben, Grubum
adına konuşuyorum.

BAŞKAN - Rica ediyorum... 

EYÜP AŞIK (Trabzon) - Grup Başkanvekili...

AHMET KABİL (Rize) - Grup Başkanvekilimiz...

BAŞKAN - Efendim, rica ediyorum...

ZEKİ ÇAKAN (Bartın) - Doğru
Yol Partisi Sözcüsü...

BAŞKAN - Arkadaşlar, herkes, burada,
kendisini savunma gücüne sahiptir. Lütfen, Sayın
Aşık konuşsun efendim.

ZEKİ ÇAKAN (Bartın) - Sayın
Başkan...

BAŞKAN - Efendim, siz oturur musunuz...

EYÜP AŞIK (Trabzon) - Sayın Başkan,
ben konuşabilir miyim?

BAŞKAN - Efendim, ne konuda konuşacaksınız?

EYÜP AŞIK (Trabzon) - Yeni bir sataşmaya
meydan vermem; merak etmeyin.

BAŞKAN - Peki, buyurun bakalım. (ANAP
sıralarından alkışlar)

Buyurun, 2 dakika...

EYÜP AŞIK (Trabzon) - Sayın Başkan,
değerli milletvekilleri; ben, böyle, numaralar sayarak,
filan kanunun filan numaraya alınmasının
yanlışlığını anlattım
ve geçen haftadan bir örnek verdim. “Tabiî
ki, bugünün konusu değil; ama, bakın, insanlar,
bazen, bilmeden bu yanlışlığı yapıyor”
dedim. Ali Rıza Beyin söylediklerinden memnuniyetle
anladım ki, görüşülürken, herhalde,
o 2 nci madde -çetelerle ilgili madde- kanun tasarısından
çıkarılacak; bundan memnun oldum. Gerçi,
bizim ağzımız sütten yanmış,
kusura bakmayın, bu Malvarlığı Komisyonunda,
öteki komisyonlarda... 

BAŞKAN - Konuyla ilgisi yok efendim; rica ediyorum...

EYÜP AŞIK (Devamla) - ...bunun çok
kötü örneklerini gördük (RP sıralarından
gürültüler) ama, yine de, ümit ediyorum ve
teşekkür ediyorum; saygılar sunuyorum. (ANAP
sıralarından alkışlar)

BAŞKAN - Teşekkür ediyorum Sayın
Aşık.

V. - ÖNERİLER (Devam)

B) SİYASÎ PARTİ GRUBU ÖNERİLERİ
(Devam)

1. - Gündemdeki sıralamanın
yeniden yapılmasına ilişkin DYP ve RP Grupları
müşterek önerisi (Devam)

BAŞKAN - Öneri üzerindeki müzakereler
bitmiştir. 

Sayın milletvekilleri, şimdi, öneriyi
oylarınıza sunuyorum efendim... (Gürültüler)


Arkadaşlar, gürültüyü keselim...
(DSP ve CHP sıralarından “oyla, oyla”
sesleri, gürültüler) 

Ne oluyor efendim?!. (DSP ve CHP sıralarından
“oyla, oyla” sesleri)  

Herhalde oyluyorum değil mi.. 

Kabul edenler...

Arkadaşlarımız arasında
birlik yok efendim. (ANAP, DSP ve CHP sıralarından
gürültüler)

Değerli arkadaşlarım, benim elimde
makine yok ki, otomatikman... (Gürültüler)

Efendim, kabul etmeyenleri de sayalım, eğer,
yine bir ihtilaf olursa, bir daha sayacağız...

ASLAN ALİ HATİPOĞLU (Amasya) -
Ayıp!.. ayıp!..

BAŞKAN - Efendim, arkadaşlar arasında
ihtilaf var...

Kabul etmeyenler...

Sayın arkadaşlarım, iki Divan
üyesi arkadaşamız arasında ve bizim aramızda
ihtilaf var. (ANAP, DSP ve CHP sıralarından gürültüler)

MURAT BAŞESGİOĞLU (Kastamonu) -
Sayın Başkanım...

BAŞKAN - Sayın Başesgioğlu,
lütfen... Bize yardımcı olun. 

MURAT BAŞESGİOĞLU (Kastamonu) -
Efendim, kabul ve ret arasında fark nasıl?

BAŞKAN - Efendim, arkadaşlarımız
arasında anlaşma yok. (Gürültüler)

EYÜP AŞIK (Trabzon) - Siz, kendiniz ne
saydınız? 

BAŞKAN - Efendim, saydım... Gerçekten,
bana göre kabul görünüyor; ama, arkadaşlarımızın
birisine göre kabul, birisine göre ret görünüyor.
Onun için, rica ediyorum... Şu sıraları
dolduralım arkadaşlar. (Gürültüler)

Efendim, yeniden oylarınıza sunuyorum:
Kabul edenler... 

EYÜP AŞIK (Trabzon) - Sayın Başkan,
oylama geçersiz; çalışma süresi
 bitti.

İRFAN KÖKSALAN (Ankara) - Sayın
Başkan, saat 16.00...

EYÜP AŞIK (Trabzon) - Sayın Başkan,
çalışma süresini uzatmış
mıydınız?..

İRFAN KÖKSALAN (Ankara) - Saat kaç?..

EYÜP AŞIK (Trabzon) - Sayın Başkan,
saat 16.00'yı geçti...

İRFAN KÖKSALAN (Ankara) - Çalışma
saati geçti...

EYÜP AŞIK (Trabzon) - Çalışma
süresini uzatmadınız...

BAŞKAN - Bir dakika efendim... Bir dakikanızı
rica ederim...

EYÜP AŞIK (Trabzon) - Çalışma
saati doldu...

BAŞKAN - Arkadaşlar, bu oylama sonucunu
alıncaya kadar, çalışma süresinin
uzatılmasını oylarınıza sunuyorum:
Kabul edenler... (Gürültüler)

İRFAN KÖKSALAN (Ankara) - Çalışma
saati geçtikten sonra oylayamazsınız!..

BAŞKAN - Arkadaşlar, fark etmez; çalışma
süresi yeni doluyor. (Gürültüler)

... Kabul etmeyenler... Kabul edilmiştir.

İRFAN KÖKSALAN (Ankara) - Çalışma
süresi bitti...

BAŞKAN - Efendim, oylamayı sonuçlandırmadan
gidemeyiz zaten. (Gürültüler)

Arkadaşlar, rica ediyorum... Biraz da bize
acıyın...

... Kabul etmeyenler... (ANAP, DSP ve CHP sarılarından
“Ret” sesleri, gürültüler)

Reddedilmiştir. efendim. (ANAP, DSP, CHP ve
Bağımsızlar sıralarından “Bravo”
sesleri, alkışlar; RP sıralarından
gürültüler) 

SALİH KAPUSUZ (Kayseri) - Sayın Başkan...


BAŞKAN - Efendim, bakın... 

SALİH KAPUSUZ (Kayseri) - Sayın Başkan,
müsaade eder misiniz... (ANAP, DSP ve CHP sıralarından
gürültüler) 

BAŞKAN - Buyurun Sayın Kapusuz.

SALİH KAPUSUZ (Kayseri) - İçtüzük
gereği, oylamanın yenilenmesini istiyoruz efendim.


BAŞKAN - Efendim, oylamanın yenilenmesini
gerektirecek...

EYÜP AŞIK (Trabzon) - Efendim, iki defa
saydınız...

AHMET KABİL (Rize) - Oylama bitmiştir,
karar verdiniz.

BAŞKAN - Sayın Kabil, yerinize oturur
musunuz... Meclisi ben yönetiyorum... Yerinize oturur musunuz...
Daha ben bir karar vermedim canım... Yerinize oturur musunuz...

ASLAN ALİ HATİPOĞLU (Amasya) -
Kararını verdin ya, oyladın.

BAŞKAN - Beyler, bana burada, zorla, bir şey
mi yaptıracaksınız...

Yerinize oturur musunuz!..

İRFAN KÖKSALAN (Ankara) - Kararını
verdin, ondan sonra da saat doldu...

BAŞKAN - Efendim, ben, oylama sonucunu alıncaya
kadar oylama süresini uzattım... (ANAP sıralarından
gürültüler) 

Bir dakika... Otururur musunuz yerinize... 

AHMET KABİL (Rize) - Tutanaklara geçti
“reddedilmiştir” dediniz. 

BAŞKAN - Değerli milletvekilleri, rica
ediyorum... Yerinize oturur musunuz...

Şimdi, sayın milletvekilleri...

SALİH KAPUSUZ (Kayseri) - Sayın Başkan...

BAŞKAN - Efendim, hayır... 

Sayın milletvekilleri, biz, tereddüt
ettik, sayım işlemini tekrarladık... İçtüzük
“Başkan, eğer oylama sonucunda şüpheye
düşerse, arkadaşları iki bölüme
ayırır; o sırada ayağa kalkan 5 kişi
oylamaya itiraz edebilir” diyor; ama, biz, birinci oylamayı
geçtik... (ANAP, DSP ve CHP sıralarından
“Bravo” sesleri, alkışlar) Efendim, rica
ediyorum... Bir dakika... Önemli de değil... Rica ediyorum...

Şimdi, oylamayı yaparken iki defa saydık,
epey de farkla reddediliyor; onun için, çok tereddütümüz
de yok. 

SALİH KAPUSUZ (Kayseri) - Sayın Başkan...
Sayın Başkan...

BAŞKAN - Sayın Kapusuz, rica ediyorum...
(ANAP, DSP  ve CHP sıralarından “Bravo”
sesleri, alkışlar)

SALİH KAPUSUZ (Kayseri) - Sayın Başkan,
müsaade eder misiniz.

BAŞKAN - Hayır efendim...

SALİH KAPUSUZ (Kayseri) - Sayın Başkan,
beni bir dinler misiniz.

BAŞKAN - Efendim, rica ediyorum... Oylamayı
tekrarlamıyorum.

SALİH KAPUSUZ (Kayseri) - Beni bir dinler
misiniz efendim.

BAŞKAN - Peki, dinleyeyim, buyurun.

SALİH KAPUSUZ (Kayseri) - Sayın Başkan,
sizin, kendi aranızda yapmış olduğunuz
konuşma bizi ilgilendirmez. İçtüzüğe
göre, 5 milletvekili ayağa kalktık, oylamanın
yenilenmesini istedik. 

BAŞKAN - Hayır, öyle bir usulümüz
yok Sayın Kapusuz. 

Efendim, ben konuyu izah ettim, oylamada bir yanlışlık
yok. Sayımı yaptık, kabul edilmedi. Sonra,
kıyamet de kopmadı, bir daha getirirsiniz efendim.

Sayın milletvekilleri, alınan karar
gereğince, saat 18.30'da toplanmak üzere, birleşimi
kapatıyorum. 

Kapanma Saati: 16.08


ÜÇÜNCÜ OTURUM

Açılma Saati : 18.30

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)


BAŞKAN - Türkiye Büyük Millet
Meclisinin 46 ncı Birleşiminin Üçüncü
Oturumunu açıyorum.

Sayın milletvekilleri, alınan karar
gereğince, çalışmalarımıza
devam ediyoruz.

Gündemin “Sözlü Sorular”
kısmına geçiyoruz; bir saat süreyle
sözlü soruları görüşeceğiz.

VII. - SORULAR VE CEVAPLAR

A) SÖZLÜ SORULAR VE CEVAPLARI

1. - Ağrı Milletvekili M. Sıddık
Altay'ın, Ağrı'nın ilçelerine
vakıf yurtları açılmasının
planlanıp planlanmadığına ilişkin
Başbakandan sözlü soru önergesi(6/148)

BAŞKAN - 1 inci sırada, Ağrı
Milletvekili Mehmet Sıddık Altay'ın, Ağrı'nın
ilçelerine vakıf yurtları açılmasının
planlanıp planlanmadığına ilişkin
Başbakandan sorusu vardır.

Sayın Başbakan veya yerine cevap verecek
Sayın Bakan var mı efendim? Yok. 

Ertelenmiştir.

2. - Van Milletvekili Fethullah Erbaş'ın,
Emlakbank hesaplarının yabancı bir şirkete
inceletildiği iddialarına ilişkin Başbakandan
sözlü soru önergesi (6/149)

BAŞKAN - 2 nci sırada, Van Milletvekili
Fethullah Erbaş'ın, Emlakbank hesaplarının
yabancı bir şirkete inceletildiği iddialarına
ilişkin Başbakandan sorusu vardır.

Sayın Başbakan veya yerine cevap verecek
ilgili Sayın Bakan?.. Genel Kurul salonunda olmadığı
için, ertelenmiştir.

3. - Muğla Milletvekili Zeki Çakıroğlu'nun
çiftçilere tarım girdilerinde uygulanan sübvansiyon
nedeniyle yapılması gereken ödemelere ilişkinTarım
ve Köyişleri Bakanından sözlü soru
önergesi (6/184)

BAŞKAN - 3 üncü sırada, Muğla
Milletvekili Zeki Çakıroğlu'nun, çiftçilere
tarım girdilerinde uygulanan sübvansiyon nedeniyle
yapılması gereken ödemelere ilişkin Tarım
ve Köyişleri Bakanından sorusu vardır.

Soruyu cevaplandıracak ilgili Sayın
Bakan var mı? Yok.

Ertelenmiştir.

4. - Ağrı Milletvekili M. Sıddık
Altay'ın, Ağrı Havaalanına İlişkin
Ulaştırma Bakanından sözlü soru
önergesi (6/186)

BAŞKAN - 4 üncü sıradaki soru,
bugün geri alındı. 

5. - Şanlıurfa Milletvekili Zülfükar
İzol'un, HarranÜniversitesinin kadro ihtiyacına
ilişkin Başbakandan sözlü soru önergesi
(6/187)

BAŞKAN - 5 inci sırada, Şanlıurfa
Milletvekili Zülfükar İzol'un, Harran Üniversitesinin
kadro ihtiyacına ilişkin Başbakandan sorusu
vardır.

Sayın Başbakan veya yerine cevap verecek
ilgili Sayın Bakan?.. Yok.

Ertelenmiştir.

6. - Manisa Milletvekili Hasan Gülay'ın,
tütün üreticilerine olan borçlarını
ödemeyen tüccarlara karşı alınacak
tedbirlere ilişkin Devlet Bakanından sözlü
soru önergesi (6/188)

BAŞKAN - 6 ncı sırada, Manisa
Milletvekili Hasan Gülay'ın, tütün üreticilerine
olan borçlarını ödemeyen tüccarlara
karşı alınacak tedbirlere ilişkin Devlet
Bakanından sorusu vardır.

Soruyu cevaplandıracak ilgili Sayın
Bakan var mı? Yok.

Ertelenmiştir.

REFİK ARAS (İstanbul) - Sayın
Başkan, neyi cevaplayacaklarsa, onu söylesinler...

BAŞKAN - Yani, aslında, tabiî,
İçtüzüğümüzün böyle
bir düzenleme biçimi de bence mantıklı
değil...

REFİK ARAS (İstanbul) - Oyun mu oynuyoruz!..
Ayıp oluyor!..

BAŞKAN - Tabiî, haklısınız;
yani, böyle, işte “var mı, yok mu”
diye... 

Aslında, Genel Kurul salonunda bir tek Sayın
Bakan var; yani, bilmiyorum, o da herhangi bir soruyu cevaplandıracak
mı, cevaplandırmayacak mı; cevaplandırmayacaksa,
boşuna zaman geçirmeyelim.

DEVLET BAKANI LÜTFÜ ESENGÜN (Erzurum)
- Boşuna zaman geçirmeyin Sayın Başkan...

BAŞKAN - Ama, siz varsınız diye,
biz de devam ediyoruz; bakıyorum da, sizden başka
Sayın Bakan yok.

7. - Şanlıurfa Milletvekili Zülfükar
İzol'un, hayvansal ürünlerin ithalatının
durdurulması ile hayvancılık kredisi alan
üreticilere ödemenin ne zaman yapılacağına
ilişkin Tarım ve Köyişleri Bakanından
sözlü soru önergesi (6/189)

BAŞKAN - 7 nci sırada, Şanlıurfa
Milletvekili Zülfükar İzol'un, hayvansal ürünlerin
ithalatının durdurulması ile hayvancılık
kredisi alan üreticilere ödemenin ne zaman yapılacağına
ilişkin Tarım ve Köyişleri Bakanından
sorusu vardır.

Soruyu cevaplandıracak ilgili Sayın
Bakan?.. Yok.

Ertelenmiştir. (RP sıralarından
“hiç bakan yok” sesleri)

Şimdi, arkadaşlarımızın
bir isteği var; Genel Kurul salonunda, şu anda, herhangi
bir bakan yok. Bizde -yani, biliyorsunuz- her çalışmaya
hâkim olan temel ilke akıldır, mantıktır,
izandır; dolayısıyla, akılsızlıklarla
uğraşmanın da bir anlamı yok. 

O zaman, arkadaşlarımızın
bir itirazı yoksa -şu anda, zaten Genel Kurul salonunda
soruları cevaplandıracak herhangi bir bakan olmadığına
göre- gündemin bu bölümünü geçelim;
yani, sorularla ilgili bir saati böyle “yok, yok”
deyip geçirmektense, Türkiye Büyük Millet
Meclisinin çalışma zamanını
en randımanlı şekilde değerlendirebilmemiz
için, “Kanun tasarı ve teklifleri” bölümüne
geçelim... 

İtiraz olmadığına göre
“Sözlü Sorular” bölümünü
geçiyorum; gündemin “Kanun Tasarı ve Teklifleriyle
Komisyonlardan Gelen Diğer İşler” kısmına
geçiyoruz.

REFİK ARAS (İstanbul) - Bunda da Hükümet
yok, komisyon yok.

BAŞKAN - Efendim, şu anda yok; ama, belki
biraz sonra gelirler.

VIII. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameye ilişkin kanun tasarısının
görüşmelerine başlayacağız.

Komisyon var mı efendim? Yok.

Ertelenmiştir.

Şimdi yarım kalan işlere geçiyoruz.

2. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133)(1)

BAŞKAN - Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair 31.7.1996 Tarihli ve 4159 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu raporunun müzakerelerine başlıyoruz.

Komisyon var mı efendim? Var.

Hükümet?.. Var.

Komisyon ve Hükümet yerlerini aldılar.

Daha önce, kanunun 3 üncü maddesi
üzerinde müzakerelere başlamıştık.
Bu madde üzerinde Cumhuriyet Halk Partisi Grubu adına
konuşma tamamlanmıştı. 

Şimdi, kanunun 3 üncü maddesi üzerinde
söz alan diğer üyelerin isimlerini okuyorum... Sadece
şahıslar adına talep var, Sayın Atilâ
Sav var; gruplar adına başka söz talebi yok.

HASAN HÜSAMETTİN ÖZKAN (İstanbul)
- DSP Grubu adına Sayın Necdet Tekin konuşacak.

BAŞKAN - Peki, DSP Grubu adına Sayın
Necdet Tekin Beyi hemen kürsüye davet ediyoruz. 

Buyurun Sayın Tekin. (DSP sıralarından
alkışlar)

Süreniz 10 dakika.

DSP GRUBU ADINA NECDET TEKİN (Kırklareli)
- Sayın Başkan, değerli milletvekilleri; Tüketicinin
Korunması Hakkında Kanunun 3 üncü maddesi
üzerinde DSP Grubu adına söz almış
bulunuyorum. Yüce Meclisi en derin saygılarımla
selamlarım.

3 üncü maddeyle, 4077 sayılı
Kanunun 26 ncı maddesinin birinci fıkrasının
(b) bendi “cezalar Bakanlık tarafından verilir”
şeklinde değiştirilmek istenmektedir. 

Şimdi, öncelikle şunu belirtmek
istiyorum: Demokratik Sol Parti, basının, tava,
tencere, çatal, kaşık gibi bazı malları
ve değişik ürünleri vererek promosyon yapmasına
kesinlikle karşıdır. Bu olay, hemen ve vakit
geçirilmeden bitirilmelidir. Basın, tirajını,
haberiyle, yorumuyla, kültür ürünleriyle yükseltmelidir;
basının temel işlevi de, esasen budur. 

Ne yazık ki, bugün, Türkiye'de,
salt gazeteler tarafından verilen televizyonları,
müzik setlerini, tencereleri alabilmek; yani, sadece kupon
biriktirmek için gazete satın alan ve kuponunu kestikten
sonra gazeteyi bir kenara atan bir zümre oluşmuştur.
Bundan, Demokratik Sol Parti de şikâyetçidir.

SALİH KAPUSUZ (Kayseri) - Yok, yok..

NECDET TEKİN (Devamla) - Yok değil...
Geleceğiz oraya. 

Şimdi, bu temel saptamalardan sonra, Tüketicinin
Korunması Hakkında Kanunun 16 ncı maddesinin
(b) bendine hep beraber bir bakalım; bakalım, bu
16 ncı maddenin (b) bendi ne diyor... 25 inci maddenin
3 üncü fıkrasında gösterilen cezalara
göre, 16 ncı maddeye aykırı hareket
edenler hakkında 200 milyon Türk Lirası para
cezası uygulanır; eğer, bu kuruluş, ülke
düzeyinde yayın yapıyorsa, bu ceza 10 katına
kadar; yani, 2 milyar Türk Lirasına kadar çıkarılabilir.Şu
anda geçerli olan kanunun temel hükmü budur.


Şimdi, bu tespitten sonra, 16 ncı madde
neymiş; bir de onu gözden geçirelim: “Ticarî
reklam ve ilanların yasalara ve genel ahlaka uygun, dürüst
ve doğru olmaları esastır” diyor. Yasaları
anladık; peki, genel ahlak ve dürüstlük
kavramlarının yorumunu kim yapacak?.. Sizlerin de
takdir edeceği gibi, bunlar, son derece sübjektif kavramlardır.
Bu, hiçbir şekilde ayakları yere basmayan
ve isteyenlerin, karşısındakilere, çok
büyük zararları keyfiyetle uygulayacağı
bir maddeden ibarettir. 

Şimdi, bu yetmiyormuş gibi, bu maddeye
bir ek yapılıyor, -ki bu ek, beş inci fıkra
olarak geçiyor- bu kuruluşlardan hırsını
alamayanları daha da ileri götürüyor. Bakınız,
burada, temel olarak ne isteniyor: “Yapılan promosyonda
verilmesi taahüt edilen ikinci ürün, süreli
yayıncılık amaçlarına aykırı
olmayan, kültürel ürünler dışında
hiçbir şey olamaz. Bu ürün -özellikle
buraya dikkatinizi çekmek istiyorum- genel ahlak ve dürüstlük
kurallarına aykırı olamaz” deniliyor.


Şimdi, varsayalım ki, bir gazete çıksa,
“Erbakan ve Mercümek, Erbakan ve Bosna paraları,
Çiller ve çiftlik, Çiller ve kamu bankaları”
adıyla bir ek vereceğini açıklasa -beraberce
düşünelim- ve bu eki kültürel bir ürün
olarak vermeye başlasa, bu ürünün, genel
ahlak ve dürüstlük kurallarına aykırı
olacağını kim saptayacak? Önce, bunu ortaya
koymamız lazım. 

Bunun dışında, TEDAŞ ve
TOFAŞ yolsuzlukluklarının dosyalarını
ve önergelerini Refah Partisinin verdiğini, sonra, kendi
önergesine kendisi ret oyu vererek Sayın Çiller'i
akladığını yazsa ve bunu tefrika olarak
yayınlamaya başlasa, bunun, genel ahlak kurallarına
aykırı olduğunu kim saptayacak?.. (DSP sıralarından
alkışlar) 

Şimdi, hemen cevap verelim, kim saptayacak;
Sayın Bakan saptayacak. Bugün bu Bakan saptayacak,
yarın iktidar değişecek başka bir bakan
saptayacak.

SAFFET ARIKAN BEDÜK (Ankara) - Ne alakası
var!.. 

NECDET TEKİN (Devamla) - Çok alakası
var efendim.

SAFFET ARIKAN BEDÜK (Ankara) - Hiç alakası
yok!.. Ayıp!..Ayıp!..

SALİH KAPUSUZ (Kayseri) - Saptırma...

BAŞKAN - Müdahale etmeyin efendim.

NECDET TEKİN (Devamla) - Şimdi, sonuçta,
bu kararın genel ahlak ilkelerine ve teamüllere aykırı
olduğuna bugünkü Sayın Bakan karar verecek
ve ona göre ceza verme yoluna gidecek. Bugün bu partinin
bakanı, yarın başka bir partinin bakanı...
Böyle sübjektiflik olur mu?.. Niçin, kişilerin
eline bu kadar yüksek bir para cezası verme yetkisini
tanıyoruz.. Hiç olmazsa bunu bir kurula tanıyalım.


Sayın Başkan, sayın milletvekilleri;
bu mal, sözünü ettiğimiz, kültüre
ilişkin mal, tüketici tarafından istense ve
bir bölümü karşılansa bile, bu, kabul
edilemez deniliyor. Eğer buna uymazsanız, 10 milyar
Türk Lirası, Sayın Bakan tarafından
-ki, tekrar edildiğinde artmak kaydıyla- kesilebilir
deniliyor. 

Bugün, basına, promosyon yasasıyla
ceza vermeye çalışan bu Hükümet,
bir önceki iktidarlarında, kanuna aykırı
olarak, Bakanlık tebliğiyle, basında promosyona
tabi ürünlerin KDV'sini -ki, hiçbir malın
KDV'si, bir iki sağlık ürünü hariç
düşürülmemiştir- haksız olarak
yüzde 15'ten yüzde 1'e indirmişti. Böylece,
o zaman, basına bir gül demeti sunma gibi bir yöntemi
denemişti. 

SALİH KAPUSUZ (Kayseri) - Evet!.. Evet!..

NECDET TEKİN (Devamla) - Evet, doğru...
Ne yazık ki, bugün, DYP'li Sanayi Bakanı, bu
defa basını susturmak için, para cezalarını
artırmak istiyor. 2 milyar liralık ceza yetmiyor
mu da 10 milyar liralık cezaya hüküm verilmeye
çalışılıyor?.. Hem de, bu cezanın,
Bakan olarak bizzat kendisi tarafından uygulanacağını
bilerek ayrıca heyecanlanıyor olmalı.

Sayın Başkan, sayın milletvekilleri;
Sanayi Komisyonunun bir üyesi olarak, bu, Komisyona birinci
kez geldiğinde inceledik. Birtakım promosyon ürünlerinin
verilmesine biz de karşıyız; ama, bir ceza
sopası olarak Bakanın eline bu imkânların
verilmesini asla istemiyoruz. Komisyona ikinci kez geldiğinde,
enine boyuna bunu tekrar inceledik ve Demokratik Sol Parti olarak
bunun sakıncalarını söyledik. 

BAŞKAN - Sayın Tekin, 1 dakika süreniz
kaldı efendim.

NECDET TEKİN (Devamla) - Teşekkür
ederim.

Ancak, hiç kimse dinlemedi, hatta, Sayın
Bakanın “bu yasanın virgülüne dahi
dokundurmam” mesajı Komisyona geldiğinde, biz,
son derece üzüldük. Hiçbir kimsenin, Türkiye
Büyük Millet Meclisinin üzerinde söz söylemeye,
yetki kullanmaya veya kararları etkileyecek şekilde
fikir serdetmeye hakkı yoktur. (DSP sıralarından
alkışlar)

Sayın Cumhurbaşkanımız,
iade yazısında şunları söylüyor:
“Gerek Anayasanın 28 inci maddesinde gerekse Basın
Kanununun 1 inci maddesinde 'basın hürdür, sansür
edilemez' hükmü yer almaktadır...”

(Mikrofon otomatik cihaz tarafından kapatıldı)

BAŞKAN - Sayın Tekin, süreniz bitti;
zamanımız da epey ilerledi; lütfen son cümlenizi
söyleyiniz. Rica ediyorum...

NECDET TEKİN (Devamla) - Değerli arkadaşlarım,
bütün bu uyarılardan sonra şunu söylemek
istiyoruz. Yapmayın, basına karşı son
günlerde gösterdiğiniz bu kindar tavrınızdan
vazgeçin. Hazır bu kanun veto edilmişken,
bunu bir fırsat bilin ve geri çekin. 

Tarafların tümünün komisyonlarda
dinlendiği geniş bir katılımla, irdelenip,
doğrular bulunarak bu kanun buradan geçsin. İşte,
o zaman, biz de sizin adil olduğunuza inanalım. 

Hepinize saygılar sunarım. (DSP, CHP
ve ANAP sıralarından alkışlar)

BAŞKAN - Teşekkür ederim Sayın
Tekin. 

Sayın Tekin, aslında, tabiî,
basın,  toplumu aydınlatan bir ışıktır;
ancak,   toplumun iyi aydınlanması için önüne
kara perdelerin çekilmemesi lazım. (DYP ve RP sıralarından
“Bravo” sesleri, alkışlar) 

Bir dakika efendim... Rica ediyorum... 

Dün, ben, Meclis Başkanlığı
kürsüsünde oturuyordum. Sayın Mehmet Moğultay
benden söz istedi; ben yerinden konuşmak üzere
söz verdim. Bugün, birçok gazetede “Kamer
Genç, Mehmet Moğultay'a söz vermedi” deniliyor...

İSMET ATALAY (Ardahan) - Yalan mı?!.

BAŞKAN - Rica ediyorum... Söz verdim efendim;
tutanak burada... (CHP sıralarından gürültüler)

İSMET ATALAY (Ardahan) - Sayın Başkan,
bu, usulde var mı?!. Bu şekilde izahat verme hakkına
sahip değilsiniz!.. Görevini kötüye kullanıyorsun.

BAŞKAN - Efendim, rica ediyorum... Bir dakika...
Bir dakika efendim, ben size söz vermedim... 

Bakın, söz verdiğim halde... Bizim
İçtüzüğümüze göre kürsüden
de söz verilebilir, yerinden de açıklama yapılabilir...

SABRİ ERGÜL (İzmir) - Meftunum
sana!.. Meftun!.. Hayranım sana!..

BAŞKAN - ...ama, bakın bütün
gazetelere, aşağı yukarı çoğunda
“Kamer Genç, Mehmet Moğultay'a söz vermedi”
deniliyor... (CHP sıralarından “doğru”
sesleri) 

Benim söz vermemem söz konusu değil;
arkadaşımız, burada, Çalışma
Bakanının, işe alınan bir kişinin
mahkûmiyeti olduğunu, bu nedenle işe alındığını
ileri sürmesi üzerine... 

SABRİ ERGÜL (İzmir) - Ne anlatıyorsun
Sayın Başkan?!. Şahsî kürsün
mü orası?!.

BAŞKAN - Bir dakika efendim... Dinlemeyi de
öğrenin yani... 

Dedi ki, ben bu konuya bir açıklık
getirmek istiyorum; ben de dedim ki, buyurun, yerinizden getirin...
(CHP sıralarından gürültüler)

SABRİ ERGÜL (İzmir) - Şahsî
kürsün mü orası Sayın Başkan?!.

BAŞKAN - Efendim, dinlemesini öğrenin;
bu bir terbiye ve adap meselesidir. Rica ediyorum... Bir dinleyin
efendim...

SABRİ ERGÜL (İzmir) - Ne alakası
var!.. Şahsî kürsün mü orası
senin?!. İlgisi var mı?!.

BAŞKAN - Bir dinlesene!.. Dinlemeyi öğren!..
Dinlemeyi öğren!.. Yani, ben burada susacak mıyım
hep!.. 

Ben, burada bir açıklık getirmesi
için kendisine yerinden söz verdim.  Sayın
arkadaşımız da bir eski bakan olarak dedi
ki, bu arkadaş, eski hükümlü olarak göreve
alınmıştır. Maksat hâsıl
oldu; ama, hâlâ, bu basın mensuplarımız
diyorlar ki, Kamer Genç, buna söz vermedi. Ben, bunlardan
rica ediyorum... Basın mensuplarına çok büyük
saygı duyuyorum; kalemlerinin doğru haber yazmasını
önleyen bazı kirlilikler var ya, o kirlilikleri traş
etmeleri için ben kendilerine birer jilet göndereyim,
lütfen, bu kirlilikleri kazısınlar, doğru
haber yazsınlar; benim istediğim bu efendim. (DYP ve
RP sıralarından alkışlar, CHP sıralarından
gürültüler)) 

Efendim, ANAP Grubu adına Sayın Recep
Mızrak; buyurun efendim...

ORHAN VELİ YILDIRIM (Tunceli) - Sayın
Başkan, söz istiyorum...

İSMET ATALAY (Ardahan) - Sayın Başkan,
usul hakkında söz istiyorum... 

BAŞKAN - Efendim, usulsüzlük yok.

Buyurun Sayın Mızrak.

İSMET ATALAY (Ardahan) - Tutumunuz hakkında...

OYA ARASLI (İçel) - Sayın Başkan,
tutumunuz hakkında söz istiyorum.

BAŞKAN - Efendim, sizinle ilgili bir şey
söylemedim ki ben.

OYA ARASLI (İçel) - Sayın Başkan,
usul hakkında... Benimle ilgili değil... 

BAŞKAN - Ne usulü hakkında efendim
?..

OYA ARASLI (İçel) - Genel Kurulu yönetme
usulünüz hakkında söz istiyorum. 

BAŞKAN - Efendim, basında benim şahsımı
hedef alan yazılar çıktı, bundan dolayı
bunları söylüyorum.

ALİ RIZA BODUR (İzmir) - O zaman basına
tekzip gönderseydiniz.

SABRİ ERGÜL (İzmir) - Sayın
Başkan, size hayranım, meftunum!..

BAŞKAN - Buyurun Sayın Mızrak,
 süreniz 10 dakika. 

ANAP GRUBU ADINA RECEP MIZRAK (Kırıkkale)
- Sayın Başkan, değerli arkadaşlar; Tüketicinin
Korunması Hakkında Kanunun Bazı Maddelerinde
Değişiklik Yapılmasına Dair Kanun Tasarısının
3 üncü maddesi üzerinde Grubum adına söz
almış bulunmaktayım; sözlerime başlarken,
Grubum ve şahsım adına hepinizi saygıyla
selamlıyorum.

Değerli arkadaşlar, bu zamana kadar olduğu
gibi, bu kanun tasarısında da, meselenin birazcık
aceleye getirildiğini görmekteyiz. Mesela, kanunda nelerin
promosyon olarak verilebileceği ve promosyonların da
değeri, bedeli konusunda ve yine verilecek olan yine bu ikinci
ürünlerin vasıfları konusunda gerek değer
olarak gerek mütemmim cüzü ve teferruat olarak
bu konuda birtakım hükümler yer almıştır.


Tasarının 1 inci maddesine baktığınız
zaman, bir kampanya süresince satın almak için
ödediği toplam bedelin, bu ikinci ürünlerin,
esas, gazete için, süreli yayın için
ödenecek olan bedelin yüzde 50'sini geçemeyeceği
ifade edilmektedir. Bugün itibariyle, buradan hareketle,
bir gazetenin verebileceği, bir süreli yayının
verebileceği ikinci ürünün fiyatına
baktığınız zaman, bugün bir gazete
70 bin liraysa ve bir kampanya süresi de 60 gün sürdüğüne
göre, 60 günlük bir kampanya süresi içerisinde
4 milyon 200 bin liradır ve bunun yüzde 50'sini geçemeyeceğine
göre, demek ki, 60 günlük kampanya süresi
içerisinde verilecek olan, promosyon dediğimiz ikinci
ürünün bedeli 2 milyon 100 bin lirayı geçemeyecektir.
Bu, 50 bin lira değerinde olan bir gazete olacak olursa, yine,
verilecek olan ikinci ürünün bedeli 1,5 milyon
lirayı geçemeyecektir. Günümüzün
ekonomik şartlarında, her şeyin çok
pahalı olduğu bir dönemde, iki aylık bir
kampanya süresi içerisinde verilebilecek olan, özellikle
kültür yönü ağırlıklı,
bantmış, optik diskmiş ve buna benzer, afiş,
bayrak, poster, sözlü veya görüntülü
diğer ikinci ürünlerin değerinin 1,5 milyon
lira civarında olması mümkün değil
veya 1,5 milyon lirayla verilebilecek olan bir ikinci ürün,
olsa olsa ancak bir çocuk hikâye kitabı olabilecektir.

Yine, 1 inci maddenin ikinci paragrafında
ise, “kampanya konusu mal veya hizmet dağıtımı
bölünerek yapılamayacağı gibi, bu
mal veya hizmetin ayrılmaz ya da tamamlayıcı
parçaları da ayrı bir kampanya konusu haline
getirilemez” denilmekle, bir gazetenin, değeri 1,5 milyon
lira, 2 milyon lira, 3 milyon liranın üzerinde olan
bir ansiklopediyi vermesi, neredeyse mümkün değildir.


Değerli arkadaşlar, biliyorsunuz, ansiklopediler
cilt cilttir ve bunlar bir seri şeklinde devam eder. Bunlar
da birbirinin devamı niteliğinde mütala edilip,
ikinci cildinin üçüncü cildinin ve takip
eden ciltlerinin verilmesi mümkün görülemediğine
göre, bu tasarıya göre, biraz önce de arz
etmeye çalıştığım gibi,
verilebilecek olan ikinci ürün, olsa olsa, ancak bir
çocuk kitabı olabilecektir. 

Biraz önce, yine arz etmeye çalıştığım
gibi, aslında, meselelerde, acele etmek, hızlı
çalışmak doğru bir metot olabilir; ancak,
Hükümetimizin, geçen haftalardan beri, birkaç
kanun tasarısında da görüldüğü,
hepimizin de şahit olduğu gibi, meseleyi, acele etmeden
ziyade aceleye getirme gibi bir hazırlıksız
çalışma üslubu ve tutumu içerisinde
olduğunu, maalesef görmekteyiz. 

Geçen haftalar, yine, Katma Değer Vergisiyle
ilgili bir kanun tasarısı getirildi. Öyle ki,
daha önceden, yine, Amme Alacaklarının Tahsil
Usulü Hakkında Kanunla ilgili tasarıda da belirtildiği
gibi, ne komisyon ne de Hükümet, bunun neticelerini
çok iyi bilerek, hesap ederek, anlayarak, maalesef, buraya
getirmiş değildir. Katma Değer Vergisiyle ilgili
kanun tasarısının müzakeresinde, bir
grup başkanvekili arkadaşımız, bunun
beş gün geri çekilmesiyle, maliyenin, Hazinenin,
aşağı yukarı 100 trilyon lira civarında
bir kazancının olacağını ifade
etmişken, yapılan hesaplamalarda, kazanç 100
trilyon lira değil, olsa olsa, 16-17 trilyon lira, bilemediniz
20 trilyon lira mertebesinde... 

Yine, daha önceden, Amme Alacaklarının
Tahsil Usulü Hakkında Kanunla ilgili yapılan
bir hesaplamada, ayda yüzde 5, yüzde 6 civarındaki
bir ıskontoyla, bir sene sonra 100 lira olarak alınacak
olan bir verginin, bugün 28 lira gibi bir para olarak tahsil
edileceğinin farkına varılamadan, üstelik
komisyon olarak da farkına varılamadan, Plan ve
Bütçe Komisyonu olarak bile farkına varılamadan
buraya getirildiğine hep beraber şahit olduk ve açıklama
getirmek mecburiyetinde kaldık. 

Değerli arkadaşlar, burada, başka
bir husus üzerinde de Hükümetin dikkatini çekmek
istemekteyiz. Bugünlerde alınan bir karar, zannediyorum
ki, yakında uygulama safhasına konulacaktır;
bu da, gübrelerdeki iade konusudur. Bilindiği gibi, 1994
yılına kadar, gübredeki iade, direkt üretici
fabrikalara yapılmaktaydı. Zannediyorum...

HASAN DENİZKURDU (İzmir) - Ne alakası
var!..

RECEP MIZRAK (Devamla) - Efendim, aceleye getiriliyor.
Ben, bu kararda da dikkatinizi çekiyorum. Elbette, dikkatinizi
çektikten sonra, bunu dikkate alıp almamak, onun
ötesinde, yapmayı düşündüğünüz
uygulamayı bir daha düşünüp düşünmemek
sizin iradeniz dahilindedir; ama, muhalefet olarak, bize göre
yanlış olduğunu düşündüğümüz
hususları, yine bize göre doğru olduğu biçimiyle
sizlere arz etmeyi ve dikkatlerinize sunmayı da, ben bir
görev addetmekteyim.

Burada, çok değerli bir sayın bakanımız
vardır. Zamanında fabrikalara bu iadeler yapılmaktaydı;
ancak, iadelerin fabrikalara zamanında yapılamaması
dolayısıyla, fabrikaların, satış
fiyatlarını, Hazine tarafından yapılacak
olan bu iadeler hiç yapılmayacakmışcasına,
bu şekilde tespit edip, tüketicilere, yani çiftçilere
bu şekilde sunmaları üzerine, 1994 yılında
değişiklik yapılmak suretiyle, başlangıçta
yüzde 20, daha sonra da yüzde 50 oranında, çiftçilere
iade yolu benimsenmiştir.

Bugün itibariyle, yine, eskiden mahzurları
görülen, mahzurlu bir uygulama olarak mütalaa edilen
ve bundan dolayı da dönülen eski uygulamaya dönme
gibi bir karar verildiği ve yukarıda, KİT Komisyonunda
da, bu kararın ısrarla alındığının,
sormamıza rağmen ısrarla alındığının
ifade edilmesi üzerine, bu hususta dikkatlerinizi çekmeyi
bir görev addettim.

Değerli arkadaşlar, bir sene içerisinde
ülkemizde tüketilen gübre miktarı, yaklaşık
olarak 4 milyon 200 bin ton civarındadır. Bunu 30
bin lirayla çarpacak olursanız, 120 trilyon civarında
bir rakam eder ve yüzde 50 iade, 60 trilyon liradır.
Türkiye'de, gübreyi üreten, dağıtımını
yapan 9 kuruluş bulunmaktadır. 60'ı 9'a bölecek
olursak, aşağı yukarı, ortalama olarak,
her bir kuruluşa düşen külfet 7 trilyona
tekabül etmektedir. Siz, bu 7 trilyonu, bugün, çiftçiye
olduğu gibi, üç ay içerisinde, beş
ay içerisinde üretici kuruluşlara da ödeyemeyecek
olursanız; işte, üretici kuruluşlar, bunun
ödenemeyeceğini de düşünmek suretiyle,
bunları hiç almayacakmışcasına,
çiftçiye bu fiyattan satacaktır.

BAŞKAN - Sayın Mızrak, maddeye
bağlı konuşun... Bunun gübreyle ne ilgisi
var?!. Burada “ceza kesme yetkisi idareye aittir” deniliyor...
Rica ediyorum... 

RECEP MIZRAK (Devamla) - Sayın Başkan,
zaten benim hiçbir konuşmam da, özellikle, çiftçiyle,
köylüyle ilgili konuşmamı anlayamadınız
ki, bunu anlayabilesiniz.

BAŞKAN - Efendim, ne ilgisi var!..

RECEP MIZRAK (Devamla) - Burada, aceleye getirilen
bir karara dikkati çekmek istiyorum, dikkatlerine sunmak
istiyorum. 

BAŞKAN - Efendim, o konuda gündemdışı
söz isteyin, vereyim.

RECEP MIZRAK (Devamla) - Oradaki kürsüye
ne derece layık olduğunuzu tartışmaya
açıyorsunuz. Bu zamana kadar benim soyismimi bile
doğru öğrenemediniz Sayın Başkan. 

Aceleye getirilerek alınan bir karar hakkında,
60 milyonu direkt ilgilendiren, 35 milyon çiftçiyi
de yine direkt ilgilendiren bir hususta, ben, malumat arz etmeye
çalışıyorum. Bırakın
oraya...

BAŞKAN - Efendim, konuyla ilgisi yok Sayın
Mızrak.

RECEP MIZRAK (Devamla) - Gayet de ilgilidir.

BAŞKAN - Sayın Mızrak, bakın,
konuya gelin!..

RECEP MIZRAK (Devamla) - Sayın arkadaşlar,
yine, buğday konusunda da, Toprak Mahsulleri Ofisine satış
fiyatları konusunda da, bir yanlışlığa
düşüldü.

BAŞKAN - Efendim, rica ediyorum, konuya gelir
misiniz... Sayın Mızrak, konuya gelir misiniz...

RECEP MIZRAK (Devamla) - Promosyon konusunda da bu
yanlışlıkları, elbette, basının
düzgün bir şekilde dile getirmesini önlemek,
basının denetim görevini haklı bir şekilde
yerine getirmesini, layıkıyla yerine getirmesini
önlemek için, promosyanda, geneli üzerindeki
konuşmacı arkadaşımızın
da ifade ettiği gibi, yargı yoluna gidilmesine hiç
gerek kalmaksızın birtakım cezalar, birtakım
müeyyideler getirmek suretiyle önlenilmeye çalışılmıştır.

Sayın Başkan, ne alakası olduğunu
şimdi anladınız mı? Biraz daha düşünecek
olursanız bundan sonraki meselelerle konuşmalar arasındaki
rabıtayı daha iyi anlarsınız diye
düşünüyorum.

Bu vesileyle, buğday konusunda da bir iki cümle
söylemek istiyorum: Toprak Mahsulleri Ofisinin 27 bin küsur
lira civarında satılan buğdayının
fiyatı, acele bir kararla, 22 bin liraya indirilmiş,
buna rağmen ekmek fiyatlarında maksada ulaşılamamıştır.

(Mikrofon otomatik cihaz tarafından kapatıldı)

BAŞKAN - Efendim, süreniz bitti, teşekkür
ederim.

RECEP MIZRAK (Devamla) - Hayır, 1 dakika daha...

BAŞKAN - Efendim vermiyorum.

Rica ediyorum... Süreniz bitti. Konuya bağlı
olarak konuşmadınız ki...

RECEP MIZRAK (Devamla) - Peki...

BAŞKAN - Sayın Mızrak, bakın,
Türkiye Büyük Millet Meclisi kürsüsü
çok kutsal bir kürsüdür.

RECEP MIZRAK (Devamla) - Doğru efendim.

BAŞKAN - Burada bu kürsünün
kutsallığını korumak için herkes
kürsüye çıktığı konuda
konuşmak zorunda, aksi takdirde burada bir şey çıkarmamız
mümkün değil. Buraya her çıkan arkadaşımız...

RECEP MIZRAK (Devamla) - Sayın Başkan,
peki, 30 saniye...

BAŞKAN - Efendim, iner misiniz kürsüden,
rica ediyorum.(ANAP ve CHP sıralarından gürültüler)

İSMET ATALAY (Ardahan) - Sayın Başkan,
bırakın konuşsun.

RECEP MIZRAK (Devamla) - Sayın Başkan,
ben Meclisin buradaki bütün üyelerine anlattım;
ama, bir kere bu Başkana anlatamadım diyor, hepinizi
saygıyla selamlıyor, teşekkür ediyorum.

BAŞKAN - Teşekkür ederim.

Değerli milletvekilleri, bakın, biz, burada
müştereken çalışmak zorundayız,
birbirimize yardım etmek zorundayız. Bu kürsünün
bir kutsallığı var, bu kutsallığa
herkesin riayet etmesi lazım. 

İçtüzüğümüz
açık, konuya bağlı olarak konuşmak
zorundayız, aksi takdirde... Yani, şurada söz
konusu olan nedir, “ceza kesme yetkisi idareye aittir”
diyor...

RECEP MIZRAK (Kırıkkale) - Sayın
Başkan...

BAŞKAN - Efendim, bir dakika... Rica ediyorum...

RECEP MIZRAK (Kırıkkale) - ... ben
kürsüden indikten sonra hakkımda konuşamazsınız,
siz beni tenkit ediyorsunuz. Siz denetim elemanı değilsiniz.

BAŞKAN - Efendim, ben Meclis Başkanvekiliyim
ve burayı ben yönetiyorum ve buranın düzen
ve intizamını ben sağlıyorum.

RECEP MIZRAK (Kırıkkale) - O zaman
bana söz verirsiniz, ben de çıkar cevap veririm.

BAŞKAN - Efendim, rica ediyorum... Ben genel
konuşuyorum, zatı âlinizi kastetmiyorum.

RECEP MIZRAK (Kırıkkale) - Siz o kürsüye
layık mısınız acaba, onu tartışmaya
açsak?! (DYP sıralarından “Ooo”
sesleri, gürültüler)

BAŞKAN - Onu bu Büyük Meclis şey
etmiş. Yani, benim layık olup olmadığımı
siz ve başkaları tayin etmez. Yani, benim buraya
layık olup olmadığımı bu Meclis
tayin etmiştir, beni seçmiştir; sizin beni
takdir etmenize gerek yok; ama, ben burada hakka, adalete, İçtüzüğe
ve Anayasaya uygun bir yönetim tarzı göstermek
istiyorum. Benim yerimde siz otursanız aynı yönetimi
göstermek zorundasınız; aksi takdirde buradan
kanun çıkmaz.

MUSTAFA TAŞAR (Gaziantep) - Sayın Başkan,
1 dakikadan fazla siz konuştunuz!.. 

BAŞKAN - Burada en az konuşan benim canım.(Alkışlar)

RECEP MIZRAK (Kırıkkale) - Şu
zamanı bana verseydiniz ben konuşmamı tamamlayacaktım.

BAŞKAN -Şahsı adına, Sayın
Atilâ Sav; buyurun efendim.

Süreniz 5 dakikadır.

ATİLÂ SAV (Hatay) - Sayın Başkan,
sayın milletvekilleri; Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair Kanunun 3 üncü maddesiyle
ilgili, kişisel görüşlerimi arz etmek üzere
huzurunuzdayım.

Değerli arkadaşlarım, bu kanunun
3 üncü maddesi, bir yargısız infaz hükmüdür.
Bunu ben söylemiyorum; bunu, Cumhurbaşkanı,
kanunun ikinci kez gözden geçirilmesi ve görüşülmesi
için, geri gönderme tezkeresinde ileri sürüyor.
Cumhurbaşkanı, Tüketicinin Korunması
Yasasında yapılacak değişiklikle ilgili
bu yasayı, ikinci kez görüşülmesi
için geri çevirirken, çok önemli bazı
gerekçelere dayanmıştır. Bu gerekçeleri
ciddî olarak incelememiz gerekir. Çünkü,
Cumhurbaşkanının, Türkiye Büyük
Millet Meclisince kabul edilmiş bir yasayı ikinci
kez görüşülmek üzere geri gönderme
yetkisi, öyle çok sık kullanılan bir
yetki değildir. Özellikle, bugün görev yapmakta
olan Sayın Cumhurbaşkanı da bu yetkisini dikkatle
ve teenniyle kullanmış bulunmaktadır. Olay,
bir Anayasa kurumu olarak dikkat çekicidir, ciddîdir;
olay, tüketicinin korunmasına ilişkin kanun
bakımından da son derece ciddîdir, üzerinde
dikkatle durulması gerekmektedir. 

Cumhurbaşkanlığı tezkeresinde
deniyor ki: “Bu yasa Anayasaya iki bakımdan aykırıdır.
Bunlardan bir tanesi, Anayasanın 9 uncu maddesinde yer
alan erklerin ayrılığı ilkesidir. İkincisi
de, yine Anayasanın 28 inci maddesinde yer alan basın
özgürlüğüne aykırılık
bulunduğudur.”

Değerli arkadaşlarım, erklerin ayrılığı
ilkesine aykırıdır ve özellikle 3 üncü
maddesi bakımından aykırıdır.
Çünkü, 3 üncü madde, bakana; yani,
yönetime ve bir siyaset adamına, yargıya tanınmış
yetkinin üstünde, yargı yetkisinden de daha güçlü
bir yetki tanımaktadır. Burada, Bakan, hem savcı
hem yargıç durumundadır. Bunları,
yine ben söylemiyorum; bunları, Cumhurbaşkanı,
geri çevirme yazısında söylüyor
ve Cumhurbaşkanlığı, bunu böyle saptamakta
haklıdır; çünkü, bu maddeyle, Bakana,
bir basın organına 40 milyar liraya kadar ceza verme
yetkisi tanınmaktadır. Bugün, Türkiye'de,
yargıçların 40 milyar lira ceza verme yetkisi
yoktur. Türk Ceza Kanununun 19 uncu maddesine göre,
ağır para cezalarının üst sınırı
100 milyon liradır ve Türkiye Büyük Millet
Meclisinin gündeminde bulunan, sıra sayısı
146 olan, Türk Ceza Kanunu ile ilgili bir değişiklik
yapılması hakkındaki kanun tasarısıyla
bu madde değiştirilmektedir ve ağır para
cezalarının üst sınırı,
en çok 3 milyar liraya çıkarılmaktadır.
Demek ki, Sayın Bakan, bu yargı yetkisinin kat kat
üstünde bir yetkiye haiz olmaktadır, ulaşmaktadır.


Değerli arkadaşlarım, basın
özgürlüğü tehlikededir; çünkü,
kanun koyucunun her suç için öngördüğü
cezaya, suçun topluma verdiği zarara bakılarak
karar verilir. Zararın topluma veya kişiye yönelik
ağırlığı, suç işleyenin
iradesi, kasıt ve kusur durumuyla değerlendirilir;
ihlal edilen hakkın önemine ve sonucun ağırlığının
vahametine bakılır. Suçun ağırlığı
oranında da cezanın ağırlığı
gözetilir. Bir basın kuruluşunun temel göreviyle
değil, dağıttığı armağanlarla
ilgili bir ihlal varsa, bunun cezası, gazeteyi taşıyamayacağı
kadar ağır bir yükle karşı karşıya
bırakmak ve onu ortadan kaldırmak olmamalıdır.

BAŞKAN - Sayın Sav, 1 dakikanızı
rica ediyorum.

Sayın arkadaşlar, salonda çok
gürültü oluyor; rica ediyorum.

Buyurun efendim.

ATİLÂ SAV (Devamla) - Bu cezalar, basın
özgürlüğünü geniş çapta
tehdit altına almaktadır. 

Değerli arkadaşlar, ayrıca, burada,
Türkiye Büyük Millet Meclisi olarak, çalışmamızdaki
bir aksaklığı ve eksikliği de sergilemek
zorundayım. Cumhurbaşkanlığı, uzun,
ayrıntılı, gerekçeli olarak, Anayasaya
aykırılık görüşlerini de
belirterek bir tezkere gönderiyor...

(Mikrofon otomatik cihaz tarafından kapatıldı)

BAŞKAN - Sayın Sav, süreniz bitti;
lütfen toparlar mısınız efendim.

ATİLÂ SAV (Devamla) - Bitiriyorum efendim.

... Buna karşılık Meclis komisyonu,
yarım sayfa bile tutmayan bir raporla, bu iddiaların,
bu görüşlerin karşılamasını
yapmamış, bu görüşlerin eksikliğini
ya da Meclisi inandıracak bir şekilde, yerinde olmadığını
belirtmemiştir. Bu itibarla, bu maddenin ya metinden çıkarılması
ya da değiştirilerek bu yetkinin bir yargı organına
verilmesi yerinde olacaktır.

Bu görüşlerimle, Yüce Meclisi
en derin saygılarımla selamlıyorum efendim.
(CHP sıralarından alkışlar)

BAŞKAN - Teşekkür ederim Sayın
Sav.

Madde üzerindeki konuşmalar bitmiştir.

Maddeyle ilgili önergeler var; yalnız
önergelere geçmeden önce, Cumhuriyet Halk Partisi
Grup Başkanvekili Sayın Oya Araslı, Başkanlığa
gönderdiği bir pusulada diyor ki: “Türkiye
Büyük Millet Meclisi başkanları Meclisi
yönetirken, Mecliste görüşülmekte olan
konunun tartışmasına giremezler.” Ancak,
64 üncü maddenin ikinci fıkrasını
okursanız, orada diyor ki: “Şahsî savunma
hakları saklıdır.” 

OYA ARASLI (İçel) - Sayın Başkan,
neye karşı savunma hakkı?..

BAŞKAN - Bir dakika efendim... Bugünkü
basını açıp okursanız “Meclis
Başkanvekili Kamer Genç, Mehmet Moğultay'a söz
vermedi” diyor. Ben söz verdim... (CHP sıralarından
gürültüler) Arkadaşlar, tartışmıyorum...
Ben burada bu savunma hakkımı kullandım;
yani, burada İçtüzüğü ihlal eden
bir davranışım olmadı. 

OYA ARASLI (İçel) - Sayın Başkan,
aslında, cevabınızı verdiniz, savunmadınız.

BAŞKAN - Hanımefendi, rica ediyorum...
Saygı duyuyorum size.

OYA ARASLI (İçel) - Sayın Başkan,
savunma hakkınızı, millete ait zamanı
harcayarak burada kullanmayınız. O madde, o yetkiyi
size vermiyor.

BAŞKAN - Efendim, kullanıyorum. Meclis
Başkanı olarak bazı şeylere müdahale
etme hakkına sahibim.

OYA ARASLI (İçel) - Size o yetkiyi
vermiyor. 

BAŞKAN - Peki, önergeleri okutuyorum efendim...

OYA ARASLI (İçel) - Söz vermeniz
lazım bana. Sayın Başkan, burada, sizin takdirinize
kalan bir husus yok, İçtüzüğün
hükmü amir.

BAŞKAN - O zaman, benim takdirimi siz tayin
edin; benim ne zaman, nerede, nasıl hareket edeceğimi
siz oradan bana işaret edin, ben burada hareket edeyim.

OYA ARASLI (İçel) - Sayın Başkan,
siz usule uymazsanız, elbette ki işaret ederim.

BAŞKAN - Geliş sırasına
göre önergeleri okutuyorum:

Türkiye Büyük Millet Meclisi
Başkanlığına

Sıra sayısı 133 olan 4159 sayılı
Tüketicinin Korunması Hakkında Kanunun 3 üncü
maddesi Anayasaya aykırıdır. Cumhurbaşkanlığının
konunun bir daha görüşülmesi için
gösterilen gerekçede de belirtildiği üzere,
yargının görevine müdahale niteliğindedir.


İçtüzüğün 84 üncü
maddesine uygun olarak, bu konudaki 3 üncü maddenin
metinden çıkarılmasını öneririz.

Saygılarımızla.

 Atilâ Sav Mahmut Işık Ali Rıza
Bodur

 Hatay Sıvas İzmir

 Ayhan Fırat Yılmaz Ateş

 Malatya Ankara

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

4159 sayılı Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair Kanunun (sıra sayısı:
133) yeniden görüşülmesinde, yasanın
3 üncü maddesinin (b) bendinin aşağıdaki
biçimde değiştirilmesini saygıyla öneririz.

“b) Üçüncü ve beşinci
fıkralarında gösterilen cezalar yetkili tüketici
mahkemesince verilir.”

 Önder Sav Atilâ Sav Yusuf Öztop

 Ankara Hatay Antalya

 Nihat Matkap Yahya Şimşek Ali Dinçer

 Hatay Bursa Ankara

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşülmekte olan 4159 sayılı
Kanunun 3 üncü maddesinin “gösterilen cezalar”
cümlesinden sonra gelen “bakanlık” kelimesinin
yerine “bir kurul” kelimelerinin, devamına ise
“kurulun oluşması, ilgili bakanlıktan
bir üye, Yargıtaydan bir üye, Basın Yayın
Genel Müdürlüğünden bir üye, Türkiye
Gazeteciler Cemiyetinden bir üye, Basın Konseyinden
bir üyeden ibarettir. 

Kurul, kendisine intikal eden şikâyetleri
bir ay içinde sonuçlandırmazsa, bu cezalar
ilgili bakanlıkça resen uygulanır. 

Kurulun oluşması, çalışması,
usul ve esasları ile diğer hususlar bakanlıkça
çıkarılacak bir yönetmelikte düzenlenir”
ilavelerinin yapılmasını arz ve teklif ederiz.

 Mustafa Kul Atilâ Sav Ayhan Fırat 

 Erzincan Hatay Malatya 

 Yılmaz Ateş  Mahmut Işık
Ali Rıza Bodur

 Ankara  Sıvas İzmir

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşülmekte olan 133 sıra
sayılı Kanun Tasarısının 3
üncü maddesinin metinden çıkarılmasını
arz ve teklif ederiz. 

 Aslan Ali Hatipoğlu  Mehmet Keçeciler
 İrfan Köksalan 

 Amasya  Konya  Ankara 

 Abdulkadir Baş  Naim Geylani  Mustafa Küpeli


 Nevşehir Hakkâri  Adana

 Refik Aras  Sümer Oral  Yusuf Ekinci 

 İstanbul  Manisa Burdur

BAŞKAN - Şimdi önergeleri aykırılık
sırasına göre işleme koyacağım.


Madde metninin tasarıdan çıkarılmasına
dair aynı mahiyette iki önerge var; bu önergeleri
okutup birlikte işleme koyacağım. 

Türkiye Büyük Millet Meclisi
Başkanlığına

Sıra sayısı 133 olan 4159 Sayılı
Tüketicinin Korunması Hakkında Kanunun 3 üncü
maddesi Anayasaya aykırıdır. Cumhurbaşkanlığının
konunun bir daha görüşülmesi için
gösterilen gerekçede de belirtildiği üzere
yargının görevine müdahale niteliğindedir.


İçtüzüğün 84 üncü
maddesine uygun olarak bu konudaki 3 üncü maddenin metinden
çıkarılmasını öneririz.


Saygılarımızla. 

 Atilâ Sav

  (Hatay) 

 ve arkadaşları

Türkiye Büyük Millet Meclisi
Başkanlığına

Görüşülmekte olan 133 sıra
sayılı Kanun Tasarısının 3
üncü maddesinin metinden çıkarılmasını
arz ve teklif ederiz. 

 Sümer Oral

 (Manisa) 

 ve arkadaşları

BAŞKAN - Bu iki önerge de madde metninin
tasarıdan çıkarılmasına ilişkin
olduğu için ikisini birlikte işleme koyuyorum:


Komisyon önergelere katılıyor
mu? 

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M.HALÛK MÜFTÜLER (Denizli) - Katılmıyoruz
Sayın Başkan. 

BAŞKAN - Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.


BAŞKAN - Hükümet ve Komisyon önergelere
katılmıyor. 

Sayın Sav, gerekçeyi mi okuyalım?


ATİLÂ SAV (Hatay) - Demin de arz ettim;
gerekçeyi okuyalım Sayın Başkan. 

BAŞKAN - Gerekçeyi okutuyorum: 

Gerekçe:

Anılan madde, ceza verme yetkisini Bakanlığa
vermektedir. Anayasanın 9 uncu maddesi yargı yetkisini
bağımsız yargıya vermiştir. Nitekim,
Kanunun diğer hükümlerinde yargılama görevi
ve yetkisi, bu Kanunla kurulan tüketici mahkemelerine verilmiştir;
yalnızca, basınla ilgili bu değişiklikle
ceza yetkisi yürütme organına bırakılmıştır.


Cumhurbaşkanlığı gerekçesinde
de belirtildiği üzere, bunlar idarî nitelikte para
cezası sayılsa bile, bu yetki Türk Ceza Kanununun
sistematiği içinde, ancak sınırlı
haller için söz konusu olabilir. Milyarlarca lirayı
bulan bu para cezalarının idareye bırakılması
kabul edilemez. 

Bu kapsam ve ağırlıkta bir para
cezası, basını ezecek, basının
özgürlüğünü sınırlayarak,
ağır biçimde zedeleyecektir.

Öte yandan, bu düzenlemeyle, idare, hem
savcı hem de yargıç işlevini bir makamda
birleştirmektedir; üstelik bu makam bir yargı
organı değildir. 

Belirtildiği üzere Anayasaya aykırı
olan hükmün Kanun metninden çıkarılması
zorunludur. 

BAŞKAN - Gerekçeyi okuduk. 

Komisyon ve Hükümet  önergelere katılmadı.


İki önergeyi birlikte oylarınıza
sunuyorum: Kabul edenler... Kabul etmeyenler... Önergeler
kabul edilmemiştir. 

İkinci önergeyi işleme koyuyorum:

Türkiye Büyük Millet Meclisi
Başkanlığına

Görüşülmekte olan 4159 sayılı
Kanunun 3 üncü maddesinin “gösterilen cezalar”
cümlesinden sonra gelen “bakanlık” kelimesinin
yerine “bir kurul” kelimelerinin, devamına ise
“kurulun oluşması, ilgili bakanlıktan
bir üye, Yargıtaydan bir üye, Basın Yayın
Genel Müdürlüğünden bir üye, Türkiye
Gazeteciler Cemiyetinden bir üye, Basın Konseyinden
bir üyeden ibarettir. 

Kurul, kendisine intikal eden şikayetleri bir
ay içinde sonuçlandırmazsa, bu cezalar ilgili
bakanlıkça resen uygulanır. 

Kurulun oluşması, çalışması,
usul ve esaslarıyla diğer hususlar, bakanlıkça
çıkarılacak bir yönetmelikte düzenlenir”
ilavelerinin yapılmasını arz ve teklif ederiz.


 Mustafa Kul 

 (Erzincan) 

 ve arkadaşları

BAŞKAN - Komisyon katılıyor mu
önergeye efendim?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan. 

BAŞKAN - Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.


BAŞKAN - Önergeye Komisyon ve Hükümet
katılmıyor. 

Sayın Kul?..

MAHMUT IŞIK (Sıvas) - Onun yerine, önerge
sahiplerinden biri olarak ben konuşacağım Sayın
Başkan. 

BAŞKAN - Peki, buyurun efendim. (CHP sıralarından
alkışlar)

Süreniz 5 dakikadır. 

MAHMUT IŞIK (Sıvas) - Sayın Başkan,
değerli arkadaşlarım; Sayın Cumhurbaşkanının
geri gönderme tezkeresinde, iki sayfanın üzerindeki
yazıda, Anayasanın 28, 9, 4077 sayılı
Tüketicinin Korunması Hakkında Yasa ve 1412
sayılı Ceza Muhakemeleri Usulü Yasasına
aykırıdır diye bir yığın
gerekçeler var, uzun uzun burada tartışıldı.


Tabiî, ben, buradan şuraya gelmek istiyorum:
Sayın Demirel'in, bir zamanlar, Doğru Yol Partisi Genel
Başkanıyken, Büyük Türkiye Partisinin
kuruluşunu yaptığı zamanlarda, buradaki
DYP'li arkadaşlarıma bir şeyi hatırlatmak
isteyerek, Köşk'e de bu vesileyle bir mesaj göndermek
istiyorum. 

Şimdi, biliyorsunuz, Sayın Demirel Çanakkale'deyken,
Büyük Türkiye Partisi kuruldu, kapatıldı.
Sonradan Sayın Demirel, burada olan bazı büyüklerimizle
birlikte “ne yapalım bu parti kapatıldı”
diyor, oturup konuşurken “Demirel'in yardımcıları
burada işte” diyor. 

Doğru Yol Partisi, Demirel'in yardımcıları
adında oradan çıkıyor. Daha sonra,
bu değerli abilerimiz, bu büyüklerimiz “bir
bilenden haber geldi, Demirel'in yardımcılarının
partisi Doğru Yol Partisidir” diye Türkiye'ye yayılıyorlar
ve bugünkü Doğru Yol Partisi doğuyor. Bugün
de siz, Doğru Yol Partisinin, yani Sayın Demirel'in,
Sayın Cumhurbaşkanının yardımcısının
partisinin postunda oturuyorsunuz, o mirasın üzerinde
oturuyorsunuz. (DYP sıralarından gürültüler)

Sayın Demirel, ısrarla, bu yasayı,
şu şu şu gerekçelerle Anayasaya aykırı
bulurken -iki şey sorarak sözlerimi bitirmek istiyorum-
ya siz “Bir Bilen” in, Demirel'in yardımcılarının
partisi diye milleti ve bizi yanılttınız
ya da Sayın Demirel bir şey bilmiyor öyleyse!..
Sayın Demirel “Bir Bilen” olarak, ta oraya kadar,
bizim de katkılarımızla çıkmıştır
-pişman da değiliz, oy vererek oraya çıkardığımız
için- ama “bir noktasını ve virgülünü
değiştirmeyiz” demekle, Sayın Demirel'in
“bir bilmediği” mi ortaya çıkıyor?

Bakınız, bu önergeyle bizim önerimiz
ne: Diyoruz ki: “Promosyon, aynen, bu şekliyle geçsin;
ancak, gelin, burada bir kurul oluşturalım.”
Komisyonda konu görüşülürken, bakanlık
yetkilileri “Tüketicinin Korunması Yasasında
bu kurullar var, çalışmıyor, aylarca
toplanamıyor” dediler. Biz, ona da bir hüküm
getirdik, dedik ki: “Bu kurul, 15 gün içerisinde
konuyu görüşürse ceza yazılmış
olur; görüşmezse, doğrudan doğruya, resen,
yine, yasada olduğu gibi Sayın Bakan bu cezayı
versin.” Buna da “hayır” dediniz. 

O durumda, burada, sizin “Sayın Bilen”e
karşı bir direnmeniz var; eski patronunuza “Bir
Bilen”e karşı, yardımcıları
olan sizlerin bir direnmeniz var. Bunu söylemeyi bir görev
bildim.

Saygılar sunuyorum, teşekkür ediyorum.
(CHP sıralarından alkışlar)

BAŞKAN - Teşekkür ederim Sayın
Işık.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

NECMİ HOŞVER (Bolu) - Sayın Başka,
bizim patronumuz değildi; o, bizim Genel Başkanımızdı.
Biz, putperest değiliz; biz, bir misyonun adamıyız.
(DYP sıralarından alkışlar)

BAŞKAN - Efendim, tabiî, tabiî...


Öteki önergeyi işleme koyuyorum:

Türkiye Büyük Millet Meclisi
Sayın Başkanlığına

4159 sayılı Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair Kanunun (sıra sayısı:
133) yeniden görüşülmesinde, yasanın
3 üncü maddesinin (b) bendinin aşağıdaki
biçimde değiştirilmesini saygıyla öneririz.

“b) Üçüncü ve beşinci
fıkralarında gösterilen cezalar yetkili tüketici
mahkemesince verilir.”

 Önder Sav 

 (Ankara) 

 ve arkadaşları

BAŞKAN - Komisyon katılıyor mu
önergeye efendim?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan.

BAŞKAN - Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.

BAŞKAN - Komisyon ve Hükümet önergeye
katılmıyor.

Sayın Atilâ Sav, buyurun, önergenizi
açıklayın efendim.

ATİLÂ SAV (Hatay) - Teşekkür
ederim Sayın Başkan.

Sayın Başkan, değerli milletvekilleri;
bu maddeyle yasaya eklenen hükümde, bir ceza verme yetkisi
Bakana verilmiştir. Bakan, yargıya ilişkin
bir yetkiyi kullanmak durumundadır ve bu yetki, Türk
Ceza Kanununda belirtilen ağır para cezalarının
üst sınırının birkaç kat
üstündedir.

Böyle bir yetkinin bir siyaset adamına
verilmesi hem basın için tehlikelidir hem o siyaset
adamı için tehlikelidir. Bakanı kendisine
karşı korumak Türkiye Büyük Millet
Meclisinin vazifesidir. Bu nedenle, biz, kanunun genel sistematiği
içerisinde, Tüketiciyi Koruma Kanununu ihlal eden
tüm kişilerin, tüm sanıkların yargılandığı
mahkemede, basın mensuplarının ve basın
kuruluşlarının da yargılanmasını
sağlamak için bu değişiklik önergesini
veriyoruz. Cezaları yargı vermelidir. Bu Kanunun
3 üncü maddesiyle getirilmiş olan cezaların
da bir yargı organınca -tüketici mahkemesince-
verilmesi hem hukuk sistemimize hem Anayasamıza uygun olacaktır.

Yüce Meclisin, bu öneriyi kabul ederek,
siyaseti ve hukuku korumasını diliyoruz.

Saygılarımızı sunuyorum
efendim.

BAŞKAN - Teşekkür ederim Sayın
Sav.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
(CHP sıralarından “say, say” sesleri)

Arkadaşlar, bizde de bir göz var, bir
kanaat var. Rica ediyorum...

Önergeler bitti.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 

4 üncü maddeye geçmeden önce,
geçici madde eklenmesine ilişkin iki tane önerge
var; okutuyorum:

Türkiye Büyük Millet Meclisi
Başkanlığına

133 sıra sayılı kanun tasarısına
aşağıdaki geçici madde 1'in eklenmesini
saygıyla arz ve teklif ederiz.

 Hikmet Sami Türk Necdet Tekin Sema Pişkinsüt

 Trabzon Kırklareli Aydın

 Ahmet Tan Yalçın Gürtan Emin
Karaa

 İstanbul Samsun Kütahya

 Ziya Aktaş İhsan Çabuk Ali Günay

 İstanbul Ordu Hatay

  Hilmi Develi

  Denizli

“Geçici Madde 1.- 

Bu kanunun yayımından önce başlamış
bulunan kampanyalar, başladıkları tarihteki
mevzuat hükümleri çerçevesinde ve bu kanunun
yayımı tarihinden itibaren en geç altı
ay içinde tamamlanır. Ancak, kampanya konusu mal
veya hizmet bedelinin bir bölümünün katkı
payı olarak tüketici tarafından karşılanması
esasına göre yürütülen kampanyalarda
bu süre aranmaz.”

BAŞKAN - Komisyon önergeye katılıyor
mu ?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan.

BAŞKAN - Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.

BAŞKAN - Hükümet ve Komisyon katılmıyor.

Önerge sahibi olarak Sayın Türk;
buyurun.

NECMİ HOŞVER (Bolu) - Komisyonun salt
çoğunluğu yok.

BAŞKAN - Efendim, bu konuyla ilgili geçici
madde ekleyebilir, isteyebilir; bu konuda uygulamalarımız
çok. 

Sayın Türk, süreniz 5 dakika.

HİKMET SAMİ TÜRK (Trabzon) - Sayın
Başkan, değerli milletvekilleri; önerdiğimiz
geçici madde, görüşülmekte olan tasarının
önemli bir eksikliğiyle ilgilidir. Halen, çeşitli
yayın kuruluşları değişik promosyon
kampanyalarını yürütmektedirler; bu kampanyalar
dolayısıyla, promosyon konusu ürünlerin
üreticisi işletmelerle sözleşmeler yapmışlardır,
okuyucularına çeşitli ürünleri vaat
etmişlerdir. Okuyucular, bir başka deyişle tüketiciler,
günlerdir, aylardır kupon biriktirmekte ve kampanya
süresi dolduğunda vaat edilen ürünü almayı
beklemektedirler.

Şimdi, bu kanun, 4 üncü maddesine
göre yayımı tarihinde yürürlüğe
girecektir ve kanunun daha önce kabul edilen hükümleri
hüküm ifade edecektir. Buna göre, artık,
süreli yayın kuruluşlarınca düzenlenen
ve her ne amaç ve şekilde olursa olsun, süreli
yayın dışında ikinci bir ürün
verilmesinin taahhüt edildiği kampanyalarda, kültürel
ürünler dışında hiçbir mal
ya da hizmetin taahhüdü ve dağıtımı
yapılamayacaktır. Sadece taahhüt değil,
artık dağıtımı da yapılamayacaktır.
Her durumda, bu mal veya hizmetin piyasa değeri, tüketicinin
ilgili kampanya süresince, süreli yayını
satın almak için ödediği toplam bedelin
yüzde 50'sini aşamayacaktır ve bu şekildeki
kampanyaların süresi 60 günü geçemeyecektir.
Oysa, şu anda devam etmekte olan kampanyalar mevcut duruma
göre planlanmıştır ve şimdiki durum
birçok kampanya bakımından bu hükme
uygun düşmeyecektir. Hatta bu hükümler, kampanya
konusu mal veya hizmet bedelinin bir bölümünün
tüketici tarafından karşılanması
durumunda dahi uygulanmaya devam edecektir. Öbür yandan,
kanunda öngörülen cezalar da bu hükümlere
aykırılık durumunda uygulanabilecektir. Bu
cezaların Anayasaya aykırı olduğu daha
önce burada açıklandı. Şimdi,
Anayasanın 28 inci maddesiyle güvence altına
alınan basın özgürlüğünü
zedeleyen ağır para cezaları, idarî nitelikte
de olsalar, bir siyasî kişiliğin elinde uygulamaya
konulacaktır. Bunun sakıncaları açıktır.
Mevcut kampanyaların devamı bakımından,
bir geçiş dönemi düzenlemesine ihtiyaç
vardır. Bu düzenleme, altı aylık bir
süreyi kapsayabilir. Bizim önerimiz buna yöneliktir;
mevcut sözleşmelerin, mevcut kampanyaların altı
aylık bir süre içerisinde tasfiyesini öngörmektedir.
Okuyuculardan katkı payı alınan kampanyalar
bakımından ise, böyle bir süreye dahi
gerek yoktur. Eğer bu yapılmazsa, var olan kampanyalar
bakımından, sözleşme özgürlüğüne
de ciddî bir müdahale yapılmış
olacaktır; çünkü, kanunun demin özetlediğim
hükümleri, emredici hükümlerdir. Bu hükümler
kamu düzenindendir; bunlara aykırı hiçbir
harekette bulunulamayacaktır, hiçbir dağıtım
yapılamayacaktır. Bu bakımdan, bir yandan,
sizin korumak istediğiniz tüketiciler, halen, şimdiye
kadar devam ettikleri, kupon biriktirdikleri kampanyalar bakımından
elleri boş olarak çıkacaklardır, öbür
yandan, kanunun yürürlüğe girdiği andan
itibaren, bu ceza hükümleri, bir giyotin gibi işlemeye
başlayacaktır. 

O nedenle, bu sakıncaların giderilmesi
bakımından, tasarıdaki bu boşluğun
mutlaka doldurulması gerekmektedir. Bizim önerimiz,
bunu sağlamaya yöneliktir...

(Mikrofon otomatik cihaz tarafından kapatıldı)

BAŞKAN - Sayın Türk, süreniz
bitti. Lütfen toparlar mısınız efendim.
Rica ediyorum.

HİKMET SAMİ TÜRK (Devamla) - Değerli
milletvekilleri, burada, kampanyaların kültürel
ürünlerle sınırlanması konusunda,
sanıyorum ki, bütün partiler arasında
bir mutabakat vardı; ancak, böyle bir düşüncenin,
hukuka, Anayasaya en uygun biçimde çıkacak
bir yasayla gerçekleşmesi bizim arzumuzdur; ama,
ne yazık ki, Hükümetin kanunun virgülünü
dahi değiştirmeme anlayışı, muhalefet
ile İktidar arasında bir işbirliği yapılmasını
engellemiştir. Biz, muhalefetin de katkısıyla,
bu yasanın hukuka uygun bir duruma gelmesi için
önerdiğimiz bu düzenlemenin kabulünü Yüce
Meclisten diliyoruz.

Bu anlayış içerisinde, Yüce
Meclisi saygıyla selamlıyorum. (DSP sıralarından
alkışlar) 

BAŞKAN - Teşekkür ederim Sayın
Türk. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.


Geçici madde eklenmesine ilişkin diğer
önergeyi okutuyorum: 

Türkiye Büyük Millet Meclisi
Sayın Başkanlığına

133 sıra sayılı (1/496, 3/444)
Tüketicinin Korunması Hakkında Kanun Tasarısına
bir geçici madde eklenmesini saygılarımızla
öneririz. 

Geçici Madde 1.- Bu kanunun yayımlanmasından
önce başlamış kampanyaların konusu
olan ürünler için, kampanya başlamadan
önce yapılmış sözleşmelerin
tamamlanmasına veya oluşmuş stokların
eritilmesine yönelik kampanyalar, ilk başladıkları
tarihteki mevzuat hükümleri çerçevesinde
ve bu kanunun yürürlüğe girmesinden önce
başlamış ve kampanya konusu mal veya hizmet
bedelinin bir bölümünün tüketici tarafından
karşılanması -katkı payı- esasına
göre yürütülen kampanyaların tamamlanmasında
süre şartı aranmaz.

 Nihat Matkap Oya Araslı Mahmut Işık

 Hatay İçel Sıvas

 Bekir Kumbul Mustafa Kul Altan Öymen

 Antalya Erzincan İstanbul

 Yusuf Öztop Celal Topkan Atilâ Sav

 Antalya Adıyaman Hatay

  Ahmet Küçük

  Çanakkale

BAŞKAN - Komisyon önergeye katılıyor
mu efendim? 

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan. 

BAŞKAN - Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.


BAŞKAN - Hükümet ve Komisyon önergeye
katılmıyor. 

Sayın Matkap, gerekçeyi mi okuyalım
efendim? 

NİHAT MATKAP (Hatay) - Gerekçeyi okuyalım
efendim. 

BAŞKAN - Gerekçeyi okutuyorum: 

Gerekçe: Yasa, tüketicinin korunması
amacıyla haksız rekabetin önlenmesini amaçlamaktadır.
Oysa, bu haliyle tüketiciyi zarara sokmaktadır; çünkü,
tüketici, istikrar güvencesiyle bir gazeteyi satın
alarak, armağan kampanyasına başlamıştır.
Bu kampanyayı yasayla birden kesersek, tüketici, güveninin
zararını görecektir. Yurttaşların,
yürürlükteki yasalara güvenmek hakkıdır.
Bu güvenden doğan “muntazar hakların”
da korunması, hukuk devletinin görevidir. Bu nedenle,
yasanın, bu anlamda, tüketiciyi koruması gerekir.


BAŞKAN - Önergeyi oylarınıza
sunuyorum: Kabul edenler... Kabul etmeyenler... Önerge reddedilmiştir.

Böylece, geçici madde eklenmesine ilişkin
olan iki önerge reddedilmiştir.

4 üncü maddeyi okutuyorum:

MADDE 4. - Bu Kanun yayımı tarihinde
yürürlüğe girer.

BAŞKAN - Madde üzerinde, CHP Grubu adına,
Sayın Yılmaz Ateş. (CHP sıralarından
alkışlar)

Sayın Ateş, maddeye bağlı
konuşursanız memnun olurum efendim.

CHP GRUBU ADINA YILMAZ ATEŞ (Ankara) - Sayın
Başkan, sayın milletvekilleri; Yüce Meclisi
saygı ve sevgiyle selamlıyorum.

Anayasanın 89 uncu maddesi gereğince,
Cumhurbaşkanınca bir daha görüşülmek
üzere geri gönderilen Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair Kanunun 4 üncü maddesi
üzerinde, Cumhuriyet Halk Partisinin görüşlerini
açıklamak üzere huzurunuzdayım.

Sayın milletvekilleri, bu yasanın yayımı
tarihinde yürürlüğe girmesi konusundaki Sayın
Hükümetin ve Komisyonun ısrarını
anlamamıza olanak yoktur. Bununla ne yapılmak isteniyor,
doğrusu çok merak ediyoruz. Şimdi, zaman zaman,
Hükümet sözcüleri, Hükümete mensup
siyasî partilerin sözcüleri, muhalefet partilerini
gazete patronlarına, gazete işverenlerine yaranmakla
suçlamaktadırlar. Oysa, şimdi, başlamış
ve devam eden kampanyalar var. Şimdi, eğer, siz, o kampanyaları
sona erdirmeden bu yasayı yürürlüğe
koyarsanız, şu anda başlamış ve
maliyeti trilyonları bulan bir kampanya bedelinin işverenlerin
kesesinde kalmasına neden olacaksınız, bir;
milyonlarca tüketiciyi mağdur edeceksiniz; iki. 

Şimdi, bu yanlışta bu kadar ısrar
etmenizi, doğrusu, çok merak ediyoruz. Siz, bu yasayla
promosyonu önleyeceğinizi iddia ediyorsunuz, basın
özgürlüğüyle yakından uzaktan ilgisinin
olmadığını söylüyorsunuz; ama,
biz de,  sizin burada tüketiciyi korumak, promosyonu önlemek
gibi bir amacınızın olmadığını
söylüyoruz. 

Şimdi, bakın, diğer gazeteler yazarsa
“efendim, Refah Partisine, zaten diğer medya kuruluşları
düşman; onun için, yalan yanlış
yazıyorlar” diye hemen saldırıya geçiyorsunuz.


Bakın, bugünkü Zaman Gazetesinde
bir haber var. Özellikle araştırdım,
diğer gazetelerin hiçbirinde böyle bir haber yok.
Haberin başlığı: “Erbakan: Basın
yasasını çıkarın.” Sayın
Erbakan, grubuna böyle talimat vermiş.” Haber
şöyle: “Başbakan Necmettin Erbakan, dün,
basına kapalı olarak yapılan partisinin grup
toplantısında, Refah Partisi milletvekillerinden,
Basın Yasasının bir an önce çıkarılmasını
istedi. Son zamanlarda Hükümet ile medya arasındaki
ilişkilerin yumuşadığı görülürken,
Başbakan Erbakan'ın, Başbakanlık konutunda,
ülkede sevilen ve sayılan din adamlarına verdiği
iftar yemeğiyle, Hükümet-medya ilişkisi tekrar
bozuldu. Erbakan -bu, Zaman Gazetesinin iddiası, haberi;
ben, hiçbir şey katmıyorum, burada- bu iftar
yemeğini, hükümeti yıpratmak için
kullandığı için gündemden düşen
medyayla ilgili yalan haber yasasının tekrar Meclis
gündemine getirilerek yasalaşmasını istedi.
Başbakan Erbakan, her fırsatta yalan haberlerden
rahatsız olduğunu ifade ediyor ve bu konuda bir yasa
çıkarılmasını istiyordu. Hükümetin
küçük ortağı olan DYP Genel Başkanı
Tansu Çiller de, mal varlığıyla ilgili
medyada çıkan haberlerden oldukça rahatsız
oluyordu. -Bundan sonra olmasın, oylarınızla
o da aklandı- Refah Partisi ile DYP'nin bu rahatsızlığı,
medyaya bir düzenleme getirilmesi konusunda görüş
birliği içerisinde olmalarını sağladı
ve bu yalan haber yasasının çıkması
için yapılan girişimleri hızlandırdı.
Bu konuda, önümüzdeki hafta içerisinde,
Hükümet ile medya arasında tekrar çatışma
çıkması bekleniyor.” Haber sona eriyor.

Sayın milletvekilleri, eğer, sizin amacınız,
promosyonu önlemeye yönelik olsa... Muhalefet, günlerdir
çok yapıcı önerilerde bulunuyor; ama,
maalesef, komisyon bir kelime ezberlemiş “katılmıyoruz”
diye, Hükümet bir kelime ezberlemiş “katılmıyoruz”
diye. Şimdi, sayın milletvekilleri, Hükümet,
ona katılmıyor buna katılmıyor, şu
yapıcı öneriye katılmıyor bu
yapıcı öneriye katılmıyor; söyler
misiniz, bu yasayı nasıl uygulayacaksınız?
Yasa açık. Sayın Cumhurbaşkanı
da bunun bir yargısız infaz olduğunu belirtiyor;
bunun, Anayasanın ilgili maddelerine aykırı
olduğunu söylüyor. 

Şimdi, siz, günlerce, burada, Meclisin,
sayın milletvekillerinin zamanını alıyorsunuz.
Anayasaya açıkça aykırı olan
hükümleri, muhalefetin de katkılarını,
desteklerini alarak, bir konsensüs sağlayarak, bu yasayı,
gerçekten, Anayasaya aykırı olmaktan kurtarsanız,
zararınız ne olur; ama, sizin amacınız,
iktidar partilerinin amacı, burada, basına duyduğu
kini, eline geçirdiği bu fırsatla hayata geçirmektir.
Bir öç alma duygusuyla hareket ediyorsunuz. İktidar,
hükümet, Meclis, öç alma duygusuyla hareket
edemez. 

Eğer, Yüce Meclis, eline geçirdiği
bu olanağı, Hükümet kanalıyla, birilerinden
öç alma, intikam alma duygularıyla hareket
eder de bir infaza dönüştürürse, sokaklar
yargısız infazdan geçilemez. Oysa, Hükümet
ve Meclisin yapacağı çalışmalar,
topluma da örnek olacaktır. O nedenle, iktidar partilerinin,
Hükümetin, bir kez daha düşünmesini
öneriyoruz. Böyle, kin alma duygularıyla, öç
alma duygularıyla bir yere varamazsınız.
Eğer, siz, buradaki sayısal üstünlüğünüzü,
parmak üstünlüğünüzü, hukukun
üstünlüğü ilkesi yerine koyarsanız...

SALİH KAPUSUZ (Kayseri) - Maddeye gel...

BAŞKAN - Sayın Ateş, biraz maddeyle
bağlı konuşursanız...

YILMAZ ATEŞ (Devamla) - ...bunu, çıkaracağınız
yasayı uygulayamazsınız.

SALİH KAPUSUZ (Kayseri) - Madde üzerinde
mi konuşuyorsunuz?

YILMAZ ATEŞ (Devamla) - Bu tasarının
yasalaşması halinde, uygulanma olanağı
yoktur; devam eden promosyonlar var, milyonlarca vatandaş
kupon kesmiş... Şimdi, bu cezayı uygularsanız,
gazetelerin bu kampanyaları sürdürme olanağı
da kalmaz. Dolayısıyla, burada mağdur olacak
olan, sizin koruma iddiasında olduğunuz vatandaştır.
Eğer, sizin amacınız, vatandaşı
cezalandırmak, gazete işletmelerini, gazete işverenlerini
ödüllendirmekse, bunu açık söyleyin,
bunu konuşalım.

MEHMET SILAY (Hatay) - Demagoji yapma.

YILMAZ ATEŞ (Devamla) - İki geçici
madde eklenmesi konusunda, iki önerge verildi, iki değişik
öneri getirildi; bunların hiçbirisine katılmadınız.
O nedenle, Yüce Meclisin, özellikle İktidar kanadı
milletvekillerinin, çok soğukkanlı düşünmesinde
büyük yarar var. Bu maddedeki yasanın yürürlüğe
girme tarihi, ileriye -bu, en azından, bir üç
ay olabilir, altı ay olabilir, bir yıl olabilir-
alınmalıdır. O nedenle, bu konuda, iktidar
partilerine, bu katı ısrarlarından vazgeçmelerini
öneririz. Bununla bir yere varılmaz; didişerek,
kavga ederek, her üzerinize geleni, eleştireni sindirmeye
kalkarsanız, getirmek istediğiniz rejimin adına
da demokrasi denilmez.

Bu duygularla, Yüce Meclisi tekrar saygıyla
selamlıyorum. (CHP sıralarından alkışlar)

BAŞKAN - Teşekkür ederim Sayın
Ateş.

DSP Grubu adına, Sayın Hikmet Uluğbay;
buyurun. (DSP sıralarından alkışlar)

Sayın Uluğbay, süreniz 10 dakika
efendim.

DSP GRUBU ADINA HİKMET ULUĞBAY (Ankara)
- Sayın Başkan, değerli üyeler; yürürlük
maddesi üzerinde DSP Grubu adına söz almamın
nedeni, bu kanunun nasıl bir zihniyetle yürütüleceği
konusunu dikkatlerinize sunmaktır.

Promosyon Yasası üzerindeki görüşlerini
açıklarken, Sanayi ve Ticaret Bakanı Sayın
Yalım Erez, bu kürsüden, 26 Aralık günü
şu ifadeleri kullanmıştır; aynen tutanaklardan
okuyorum: “Bu kanun, 1996 yılı bütçesi
hazırlanırken, Plan ve Bütçe Komisyonunda
DSP'li milletvekillerinin önerisiyle, Bakanlığım
tarafından hazırlanmış bir kanundur.
Doğru mu?” Sayın Bakanın bu açıklamalarına
DSP sıralarından itiraz edilmesi üzerine, Sayın
Erez sözlerine devamla “aç, Plan ve Bütçe
Komisyonu zabıtlarını oku” yanıtını
vermiştir.

Sayın Başkan, değerli üyeler;
Sayın Bakanın bu açıklamaları
hiçbir yönüyle gerçekleri yansıtmamaktadır.


Sayın Erez, ben, o Komisyonun da bir üyesi
olarak, Plan ve Bütçe Komisyonunun, Bakanlığınızın
1996 bütçesiyle ilgili tutanaklarını
yeniden ve çok dikkatli bir biçimde okudum. Plan
ve Bütçe Komisyonunda konuşan dört DSP
üyesinin ve beş milletvekilinin, ne konuşmalarında
ne de size yönelttikleri sorularında, size, promosyon
yasası hazırlamayı uzaktan bile olsa ilham
edecek tek bir kelimeleri yoktur. 

Plan ve Bütçe Komisyonunda 30 Mart 1996
günü görüşlerini açıklayan
DSP'li üyelerden Sayın Gökhan Çapoğlu'nun
Bakanlığınız bütçesine ilişkin
konuşmasında “medya” kelimesi bir defa,
şu şekilde geçmektedir; tutanaklardan aynen
okuyorum: “Rekabet Kurulunun bir an önce yaşama
geçirilmesi gerekiyor ve burada rekabetten bahsederken,
Türkiye'de çok hızlı bir tekelleşme
olgusunun ortaya çıktığı ve çok
tehlikeli bir tekelleşme, yani, siyaset -medya- ticaret
arasında bir tekelleşme var.” 

Sayın Bakan, bu ifadedeki “medya”
sözcüğü, size, Promosyon Yasası hazırlamayı
ilham ettiyse, sizin bu anlayış yeteneğinizden
korkmak gerekir.

Sayın Bakan, Sayın Çapoğlu
veya diğer bir DSP'li milletvekili, iyi ki, o konuşmalarının
hiçbir yerinde hava bulutlu dememişler; yoksa, sizin
bu anlayışınızla, başları
cidden belaya girerdi. 

BAŞKAN - Sayın Uluğbay, yürürlük
maddesi üzerinde konuşursanız memnun olurum.
(DSP sıralarından “Maddeyle ilgili konuşuyor”
sesleri) 

HİKMET ULUĞBAY (Devamla) - Çok
teşekkürler. 

BAŞKAN - Efendim, bu, geneli üzerinde
yapılması gereken bir konuşma. Burada, artık,
birbirimizi biraz iteceğiz. 

HİKMET ULUĞBAY (Devamla) - Sayın
Başkanım, bunu, niye bugün yapmak durumunda
olduğumu, biraz sonra siz de fark edeceksiniz.

Sayın Bakan, Sayın Çapoğlu,
fikirlerini takip eden değerli bir arkadaşımızdır.
Bakın, yine, sizin Bakanlığınızın
bütçesi üzerinde, Plan ve Bütçe Komisyonunda
20 Kasım 1996 tarihinde ne demiş; aynen tutanaklardan
okuyorum: “Rekabet Kurulunun hayata geçirilmesi konusu;
daha henüz üyeleri atanmamış durumda. Tabiî,
sadece Rekabet Kurulunun hayata geçirilmesi değil,
hayata geçirildiği zaman, uygulamada neler yapacağı
çok önemli. Burada, Türkiye'nin çok dikkat
etmesi gerekiyor; çünkü, geçmiş
dönemde, son aylarda tartıştığımız
konular, aslında, Rekabet Kurulunun iyi çalışmasıyla
düzeltilebilecek konulardır. Örneğin, Promosyon
Yasası -gazetelerin, basının kendi alanında
bir rekabete girmesi, zaten, Rekabet Kanununa göre yasak
olması gerekir- ve dağıtımla ilgili konular.
Zaten, bunlar... Rekabet Kurulu iyi çalışsaydı,
böyle bir yasaya gerek kalmayacaktı ve toplumda da
herhangi bir kutuplaşma veya gerginliğe de gerek kalmayacaktı
diye düşünüyorum.”

Sayın Başkan, değerli üyeler
ve Sayın Bakan; görüldüğü üzere,
arkadaşımız, size, Promosyon Yasası
ilham edecek şeyler söylemeyi bırakın,
böyle bir yasa hazırlamaya gerek olmadığının
altını çize çize belirtmiştir.
Bu durumda, Sayın Erez'in, 26 Aralık 1996 tarihinde,
bu kürsüden “Promosyon Yasası, DSP'li milletvekillerinin
önerisi üzerine hazırlanmıştır”
beyanını nasıl değerlendirmek gerekecektir?

Üzülerek belirtmek gerekir ki, bu tarz
politika yapış, çamur at, tutmasa da izi kalır
anlayışının tipik bir örneği
olmuştur. Dilimizin güzel özdeyişleri içerisinde,
bu tür kirliliği özendirici deyişler olduğu
kadar “yalancının mumu yatsıya kadar
yanar” gibi yürekleri ferahlatan özdeyişler
de vardır. (DSP sıralarından alkışlar)

Meclis, 26 Aralık 1996 tarihinde, 2 nci madde
üzerinde konuşan DSP sözcüsünün
konuşması bitene değin çalışma
saatlerini uzatma kararı alsaydı, bu özdeyiş
bir kez daha doğrulanmış olacaktı. 

Sayın Başkan, değerli üyeler;
Demokratik Sol Parti, Türkiye Büyük Millet Meclisinde,
nadiren de olsa sergilenen çirkin politika örneklerinden,
halkımız gibi rahatsızdır. O tür
davranışlardan ve sahnelerden, kendisine sataşılsa
dahi, uzak durmaya titizlik ve özen göstermektedir.


Bakanlık görevini üstlenmiş
arkadaşlarımız...

BAŞKAN - Sayın Uluğbay, maddeye
bağlı konuşur musunuz; rica ediyorum sizden,
maddeye bağlı konuşur musunuz efendim.

HİKMET ULUĞBAY (Devamla) - Hay hay, geliyorum
Sayın Başkan.

BAŞKAN - Ama, siz, maddeyle ilgisi olmayan,
Bakanla özel ilişkilerden bahsediyorsunuz. Rica ediyorum...
Burada, bu Meclis kürsüsünde, artık herkesin
bir sorumluluk taşımasını rica ediyorum.


HİKMET ULUĞBAY (Devamla) - Sayın
Başkanım, Sayın Bakan, buradan, DSP'yi itham
eden bir konuşma yapmıştır... 

BAŞKAN - Efendim, ona, bir başka vesileyle
cevap verirsiniz; gündemdışı konuşursunuz,
tümü üzerinde konuşursunuz... 

HİKMET ULUĞBAY (Devamla) - Konuşma,
bu kanun üzerinde yapılmıştır
Sayın Başkan ve o gün, bize, konuşma fırsatı
verilmemiştir. O konuşma fırsatını,
bugün kullanmak zorundayım. (DSP sıralarından
alkışlar) 

BAŞKAN - Canım, 4 üncü madde
üzerinde konuştunuz, 3 üncü madde üzerinde
konuştunuz... 

HİKMET ULUĞBAY (Devamla) - Bu maddede
konuşulmasının nedeni şudur Sayın
Başkan: Hangi zihniyetin bu kanunu yürüteceğini
anlatıyorum; nasıl bir zihniyet yürütecek!..
(DSP ve CHP sıralarından alkışlar)


Ne şekilde ifadeler kullanarak, ne şekilde
DSP'li milletvekillerinin konuşmalarını çarpıtan
bir zihniyet bu kanunu uygulayacaktır; bunun altını
çiziyorum. (DSP sıralarından “Bravo”
sesleri, alkışlar) 

Bakanlık görevi üstlenmiş
arkadaşlarımızdan küçük bir
dileğimiz var: DSP'li sözcülerin konuşmalarını
dikkatle dinlemeleri, dinleme fırsatını bulamadıklarında
da okumalarıdır. Eğer, bunu samimi olarak yaparsanız,
DSP milletvekillerine, söylemediklerini yakıştırma
hatasına düşmeyeceğiniz gibi, ürettikleri
çözüm önerilerinden yararlanarak, hizmette
başarılı olma olanağını
da bulabilirsiniz. Ayrıca, DSP milletvekillerinin konuşmaları,
size, çamur atmadan temiz politikanın nasıl
yapılacağına ilişkin sayısız
örnek de oluşturacaktır. (DSP sıralarından
alkışlar) 

Hepinize saygılar sunuyorum. (DSP sıralarından
alkışlar) 

BAŞKAN - Teşekkür ederim Sayın
Uluğbay.

Sayın milletvekilleri, tabiî, hepimiz
bu Meclisin birer üyesiyiz ve eşit statüde insanlarız.
Ben İçtüzüğü uygulamak zorundayım.
İçtüzükte açık hüküm
var; kürsüye çıkan sayın milletvekilinin
konuya bağlı olarak konuşması lazım.
Konu nedir; bir kanun yayımı tarihinde mi yürürlüğe
girsin, üç ay sonra mı yürürlüğe
girsin, beş ay sonra mı yürürlüğe
girsin veya yayımından önce mi yürürlüğe
girsin... Bunun faydasını ve zararını
söylemek gerekirken, genel politikalara girmenin takdirini
size bırakıyorum.

Söz sırası, Anavatan Partisi Grubu
adına, Sayın İrfan Köksalan'ın.

Buyurun efendim. (ANAP sıralarından
alkışlar)

Sayın Köksalan, süreniz 10 dakika
efendim.

ANAP GRUBU ADINA İRFAN KÖKSALAN (Ankara)
- Sayın Başkan, değerli milletvekilleri; Yüce
Meclisi saygılarımla selamlıyorum.

Değerli milletvekilleri, çok eski bir
söz vardır, hepiniz bilirsiniz. “Benim oğlum
bina okur, döner döner yine okur.” Bu kanun da
aynen böyle oldu. 31 Temmuz gününden bu yana, takriben
yedi ayı mütecaviz zamandır, dönüyoruz,
dönüyoruz, aynı şeyi okuyoruz; ama, niye?..
Cumhurbaşkanlığından geri dönmüş;
niye?.. Anayasaya aykırılığı nedeniyle
iki sayfa anayasa dersi veriliyor; ama, burada, Sayın Bakan
geliyor “bunun virgülüne dahi dokundurmam”
diyerek, ısrar ve inatla, katılmıyoruz, katılmıyoruz,
katılmıyoruz... Yine, Sayın Bakanın
ve Bakanın Partisi, bundan bir hafta evvel, parti parti
geziyor “uzlaşalım” diyor. Ee, uzlaşalım;
nasıl uzlaşacağız? Hiçbir değişiklik
yok oraya gelince. Demek ki, bir kandırmaca.

Değerli millletvekilleri, yanlıştan
ve hatadan dönmek fazilettir. Bakın, burada, on gün
evvel, yine bir yasa tasarısı getirdiniz; Katma
Değer Vergisi, stopaj ve muhtasarla ilgili. O tasarı
ki,       Bakanlar Kurulundan geçmiş. Komik değil
mi?.. Plan ve Bütçe Komisyonundan, parmaklarını
kaldırmışlar, geçirmişler; ama,
buraya getirilince kafayı duvara vurdular, büyük
yanlışı gördüler. Gördüler
ki, o yasayı çıkaranlar, vergi hukukunu,
vergiyi biliyordu; geri çektiler.

Değerli milletvekilleri, gelin, açıkça
Anayasaya aykırı olan, basın hürriyetini
yok eden bu yasayı geri çekin. Çekmezseniz,
virgülüne dahi dokundurmadan Cumhurbaşkanlığına
götürürseniz, Anayasa Mahkemesi, hakikaten bunu
iptal edecek. Yazık değil mi bu Meclisin mesaisine,
milyarlara mal oluyor her gün ve sizin yaptığınız
hükümet etme şekli, tam bir deneme yanılma
metodu; ama, devlet idaresi tecrübe tahtası değil
ki... Geliyorsunuz, ha olmadı, geri çekelim ve Cumhurbaşkanlığından
dönüyor, Anayasa Mahkemesinden dönüyor. Böyle
ülke yönetimi olmaz. Yazık bu ülkeye.

Bakınız,  İslamı da ne
hale getirdiniz. Şu televizyonlarda, her akşam, görün,
kaç tane Fadime'ler çıkıyor, Aczmendiler
çıkıyor. Yazık değil mi bu ülkeye?
Yazık değil  mi? (RP sıralarından gürültüler,
sıra kapaklarına vurmalar)

BAŞKAN - Bir dakika...

Sayın Köksalan, bu maddenin pek İslamla
ilgisi yok. Sizden rica ediyorum, biraz da maddeye bağlı
olarak konuşursanız memnun olurum. 

RAMAZAN YENİDEDE (Denizli) - Maddeyle ne alakası
var... Yaşından başından utan. 

İRFAN KÖKSALAN (Devamla) - Değerli
milletvekilleri, bu Hükümet Haziran ayında kurulduğu
zaman dedik ki: “Bu Hükümetteki mutabakat, ahlakî
temeller üzerine oturmuyor. Bunu söylediğimiz zaman,
65 milyon vatandaşımızdan, hakikaten, bu ahlaksız
nedir diye düşünenler olmuştu. Bakınız,
TEDAŞ, TOFAŞ ve bugün mal varlığı;
8'e 7. Peki, o mal varlığı soruşturma
önergesini kim vermişti? Refah Partililer vermişti
değil mi? Vermişti. Geçen gün buradan sordum:
Vicdanınız rahat mı? İçinize
sindirebiliyor musunuz? Oradan ses geldi: “Evet, içimize
sindiriyoruz ve vicdanımız rahat.” Bugün,
artık, vicdanınız rahat mı diye sormuyorum;
suç ortağı oldunuz, suç ortağı,
boynunuza halka gibi geçti, o suç sizin. (ANAP ve
DSP sıralarından alkışlar)

BAŞKAN - Sayın Köksalan, sizden,
maddeye bağlı olarak konuşmanızı
rica ediyorum.

İRFAN KÖKSALAN (Devamla) - Değerli
milletvekilleri, basın hürriyeti yalnız basın
mensuplarına değil, vatandaşa, insanımıza
lazım ve en çok da Refah Partili milletvekillerine
lazım olacak. Gelin bu basın hürriyetini zedelemeyin,
gelin basını ekonomik abluka içerisine almayın,
gelin basının üzerinden bu ceza tehdidini kaldıralım,
gelin bu yasayı geri çekin; ama, hiçbir şey
bilmiyorsanız, buna üç dört aylık
bir zaman tanıyalım. Bu gazetelerin dağıtacağı
promosyon nedeniyle milyonlarca insan bir sözleşmeyle
bir protokolle bağlı. Acaba aceleniz ne, telaşınız
ne; yangından mal mı kaçırıyorsunuz
? Bunun cevabını verin bakalım siz.

SALİH KAPUSUZ (Kayseri) - Altı ay oldu,
altı ay... 

CAFER GÜNEŞ (Kırşehir) -
Sen kimin avukatlığını yapıyorsun?
 

BAŞKAN - Müdahale etmeyelim arkadaşlar...
Rica ediyorum... Müdahale etmeyin efendim. 

SALİH KAPUSUZ (Kayseri) - Sayın Başkan...


BAŞKAN - Ben, birkaç defa ikaz ettim.
Herkesin bir vicdanı var...

SALİH KAPUSUZ (Kayseri) - Kesersiniz.

BAŞKAN - Olur mu canım!..

İRFAN KÖKSALAN (Devamla) - Ben, Sevgili
Salih Kapusuz kardeşime biraz evvel dedim ki, iktidar olmak
hoşgörüyü icap ettirir, dinlemeyi icap ettirir;
çünkü, iktidarlar güç odağıdır;
ama, görüyorum ki, o kadar güçsüzler
ki, isyan halindeler; ama, iktidara yakışan bu değil.
Tabiî, otuz sene muhalefette kaldıktan sonra da böyle
bir tahammülsüzlük... (RP sıralarından
gürültüler)

BAŞKAN - Sayın Köksalan, kimseye
yüzsüz deme hakkınız yok. Burada, bir
milletvekilinin ağırlığı içinde
konuşun... Rica ediyorum... 

İRFAN KÖKSALAN (Devamla) - Sayın
Başkan, müdahale etmesinler. (RP sıralarından
gürültüler)

RAMAZAN YENİDEDE (Denizli) - Burası
Tophane değil... Ahlaksız herif!..

BAŞKAN - Kimseye hakaret etme hakkınız
yok. (ANAP sıralarından “Oo” sesleri)


Bir dakika... Bir dakika...

MİKAİL KORKMAZ (Kırıkkale)
- Osmaniye'de seçime girmediniz mi?.. Osmaniye'de gücün
kimde olduğunu görmediniz mi?..

MUHAMMET POLAT (Aydın) - Sözünü
geri alsın Sayın Başkan.

BAŞKAN - Müdahale ettim diyorum... Oturun
yerinize... Rica ediyorum arkadaşlar...

İRFAN KÖKSALAN (Devamla) - Değerli
milletvekilleri, basın bir amme müessesesidir, basın
mensupları da amme görevi görürler. O nedenledir
ki, basın mensuplarına birer sarı kart verilmiştir.
İşte, bu basın hürriyeti de zaten onlara
lazım değil; onun için, size lazım olacak
diyorum. Nasıl, sizin dokunulmazlığınız
var, işte onların da sarı kartları
var; birtakım imkânlarla teçhiz edilmişler;
denetim görevini yaparlar; medenî ülkelerde, demokrasinin
hakkıyla işlediği ülkelerde, denetim görevi
yapan basına, denetlenenler, ekonomik imkân verirler,
onları iktisadî yönden güçlendirirler.
Siz, iktisadî yönden onları güçlendirmek,
onları finanse etmek bir tarafa, onları ceza tehdidi
altına alıyorsunuz, ekonomik abluka içerisine
alıyorsunuz. Böyle basın hürriyeti olur
mu? Böyle demokrasi olur mu? Ama, bunu söylediğimiz
zaman da isyan ediyorsunuz. Buna hakkınız yok ki.


Bunları hatırlatmak, buradan milletimizin
hakkı olan, milletimize layık olan bir yasanın
çıkarılması konusunda, tabiî,
birtakım girişimlerimiz olacak. Nedir bu tahammülsüzlüğünüz?!
Evvela tahammül etmeyi öğreneceksiniz... (RP sıralarından
gürültüler)

CAFER GÜNEŞ (Kırşehir) -
Önce konuşmayı öğrenirsen, biz de tahammül
etmeyi öğreniriz...

BAŞKAN - Bir dakika arkadaşlar... Bir
dakika...

İRFAN KÖKSALAN (Devamla) - Ama, Susurluk'tan
da bahsetmiyorum. Bakın, ağzıma Susurluk alıyor
muyum?.. (RP sıralarından “Al, al” sesleri)
Ağzıma Susurluk da almıyorum; ama, size diyorum
ki, şaibenin suç ortağı oldunuz ve sizin
boynunuza halka gibi geçti, bunu da hayatınız
boyunca taşıyacaksınız diyorum. (RP
sıralarından gürültüler)

Yüce Meclisi saygılarımla selamlıyorum.
(ANAP, DSP ve CHP sıralarından alkışlar)

BAŞKAN - Teşekkür ederim Sayın
Köksalan.

SALİH KAPUSUZ (Kayseri) - Sayın Başkan,
sözünü geri alsın...

BAŞKAN - Tamam efendim... 

Efendim, benim amacım, benim davranışım,
Meclisi çalıştırmak; Meclisi çalıştırmak
için her şeye tahammül ediyorum.

SALİH KAPUSUZ (Kayseri) - Sayın Başkan...

BAŞKAN - Rica ediyorum... Sayın Kapusuz,
oturur musunuz... Rica ediyorum...

SALİH KAPUSUZ (Kayseri) - Sayın Başkan,
efendim, dikkat edin sözlerime...

BAŞKAN - Buyurun.

SALİH KAPUSUZ (Kayseri) - Bir arkadaşımız,
konuşmasında “yüzsüzler” diye
bir ifade kullanmıştır; kınıyorum,
kendisine iade ediyorum. (RP sırlarından “Bravo”
sesleri, alkışlar)

BAŞKAN - Peki efendim. 

Şahsı adına Sayın Altan
Öymen; buyurun.

Sayın Öymen, konuşma süreniz
5 dakika.

ALTAN ÖYMEN (İstanbul) - Sayın
Başkan, sayın arkadaşlarım; bu tasarı,
bilinen şekilde bu noktaya kadar geldi, şimdi, yürürlük
maddesindeyiz; fakat, şimdi, benden önce konuşan
arkadaşların konuşmaları açıkça
belli ediyor ki, burada bir soru işareti var, bir boşluk
var kanunda; bu, nasıl dolacak yürürlüğe
geldikten sonra? 

Kanun diyor ki: “Artık, böyle, kampanya
yoluyla dağıtılacağı bildirilen şeyler
dağıtılamaz.” Kampanya yapılamaz
değil, dağıtılamaz... Yani, yarından
itibaren, kupon biriktirmiş olan tüketiciler ne yapacak,
gazeteler ne yapacak? Bu soruya bir cevap verilmiş değil.
Demokratik Sol Partiden Sayın Hikmet Sami Türk'ün,
Cumhuriyet Halk Partisinden Yılmaz Ateş'in, burada,
verdikleri önergeyle ilgili olarak yaptıkları
konuşmalarda bu soru ortaya atıldı. “Eğer,
bizim geçici madde önergemizi kabul ederseniz, bu
iş düzelir” denildi, o da reddedildi. Şimdi,
yürürlük maddesiyle ilgili önergeler var,
onlar da reddedilirse, bu boşluk ortada kalacak ve bu akşam,
eğer, şu sırada Meclis müzakerelerini izleyen
gazete okuyucuları varsa, yarın, biriktirdikleri
kuponların karşılığının
ne olacağı konusunda tereddütler içerisinde
olacak. Gazeteler ne yapacak; onlar da biliyor mu bilmiyor mu,
ben de bilmiyorum. 

Şimdi, normal ahvalde, yani, bir kanunun normal
bir şekilde  çıkması halinde, bu soruya
Komisyon adına bir cevap verilir. Kanun tasarısı
diye önümüze gelen metin, Komisyonun sorumluluğu
altındadır. Komisyon diyebilir ki, bundan bu mana
çıkmaz, şöyle olur, böyle olur;
bir tefsiri varsa, bir fikri varsa bunu söyler. 

Geçen müzakereler sırasında,
tasarı Cumhurbaşkanından geri gelmeden önceki
müzakereler sırasında da -şimdi baktım-
yine böyle bir açıklama yok; bu boşluk
o zaman da belirtilmiş, hiçbir cevap yok. Sadece,
Komisyon Başkanından veya Komisyon Sözcüsünden
verilen cevap: Kabul etmiyoruz efendim... Bundan ibaret. Peki,
ortada komisyon raporu diye bir şey de yok -arkadaşlarımız
belirttiler- dört cümlelik bir şey: Kanun, Cumhurbaşkanından
döndükten sonra tetkik edilmiştir, uygun görülmüştür,
kabul edilmiştir... Bu kadar. Peki, bu kadar soru işareti
ortada bırakıldığı halde, komisyon
da hiçbir açıklama yapmadığı
zaman, biz bu yürürlük maddesini de aynen kabul
edecek miyiz? Yani, Refah Partili ve Doğru Yol Partili arkadaşlarım
da, Komisyon ne düşünüyor, ne olacak, bu
boşluk nasıl dolacak diye bir ihtiyaç duymuyorlar
mı. Ben, sadece bunu belirtmek istedim.

Artık otomatik hale gelmiş; eller kalkıyor,
iniyor; burada ne söylenirse söylensin, bir mana ifade
etmiyor, bir işe yaramıyor; fakat, hiç olmazsa,
son olarak, Komisyon Başkanını bu kürsüye
davet etmek istiyorum. Davet etme hakkı bende değil
ama, ondan böyle bir ricada bulunmak istiyorum, bizi aydınlatsın.
Ne olacak bu kanun bu haliyle?.. Bu Kanun yürürlüğe
girdikten sonra tüketicinin durumu ne olacak, gazetenin durumu
ne olacak? Bunun hakkında bir fikri varsa, o fikri burada
açıklasın. Bunu öğrenirsek memnun
oluruz.

Teşekkür eder, saygılarımı
sunarım. (CHP ve DSP sıralarından alkışlar)

BAŞKAN - Teşekkür ederim Sayın
Öymen.

Madde üzerindeki konuşmalar bitmiştir.

Maddeyle ilgili verilmiş bir önerge vardır;
okutuyorum:

Türkiye Büyük Millet Meclisi
Sayın Başkanlığına

Tüketicinin Korunması Hakkında
Kanunun Bazı Maddelerinde Değişiklik Yapan 4159
sayılı Kanunun 4 üncü maddesinin aşağıdaki
biçimde değiştirilmesini öneririz.

Saygılarımızla.

Madde 4. - Bu Kanun, 1 Mart 1997 günü yürürlüğe
girer.

 Atilâ Sav Mahmut Işık Ali Rıza
Bodur

 Hatay Sıvas İzmir

 Yılmaz Ateş Ayhan Fırat

 Ankara Malatya

BAŞKAN - Komisyon önergeye katılıyor
mu efendim?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANI M. HALÛK MÜFTÜLER (Denizli) - Katılmıyoruz
Sayın Başkan.

BAŞKAN - Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz Sayın Başkan.

BAŞKAN - Önergeye Komisyon ve Hükümet
katılmıyor.

Efendim, önergenin gerekçesini mi okuyalım,
yoksa...

ALTAN ÖYMEN (İstanbul) - Gerekçesi
okunsun Sayın Başkan.

BAŞKAN - Gerekçeyi okutuyorum efendim.

Gerekçe:

Hukuk kuralları, toplumsal gelişmeyi
sağlayıcı değişiklikleri getirirken,
oluşmuş ve oturmuş bazı durumları
koruması gerekir. Bu, hukuk devletinin bir gereğidir.


Yasa, basında oturmuş bir duruma yeni
yasaklar ve sınırlamalar getirmektedir. Bu yasaklar,
yalnız promosyon dağıtan basın kuruluşlarını
değil, okurlarını da ilgilendirir. Bu okurların
sayısı milyonla ifade edilmektedir. Bir gazetenin
sürekli okuyucusu olup promosyondan yararlanan bu milyonlarca
insanın kazanılmış ve yerleşmiş
haklarını göz önüne almadan, bir
kalemde hepsini silip atamayız. Böyle bir tutum, hukuk
devletiyle bağdaşmaz. 

Bu nedenle, bir geçiş dönemine
yetecek süreyi tanımak, hem basın kuruluşlarının
taahhütlerini tamamlamalarını hem de okuyucuların
belli bir yatırım ve biriktirimle bekledikleri haklarını
korumuş olacaktır. 

Madde, bu anlayışla düzenlenmiştir.

BAŞKAN - Efendim, bu önergeye, Komisyon
ve Hükümet katılmamıştı;
gerekçeyi de okuduk, dinlediniz.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

(ANAP sıralarından 5 milletvekili ayağa
kalktı)

LEVENT MISTIKOĞLU (Hatay) - Oylamaya itiraz ediyoruz.
(ANAP sıralarından gürültüler)

BAŞKAN - Maddeyi oylarınıza sunuyorum:
Kabul edenler...

LEVENT MISTIKOĞLU (Hatay) - Oylamaya itiraz ediyoruz.


BAŞKAN - Anlamadım?.. Efendim?.. 

ASLAN ALİ HATİPOĞLU (Amasya) -
Oylamaya itiraz ediyoruz Sayın Başkan.

BAŞKAN - Yahu, oylamanın nesine itiraz
ediyorsunuz; Divan üyeleri olarak üçümüzün
arasında bir ihtilaf yok ki!..

LEVENT MISTIKOĞLU (Hatay) - Yeniden sayılmasını
istiyoruz...

SAFFET ARIKAN BEDÜK (Ankara) - Oylamaya geçtik...

BAŞKAN - Bir ihtilafımız yok;
arkadaşımız burada, söylesin...

MURAT BAŞESGİOĞLU (Kastamonu) -
Olsun efendim...

BAŞKAN - Sayın Başesgioğlu,
çok farkla reddedildi... Rica ediyorum...

MURAT BAŞESGİOĞLU (Kastamonu) -
Ama, arkadaşların tereddütü var Sayın
Başkan...

BAŞKAN - Efendim, rica ediyorum... Hayır,
saydık yani; saymasak...

ALİ RIZA BODUR (İzmir) - Bir daha say...

BAŞKAN - Efendim, saydık, hepsini saydık;
çok fark var...

MURAT BAŞESGİOĞLU (Kastamonu) -
Bir daha sayın...

BAŞKAN - Sayın Başesgioğlu,
rica ediyorum... Yani, ufak bir tereddütümüz olsa
-bakın, arkadaşımız burada; sizin de
arkadaşınız- ben, bunu nazara alırım...

LEVENT MISTIKOĞLU (Hatay) - Bizim tereddütümüz
var...

BAŞKAN - Maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.
(ANAP sıralarından gürültüler)

5 inci maddeyi okutuyorum...

YAŞAR OKUYAN (Yalova) - İtirazı
niye dinlemiyorsunuz Sayın Başkan?!

BAŞKAN - Efendim, itirazı dinliyorum...


YAŞAR OKUYAN (Yalova) - Efendim, itiraz ediyorlar;
niye dinlemiyorsunuz?!

BAŞKAN - Efendim, İçtüzüğü
okuyun; ondan sonra konuşun... 

METE BÜLGÜN (Çankırı)
- 5 kişi ayağa kalktı; itiraz etti...

BAŞKAN - Bizim tereddütümüz
yok ki!.. 

Efendim, itiraz hakkınız yok... (ANAP
sıralarından “var” sesleri) 

YAŞAR OKUYAN (Yalova) - Efendim, niye yok?!

BAŞKAN - Bizim içimizde bir tereddüt
yok...

5 inci maddeyi okutuyorum: 

MADDE 5. - Bu kanun hükümlerini Bakanlar
Kurulu yürütür.

BAŞKAN - Madde üzerinde, DSP Grubu adına,
Sayın Mümtaz Soysal; buyurun efendim. (DSP sıralarından
alkışlar)

Süreniz 10 dakikadır.

DSP GRUBU ADINA MÜMTAZ SOYSAL (Zonguldak) -
Sayın Başkan, sayın milletvekilleri; son madde,
bu yasayı Bakanlar Kurulunun yürüteceğini
söylüyor; fakat, ben size bazı şeyler söyleyeceğim,
sadede geliyorum. Bu çeşit hükümler kabul
ettikten sonra, bu çeşit hükümleri kabul
ede ede, sonuçta, bunları yürüteceğini
zannettiğiniz Bakanlar Kurulu, bu çeşit kabuller
dolayısıyla kendisi yürür!.. (DSP, ANAP
ve CHP sıralarından alkışlar) Niçin?!.
Niçin?!. Biraz önce, DSP sözcüsü “hangi
zihniyet bunu yürütecek” dedi. Bu zihniyetin temsil
ettiği Bakanlar Kurulu yürüteceği için
konuştu. 

Bakın, aynı zihniyet, sizin çoğunluğunuz,
geçen yaz ortalarında bu Meclisi topladı.
Gece yarılarına  kadar konuşuldu. Gece yarılarına
kadar konuşulduğu zaman, bazı yasalar geçerken,
ben, bu kürsü değil ama yandaki salonun kürsüsünden
dedim ki: Öyle bir görüntü veriyorsunuz ki,
gece yarıları bazı hükümleri geçirmeye
çalışırken, sanki, memleket işgal
altında da, düşmana karşı bir Meclis
toplantısı yapmışız, sanki çok
acil bir durum varmış gibi bizleri gece yarılarından
sonra çalıştırıyorsunuz; oysa,
çıkardığınız yasalar Anayasaya
aykırıdır, Anayasa Mahkemesinden döner,
boşuna çaba göstermeyin demiştim. 

Hani, Karadenizlinin mezar taşı üzerine
yazılmış... “Ne oldi!” demiş
ya; “hastayım dedim dinlemediniz, şöyle
dedim dinlemediniz; sonuçta ne oldi!” demiş.
İşte, biz de, yapmayın, etmeyin diyoruz; sonuçta
bütün bunlar Anayasa Mahkemesinden dönüyor.
(DSP sıralarından alkışlar) Niçin
döner?.. 

Bakın, bu yasada önemli olan hükümlerden
biriyle, bir bakana -Sanayi ve Ticaret Bakanına- ceza hükümleri
uygulama, para cezası verme yetkisini tanıyorsunuz.
Bu, bizim hukukumuzda olmayacak bir şey değil; vaktiyle,
Türk Parasının Kıymetini Koruma Kanunu
dolayısıyla da böyle yetkiler verilmişti.
 Anayasa Mahkemesi bunların Anayasaya uygun olduğunu
kabul etti, ben de kabul ediyorum; ama, o yetki ile bu yetki arasında
büyük fark var. Bu yetki, yalnız miktarın,
para cezasının büyüklüğü
dolayısıyla değil, para cezasının
uygulandığı organlar dolayısıyla,
basın dolayısıyla, böyle bir kanun hükmüne
konu olamaz; çünkü, bu yetki, para cezası
vermek yoluyla, basına sansür uygulamak, basına
ceza uygulamak yoluna girecektir. Bunun, bir trafik polisinin
verdiği cezayla ya da bir vergi dairesinin vereceği cezayla
benzer tarafı yok. Bu, doğrudan doğruya konunun
ve hem de özgürlükle ilgili olan bir konunun özüne
dokunuyor; bu çeşit bir cezadır bu. Onun için,
dönecek. 

Bakın, bunları defa defa söylüyoruz
ve her defasında da dönüyor. Ben herkesin inandırıcı
olmak için sakal bıraktığını
iddia etmiyorum; ama, inandırıcı olabilmem
için ben de mi sakal bırakayım?! (DSP  sıralarından
alkışlar; RP sıralarından “sakal
bırak” sesleri) Sakalım olmadığı
için inanmıyorsunuz. Hadi, benim sakalım
yok, beni dinlemiyorsunuz; ama, Cumhurbaşkanı geri
çeviriyor, Cumhurbaşkanı diyor ki “ben
Cumhurbaşkanı olarak geri çeviriyorum.”
(RP sıralarından “Onun da sakalı yok”
sesleri) Hadi, sakalı yok diye ona da inanmasanız
bile, Cumhurbaşkanıdır; Cumhurbaşkanına
da mı saygınız yok? Cumhurbaşkanı
niye geri çeviriyor; çünkü, Cumhurbaşkanının
elinde yetki var, Anayasa Mahkemesine o da başvurabilir;
ama, başvurmadan önce, Meclisin haysiyetini korumak
için, bu Meclis herhalde bunu düzeltir diyerek geri
çeviriyor...

ÖMER VEHBİ HATİPOĞLU (Diyarbakır)
- Ne demek haysiyet...

MÜMTAZ SOYSAL (Devamla) - ... ama, siz, yine,
geri çevirmiyorsunuz. Onun için, bunları
yapa yapa rejimi, rejimin bütün organlarını;
yalnız Anayasa Mahkemesinin verdiği kararları
dinlemediğiniz için değil, yalnız Cumhurbaşkanının
geri çevirdiği bir yasayı aynen kabul ettiğiniz
için değil; ama, her şeyinizle, her davranışınızla,
rejimin bütün organlarını tahrip ediyorsunuz.


Onun için, gidiş tehlikelidir. Bu tehlikeli
gidişi yürütecek olan Bakanlar Kurulu da, bu çeşit
hükümler dolayısıyla yürür.

MEHMET BEDRİ İNCETAHTACI (Gaziantep)
- Ne demek istiyorsunuz?!

MİKAİL KORKMAZ (Kırıkkale)
- Ne demek?

MÜMTAZ SOYSAL (Devamla) - Saygılar sunarım
efendim. (DSP sıralarından alkışlar)

BAŞKAN - Teşekkür ederim Sayın
Soysal.

Madde üzerindeki müzakereler bitmiştir.

İRFETTİN AKAR (Muğla) - Sayın
Başkan, nereye gidiyor bu arkadaşlar?

BAŞKAN - Maddenin oylamasından önce,
bir yoklama isteği var; ama, arkadaşlar, şu anda,
salonda 300 milletvekili var. (RP ve DYP sıralarından
alkışlar; ANAP sıralarından gürültüler)

MURAT BAŞESGİOĞLU (Kastamonu) -
Sayın Başkan...

BAŞKAN - Sayın Başesgioğlu,
Sayın Divan Üyesi sizin arkadaşınız.


Şimdi, bakın, 57 nci maddede “Başkan
tereddüte düşerse yoklama yapabilir” deniliyor.


Ayrıca “görüşmeler sırasında
işaretle oylamaya geçerken, 20 milletvekili, salonda
çoğunluğun bulunmadığını
ileri sürerek yoklama yapılmasını isteyebilir”
deniliyor. İsteyebilir; ama, yoklama yapılır
diye bir hüküm yok; bu, başkanın takdirine
bağlıdır. (RP ve DYP sıralarından
alkışlar) Onun için, ben, çoğunluğun
olduğu inacındayım. (RP ve DYP sıralarından
“Oyla” sesleri)

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

Tasarı üzerindeki müzakereler bitmiştir.


Tasarının tümünü oylarınıza
sunuyorum: Kabul edenler... Etmeyenler... Tasarının
tümü kabul edilmiştir; hayırlı uğurlu
olsun. (RP ve DYP sıralarından alkışlar;
ANAP sıralarından gürültüler)

Teşekkür konuşmasını
yapmak üzere, buyurun Sayın Bakan. (DYP ve RP sıralarından
alkışlar)

HALİT DUMANKAYA (İstanbul) - Sayın
Başkan, benim, Kanunla ilgili, Bakana sözlü sorum
var.

BAŞKAN - Söylemediniz efendim.

HALİT DUMANKAYA (İstanbul) - Hayır...
Bakana sözlü sorularım var.

BAŞKAN - Efendim, işaret etmediniz.

HALİT DUMANKAYA (İstanbul) - Olur mu?!.
Olur mu?!.

BAŞKAN - Efendim, kanunun tümü üzerinde...

HALİT DUMANKAYA (İstanbul) - Hayır...
Sözlü sorularım var. Bakın, 10 tane sözlü
sorum var.

BAŞKAN - Sayın Dumankaya, neyse... İşaret
etmediniz efendim.

HALİT DUMANKAYA (İstanbul) - Hayır...
10 tane sözlü sorum var!

BAŞKAN - Efendim, geçti... Rica ediyorum...

Buyurun Sayın Bakan.

SANAYİ VE TİCARET BAKANI E. YALIM EREZ
(Muğla) - Sayın Başkan, değerli milletvekilleri...
(ANAP sıralarından gürültüler)

MUSTAFA CUMHUR ERSÜMER (Çanakkale) -
Böyle bir usul var mı?! Yapamazsınız!

BAŞKAN - Sayın Ersümer, rica ediyorum...

MUSTAFA CUMHUR ERSÜMER (Çanakkale) -
Sözlü soruyu nasıl sordurmazsınız?!

SANAYİ VE TİCARET BAKANI E. YALIM EREZ
(Devamla) - ...Tüketicinin Korunmasına Dair Kanunun
Bazı Maddelerinde Değişiklik Yapan Kanun...

MUSTAFA CUMHUR ERSÜMER (Çanakkale) -
Böyle bir yetkin var mı?!. Böyle bir yetkin yok!

HALİT DUMANKAYA (İstanbul) - Bakana
8 tane sözlü sorum var...

MUSTAFA CUMHUR ERSÜMER (Çanakkale) -
Yazıklar olsun!

BAŞKAN - Şimdi Sayın Bakan konuşuyor.
Ondan sonra konuşun.

SANAYİ VE TİCARET BAKANI E. YALIM EREZ
(Devamla) - ...oylarınızla kabul edilmiştir.


HALİT DUMANKAYA (İstanbul) - 8 tane
sözlü sorum var.

MUSTAFA CUMHUR ERSÜMER (Çanakkale) -
Nasıl yaparsınız böyle bir şeyi!

BAŞKAN - Efendim, bize bir istek gelmedi.

BÜLENT AKARCALI (İstanbul) - Hatırlatmak
mı lazım...

SANAYİ VE TİCARET BAKANI E. YALIM EREZ
(Devamla) - Hükümetim ve Bakanlığım
adına hepinize teşekkür ediyorum. (DYP ve RP
sıralarından alkışlar; ANAP sıralarından
gürültüler)

BAŞKAN - Arkadaşlar, oturur musunuz...
Sayın Bakanın konuşmasından sonra konuşun.

Buyurun efendim. 

SANAYİ VE TİCARET BAKANI E. YALIM EREZ
(Devamla) - Bu yasa tasarısı üzerinde çok
konuşuldu... 

HALİT DUMANKAYA (İstanbul) -Benim,
8 tane sözlü sorum vardır Sayın Bakandan...

BAŞKAN - Efendim, bana iletilmeden... 

MUSTAFA CUMHUR ERSÜMER (Çanakkale) -Böyle
bir şey yapamazsınız!..

BAŞKAN - Sayın Ersümer, niye?..

SANAYİ VE TİCARET BAKANI E. YALIM EREZ
(Devamla) -... gübrenin tarıma öneminden, Susurluk'a...
(ANAP sıralarından gürültüler)

BAŞKAN - Efendim, bana iletilmeden...

Sayın Bakan, bir dakikanızı
rica ediyorum...

Şimdi, sayın arkadaşlarım,
yoklama istemini yerinde bulmadım. Kaldı ki, tasarının
tümünden sonra soru sorulacağına dair, maddelerde
bize bildirmedi arkadaşımız.

MUSTAFA CUMHUR ERSÜMER (Çanakkale) -
Ne münasebet Başkan!..

BAŞKAN - Bildirmedi canım!.. 

Arkadaşlar, işaret ettiler mi bize; sorumuz
var dediler mi?..

HALİT DUMANKAYA (İstanbul) - Ben, yerimden
soracağım o zaman... 

BAŞKAN - Efendim, bize soru soracağına
dair bir bilgi gelmezse, ben nasıl sorayım?.. 

HALİT DUMANKAYA (İstanbul) - 8 tane
sözlü sorum vardı...

MUSTAFA CUMHUR ERSÜMER (Çanakkale) -
Sayın Başkan, yanlış yapıyorsunuz...
Yazıklar olsun!..

MURAT BAŞESGİOĞLU (Kastamonu) -Bu,
milletvekillerinin en tabiî hakkı... 

BAŞKAN - Sayın Başesgioğlu,
rica ediyorum sizden...

HALİT DUMANKAYA (İstanbul) - Ben yerimden
soracağım...

MURAT BAŞESGİOĞLU (Kastamonu) -
Niye oldubittiye getiriyorsun!.. 

BAŞKAN - Sayın Başesgioğlu,
rica ediyorum sizden... Yani, o zaman bu Meclis çalışmaz
ki... 

Efendim, rica ediyorum sizden...

Buyurun Sayın Bakan, siz devam edin lütfen.

MUSTAFA CUMHUR ERSÜMER (Çanakkale) -
Bu Meclisi bu duruma düşürdünüz...

SANAYİ VE TİCARET BAKANI E. YALIM EREZ
(Devamla) - Değerli arkadaşlarım, bu kanunun
görüşülmesi sırasında, hakikaten
kanunun üzerinde... (ANAP sıralarından sıra
kapaklarına sürekli vurmalar)

MUSTAFA CUMHUR ERSÜMER (Çanakkkale) -Bu
Meclisi bu duruma düşürmeye hakkınız
yok... Yazıklar olsun!..

HALİT DUMANKAYA (İstanbul) - Sözlü
sorularım var...

SANAYİ VE TİCARET BAKANI E. YALIM EREZ
(Devamla) - ... değerli görüşler serdeden
arkadaşlarım oldu... (ANAP sıralarından
sıra kapaklarına sürekli vurmalar)

MURAT BAŞESGİOĞLU (Kastamonu) -
Yazıklar olsun size...

MUSTAFA CUMHUR ERSÜMER (Çanakkale) -
Sen nasıl mani olursun!...

SANAYİ VE TİCARET BAKANI E. YALIM EREZ
(Devamla) - ... yine kanun üzerinde, hiç ilgisi olmamasına
rağmen, gübrenin tarım sektöründe öneminden,
Susurluk'a ve Fadime'ye kadar konuşanlar oldu. 

Değerli arkadaşlarım, söylenen
iki tane önemli şey vardı; bu yasanın
basın özgürlüğünü engelleyici
olduğu ve Anayasaya aykırı olduğu. Huzurlarınızda
bir kere daha ifade ediyorum ki, bu yasa, ne basın özgürlüğünü
engellemektedir ne de Anayasaya aykırıdır.
Peki, bu yasayla ne sağlanmıştır? (ANAP
sıralarından sıra kapaklarına sürekli
vurmalar) Siz, bizi susturamazsınız; yani, bunu
bırakın; ben konuşayım, ondan sonra
vurun. 

Şimdi, değerli arkadaşlarım...
(ANAP sıralarından sıra kapaklarına
sürekli vurmalar)

Hiç merak etmeyin, bizi bugüne kadar
kimse susturamadı, kimse susturamaz... (ANAP sıralarından
sıra kapaklarına sürekli vurmalar)

BAŞKAN - Arkadaşlar, rica ediyorum...

SANAYİ VE TİCARET BAKANI E. YALIM EREZ
(Devamla) - Değerli arkadaşlarım, bu yasayla,
Türk basını aslî görevine geri dönmüştür.
 (DYP ve RP sıralarından “Bravo” sesleri,
alkışlar) Türk basını, bundan
sonra, tencere tava ticareti yapamayacaktır. Bu yasayla,
tüketicinin aldatılması ve istismarı
önlenmiştir. (ANAP sıralarından sıra
kapaklarına sürekli vurmalar)

BAŞKAN - Sayın Bakan, bir dakikanızı
rica ediyorum...

SANAYİ VE TİCARET BAKANI E. YALIM EREZ
(Devamla) - Bu yasayla, esnaf, tüketici ve sanayici, haksız
rekabete karşı korunmuştur. (DYP ve RP sıralarından
“Bravo” sesleri, alkışlar; ANAP ve CHP
sıralarından sıra kapaklarına sürekli
vurmalar, gürültüler)

Şimdi, değerli arkadaşlarım,
Sayın Altan Öymen, benim kendisi hakkında söylediğim
bir söz dolayısıyla bu kürsüye geldi
“Sanayi ve Ticaret Bakanı kimi savunuyor” dedi.
(ANAP ve CHP sıralarından sıra kapaklarına
sürekli vurmalar) Sanayi ve Ticaret Bakanı, Türk
Halkını ve millî sanayii savunuyor. (DYP ve
RP sıralarından “Bravo” sesleri, alkışlar)
Türk Halkını ve millî sanayii bugüne
kadar savunmaktan onur ve gurur duydum, bundan sonra da millî
sanayii savunmaya devam edeceğim. (DYP ve RP sıralarından
“Bravo” sesleri, alkışlar; ANAP ve CHP
sıralarından sıra kapaklarına sürekli
vurmalar)

Değerli arkadaşlarım, huzurlarınızda,
DSP Grubundan özür diliyorum; geçen haftaki konuşmamda,
bazı sözcülerin, bu tasarının,
Refahyol Hükümeti tarafından, basından
öç almak için getirildiğini ifade etmeleri
üzerine... (ANAP ve CHP sıralarından sıra
kapaklarına sürekli vurmalar, gürültüler)

BAŞKAN - Arkadaşlar, yoruldunuz, yazık...
Ellerinize yazık... Rica ediyorum... (DYP ve RP sıralarından
“Bravo” sesleri, alkışlar; ANAP ve CHP
sıralarından sıra kapaklarına sürekli
vurmalar, gürültüler)

SANAYİ VE TİCARET BAKANI E. YALIM EREZ
(Devamla) - ...bu kürsüde, bu yasanın, 54 üncü
Hükümet zamanında değil, 53 üncü
Hükümet zamanında hazırlandığını
ve hatta, Plan ve Bütçe Komisyonunda yapılan
toplantılarda, bu teklifin, muhalefet milletvekillerinden
ve DSP'li milletvekillerinden geldiğini ifade ettim. (ANAP
ve CHP sıralarından sıra kapaklarına
sürekli vurmalar)

METİN BOSTANCIOĞLU (Sinop) - Düzelt
onu...

SANAYİ VE TİCARET BAKANI E. YALIM EREZ
(Devamla) - Kendileri haklılar; DSP'den değil, aynı
menşeden olan Cumhuriyet Halk Partili milletvekillerinden
gelmiştir. (DYP ve RP sıralarından “Bravo”
sesleri, alkışlar; ANAP ve CHP sıralarından
sıra kapaklarına sürekli vurmalar, gürültüler)

Değerli arkadaşlarım, Türkiye,
sorunlarına, demokratik parlamenter rejim içerisinde
ve bu çatı altında çare bulacaktır.
Zaman zaman, demokratik parlamenter rejim dışında
çare bulma arayışları, sonunda, Türkiye'nin
sorunlarını halletmemiş, daha büyük
sorunlar ilave etmiştir. (ANAP ve CHP sıralarından
sıra kapaklarına sürekli vurmalar)

ASLAN ALİ HATİPOĞLU (Amasya) -
Belli oluyor!..

SANAYİ VE TİCARET BAKANI E. YALIM EREZ
(Devamla) - Demokratik parlamenter rejimin en önemli ve en
kutsal bireyi, siyasetçi ve parlamenterlerdir. (DYP ve
RP sıralarından “Bravo” sesleri, alkışlar;
ANAP ve CHP sıralarından sıra kapaklarına
sürekli vurmalar)

Demokratik parlamenter rejime karşı
olanlar, bu rejimi ortadan kaldırmak için daima
siyasetçiyi kötüleyerek işe başlamışlardır.
(ANAP ve CHP sıralarından sıra kapaklarına
sürekli vurmalar, gürültüler) Acı olan,
siyasetçiyi kötülemenin, siyasetçi tarafından
bu kürsüden yapılmış olmasıdır.
Bunu, demokratik parlamenter rejim için bir talihsizlik
olarak görüyorum. 

Türkiye Cumhuriyeti Hükümetinin hiçbir
bakanı, ne benden evvelkiler, ne ben ve bugünkü
bakan arkadaşlarım, ne de bundan sonra bakan olacak
arkadaşlarım tetikçi olamazlar. (ANAP ve CHP
sıralarından sıra kapaklarına sürekli
vurmalar, gürültüler)

Bir arkadaşım, burada kalktı
dedi ki: “Sanayi ve Ticaret Bakanı, sabah gazeteyi
eline alacak, aleyhine kim yazı yazmışsa hemen
ceza uygulayacak.” Buna kargalar bile güler, kargalar...
(DYP ve RP sıralarından “Bravo” sesleri,
alkışlar; ANAP ve CHP sıralarından
sıra kapaklarına vurmalar, gürültüler)

MUSTAFA CUMHUR ERSÜMER (Çanakkale) -
Sayın Başkan, kaç dakika oldu?!

SANAYİ VE TİCARET BAKANI E.YALIM EREZ
(Devamla) - Sanayi ve Ticaret Bakanı, habere göre
değil, bu kanunun yasakladığı promosyona
aykırı davranışta bir durumu varsa,
buna bulunur...

BAŞKAN - Sayın Bakan, kısa bir
konuşma yapacaktınız... Toparlayın
efendim. Rica ediyorum...

MUSTAFA CUMHUR ERSÜMER (Çanakkale) -
Kaç dakika oldu?!.

BAŞKAN - Tamam efendim.

MURAT BAŞESGİOĞLU (Kastamonu) -
Kaç dakikadır konuşuyor?!.

BAŞKAN - Sayın Bakan teşekkür
konuşmasını yapıyor.

SANAYİ VE TİCARET BAKANI E.YALIM EREZ
(Devamla) - Anadolu'da bir laf vardır; adama sormuşlar:
“Karşındakini nasıl bilirsin?” “Kendim
gibi.” Onlar, bizi kendileri gibi bilmesinler; biz onlara
benzemiyoruz.

Hepinizi saygıyla selamlıyorum. (DYP
ve RP sıralarından “Bravo” sesleri, alkışlar;
ANAP sıralarından “Yuh” sesleri, sıra
kapaklarına vurmalar, gürültüler)

BAŞKAN - Teşekkür ederim Sayın
Bakan.

Sayın milletvekilleri, bakın, Türkiye
Büyük Millet Meclisi çok yüce bir kurumdur.
Bu kurumda görev yapıyoruz. (ANAP, CHP ve DSP sıralarından
sıra kapaklarına vurmalar, gürültüler)

Bir dakika efendim... Arkadaşlar, bir konuşalım...

Elbette ki, muhalefetle iktidar uzlaşma içinde
görev yapacaklar. Tabiî, iktidar çoğunluğuna
istinaden kanun çıkacak; ben bir şey demiyorum;
ama, muhalefet de gelsin engelleme yapsın; en doğal
hakları. 

LEVENT MISTIKOĞLU (Hatay) - Siz, Meclisi, kendi
istediğiniz gibi yönetemezsiniz; İçtüzüğe
göre yönetmek zorundasınız.

BAŞKAN - Ama, engelleme yaparken, Başkanlık
Divanı olarak biz, bu engellemelere alet olamayız;
doğrusu neyse onu yaparız. (ANAP sıralarından
gürültüler)

Sayın Başesgioğlu, bir şey
mi söyleyeceksiniz?

HALİT DUMANKAYA (İstanbul) - Benim
soru sorma hakkımı nasıl engellersiniz?!
Bakınız, sorularım burada, daha önceden
hazırlamıştım. Benim soru sorma hakkımı
nasıl engellersin?

BAŞKAN - Sayın Dumankaya, siz, soru
soracağım diye bana bildirseydiniz, ben, sizin sorularınızın
hepsini sordururdum.

HALİT DUMANKAYA (İstanbul) - Benim,
bu soruları sorma hakkım var.

BAŞKAN - Ben, sizin kafanızın
içinden geçen bilgileri okuyamam ki; çünkü,
öyle bir alet icat edilmedi, daha doğrusu bulunmadı.

LEVENT MISTIKOĞLU (Hatay) - Siz, yeter ki, İçtüzüğe
uygun davranın!

BAŞKAN - İsterseniz bir buluş
yapalım, benim gözlerime takalım, bütün
milletvekillerinin kafasından geçeni okuyayım!
Ama böyle bir icat yok; ne yapayım arkadaşlar!..

Teşekkür ederim.

Çalışmalarımıza
devam ediyoruz. 

3. - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararname
ve İçişleri Komisyonu Raporu (1/217) (S. Sayısı
: 132)

BAŞKAN - Gündemin 2 nci sırasında
yer alan, Emniyet Teşkilat Kanununun Bir Maddesinde Değişiklik
Yapılmasına Dair 490 Sayılı Kanun
Hükmünde Kararnameyle ilgili tasarının
müzakeresine başlayacağız. 

Komisyon var mı efendim? Yok.

Ertelenmiştir. 

4. - Millî EğitimBakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı : 164)

BAŞKAN - Gündemin 3 üncü sırasında
yer alan, Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararnameyle
ilgili tasarının müzakeresine başlayacağız.

Komisyon var mı efendim? Yok.

Ertelenmiştir.

5. - 625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
: 168)

BAŞKAN - Gündemin 4 üncü sırasında
yer alan, 625 sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararnameyle ilgili tasarının
müzakeresine başlayacağız. 

Komisyon var mı efendim? Yok.

Ertelenmiştir.

6. - 5434 Sayılı Türkiye Cumhuriyeti
Emekli Sandığı Kanununun 20 nci Maddesinin 2
nci Fıkrasının Değiştirilmesine
ve Bu Maddeye 2 Fıkra Eklenmesine DairKanun Tasarısı
ve Plan ve Bütçe Komisyonu Raporu (1/527) (S. Sayısı
: 129) (1)

BAŞKAN - Gündemin 6 ncı sırasında
yer alan, 5434 Sayılı Türkiye Cumhuriyeti Emekli
Sandığı Kanununun 20 nci maddesinin İkinci
Fıkrasının Değiştirilmesine ve
Bu Maddeye 2 Fıkra Eklenmesine Dair Kanun Tasarısının
müzakeresine başlıyoruz

Komisyon var mı efendim? Var.

Hükümet de var. 

Peki efendim, müzakerelere başlıyoruz.


Komisyon raporunun okunup okunmamasını
oylarınıza sunacağım: Komisyon raporunun
okunmasını kabul edenler... (ANAP, DSP ve CHP sıralarından
“Sayalım” sesleri) 

Peki, sayalım arkadaşlar.  (Gürültüler)


Efendim, sayalım tabiî; niye saymayalım?!
Arkadaşlar istiyorlar, sayacağız. (Gürültüler)


Yahu, şurada güzel güzel çalışıyoruz
arkadaşlar, niye huzuru bozuyorsunuz!.. Allah Allah!

ASLAN ALİ HATİPOĞLU (Amasya) -
Okumaya da gerek yok, maddelere de gerek yok, bırakın
gitsin!..

BAŞKAN - Çok kanunî çalışıyorum,
çok anayasal çalışıyorum.

ALİ RIZA BODUR (İzmir) - Çok
güzel çalışıyorsunuz, tarih yazacak
bunu!..

BAŞKAN - Tabiî, tabiî,  çok
güzel yazar.

Kabul etmeyenler... Efendim, raporun okunması
kabul edilmemiştir.

Tasarının tümü üzerinde
söz isteyen var mı?

OYA ARASLI (İçel) -Sayın Başkan,
Cumhuriyet Halk Partisi Grubu adına Sayın Mustafa
Kul konuşacak.

BAŞKAN - Cumhuriyet Halk Partisi Grubu adına,
Sayın Mustafa Kul; buyurun. (CHP sıralarından
alkışlar)

Sayın Kul, süreniz 20 dakikadır.(Gürültüler)

Sayın milletvekilleri, rica ediyorum, gürültüyü
keselim.

Buyurun Sayın Kul.

CHP GRUBU ADINA MUSTAFA KUL (Erzincan) -Sayın
Başkan, değerli arkadaşlar; 5434 Sayılı
Türkiye Cumhuriyeti Emekli Sandığı Kanununun
20 nci Maddesinin İkinci Fıkrasının
Değiştirilmesi ve Bu Maddeye 2 Fıkra  Eklenmesine
Dair Kanun Tasarısı üzerinde Cumhuriyet Halk
Partisi Grubunun görüşlerini ifade etmek üzere
huzurlarınızdayım; bu vesileyle, Yüce
Heyetinizi saygıyla selamlıyorum. 

Değerli arkadaşlarım, bu yasanın
şu andaki mevcut durumuna göre,  5434 sayılı
Emekli Sandığı Kanununun 20 nci maddesinin ikinci
fıkrasında, Sandığın her çeşit
menkul ve gayrimenkul malları ile geliri ve alacaklarının,
emanet hesaplarında kayıtlı olanlar hariç
olmak üzere, haciz ve temlik edilemeyeceği hükmü
yer almaktadır. Hükümetin getirdiği bu tasarıyla,
Sandığın menkul ve gayrimenkullerinin temlikini
sağlamak amacıyla 20 nci maddenin ikinci fıkrasındaki
“temlik edilemezler” ibaresi çıkarılmakta,
yine 20 nci maddeye bir fıkra eklenmek suretiyle, 634 sayılı
Kat Mülkiyeti Kanunundaki şartlar aranmaksızın,
Emekli Sandığının taşınmazlarının,
varsa diğer maliklerinin de onayını alarak,
tapuda kat mülkiyeti kütüğüne bağımsız
bölümler halinde tescil edilmesi olanağını
getirmektedir. 

Sayın Başkan, sükuneti sağlar
mısınız.

BAŞKAN - Efendim rica ediyorum arkadaşlar,
gürültü etmeyelim.

REFİK ARAS (İstanbul) - Sayın
Kul, bekle biraz.

BAŞKAN - Hareket de kalksın efendim;
herkes yerine otursun veya kulislere çıkan arkadaşlar
çıksın efendim.

Buyurun...

MUSTAFA KUL (Devamla) - Ayrıca, 20 nci maddenin
ikinci fıkrasında yapılan değişikliğe
paralel olarak maddeye bir fıkra eklenmekte ve bu fıkrayla
sandığın mallarının satış
usul ve esaslarının nasıl yapılacağı
tarif edilmektedir. 

Değerli arkadaşlarım, bu yasa tasarısının
çıkarılmasının gerekçesi
olarak da, sandığın mülkiyetinde bulunan
gayrimenkullerin devredilmesinde veya üzerinde ortaklıklar
halinde inşaat yapılmasında birtakım
zorluklarla karşılaşıldığından,
hatta, bazen, bu gibi tasarruflarda bulunmanın imkânsız
olması nedeniyle, böylesine bir düzenleme getirildiği
ifade edilmektedir. 

Sayın milletvekilleri, Emekli Sandığı
bir sosyal güvenlik kuruluşudur, bu kurum kâr
getirecek bir kurum olarak kesinlikle değerlendirilmemelidir.
Yeni düzenlemeyle, Emekli Sandığının
her çeşit menkul ve gayrimenkul mallarıyla,
gelir ve alacaklarına temlik koyulabilecek, Emekli Sandığının
malları haciz edilebilecektir. Gerçi, sandıktan
aylık alanların borçları için
hiçbir suretle haciz konulamayacağı hükmü
muhafaza edilmekteyse de, ancak, Emekli Sandığının
her çeşit mallarıyla, gelir ve alacakları
üzerine temlik koyma imkânını bu yasa
tasarısıyla getirmektedir. Bu yasa tasarısıyla,
Emekli Sandığının, içerisinde
bulunduğu sorunların, sıkıntıların
giderilmesi değil, tam tersine mevcut sorunların daha
da büyüyerek, daha sonra çözümlenemez
bir noktaya ulaşmasına neden olacak bir düzenlemeyle
karşı karşıyayız. Yine, bu yasa
tasarısıyla -eğerki yasa çıkarsa-
Emekli Sandığının mal varlıklarının
haraç mezat satılması amaçlanmıştır.
Bazı siyasetçilerin bir türlü bastıramadığı
bu özelleştirme hastalığı, özelleştirme
tutkusu, burada da kendisini göstermektedir. Özelleştirme
mantığını, diğer KİT'lerin
özelleştirilmesinde iyi kötü ifade edebiliyorlar;
KİT'ler zarar ediyor, devlet bu zararı karşılamak
durumunda kalıyorsa, diğer taraftan, işçiye
memura ödenmesi gereken aylıkları, maaşları
ödemekte zorluk çekiyor diyorlar. Bu nedenle, KİT'lerin
bu zararlarını karşılama amacıyla,
zarar etmemesi için, KİT'leri satıp bunlardan
kurtulmak istiyoruz mantığıyla KİT'ler
satılmakta.

Devlet, yine, özel sektör bu işletmeleri
daha rantabl çalıştırabilir, daha rasyonel
ve daha iyi işletir gibi bir anlayışla KİT'leri
satmaktadır; ama, Emekli Sandığında böyle
bir durum yok, Emekli Sandığına bu gerekçeler
uymamaktadır.

Değerli arkadaşlarım, Anafartalar
Çarşısındaki dükkânların
mülkiyet sahibinin Emekli Sandığı olması
veya şahıslar veya bazı şirketlerin
olması ne fark edecektir?

Yine, Ankara Otelinin mülkiyetinin Emekli Sandığına
ait olması veya kiraya verilmesiyle, yine, şahıslara
devredilerek, şahısların kiraya vermesi veya
çalıştırması Emekli Sandığına
hangi kolaylıkları getirecektir, Emekli Sandığının
içerisinde bulunduğu sorunlardan, sıkıntılardan
hangisini hafifletecektir?

Eğer, Emekli Sandığının
elinde bulundurduğu gayrimenkullerin bugünkü kiraları
düşükse, bunları yeniden değerlendirmek,
yükseltmek, günün  mevcut koşullarına
göre uyarlamak mümkündür. Kiralar yükseltilebilir;
ancak, tümünü satarak bunlardan kurtulmak pek kabul
edilebilir bir yaklaşım olarak görülmemektedir.

Özelleştirme için ileri sürülen
gerekçeler, Emekli Sandığının
sahip olduğu gayrimenkullerin satılması için
yeterli görülmemektedir. Kaldı ki, kimin malını
kime satıyoruz?! Emekli Sandığının
malları, Emekli Sandığına prim ödemiş
olan sandık mensuplarının malıdır.
Bunları satmaya, Hükümet olarak, Türkiye
Büyük Millet Meclisi olarak, bunların satışı
konusunda karar almaya hiçbir hakkımızın
olmadığını zannediyorum. 

Sadece Emekli Sandığı değil
-bugünkü gazetelerde var- Sayın Başbakan,
yine, Sosyal Sigortalar Kurumunun özelleştirileceğini,
üç sosyal güvenlik kuruluşunun birleştirileceğini
ifade etmektedir. Gerek Sosyal Sigortalar Kurumu gerek Bağ-Kur
gerekse Emekli Sandığının mal varlığı,
tamamen, o sosyal güvenlik kuruluşlarına prim
ödeyen, o sandık mensubu insanların olmasına
rağmen, biz, onlar adına, bu üç sosyal
güvenlik kuruluşunun mallarını haraç
mezat satmayı, Hükümetin birtakım finans
sıkıntısını, acil para ihtiyacını
karşılamak amacıyla, kısa vadede çözüm
olarak görmekteyiz.

Değerli arkadaşlarım, özelleştirilecek
olan KİT'ler tabiî ki, hepimizin malı. 65
milyon Türkiye insanının malı olduğundan
dolayı, belki, bunları satmanın mümkün
olabileceğini, belki Meclisin veya hükümetlerin
bunları satma yetkisine sahip olduğunu düşünmek
mümkün; ama, Sosyal Sigortalar Kurumu, Bağ-Kur ve
Emekli Sandığının mal varlıkları
tamamen bu sandık veya sosyal güvenlik kuruluşlarına
prim ödeyen mensuplarının malı olduğundan
dolayı, bunları satmaya bizim hakkımızın
ve yetkimizin olmadığını zannediyorum.

Değerli arkadaşlarım, bu tür
yaklaşımları daha önce de görmüştük.
Zaman zaman, paraya ihtiyaç olduğu takdirde, süper
emeklilik gibi, sertifikalı arsa satışları
gibi, köprü ve barajların kâr payı
senetlerinin satışı gibi birçok yöntem
bugüne kadar denendi; ama, bu yöntemlerle sıkıntıyı
aşmanın mümkün olamayacağı artık
görülmektedir. 

Mevcut ekonomik sıkıntılara
daha kalıcı çözümler bulmamız
gerekmektedir. Kamu finansman ihtiyacını vergiyle
karşılamamız gerekmektedir. İlerisi
için SSK, Bağ-Kur ve Emekli Sandığının
birleştirilmesi düşünülüyor ise,
zaten, şu anda, bütün sendikalarımız
SSK'nın diğer iki sosyal güvenlik kuruluşuyla
birleştirilmesine karşı çıkmaktadır.
Onlar “bunca mal varlığımız var.
Bu mal varlığımızı neden Bağ-Kur'la
veya Emekli Sandığıyla paylaşalım”
diye Sosyal Sigortalar Kurumunun diğer sosyal güvenlik
kuruluşlarıyla birleştirilmesine karşı
çıkmaktadırlar.

Sosyal Sigortalar Kurumunun zor durumda olduğunu
biliyoruz, sıkıntılarını biliyoruz,
Bağ-Kur'un da zor durumda olduğunu biliyoruz; ama, şu
andaki mevcut durumuyla Emekli Sandığının
onlardan -iki sosyal güvenlik kuruluşundan- daha iyi
durumda olduğunu da biliyoruz. Bu nedenle, eğer, ileride
Emekli Sandığının daha büyük
sıkıntılarla, sorunlarla karşılaşmasını
istemiyorsak, o zaman bu yasa tasarısının
çıkmaması gerekmektedir. Bizim, Hükümetten
dileğimiz, bu yasa tasarısını geri çekmesidir.

Değerli arkadaşlarım, Mecliste,
Sülün Osman'ı tanımayan hemen hemen yoktur;
onun şöhretini, hemen hemen hepimiz, daha önceki
yıllarda basından, televizyonlardan öğrenmişizdir.
Sülün Osman, Türkiye'de meydan saati, kule, tramvay,
köprü gibi kamuya ait tesis ve hizmet alanlarını
pazarlayan ve onları uyanık müteşebbislere
satarak Türkiye'de özelleştirmeyi başlatan
ilk adamdır. Sülün Osman, bu kıvrak zekası
ve üstün ikna kabiliyetiyle kendisinden sonraki nesillere
de ilham kaynağı olmuştur. 

Sülün Osman, özelleştirme hareketini
başlatırken Türkiye'nin kalkınmasının
ancak ve ancak kâr eden kuruluşların pazarlanmasıyla
mümkün olabileceğini o zamandan görmüş
ve bu hareketi başlatmıştır. Ancak,
ne yazık ki, Sülün Osman'ın başı,
özelleştirme tutkusu yüzünden, yasalarla
sık sık derde girmiştir ve hayatının
büyük bir bölümünü de cezaevlerinde
geçirmiştir. Neden ceza almış; kendisine
ait olmayan şeyleri üçüncü şahıslara
satmaktan dolayı ceza almış. Peki, şu
anda bizim yaptığımız veya yapmak istediğimizin,
Emekli Sandığının, Sosyal Sigortalar
Kurumunun ve Bağ-Kur'un mallarını satmamızın,
Sülün Osman'ın o günkü uygulamalarından
ne farkı var değerli arkadaşlarım? 

Emekli Sandığı kimin; mensuplarının;
Sosyal Sigortalar Kurumunun mal varlığı kimin;
o da SSK mensuplarının.O zaman bunları satmaya
bizim hakkımız yok. Eğer, bunları satacak
olursak, öncelikle Sülün Osman'ın itibarının
iade edilmesi gerektiğine inanıyorum.

Değerli arkadaşlarım, Hükümetin,
bir an önce bu yanlıştan vazgeçmesi gerekir.
Daha önce, bu konuyla ilgili yasa tasarısı
komisyonlarda görüşüldüğü zaman,
Emekli Sandığının sahip olduğu gayrimenkullerde
kiracı olarak oturan insanların büyük
bölümü Parlamentoya gelmişler, komisyon başkanlarını,
partilerin grup başkanvekillerini ziyaret etmişlerdi
ve bu konuyla ilgili sıkıntılarını
anlatmışlardı. Bu arkadaşlarımız
“eğer, bugünkü koşullarda, bizim kirada
oturduğumuz bu gayrimenkullerin kiraları düşükse,
bunları yükseltmeye hazırız; bizimle
aynı bölgede olan ve şahıslara ait dükkânlarla
aynı seviyede kira ödemeye hazırız”
demişlerdi; ama, Hükümet, bu çağrılara,
kiracıların o günkü tekliflerine kulaklarını
tıkayarak, kesinlikle, Emekli Sandığının
mal varlıklarını satma konusundaki bu tasarıyı
Meclise getirdi ve komisyonda da, bununla ilgili geniş tartışmalar
olmuştu. Bu tasarı kanunlaştığı
zaman, gerçekten, Emekli Sandığının
bugünkü durumundan daha kötü duruma düşeceğini
bugünden görmemiz gerektiğini ifade ediyorum.

Bu vesileyle, biz, Cumhuriyet Halk Partisi olarak,
Emekli Sandığının mallarının
haraç mezat satılmasına karşı
olduğumuzu ve bu nedenle tasarıya karşı
oy kullanacağımızı ifade ediyor, hepinize
saygı ve sevgilerimi sunuyorum. (CHP sıralarından
alkışlar)

BAŞKAN - Teşekkür ederim Sayın
Kul.

DYP Grubu adına, Sayın İsmet
Attila; buyurun efendim.

Süreniz 20 dakika, zaten, 20 dakikamız
var; tam zamanında bitiriyoruz.

DYP GRUBU ADINA İSMET ATTİLA (Afyon)
- Sayın Başkan, sayın milletvekilleri; 5434
sayılı Türkiye Cumhuriyeti Emekli Sandığı
Kanununun 20 nci Maddesinin İkinci Fıkrasının
Değiştirilmesine Dair Kanun Tasarısı hakkında
Doğru Yol Partisi Grubunun görüşlerini arz
etmek üzere söz almış bulunuyorum; Yüce
Meclisi saygıyla selamlarım. 

5434 sayılı Kanunun 20 nci maddesinin
ikinci fıkrasında, Sandığın her
çeşit menkul ve gayrimenkul mallarıyla gelir
ve alacaklarının, emanet hesaplarında kayıtlı
olanlar hariç, haciz ve temlik edilemeyeceği hükmü
yer almıştır. Sandık mülkiyetinde
bulunan gayrimenkullerin devredilmesinde veya üzerine ortaklıklar
halinde inşaat yapılmasında zaman zaman zorluklarla
karşılaşılmakta; hatta, bazen, bu imkânsız
hale gelmektedir. İşte, bu nedenle, Türkiye
Cumhuriyeti Emekli Sandığı Kanununun 20 nci
maddesinde değişiklik yapan kanun tasarısı
huzurunuza getirilmiş bulunmaktadır. Bu kanun değişikliğiyle,
Sandık, hizmetleriyle doğrudan ilgili olmayan gayrimenkullerini
satabilecek ve satıştan sağlayacağı
gelirleri, günümüz ekonomilerinin gerektirdiği
seyyaliyet ve esneknik şartlarında değerlendirilebilecektir.


Bilindiği üzere, Türkiye Cumhuriyeti
Emekli Sandığı, 1950 yılında 5434
sayılı Yasayla kurulmuştur. Sandığın
kurulmasıyla, 1950 öncesi her kamu kuruluşunun
kurmuş olduğu emekli sandıkları, Türkiye
Cumhuriyeti Emekli Sandığına devredilmiş;
böylece, kamu personeli emeklilik sisteminde bir bütünlük
sağlanmıştır. 1950 yılında,
Sandık kurulurken, Sandığa kesenek ödeyen
iştirakçi sayısı 200 bin civarındadır.
Sandığın, aylık ödediği emekli,
dul, yetim sayısı ise 9 300'dür. Bu şartlar
altında, Sandığın ilk kuruluş yıllarında
önemli miktarlarda gelir fazlası vermeye başlanılmış;
Sandık da sağladığı bu fon fazlalarını,
o yıllardaki ekonomide mevcut yatırım araçlarının
sınırlılığı nedeniyle ve
öncülük etmek gayesiyle, turizm ve ticaret sektörlerinin
gelişmesi için kullanmış, büyük
oteller ve iş merkezleri inşa ettirmiştir. Sandığın,
bugün, iştirakçi sayısı 1 milyon
950 bin; aylık ödediği emekli, dul, yetim sayısı
1 048 211'dir. Sandığın, iştirakçilerinden
sağladığı gelirlerle, aylık ve diğer
ödemelerini karşılayamaz duruma düştüğü
de bir gerçektir. Sandığın, 1997 yılında
65 trilyon lira civarında açık vereceği
tahmin edilmektedir. Bu açık, Hazine tarafından
karşılanmaktadır. Sandığın
sahip olduğu gayrimenkullerden dolayı 1997 yılında
sağlayacağı gelir ise, ancak 2 trilyon 250 milyar
lira civarında olacaktır. Bu durum, Sandık
aktiflerini teşkil eden gayrimenkullerin daha rasyonel ve
daha yüksek getirili alanlarda kullanılmasını
gerektirmektedir. Yapılacak kanun değişikliğiyle,
Sandık gayrimenkullerinin satılması suretiyle
değerlendirilip daha yüksek verimli alanlarda nemalandırılması
ve böylece Sandığın gelir gider dengesinin
sağlanması amaçlanmaktadır. 

Getirilen kanun değişikliğiyle hangi
hususlar düzenlenmektedir; şimdi, bunlara kısaca
değinelim. 5434 sayılı Kanunun 20 nci maddesinin
ikinci fıkrasında “Sandığın
her çeşit menkul ve gayrimenkul malları ile
gelir ve alacaklarının, emanet hesaplarında
kayıtlı olanlar hariç, haciz ve temlik edilemeyeceği”
hükmü yer almıştır. Tasarıda
getirilen değişikliklerle, Sandık mallarının,
Sandığın veya Sandık iştirakçileri
ile Sandıktan aylık bağlananların borçları
için haczedilemeyeceği ve bunlar hakkında iştirakçiler
ile aylık bağlananların temlikî tasarrufta
bulunamayacağı hükme bağlanmıştır.
Diğer bir deyişle -tasarının gerekçesinde
de belirtildiği gibi- Sandık, bir taraftan sosyal güvenlik
kurumu olduğundan ve bir çeşit kâr getiren
işletme niteliğini taşımadığından,
Sandığın her çeşit menkul ve gayrimenkul
mallarıyla, gelir ve alacaklarına, emanet hesaplarında
kayıtlı olanlar hariç, gerek Sandığın
gerekse Sandık iştirakçileri ile Sandıktan
aylık alanların borçları için
hiçbir surette haciz konulamayacağı hükmü
muhafaza edilmiştir.

Ayrıca, sözü edilen mal ve alacaklar
ile gelirler üzerinde, iştirakçiler ile Sandıktan
emekli, adi malullük, vazife malullüğü, harp
malullüğü aylığı alanlar ile dul
ve yetim aylığı alanlar tarafından temlikî
tasarrufta bulunulamayacağı vurgulanmıştır.
Böylece, Sandığın veya Sandık tüzelkişiliğinin,
Sandık varlıklarının daha iyi değerlendirilmesi
için temlikî tasarrufta bulunabilme imkânı
getirilmektedir.

Sandığın iştiraki bulunan
Emek İnşaat ve İşletme Anonim Şirketi
tarafından işletilen veya kiraya verilen gayrimenkuller
1 500 civarında üniteden oluşmakta ve bir o
kadar da kiracı bulunmaktadır. Kiracılarla,
idarî ve hukukî yönden zaman zaman anlaşmazlıklar
ortaya çıkmaktadır. Bazen, bu anlaşmazlıklar
büyük boyutlara ulaşmakta ve işletici şirketi
veya Sandığı veyahut her ikisini de zor durumda
bırakmaktadır. 

Sandık gayrimenkullerinin daha iyi bir şekilde
değerlendirilebilmesi için, 20 nci maddeye bir fıkra
eklenmek suretiyle 634 sayılı Kat Mülkiyeti
Kanunundaki şartlar aranmaksızın, Sandık
gayrimenkullerinin, varsa diğer maliklerle de anlaşarak,
tapuda, kat mülkiyeti kütüğüne bağımsız
bölümler halinde tescil edilmesinin sağlanması
imkânı getirilmiştir. Bu hükümle,
Sandığın sahip olduğu iş alanında
bağımsız bölümler şeklinde mevcut
üniteler ayrı ayrı değerlendirilecek ve
ihale yoluyla satılabilecektir.

Yine, bu kanun değişikliğiyle, 5434
sayılı Kanunun 20 nci maddesinin ikinci fıkrasında
yapılan değişikliğe paralel olarak aynı
maddeye bir fıkra eklenmektedir. Bu fıkra, Sandık
gayrimenkullerinin satış usul ve esaslarının
belirlenmesi hususunu düzenlemektedir.

Sandığın doğrudan hizmetleriyle
ilgili olmayan gayrimenkulleri, yönetim kurulunun kararı,
Maliye Bakanlığının teklifi üzerine,
Bakanlar Kurulunca belirlenecek usul ve esaslara göre satılabilecektir.


Burada, gerek mevcut Sandık Kanunundaki “Sandık
mallarının devlet malı gibi korunacağı”
hükmünden hareketle, gerek 4182 sayılı
Kanunda da öngörülen gayrimenkul satışı
usul ve esaslarının belirlenmesinde Bakanlar Kurulu
yetkili kılınmaktadır. 

Ayrıca, bu fıkrada, Sandığın,
satışlarından elde edeceği gelirleri,
bilançosunda özel bir hesaba kaydedeceği ve bu
gelirlerin, ancak, 5434 sayılı Kanunun 22 nci maddesinde
belirtilen esaslara göre değerlendirilebileceği hüküm
altına alınmaktadır. Bu hükümle,
Sandığın satışlardan sağlayacağı
gelirin hangi surette sarfedileceği şeklinde duyulabilecek
endişeler önlenmiş olmaktadır. Satışlardan
elde edilebilecek gelir doğrudan Sandığa intikal
edecek, özel bir hesapta izlenecek ve günün ekonomik
koşulları da göz önüne alınarak
daha verimli bir şekilde değerlendirilmesi sağlanacaktır.


Sayın Başkan, sayın milletvekilleri;
Sandığın gayrimenkullerinin satışında
kapalı zarfla teklif alma usulü uygulanacaktır.


Ayrıca, Sandığın mevcut
gayrimenkulleri otel, tatil köyü, işhanı
ve otogar şeklinde işletilmektedir. Bunlar, şehirlerimizin
en mutena ve kıymetli yerlerinde bulunmaktadır.
Bu nedenle, maddî  değerlerinin tespiti yanında,
iktisadî değerlerinin de göz önünde bulundurularak
değerlerinin tespit edilmesi gerekmekte ve bu, özel bir
önem arz etmektedir. 

Satışa çıkarılacak
gayrimenkullerin, satıştan sonra da aynı şekilde
işletileceği düşünüldüğü
takdirde, değer tespiti sırasında, arsa, üzerindeki
binanın değeri ve iktisadî hayattaki veya turizm
alanındaki gelişmeler de önemli bir rol oynayacağı
gibi, bu yerlerin ileride imara açılması
halinde getireceği büyük rantın da göz
önüne alınması gerektiğinden, değer
tespitlerinin bu yönde profesyonel deneyimi olan Emlak Bankasına
veya Vakıflar Bankasına yaptırılması
en uygun ve zarurî bir yol olarak görünmektedir.


Günümüzün ekonomik şartları
ve Sandığın kuruluşundan bu yana geldiği
son nokta itibariyle, Sandığın aylık
ödediği emekli, dul ve yetimlerin sayılarıyla
Sandığın gelir sağladığı
iştirakçi sayıları dikkate alınarak,
Sandık taşınmazlarının daha
iyi bir şekilde değerlendirilmesi düşüncesiyle,
Doğru Yol Partisi Grubu olarak, hazırlanmış
bu tasarıya olumlu oy vereceğimizi ifade eder; Yüce
Meclisi tekrar saygıyla selamlarım. (DYP sıralarından
alkışlar)

BAŞKAN - Teşekkür ederim Sayın
Attila. 

Sayın miletvekilleri, çalışma
süremizin bitmesine çok az bir zaman var; bu itibarla,
kanun tasarı ve tekliflerini görüşmek için,
16 Ocak 1997 Perşembe günü saat 13.30'da toplanmak
üzere, birleşimi kapatıyorum. 

Kapanma Saati: 20.53


B) YAZILI SORULAR VE CEVAPLARI

1. - İstanbul Milletvekili Ercan Karakaş'ın,
İstanbul-Güngören İlçesinin bazı
sorunlarına ilişkin Başbakandan sorusu ve Enerji
ve Tabiî Kaynaklar Bakanı M. Recai Kutan'ın
yazılı cevabı (7/1718)

Türkiye BüyükMillet Meclisi
Başkanlığına

Aşağıda yer alan sorularımın
Sayın Başbakan tarafından yazılı
olarak yanıtlanmasını arz     ederim.

  Ercan Karakaş

  İstanbul

İstanbul'da 4 yıl önce kurulan
Güngören İlçesinin temel sorunları
halen çözüm beklemektedir. Güngören'in
gerçek anlamda ilçe olabilmesi için altyapı,
eğitim, sağlık, elektrik şebekesi ve benzer
sorunlarının bir an önce çözülmesi
gerekmektedir.

İlçenin elektrik şebekeleri eskimiş
ve ihtiyacı karşılayamaz hale gelmiştir.
Tekstil üretimi ve ihtacatına çok önemli
bir yer tutan Merter'in de Güngören ilçe sınırları
içerisinde olduğu düşünülürse
sık sık elektrik kesintisinin yaşandığı
Güngören ilçesinde elektrik şebekesinin
yenilenmesinin ne kadar önemli olduğu anlaşılır.
Diğer yandan aradan 4 yıl geçmesine rağmen
Güngören ilçesi henüz Adliyeye, Tapu Müdürlüğüne
ve Askerlik Şubesine sahip değildir.

Eğitim alanındaki eksiklikler de bir türlü
giderilmemektedir. Tüm bu eksikler Güngören halkını
tedirgin etmekte ve umutsuzluğa sevketmektedir.

Sorular :

1. İlçenin elektrik şebekelerinin
yenilenmesi, toprak altına alınması için
bir çalışma yapılmakta mıdır?

2. İlçede hibe yoluyla bir Ticaret
Meslek Lisesi yapılmıştır. Ancak 1
000 öğrencisi olan bu okulda bilgisayar yoktur. Ayrıca
100 daktiloya ihtiyaç vardır. Bu eksikler ne zaman
tamamlanacaktır?

3. 1996 yatıım programına alınmış
olan ve işlemleri tamamlanan Halk Eğitim Merkezi binasının
ihalesi ne zaman yapılacaktır?

4. Adliye, Tapu Müdürlüğü
ve Askerlik Şubesi ilçe sınırları
içerisinde ne zaman faaliyete geçirilecektir?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300-68-757  15.1.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : Devlet Bakanlığı'nın
18.12.1996 tarih ve B.02.0.0010/01437 sayılı yazısı.

İstanbul Milletvekili Sayın ErcanKarakaş'ın
Sayın Başbakanımıza tevcih ettiği
ve Devlet Bakanı Sayın Lütfü Esengün'ün
koordinatörlüğünde cevaplandırılması
tensip edilen 7/1718 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Bakan

İstanbul Milletvekili Sayın
Ercan Karakaş'ın Yazılı Soru Önergesi
ve Cevabı (7/1718-4465)

İstanbul'da 4 yıl önce kurulan
Güngören İlçesinin temel sorunları
halen çözüm beklemektedir. Güngören'in
gerçek anlamda ilçe olabilmesi için altyapı,
eğitim, sağlık elektrik şebekesi ve benzer
sorunlarının biran önce çözülmesi
gerekmektedir.

İlçenin elektrik şebekeleri eskimiş
ve ihtiyacı karşılayamaz hale gelmiştir.
Tekstil üretimi ve ihracatında çok önemli
bir yer tutan Merter'in Güngören ilçe sınırları
içerisinde olduğu düşünülürse
sık  sık elektrik kesintisinin yaşandığı
Güngören İlçesinde elektrik şebekesinin
yenilenmesinin ne kadar önemli olduğu anlaşılır.
Diğer yandan aradan 4 yıl geçmesine rağmen
Güngören İlçesi henüz Adliyeye, Tapu
Müdürlüğüne ve Askerlik Şubesine
sahip değildir.

Eğitim alanındaki eksiklikler de bir türlü
giderilmemektedir. Tüm bu eksikler Güngören halkını
tedirgin etmekte ve umutsuzluğa sevketmektedir.

Soru : İlçenin elektrik şebekelerinin
yenilenmesi, toprak altına alınması için
bir çalışma yapılmakta mıdır?

Cevap : 1050 no.'lu Güngören İndirici
Transformatör merkezinin ömrünü tamamlamış
bulunan 10 kV ve 35 kV şalt cihazları ihale edilmiş,
12.12.1996 tarihinde devreye girerek bölgedeki enerji kesintileri
minimum seviyeye çekilmiştir.

Haznedar kavşağı ile Davutpaşa
askerî kışlası arasındaki ana
caddedeki yeraltına dönüşüm çalışmaları
Boğaziçi Elektrik Dağıtım A.Ş.
GenelMüdürlüğü ve İstanbul Büyükşehir
Belediyesi Alt Yapı Koordinasyon Kurulu ile birlikte sürdürülmektedir.

2.- Bursa Milletvekili Ali Rahmi Beyreli'nin,
Zonguldak ve Karadeniz Ereğlisi limanlarının
özelleştirilmesi amacıyla açılan
kira ihalesinin iptal edildiği iddialarına ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1767)

Türkiye BüyükMillet Meclisi
Başkanlığına

Aşağıdaki soruların, Enerji
ve Tabiî KaynaklarBakanı SayınRecai Kutan
tarafından, yazılı olarak yanıtlanmasını
iç tüzüğün 99 ve 100 üncü
maddeleri gereğince arz ederim. Saygılarımla.

  Ali Rahmi Beyreli 

  Bursa

Basında yer alan haberlerde, Zonguldak ve
Karadeniz Ereğli limanlarının özelleştirilmesi
amacıyla açılan, kira ihalesinin iptal edildiği
ifade edilmektedir. Bu iptal talebinin, yetkili kurullarında
çok sayıda Refah Partisi üyesi ile il ve ilçe
başkanlarının bulunduğu, bir şirket
tarafından yapıldığı öne
sürülmektedir.

1. Yeterlilik belgesi verilen 6 şirket arasında
en iyi teklifi veren kardeşler A.Ş. adlı şirketin
ihaleyi kazandığı doğru mudur? Bu ihale
sonradan iptal edilmiş midir?

2. İhalenin iptal gerekçesi nedir?
İhalenin iptaline gerekçe gösterilen konular
nelerdir? Bu hususlar, ihale şartnamesinde yer almış
mıdır?

3. İhaleyi iptal ettirdiği iddia edilen,
Batı Karadeniz adlı şirket, 17 Eylül
1996 tarihine kadar yeterlilik belgesi almak üzere TTK'ya
başvurmuş mudur? Başvuru nasıl sonuçlanmıştır?

4. İddia edildiği gibi, batı Karadeniz
adlı şirketin, bu ihalenin iptalinde rolü olmuş
mudur? Bu şirket ya da yöneticilerin Refa Partisi ile
herhangi bir ilişkisi var mıdır?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300-69-758  15.1.1997

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : 24 Aralık 1996 tarih ve A.01.0.GNS.0.10.00.02-7/1767-3637/12837
sayılı yazınız.

Bursa Milletvekili Sayın Ali Rahmi Beyreli'nin
tarafıma tevcih etmiş olduğu ve T.B.M.M. İç
Tüzüğü'nün 99 uncu maddesi gereğince
cevaplandırılması istenen 7/1767 esas no.lu
yazılı soru önergesi ile ilgili bilgiler hazırlanarak
ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Bursa  Milletvekili Sayın Ali Rahmi
Beyreli'nin Yazılı Soru Önergesi ve Cevapları
   (7/1767-4637 Esas No.'lu)

Basında yer alan haberlerde, Zonguldak ve
Karadeniz Ereğli Limanlarının özelleştirilmesi
amacıyla açılan, kira ihalesinin iptal edildiği
ifade edilmektedir.bu iptal talebinin, yetkili kurullarında
çok sayıda RefahPartisi üyesi ile il ve ilçe
başkanlarının bulunduğu, bir şirket
tarafından yapıldığı öne
sürülmektedir.

Soru 1. : Yeterlik Belgesi verilen 6 şirket
arasında en iyi teklifi veren Kardeşler A.Ş.
adlı şirketin ihaleyi kazandığı
doğru mudur? Bu ihale sonradan iptal edilmiş midir?

Cevap 1. : TTKGenelMüdürlüğüne
ait Zonguldak ve Karadeniz Ereğli limanlarının
işletme hakkının 3. şahıslara
devredilmesi konusundaki ihale şartnamesinin “İdare'nin
Yetkisi, Onayı ve İhalenin Kesinleşmesi”ne
dair 17. Madde 2. Bendinde “Yetkili organ veya makam komisyon
kararını kabul veya reddedebilir. Kabul ve red kararı
ihale tarihinden itibaren 60 (altmış) gün içinde
 istekliye bildirilir. Bu suretle ihale sonucu kesinleşmiş
olur.” denilmektedir.

Bu maddeye bağlı olarak sözleşmenin
yapılması için şartnamenin 20. maddesi
gereğince firmaya yazılı olarak yapılacak
duyurunun tebellüğ edildiği anda ihale kesinleşmiş
sayılacaktır.

TTK Genel Müdürlüğünün
ihale yönetmeliğine göre firmaların teklif
dosyalarının açılması ihalenin
kesinleşmesi değildir. Dolayısıyle Kardeşler
A.Ş. adlı şirketin ihaleyi kazanmış
olması sözkonusu değildir.

Soru 2. : İhalenin iptal gerekçesi
nedir? İhalenin iptaline gerekçe gösterilen
konular nelerdir? Bu hususlar, ihale şartnamesinde yer almış
mıdır?

Cevap 2. : Anılan firma sözleşmenin
13. maddesinde öngörülen TTK Liman Hizmet Tarifesi
gereğince elde edilecek brüt ücretlerden TTK hissesi
olarak % 100 ücret vermeyi teklif etmiş, ayrıca
200 000 ton/yıl işlem hacmini garanti etmiştir.
Karadeniz Ereğli Limanının Kurumca işletildiği
son 5 yıllık liman gelirlerinin ortalamasının
alınmasıyla ortaya çıkan rakam, Limanın
Kurum marifetiyle işletilmesi halinde daha kârlı
olduğunu göstermektedir. Yapılan değerlendirmede,
ihale şartnamesinde yıllık işlem hacmi
ile ilgili bir limit belirtilmemiş olması nedeniyle,
en azından Kurumca elde edilen gelir düzeyinin gerçekleşmesini
sağlayacak bir işlem hacminin şartnameye konulması
Kurum menfaatleri açısından zorunlu görülmüş
ve bu nedenle değerlendirme aşamasında ihale
iptal edilmiştir.

Soru 3. : İhaleyi iptal ettirdiği iddia
edilen, Batı Karadeniz adlı şirket, 17 Eylül
1996 tarihine kadar yeterlilik belgesi almak üzere TTK'ya
başvurmuş mudur? Başvuru nasıl sonuçlanmıştır?

Cevap 3. : Batı Karadeniz adlı şirket
ihaleye katılmak için yeterlilik belgesi almak üzere
Kuruma herhangi bir başvuruda bulunmamıştır.

Soru 4. : İddia edildiği gibi, batı
Karadeniz adlı şirketin, bu ihalenin iptalinde rolü
olmuş mudur? Bu şirket ya da yöneticilerin Refa
Partisi ile herhangi bir ilişkisi var mıdır?

Cevap 4. : İhale aşamasında şartname
ve sözleşmede eksiklikleri görülerek, ileride
bazı ihtilaflara neden olabilecek ve kamu vicdanını
rencide etmesi mümkün uygulamaları önlemek
amacıyla iptal edilen ihaleyle ilgili tüm kararların
alınmasında Kurum menfaatleri göz önünde
tutulmuştur.






SIRA SAYISININ SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












