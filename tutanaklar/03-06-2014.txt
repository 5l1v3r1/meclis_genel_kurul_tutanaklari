



TBMM Tutanak Müdürlüðü




 TÜRKİYE BÜYÜK MİLLET MECLİSİ
TUTANAK DERGİSİ

96’ncı Birleşim
3 Haziran 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili D. Ali Torlak'ın, İstanbul’un
Fethi’nin 561’inci yıl dönümüne ilişkin gündem dışı konuşması
2.- Kahramanmaraş Milletvekili Durdu Özbolat'ın, yurt
dışında yaşayan vatandaşlarımızın siyasal ve toplumsal sorunları ile
Cumhurbaşkanlığı seçimine ilişkin gündem dışı konuşması
3.- Antalya Milletvekili Sadık Badak'ın, 1/10/2014’te,
Kanada’da, Moncton Üniversitesinde yapılacak “Ermeni Soykırımı ve Kitle
Suçları” konulu konferansa ilişkin gündem dışı konuşması
IV.- AÇIKLAMALAR
1.- Sinop Milletvekili Engin Altay'ın, Sinop’un Boyabat
ilçesinin Aşağı Seyricek köyünde çıkan yangında oluşan yaraların bir an önce
sarılması için Hükûmetin devreye girmesi gerektiğine ve Nazım Hikmet Ran’ın
ölüm yıl dönümüne ilişkin açıklaması
V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Avusturya Federal Konseyi Başkanı Michael Lampel’in beraberinde bir Parlamento
heyetiyle birlikte ülkemizi ziyaret etmesinin Türkiye Büyük Millet Meclisi
Başkanlık Divanının 26/5/2014 tarih ve 71 sayılı Kararı’yla uygun bulunduğuna
ilişkin tezkeresi (3/1503)
2.- Türkiye Büyük Millet Meclisi Başkanlığının, Millî
Savunma Komisyonu üyesi ve Niğde Milletvekili Alpaslan Kavaklıoğlu’nun, 4-6
Haziran 2014 tarihlerinde Hırvatistan’ın başkenti Zagreb’de düzenlenecek olan
RACVIAC-Bölgesel Savunma ve Güvenlik Komiteleri Yıllık Toplantısı’na
katılmasına ilişkin tezkeresi (3/1504)
3.- Türkiye Büyük Millet Meclisi Başkanlığının,
Bayındırlık, İmar, Ulaştırma ve Turizm Komisyonu Başkanı Oya Eronat
başkanlığında Komisyon üyelerinden oluşan bir heyetin, Hırvatistan Parlamentosu
Turizm Komisyonu Başkanı Goran Beus Richembergh’in vaki davetine icabet etmek
üzere Hırvatistan’a resmî bir ziyarette bulunmasına ilişkin tezkeresi (3/1505)
B) Önergeler
1.- Kocaeli Milletvekilleri Mehmet Ali Okur, Fikri
Işık, Azize Sibel Gönül, Muzaffer Baştopçu, Zeki Aygün ve İlyas Şeker’in,
(2/1135) esas numaralı Yükseköğretim Kurumları Teşkilatı Kanunu ve Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi’nin
geri alındığına ilişkin önergesi (4/162)
2.- İstanbul Milletvekili Süleyman Çelebi’nin, (2/1938)
esas numaralı Sosyal Sigortalar ve Genel Sağlık Sigortası Kanunu ile Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/163)
C) Meclis Araştırması Önergeleri
1.- Muş Milletvekili Demir Çelik ve 22 milletvekilinin,
6/6/2012 tarihinde, Muş E Tipi Kapalı Cezaevi’nde tutuklu bulunan Aydın
Kaya’nın ölüm nedeninin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/957)
2.- İzmir Milletvekili Hülya Güven ve 41
milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/958)
3.- Mersin Milletvekili Vahap Seçer ve 22
milletvekilinin, hileli ve sağlıksız gıda üretiminin ve bu tür ürünlerin insan
sağlığına etkilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/959)
D) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru
2.- Başkanlıkça, (10/937, 938, 939, 940, 941, 942, 943,
944, 945, 946 ve 947) esas numaralı Meclis Araştırması Komisyonunun başkan,
başkan vekili, sözcü ve kâtip üye seçimini yapmak üzere toplanacakları gün,
saat ve yere ilişkin duyuru
VI.- ÖNERİLER
A) Siyasî Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, 5/7/1993 tarihli MGK’ye sunulan raporlarla birlikte o
gün alınan kararları da kapsayan, bu tarihten sonra gerçekleştirilen ve bir
dönemin kaybına neden olan tüm olayların araştırılması amacıyla 13/12/2013 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 3 Haziran 2014 Salı günkü birleşiminde sunuşlarda
okunmasına ve görüşmelerinin aynı tarihli birleşiminde yapılmasına ilişkin
önerisi
2.- MHP Grubunun, MHP Grup Başkan Vekili İzmir
Milletvekili Oktay Vural tarafından, vatandaşların artan borçları ve bunun yol
açtığı sorunların araştırılarak alınması gereken önlemlerin belirlenmesi
amacıyla 14/2/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 3 Haziran 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
3.- CHP Grubunun, İstanbul Milletvekili Sedef Küçük ve
arkadaşları tarafından, ülkemizde basın özgürlüğünün durumu ve basın
özgürlüğünün engellenmesiyle ilgili sorunların ve alınması gereken önlemlerin
belirlenmesi amacıyla 23/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 3
Haziran 2014 Salı günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 592 sıra sayılı
Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 4’üncü sırasına, yine
bu kısımda bulunan 591, 90, 554, 163, 10, 244 ve 335 sıra sayılı Kanun
Tasarılarının ise bu kısmın 3, 5, 6, 7, 8, 9 ve 10’uncu sıralarına alınmasına
ve diğer işlerin sırasının buna göre teselsül ettirilmesine; gündemin “Özel
Gündemde Yer Alacak İşler” kısmında bulunan ve görüşmelerinin 29 Mayıs 2014
Perşembe günkü birleşimde yapılması kararlaştırılan 381 ve 489 sıra sayılı
Meclis Araştırması Komisyonu Raporlarının görüşmelerinin Genel Kurulun 24
Haziran 2014 Salı günkü birleşiminde yapılmasına; 3 Haziran 2014 Salı günkü
birleşiminde sözlü soruların görüşülmemesine; 592 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi
VII.- SATAŞMALARA İLİŞKİN KONUŞMALAR
1.- Antalya Milletvekili Mehmet Günal'ın, Isparta
Milletvekili Süreyya Sadi Bilgiç’in MHP grup önerisi üzerinde yaptığı konuşması
sırasında şahsına sataşması nedeniyle konuşması
2.- Hatay Milletvekili Adnan Şefik Çirkin'in, Isparta
Milletvekili Süreyya Sadi Bilgiç’in MHP grup önerisi üzerinde yaptığı konuşması
sırasında şahsına sataşması nedeniyle konuşması
3.- Kocaeli Milletvekili Zeki Aygün'ün, Kocaeli
Milletvekili Haydar Akar’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
4.- Kocaeli Milletvekili Haydar Akar'ın, Kocaeli
Milletvekili Zeki Aygün’ün sataşma nedeniyle yaptığı konuşması sırasında
şahsına sataşması nedeniyle konuşması
5.- Trabzon Milletvekili Mehmet Volkan Canalioğlu'nun,
Çevre ve Şehircilik Bakanı İdris Güllüce’nin 591 sıra sayılı Kanun Tasarısı’nın
1’inci maddesi üzerinde Hükûmet adına yaptığı konuşması sırasında şahsına
sataşması nedeniyle konuşması
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Komisyonlardan Gelen Diğer İşler
1.- İstanbul Milletvekili Ferit Mevlüt Aslanoğlu ve 22
Milletvekilinin; Tokat Milletvekili Reşat Doğru ve 20 Milletvekilinin; Mersin
Milletvekili Aytuğ Atıcı ve 26 Milletvekilinin; Tekirdağ Milletvekili Candan
Yüceer ve 24 Milletvekilinin; İstanbul Milletvekili Mahmut Tanal ve 24
Milletvekilinin; İzmir Milletvekili Hülya Güven ve 22 Milletvekilinin; Mersin
Milletvekili MHP Grup Başkanvekili Mehmet Şandır ve 19 Milletvekilinin; Ankara
Milletvekili Cevdet Erdöl ve 37 Milletvekilinin; Bingöl Milletvekili İdris
Baluken ve 22 Milletvekilinin ve Mersin Milletvekili Aytuğ Atıcı ve 20 Milletvekilinin;
Sağlık Çalışanlarına Yönelik Artan Şiddet Olaylarının Araştırılarak Alınması
Gereken Önlemlerin Belirlenmesi Amacıyla Bir Meclis Araştırması Açılmasına
İlişkin Önergeleri ve Meclis Araştırması Komisyonu Raporu (10/49, 113, 118,
252, 253, 254, 255, 256, 257, 258) (S. Sayısı: 454)
B) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Tapu ve Kadastro Genel Müdürlüğü Teşkilat ve
Görevleri Hakkında Kanunda Değişiklik Yapılmasına Dair Kanun Tasarısı ile Plan
ve Bütçe Komisyonu Raporu (1/919) (S. Sayısı: 591)
IX.- SEÇİMLER
A) Komisyonlarda Açık Bulunan Üyeliklere Seçim
1.- Plan ve Bütçe Komisyonunda açık bulunan üyeliğe
seçim
B) Komisyonlara Üye Seçimi
1.- Manisa’nın Soma ilçesinde başta 13 Mayıs 2014
tarihinde olmak üzere meydana gelen maden kazalarının araştırılarak bu sektörde
alınması gereken iş sağlığı ve iş güvenliği tedbirlerinin belirlenmesi amacıyla
kurulan (10/937, 938, 939, 940, 941, 942, 943, 944, 945, 946 ve 947) esas numaralı
Meclis Araştırması Komisyonuna üye seçimi
X.- YAZILI SORULAR VE CEVAPLARI
1.- Muğla Milletvekili Nurettin Demir'in,
Fethiyespor'un antrenman sahasında yapılan inşaata ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/40214)
2.- İstanbul Milletvekili Mahmut Tanal'ın, kurulduğu
iddia edilen Cenaze Nakil Fonuna ilişkin sorusu ve Başbakan Yardımcısı Emrullah
İşler'in cevabı (7/40280)
3.- Balıkesir Milletvekili Namık Havutça'nın, Balıkesir
ili Bandırma ilçesinde bulunan bir futbol tesisine ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/40314)
4.- Ankara Milletvekili Özcan Yeniçeri'nin, 2014 Şubat
ayı itibarıyla Türkiye'de bulunan spor federasyonu sayısına ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/40316)
5.- Muğla Milletvekili Nurettin Demir'in, Muğla'nın
Kavaklıdere ilçesinde yapımına başlanan bir spor salonunun inşaatının
durdurulmasına ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/40477)
6.- İzmir Milletvekili Alaattin Yüksel'in, THY'nin bir
Afrika ülkesine silah ve askeri malzeme taşıdığı iddialarına ilişkin sorusu ve
Maliye Bakanı Mehmet Şimşek’in cevabı (7/41523)
7.- İstanbul Milletvekili Mustafa Sezgin Tanrıkulu'nun,
2002-2014 yılları arasında şahsının ve ailesinin mal varlığındaki değişime
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/41681)
8.- İstanbul Milletvekili Mustafa Sezgin Tanrıkulu'nun,
vakıflara yapılan bağış ve tahsislere ilişkin sorusu ve Başbakan Yardımcısı
Bülent Arınç’ın cevabı (7/42422)
9.- İstanbul Milletvekili Mustafa Sezgin Tanrıkulu'nun,
bir vakfa yapılan bağışlara ve vakfın faaliyetlerine ilişkin sorusu ve Başbakan
Yardımcısı Bülent Arınç’ın cevabı (7/42423)
10.- Ankara Milletvekili Özcan Yeniçeri'nin, RTÜK
tarafından yeni frekans tahsisi ve boşalan frekans bantlarının diğer mobil
haberleşme hizmetlerine tahsis edilmesi ile sayısal yayıncılığa geçiş
konularında yürütülmekte olan çalışma ve projelere ilişkin sorusu ve Başbakan
Yardımcısı Bülent Arınç’ın cevabı (7/42442)
11.- Ankara Milletvekili Özcan Yeniçeri'nin, TRT'nin
50’nci yılı kutlamaları kapsamında satın alınan mal ve hizmetlere ilişkin
sorusu ve Başbakan Yardımcısı Bülent Arınç’ın cevabı (7/42443)
12.- İstanbul Milletvekili Sedef Küçük'ün, büyükşehir
ve il belediye başkanları hakkında Kamu Görevlileri Etik Kuruluna yapılan
başvurulara ilişkin sorusu ve Başbakan Yardımcısı Bülent Arınç’ın cevabı
(7/42446)
13.- Ankara Milletvekili Aylin Nazlıaka'nın, siber
saldırılara ve alınan önlemlere ilişkin sorusu ve Başbakan Yardımcısı Bülent
Arınç’ın cevabı (7/42448)
14.- İstanbul Milletvekili Umut Oran'ın, kapanan bir
gazeteye ve kamu kurumlarının gazetelerde yayımlanan reklamlarına ilişkin
sorusu ve Başbakan Yardımcısı Bülent Arınç’ın cevabı (7/42452)
15.- İstanbul Milletvekili Mustafa Sezgin Tanrıkulu'nun,
bağlı kurum ve kuruluşlarda çalışan taşeron işçilere ve taşeron işçilerin
kadroya alınmasına ilişkin sorusu ve Başbakan Yardımcısı Bülent Arınç’ın cevabı
(7/42453)
16.- İstanbul Milletvekili Mahmut Tanal'ın, bir vakfa
yurt dışından yapılan bağışlara ilişkin sorusu ve Başbakan Yardımcısı Bülent
Arınç’ın cevabı (7/42454)
17.- Giresun Milletvekili Selahattin Karaahmetoğlu'nun,
2003-2014 yılları arasında kayıp kaçak elektrik kullanım oranlarına ve yapılan
kontrollere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/42589)
18.- Ankara Milletvekili Aylin Nazlıaka'nın, Bilgi
Edinme Hakkı Kanunu kapsamında yapılan başvurulara ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/42590)
19.- Ankara Milletvekili Aylin Nazlıaka'nın, görevden
alınan ve görev yeri değiştirilen bürokratlara ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/42591)
20.- Ankara Milletvekili Sinan Aydın Aygün'ün,
Ankara'da doğal gaz satımına kota uygulanmasına ve ön ödemeli doğal gaz
sayaçların yol açtığı mağduriyetin giderilmesine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/42592)
21.- Ankara Milletvekili Aylin Nazlıaka'nın, siber
saldırılara ve alınan önlemlere ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/42593)
22.- Ankara Milletvekili Özcan Yeniçeri'nin, radyoaktif
kaynak ve radyoaktif kaynak içeren cihazların ithalat, ihracat ve taşınmalarına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/42594)
23.- İstanbul Milletvekili Celal Adan'ın, İstanbul'a
yönelik proje ve yatırımlara ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/42595)
24.- Mersin Milletvekili Ali Öz'ün, Bakanlık tarafından
AR-GE konusunda yürütülmekte olan çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/42596)
25.- Adana Milletvekili Ümit Özgümüş'ün, Suriye'den
ülkeye kaçak akaryakıt sokulduğu iddiasına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/42597)
26.- İstanbul Milletvekili Mustafa Sezgin
Tanrıkulu'nun, bağlı kurum ve kuruluşlarda çalışan taşeron işçilere ve taşeron
işçilerin kadroya alınmasına ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/42598)
27.- Mersin Milletvekili Ali Rıza Öztürk'ün, Akkuyu'da
yapılması planlanan nükleer enerji santraline ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/42599)
28.- İstanbul Milletvekili Celal Adan'ın, İstanbul'a
yönelik proje ve yatırımlara ilişkin sorusu ve Gümrük ve Ticaret Bakanı Hayati
Yazıcı’nın cevabı (7/42625)
29.- Ankara Milletvekili Özcan Yeniçeri'nin, Türk Dil
Kurumu Başkanlığı tarafından Türkçeyi bilim, kültür, edebiyat ve öğretim dili
olarak geliştirmek ve yaygınlaştırmak adına yürütülen çalışmalara ilişkin
sorusu ve Başbakan Yardımcısı Bülent Arınç’ın cevabı (7/42801)
30.- Ankara Milletvekili Özcan Yeniçeri'nin, Türk Dil
Kurumu Başkanlığı tarafından yürütülen Türk İşaret Dili Eğitim Sisteminin
oluşturulması projesi ile Türk İşaret Dili Sözlüğü ve Türkiye Türkçesinin Köken
Bilgisi Sözlüğünün hazırlanması projelerine ilişkin sorusu ve Başbakan Yardımcısı
Bülent Arınç’ın cevabı (7/42802)
31.- Van Milletvekili Nazmi Gür'ün, Van'ın Çatak
Belediyesi'ne VEDAŞ tarafından sokak aydınlatma gideri adı altında borç
çıkarılmasına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/42830)
32.- Artvin Milletvekili Uğur Bayraktutan'ın, Borçka
Muratlı Barajı'na ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/42831)
33.- Artvin Milletvekili Uğur Bayraktutan'ın, Artvin
Deriner Barajı'na ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/42832)
34.- Artvin Milletvekili Uğur Bayraktutan'ın, Borçka
Barajı'nda üretilen enerjiye ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/42833)
35.- Muş Milletvekili Demir Çelik'in, yok olma
tehlikesi ile karşı karşıya bulunan dillerle ilgili yapılan çalışmalara ilişkin
Başbakandan sorusu ve Başbakan Yardımcısı Bülent Arınç’ın cevabı (7/42893)
36.- İstanbul Milletvekili Mustafa Sezgin
Tanrıkulu'nun, bir TV kanalına ilişkin sorusu ve Başbakan Yardımcısı Bülent
Arınç’ın cevabı (7/42895)
37.- İstanbul Milletvekili Osman Oktay Ekşi'nin,
Merkezi Uzlaşma Komisyonu tarafından yapılan vergi cezası indirimlerine ilişkin
sorusu ve Maliye Bakanı Mehmet Şimşek’in cevabı (7/42942)
38.- Ankara Milletvekili Özcan Yeniçeri'nin, RTÜK
tarafından yürütülmekte olan bazı çalışmalara ilişkin sorusu ve Başbakan
Yardımcısı Bülent Arınç’ın cevabı (7/43211)
39.- Ankara Milletvekili Özcan Yeniçeri'nin,
Türkiye'deki medya hizmet sağlayıcı kuruluşlara ilişkin sorusu ve Başbakan
Yardımcısı Bülent Arınç’ın cevabı (7/43212)
40.- Ankara Milletvekili Özcan Yeniçeri'nin, RTÜK
tarafından kullanılan Sayısal Kayıt Arşiv ve Analiz Sistemi ile ilgili çeşitli
hususlara, 
RTÜK tarafından kullanılan Sayısal Kayıt Arşiv ve
Analiz Sisteminin kapasitesinin artırılması ile ilgili çalışmalara, 
Analog televizyon yayınlarının hangi tarihte tamamen
sonlandırılacağına, 
2002-2013 yılları arasında Türkiye'de yayın yapmakta
olan ve yabancı sermayedarı bulunan radyo ile televizyonların sayısına, 
İlişkin soruları ve Başbakan Yardımcısı Bülent Arınç’ın
cevabı (7/43214), (7/43215), (7/43217), (7/43218)
41.- Ankara Milletvekili Özcan Yeniçeri'nin, 2002-2014
yılları arasında RTÜK tarafından bastırılan kitaplara ilişkin sorusu ve
Başbakan Yardımcısı Bülent Arınç’ın cevabı (7/43216)
42.- İstanbul Milletvekili Mustafa Sezgin
Tanrıkulu'nun, 18.04.2014 tarihinde gerçekleştirilen bir operasyonla ilgili
iddialara ilişkin sorusu ve Gümrük ve Ticaret Bakanı Hayati Yazıcı’nın cevabı
(7/43305)
43.- Kütahya Milletvekili Alim Işık'ın, 2011-2014
döneminde temsil ve ağırlama ödeneğinden yapılan harcamalara ilişkin sorusu ve
Gümrük ve Ticaret Bakanı Hayati Yazıcı’nın cevabı (7/43307)
44.- İstanbul Milletvekili Umut Oran'ın, siyasî parti
kurma başvurularına ilişkin sorusu ve İçişleri Bakanı Efkan Ala’nın cevabı
(7/43313)
45.- Kütahya Milletvekili Alim Işık'ın, 2011-2014
döneminde temsil ve ağırlama ödeneğinden yapılan harcamalara ilişkin sorusu ve
Kalkınma Bakanı Cevdet Yılmaz’ın cevabı (7/43346)
46.- İstanbul Milletvekili Ali Özgündüz'ün, bazı
kişiler hakkındaki mal varlıklarının dondurulması kararının kaldırılmasına
ilişkin sorusu ve Maliye Bakanı Mehmet Şimşek’in cevabı (7/43379)
47.- İstanbul Milletvekili Mustafa Sezgin
Tanrıkulu'nun, son üç yıl içerisinde gerçekleştirilen temsil, ağırlama, tören
ve tanıtım harcamalarına, 
Son iki yıl içerisinde yapılan temsil, ağırlama, tören
ve tanıtım harcamalarına, 
İlişkin soruları ve Başbakan Yardımcısı Bülent Arınç’ın
cevabı (7/43419), (7/43563)
48.- Kastamonu Milletvekili Emin Çınar'ın, Genel Kurul
çalışmalarının yayımlanması için bir televizyon kanalı kurulmasına ilişkin
sorusu ve Türkiye Büyük Millet Meclisi Başkan Vekili Sadık Yakut’un cevabı
(7/43488)
49.- Kastamonu Milletvekili Emin Çınar'ın, yeni Halkla
İlişkiler Binasında milletvekillerinin kullanımı için alınan bilgisayarlara
ilişkin sorusu ve Türkiye Büyük Millet Meclisi Başkan Vekili Sadık Yakut’un
cevabı (7/43489)
50.- Ankara Milletvekili Özcan Yeniçeri'nin, çalıntı
nüfus cüzdanı, ehliyet ve pasaport bilgileriyle kurulan şirketlere ve yaşanan
mağduriyetlere ilişkin sorusu ve Gümrük ve Ticaret Bakanı Hayati Yazıcı’nın
cevabı (7/43636)
3 Haziran 2014 Salı
BİRİNCİ OTURUM
Açılma Saati: 15.03
BAŞKAN: Başkan Vekili Sadık YAKUT
KÂTİP ÜYELER: İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Türkiye Büyük Millet
Meclisinin 96’ncı Birleşimini açıyorum.
Toplantı yeter sayısı vardır, görüşmelere
başlıyoruz. 
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, İstanbul’un Fethi’nin
561’inci yıl dönümü münasebetiyle söz isteyen İstanbul Milletvekili D. Ali
Torlak’a aittir.
Buyurun Sayın Torlak. (MHP
sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili D. Ali Torlak'ın, İstanbul’un
Fethi’nin 561’inci yıl dönümüne ilişkin gündem dışı konuşması

D. ALİ TORLAK (İstanbul) – Sayın
Başkan, değerli milletvekilleri; İstanbul’un Fethi’nin 561’inci yıl dönümü
sebebiyle Milliyetçi Hareket Partisi adına söz aldım. Bu vesileyle yüce
heyetinizi saygılarımla selamlıyorum.
Değerli milletvekilleri, ortaya
çıkardığı siyasal, sosyal ve kültürel sonuçları itibarıyla dünya tarihinin
dönüm noktalarından biri olan İstanbul’un Fethi’nin 561’inci yıl dönümüne
ulaşmış bulunuyoruz. Tarih sahnesinde birçok devleti etkileyen ve çağların
belirlenmesine yön veren gelişmelerden birisi de İstanbul’un Türkler tarafından
fethedilmesidir. Fetih, Sultan Alparslan ve Ertuğrul Gazi’yle yüzyıllar
öncesinde başlayan atılımın ve büyüme ülküsünün zirveye yükseldiği, gelecek
asırların önünün açıldığı çok önemli bir hamlenin adı olmuştur.
İstanbul’un Fethi sadece bir
şehrin fethi olarak görülmemelidir. İstanbul’un Fethi, yeni bir uygarlığın,
yeni bir çağın, yeni bir dünya ve insanlık anlayışının yükselişi olarak
kavrandığı zaman gerçek anlamını bulacak bir hadisedir. İstanbul’un Fethi,
Sultan Fatih’in insanlığın üzerine çökmüş kasvetli ve karanlık bulutları
dağıttığı gündür. İstanbul’un Fethi, Türk devletini lider ülke yapmak üzere
Yesi’den, Malazgirt’ten, Söğüt’ten itibaren gönüllerde saklı duran kutlu
öykünün zirveye ulaştığı, nesilleri aşan, millî hedeflerin ve millî sabrın bir
zaferi olarak ortaya çıktığı tarihî bir andır. İstanbul’un Fethi, tarihin
akışını değiştirerek insanlığın gelişimine yeni ufuklar açmış büyük bir
ülkünün, disiplinli ve sistemli bir çalışmanın, tartışılmaz bir inancın ürünü
olarak İstanbul’u bir kültür, inanç ve medeniyet merkezi hâline getirmiştir.
Sultan Fatih’in, genç yaşına rağmen ulaştığı bu başarıda, Anadolu’nun fethinden
başlayarak İstanbul’un Fethi’ne ulaşan, bayraklaşan vatan sevgisini burçlarına
diken Ulubatlı Hasanları, Akşemseddinleri, Molla Güranileri yetiştiren büyük
Türk milletinin azim ve kararlılığını unutmamamız gerekir. 
Fetihten sonra İstanbul, farklı
etnik ve inanıştaki insanların huzur ve barış içinde bir arada yaşadıkları
örnek alınacak bir uzlaşma kültürünün de beşiği olmuştur. Tarihin
derinliklerinde anlam bulan tam bir adalet içinde ve bir arada yaşama ideali
bugünlere de örnek olacak özelliklerdedir. Hâlâ, “Osmanlı barışı” olarak anılan
bu üstün yönetim ve paylaşım ortamını sağlayan unsur, şüphesiz ki Türk
milletinin kudreti, asaleti ve adalet anlayışı olmuştur. 
Değerli
milletvekilleri, milletlerin hafızaları tarihleridir. Tarihlerini unutan
milletler, kimliklerini bir gün elbet kaybederler, aynı, günümüzde yapılmak
istenen gibi. O nedenle, insanlık için yeni bir çağ açan büyük Türk milleti
bugün ne durumdadır? Bugün milletimizin, vatan toprağımızın karşı karşıya
kaldığı sorunlar nelerdir? Milletimiz, içinde bulunduğu çıkmazları nasıl
aşabilir? Bunlar, fethin 561’inci yıl dönümünde cevabını aramamız gereken en
önemli sorular olarak karşımızda durmaktadırlar. 
Avrupa ve Balkan
devletlerinin, Osmanlıyı Balkanlardan atma çabaları sonuçsuz kalırken, bugün
Türk milleti Anadolu’da bölünme tehlikesi yaşamaktadır. Asırlardır, Türk’e,
düşman tarafından yapılamayanların bugün siyasi irade eliyle yapılmakta olduğu
utanç verici bir tabloyla karşı karşıyayız. Bugün geldiğimiz noktada ise tarihî
güzelliğinden, anlamından, maalesef, çok uzaktır. Sürekli ve istikrarsız artan
nüfusu, siyasi iradenin doğal ve tarihî zenginliğe yaptığı tahribat ve artan
asayiş sorunu, İstanbul’u bir kültür başkenti olmaktan hızlıca
uzaklaştırmaktadır. 
Dileğimiz,
İstanbul’un tüm sorunlarının bittiği, giderek silinmeye yüz tutan millî ve
manevi değerleri ile doğal güzelliklerini yeniden kazanması, huzur, barış ve
kalkınmanın sembolü olarak dünyaya yön veren bir merkez hâline gelmesidir. 
Bu duygu ve
düşüncelerle, başta Fatih Sultan Mehmet olmak üzere, fetihte yer alan
ecdadımıza Cenab-ı Allah’tan rahmet diliyor, yüce Meclisi saygılarımla
selamlıyorum. (MHP sıralarından alkışlar)
BAŞKAN –
Teşekkür ediyorum.
Gündem dışı
ikinci söz, yurt dışında yaşayan vatandaşlarımızın siyasal ve toplumsal
sorunları ile Cumhurbaşkanlığı seçimi hakkında söz isteyen Kahramanmaraş
Milletvekili Durdu Özbolat’a aittir.
Buyurun Sayın
Özbolat. (CHP sıralarından alkışlar)
2.- Kahramanmaraş Milletvekili Durdu Özbolat'ın, yurt
dışında yaşayan vatandaşlarımızın siyasal ve toplumsal sorunları ile
Cumhurbaşkanlığı seçimine ilişkin gündem dışı konuşması

DURDU ÖZBOLAT
(Kahramanmaraş) – Sayın Başkan, değerli milletvekilleri; yurt dışında yaşayan
yurttaşlarımızın siyasal ve toplumsal sorunlarıyla ilgili ve Cumhurbaşkanlığı
seçimleri hakkında gündem dışı söz aldım, o vesileyle yüce Meclisi saygıyla
selamlıyorum.
Değerli
arkadaşlar, yurt dışında yaşayan yurttaşlarımızın siyasal, toplumsal ve sosyal
sorunları henüz tam olarak çözümlenememiştir. Geçici, kısmi ve bölgesel
çözümler, var olan sorunları ortadan kaldırmadığı gibi, karmaşık ve yeni
sorunlar yaratmaktadır. Bu nedenle, yurt dışında yaşayan kardeşlerimizin
karşılaştığı sorunlara çözüm üretmek ve bu sorunları ortadan kaldırmak, yüce
Meclisin en önemli görevlerinden birisidir. 
Hâlen yurt
dışında 4 milyonu AB ülkelerinde, 300 bini Kuzey Amerika’da, 200 bini Orta
Doğu’da, 150 bini Avusturalya’da olmak üzere 5 milyondan fazla yurttaşımız
yabancı ülkelerde yaşamaktadır. Buna karşın, göçmen vatandaşlarımızın Türkiye
tarafından çözülmesi gereken sorunları hâlâ varlığını koruyor. Çifte
vatandaşlık, Türkiye'de siyasal temsil hakkı, emeklilik hakkı, vize sorunları,
öğretmen ihtiyacı, iki dilli eğitimin sağlanması, eğitimde fırsat eşitliği,
pasaport harçları, dövizli askerlik, vatandaşlık hakları, konsolosluk
hizmetleri ve resmî temsilci statüsünde olan kurum ve kuruluşlarda görülen
partizanlık gibi birçok sorun ortadan kalkmamıştır. 
Avrupa’da elli
yılı aşkın bir göç tarihi olmasına rağmen vatandaşlarımız hâlâ eşit haklara
sahip değil. Bu durum, Avrupa’daki demokrasi açısından da kabul edilemez.
Maalesef, eğitimde, iş yaşamında, kamu görevinde başta olmak üzere, hayatın
birçok alanında ayrımcılık sürmektedir. Avrupa Birliği ülkelerinde birtakım
bürokratik engellerin kaldırılması gerekir. 
Aile birleşimi
anayasal bir haktır ve bu konuda Anayasa’yı ihlal eden engelleyici unsurlar
kaldırılmalıdır. 
Avrupa’nın
birçok ülkesinde işsizlik artmaktadır. Bunun nedeni, uygulanan denetimsiz
neoliberal ekonomik politikalardır. Göçmen işçilerin yaşanılan işsizlikten ve
ekonomik krizden sorumlu tutulması büyük bir çarpıtmadır. Bu görüş ve
tutumlarla hem uluslararası toplumun hem de Türkiye Cumhuriyeti devletinin daha
etkin mücadele etmesi gerekiyor. 
Hükûmetin yurt
dışında yaşayan yurttaşlarımıza yönelik politikaları son derece tutarsız, çözüm
üretmeyen, dışlayıcı ve göstermelik politikalardır. 
Yurt Dışı
Türkler ve Akraba Topluluklar Başkanlığı, göçmen işçilerin sorunları ve bu
sorunları çözmeye yönelik bir kurum olarak görülmektedir. Bu kurum, maalesef,
iktidarın arka bahçesi olmaktan öteye gidememiştir. 
Türkiye,
göçmenlerimizi yaşadıkları ülkelerin vatandaşlığını almaları ve siyasi hayata
aktif olarak katılmaları için teşvik etmekle birlikte, gurbetçi
vatandaşlarımızın siyasal temsil sorununu henüz çözememiştir. 
Seçme ve seçilme
ve siyasi temsil hakkının korunması ve geliştirilmesi, tüm demokratik rejimler
açısından en önemli meşruiyet sorunudur. Sadece seçme hakkı tanınması veya
belirli bir sınıfa, kimliğe, gruba seçilme ve siyasi temsil hakkının verilmesi,
parlamenter demokrasiyi tartışmalı hâle getireceği gibi, demokratik hukuk devleti
ilkelerini de sakatlayacaktır. 
Yurt dışında
yaşayan 3 milyona yakın vatandaşımız, sadece seçmen olarak sürece katılmış ve
mavi kartlılar bu haktan mahrum edilmiştir. Bu sistemin tam işleyebilmesi için,
yurt dışında yaşayan vatandaşlarımızın seçilebilmelerinin de önü açılmalıdır. 
Daha önce vermiş
olduğum kanun teklifinde… Özellikle de yurt dışında yaşayan vatandaşlarımızın,
seçmenin yüzde 5,3’üne denk gelmesi göz önünde bulundurularak, sadece yurt
dışında yaşayan vatandaşlarımızın Parlamentoda temsil edilmesinin önü
açılabilir. 
Ayrıca, 298 sayılı Kanun’un
95’inci maddesine göre, oyların hazır bulunanların huzurunda tasnif edilmesi
gerekir. Şimdi, ne yazık ki, yurt dışında oylar kullanılacak, dört gün boyunca
devam edecek, odalarda saklanacak, sonra bir uçakla, kargoyla Türkiye’ye
getirilecek. Değerli arkadaşlar, 100 metre mesafede bile oyların tartışmalı
olduğu bir ülkede, oyların 3-4 bin kilometre mesafeden getirilmesi, bir
tartışmaya neden olacaktır. O yüzden, oyların, kullanıldığı ülkelerde sayılması
şarttır ve bu problemin bir an önce çözülmesi lazım. Aksi takdirde, özellikle
Avrupa’da, Türkiye bu konuda sonucu ne olursa olsun çok tartışmalı bir sürece
girecektir. 
Ben, yurt dışında yaşayan
vatandaşlarımızın bütün problemlerinin çözüleceği bir dünya umuduyla hepinizi
saygıyla selamlıyorum. (CHP ve MHP sıralarından alkışlar) 
BAŞKAN – Teşekkür ediyorum. 
Gündem dışı üçüncü söz,
Kanada’da, Moncton Üniversitesinde yapılacak “Ermeni Soykırımı ve Kitle
Suçları” konulu konferans hakkında söz isteyen Antalya Milletvekili Sadık
Badak’a aittir. 
Buyurun Sayın Badak. (AK PARTİ
sıralarından alkışlar) 
3.- Antalya Milletvekili Sadık Badak'ın, 1/10/2014’te,
Kanada’da, Moncton Üniversitesinde yapılacak “Ermeni Soykırımı ve Kitle
Suçları” konulu konferansa ilişkin gündem dışı konuşması

SADIK BADAK (Antalya) – Teşekkür
ederim Sayın Başkanım. 
Sayın Başkan, değerli
milletvekilleri; 1 Ekim 2014’te, Kanada Moncton Üniversitesinde 1915 yılına
atıfta bulunularak “Ermeni Soykırımı ve Kitle Suçları” başlığıyla bir konferans
yapılacağı öğrenilmiştir. Tek taraflı hazırlanmakta olan konferansın barışa
katkı sağlamayacağını, aksine, radikal ırkçılığı cesaretlendireceğini Kanada
Dostluk Grubu Başkanı olarak ifade etmek isterim. 
Yedi yüz yıl
boyunca Anadolu’da komşularıyla kardeşçe yaşayan, ortak tarım, ticaret,
esnaflık yapan Ermenilerden bir kısmına 1870’li yıllardan itibaren bulaşan
radikal ırkçılık virüsü, onları etraflarına saldıran davranışlara
sürüklemiştir. Irkçı ideolojiye dayanan Taşnak ve Hınçak partilerinin
kayıtlarında “Büyük Ermenistan” hayaliyle komşularını yok ederek hedeflerine
terör yoluyla varma amaçları açıkça görülmektedir. Bugünkü Ermenistan
Cumhuriyeti’nin ilk Başbakanı olan Kaçaznuni’nin, Taşnak Partisinin 1923
Kongresi’nde söylediği “Ermenilerin başlarına gelen felaketlerin başlıca
sorumlusu, doğrudan doğruya Taşnak Partisidir.” sözleri tutanaklardadır. 
Radikal, ırkçı,
ayrımcı ideolojiyle kurulan Ermeni komitaları 1890-1915 arasında yirmi beş yıl
boyunca 40 civarında isyan ve terör olayı gerçekleştirmiştir. Savaş yıllarında
Ermenilerin, Rus ordusunun desteğiyle Erzurum, Yozgat, Van, Ardahan, Kars ve
çevrelerinde 500 binden fazla Müslüman’ı çeşitli yöntemlerle katlettikleri,
kullandıkları yöntemlerden biri olan ekmeklerine siyanür koyarak Van’da 8 bine
yakın Müslüman’ı öldürdükleri yerli ve yabancı kaynaklarda yer almaktadır.
Osmanlı Devleti, saldırıya uğrayan Türkleri, Kürtleri, Arapları, Süryanileri ve
sivil Ermenileri korumak için 24 Nisan 1915’te ırkçı Taşnak ve Hınçak partileri
ile Ermeni komitalarını kapatmış, Göç ve İskân Kanunu’nu uygulamaya koymuştur.
Fakat, radikal Ermenilerin saldırı amaçlarının hâlâ değişmediği, 1990’lı
yıllarda yaptıkları Nahçıvan, Karabağ ve Hocalı katliamlarıyla da üzülerek
takip edilmektedir. 
10 milyon
insanın öldüğü Birinci Dünya Savaşı’yla 40 milyondan fazla insanın hayatını
kaybettiği İkinci Dünya Savaşı’nı tetikleyen sebeplerden birinin radikal
ırkçılık olduğu açıkça bilinmektedir. Ne yazık ki son dönemde müttefik
ülkelerde de geliştiği görülen ırkçılık ve ayrımcılık, Batı değerleriyle de
Türk ve İslam değerleriyle de bağdaşmamaktadır. Modern dünya veremle, sıtmayla,
kanserle, vebayla mücadele ettiği gibi toplumlara musallat olan radikal
ırkçılıkla da ortak mücadele etmelidir. 
Uzun yıllardır
ırkçı ayrılıkçılarla mücadele eden ve radikal ırkçı değerleri paylaşmadığını
bildiğimiz dost Kanada yetkililerinin ve Kanadalı siyasi meslektaşlarımın
1910’lu yıllarda Anadolu’da yaşananlarla ilgili tüm devletler ve taraflarda
bulunan arşivlerin bilim adamlarının incelemesine açılmasına öncülük etmesini
temenni etmekteyim. 
Bu konularda
ülkemizde tasnif çalışmaları süren 95 milyon belge olup, bunların 40 milyonu
hizmete sunulmuştur. 2013 yılında yurt dışından 530 araştırmacı arşivlerimizden
yararlanmıştır. Bilim adamları özgürce çalışmalı, bulgularını konuşabilmeli,
mukayese edebilmelidir. Ancak sadece Ermeni tarihçiler değil, diğer toplumların
tarihçileri de radikal Ermeniler ve onlar üzerinden politika geliştirenlerin
sansürleriyle ve hapsetme, cezalandırma tehditleriyle baskı altındadır. Tek
taraflı iddialarla yapılacak konferanslar, bilgi kirliliğini artırmaktan başka
bir işe yaramayacak, buna karşılık, belgelere dayanan ortak çalışmalar, çözüm
yolunda daha çok katkı sağlayacaktır.
Son olarak,
Sayın Başbakanımızın 23 Nisan 2014 tarihinde yayınladığı mektupta işaret ettiği
gibi, Birinci Dünya Savaşı esnasında yaşananların hepimizin ortak acısı olduğu
fakat 1915 olaylarının Türkiye’ye karşı bir siyasi çatışma konusu hâline
getirilmesinin kabul edilemeyeceğini, bilimsel bir tarih komisyonunda Türk,
Ermeni ve uluslararası tarihçilerin yapacağı çalışmanın, olayların
aydınlatılmasında önemli bir rol oynayacağı ve bu çağrımıza bağlı olduğumuz
vurgularını bir kez daha dikkatlere sunmak isterim.
Bu düşüncelerle,
yüce Meclisi saygıyla selamlarım. (AK PARTİ sıralarından alkışlar)
BAŞKAN –
Teşekkür ediyorum.
Sayın Altay, söz
talebiniz var.
Buyurun. 
IV.- AÇIKLAMALAR
1.- Sinop Milletvekili Engin Altay'ın, Sinop’un Boyabat
ilçesinin Aşağı Seyricek köyünde çıkan yangında oluşan yaraların bir an önce
sarılması için Hükûmetin devreye girmesi gerektiğine ve Nazım Hikmet Ran’ın
ölüm yıl dönümüne ilişkin açıklaması

ENGİN ALTAY
(Sinop) – Teşekkür ederim Sayın Başkan.
Sayın Başkan,
sayın milletvekilleri; geçtiğimiz cumartesi günü Sinop ili Boyabat ilçesi Aşağı
Seyricek köyümüzde çıkan yangın neticesinde toplam 31 ev tamamen kül olmuştur.
Köyde zaten 42 hane olduğu düşünüldüğünde çok trajik, vahim bir manzarayla
vatandaşlarımız karşı karşıya kalmışlardır. Tek tesellimiz, can kaybının
olmayışıdır. Bu da yangının gündüz çıkmasından kaynaklanmıştır. Genel Kurulda
Hükûmet üyesi bir sayın bakan göremiyorum ama bu yangın sonrasında yaraların
sarılması noktasında Hükûmetimizi çok acil devreye girmeye, yaraların bir an
önce sarılması için katkı sunmaya davet ediyorum. Bu vesileyle, Boyabat ilçesi
Aşağı Seyricek köylülerimize büyük geçmiş olsun dileğinde bulunuyorum.
Yine, Sayın
Başkan, vatan ve özgürlük şairi Nazım Hikmet Ran’ın ölüm yıl dönümünde
kendisini rahmetle, minnetle, şükranla anmak istiyorum. 
Teşekkür ederim.

BAŞKAN –
Teşekkür ediyorum. 
Gündeme
geçiyoruz. 
Başkanlığın
Genel Kurula sunuşları vardır.
Türkiye Büyük
Millet Meclisi Başkanlığının bir tezkeresi vardır, okutup bilgilerinize
sunacağım. 
V.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Avusturya Federal Konseyi Başkanı Michael Lampel’in beraberinde bir Parlamento
heyetiyle birlikte ülkemizi ziyaret etmesinin Türkiye Büyük Millet Meclisi
Başkanlık Divanının 26/5/2014 tarih ve 71 sayılı Kararı’yla uygun bulunduğuna
ilişkin tezkeresi (3/1503)
30 Mayıs 2014
Türkiye Büyük Millet Meclisi Genel Kuruluna
Avusturya
Federal Konseyi Başkanı Michael Lampel'in beraberinde bir Parlamento heyeti ile
birlikte ülkemizi ziyaret etmesi, Türkiye Büyük Millet Meclisi Başkanlık Divanının
26 Mayıs 2014 tarih ve 71 sayılı Kararı ile uygun bulunmuştur.
Söz konusu
heyetin ülkemizi ziyareti, Türkiye Büyük Millet Meclisinin Dış İlişkilerinin
Düzenlenmesi Hakkında 3620 sayılı Kanun’un 7’nci maddesi gereğince Genel
Kurulun bilgilerine sunulur.
Cemil Çiçek
Türkiye Büyük Millet Meclisi
Başkanı
BAŞKAN –
Bilgilerinize sunulmuştur.
Kanun teklifinin
geri alınmasına dair önerge vardır, okutuyorum:
B) Önergeler
1.- Kocaeli Milletvekilleri Mehmet Ali Okur, Fikri
Işık, Azize Sibel Gönül, Muzaffer Baştopçu, Zeki Aygün ve İlyas Şeker’in,
(2/1135) esas numaralı Yükseköğretim Kurumları Teşkilatı Kanunu ve Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi’nin
geri alındığına ilişkin önergesi (4/162)

Türkiye Büyük Millet Meclisi Başkanlığına
10/01/2013
tarihinde vermiş olduğumuz 2/1135 esas numaralı Kanun Teklifi’mizi geri
çekiyoruz. 
Gereğini
saygılarımızla arz ederiz. 27/05/2014
 Mehmet Ali Okur Fikri
Işık Azize Sibel Gönül
 Kocaeli Kocaeli Kocaeli
 Muzaffer Baştopçu Zeki
Aygün İlyas Şeker
 Kocaeli Kocaeli Kocaeli


BAŞKAN – Millî,
Eğitim, Kültür, Gençlik ve Spor Komisyonunda bulunan teklif geri verilmiştir. 
Meclis
araştırması açılmasına ilişkin üç önerge vardır, okutuyorum:
C) Meclis Araştırması Önergeleri
1.- Muş Milletvekili Demir Çelik ve 22 milletvekilinin,
6/6/2012 tarihinde, Muş E Tipi Kapalı Cezaevi’nde tutuklu bulunan Aydın
Kaya’nın ölüm nedeninin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/957)

Türkiye Büyük Millet Meclisi Başkanlığına
19 Ocak 2012
tarihinde tutuklanarak Muş E Tipi Kapalı Cezaevine gönderilen Muş Bulanık Liz
(Erentepe) BDP Başkanı Aydın Kaya, 6 Haziran 2012 tarihinde, kesin olmamakla
beraber, geçirdiği kalp krizi sonucu hayatını kaybetmiştir. Aydın Kaya’nın,
tutuklu bulunduğu Muş E Tipi Kapalı Cezaevi’nde gerçekleşen ölümünde cezaevi
yönetiminin ihmalinin tespiti ve ölümü üzerindeki şüphelerin aydınlatılması
için Anayasa’nın 98’inci, İç Tüzük’ün 104 ve 105’inci maddeleri gereğince
Meclis araştırması açılmasını arz ederiz.
1) Demir
Çelik  (Muş)
2) Pervin
Buldan  (Iğdır)
3) Hasip
Kaplan  (Şırnak)
4) Sırrı
Sakık  (Muş)
5) Murat
Bozlak  (Adana)
6) Halil
Aksoy  (Ağrı)
7) Ayla Akat
Ata  (Batman)
8) İdris
Baluken  (Bingöl)
9) Hüsamettin
Zenderlioğlu  (Bitlis)
10) Emine
Ayna  (Diyarbakır)
11) Nursel
Aydoğan  (Diyarbakır)
12) Adil
Zozani  (Hakkâri)
13) Esat
Canan  (Hakkâri)
14) Sırrı
Süreyya Önder  (İstanbul)
15) Altan Tan
 (Diyarbakır)
16) Sebahat
Tuncel  (İstanbul)
17) Mülkiye
Birtane  (Kars)
18) Erol Dora
 (Mardin)
19) Ertuğrul
Kürkcü  (Mersin)
20) İbrahim
Binici  (Şanlıurfa)
21) Nazmi Gür (Van)
22) Özdal
Üçer  (Van)
23) Leyla
Zana  (Diyarbakır)
Gerekçe:
Uzun süredir
gerçekleşen imha, inkâr ve siyasi soykırım operasyonları sonucu, aralarında
halk iradesi ile seçilmiş milletvekillerinin de bulunduğu 190’ı seçilmiş toplam
8 bini aşkın siyasi tutuklu ve hükümlü, hâlen cezaevlerinde insanlık dışı
koşullarda yaşama mücadelesi vermektedir. Yaşam koşullarının çok ağır ve
yetersiz olduğu cezaevleri, yatak kapasitelerinin üzerinde hizmet vermekle
beraber, tutuklu ve mahkûmlar bu yetersiz koşullarda insanlık dışı muamelelerle
karşılaşmaktadır. Son on yılda yüzde 200 artan tutuklu sayısı mevcut cezaevleri
kapasitesinin çok üzerindedir. On bir yıl önce "hayata dönüş"
operasyonlarında katledilen 28 mahkûma ve geçtiğimiz günlerde Pozantı
Cezaevi’nde meydana gelen çocuk mahkûmlara karşı uygulanan kötü muameleye ve
işkenceye bakıldığında, devletin adalet anlayışında ve dolayısıyla insan haklarına
bakışında dünden bugüne bir ilerleme olmadığı görülecektir. Adalet Bakanlığının
verilerine göre 1997 yılında eceli ile ölen mahkûm sayısı 123 iken bu rakam
2011 yılında 268'e yükselmiştir. Dolayısıyla bu durum göstermektedir ki devlet,
yaşatmakla mesul olduğu tutuklu ve mahkûmlara karşı insan hakları ihlallerini
artırmış ve insan hayatını hiçe saymıştır.
Cezaevindeki
yaşam koşullarının yetersizliği ve en önemlisi sağlık ihtiyaçlarının
giderilmesinde ciddi eksikliklerin bulunması, yaşam hakları devlet güvencesinde
olan tutuklu ve mahkûmları her gün yeni bir insan hakları ihlali ile karşı
karşıya bırakmaktadır. Özellikle sağlık personeli ve tıbbi yardım anlamında
yaşanan eksiklikler insan yaşamına mal olacak kadar büyük bir sorunu
beraberinde getirmektedir. Türkiye cezaevlerindeki tutuklu ve hükümlü
sayısındaki rekor artışın sağlık problemlerini de beraberinde getirdiği bir
gerçektir.
Türkiye'deki
cezaevlerinde hasta tutuklu ve hükümlülerin yaşadığı sağlık sorunları ve
meydana gelen ölümler, cezaevlerindeki sağlık hizmetlerinin yetersiz
kalmasından kaynaklanmaktadır. Hâlen cezaevlerinde 248 ağır hasta tutuklu
bulunurken, bunlardan 42'si ise ölüm sınırında yaşam mücadelesi vermektedir.
Ölüm sınırında olan ve cezaevinde tedavisi yapılmayan hasta tutuklular için
Adli Tıp Kurumunun "Cezaevinde kalmasında bir sakınca yoktur." raporu
vermesi ise tutuklu ve hükümlüleri âdeta ölüme terk etmektedir.
19/01/2012
tarihinde tutuklanarak Muş E Tipi Kapalı Cezaevi’ne gönderilen BDP Muş Liz
(Erentepe) Belde Başkanı Aydın Kaya, 6 Haziran 2012 tarihinde kesin olmamakla
beraber, cezaevinde geçirdiği kalp krizi sonucu hayatını kaybetmiştir.
29/03/2012 tarihinde rahatsızlanarak nöbetçi doktora başvuran Kaya, doktor
tarafından muayene edildikten sonra nöroloji servisine sevk edilmiş ve medikal
takibe alınmıştır. Geçen sürede şikâyetleri artan Kaya 31/05/2012 tarihinde
tekrar doktora gitmek istemiş ve tahlil, röntgen, MR gibi tıbbi tetkikleri
yapılarak tekrar cezaevine geri gönderilmiştir. Tetkik sonuçlarının 4 Haziran
2012 tarihinde hastaya iletileceği söylenmiş olmasına rağmen hastanın hayatını
kaybettiği tarih olan 6 Haziran tarihine kadar sonuçlar gelmemiştir.
Cezaevi kamera kayıtlarından
alınan görüntülere göre Kaya'nın saat 17.00 civarı rahatsızlandığı tespit
edilerek 17.09'da koğuş kapısı açılmış ve hastanın acil müdahaleye ihtiyacı
olduğu tespit edilmiştir. Cezaevinde kadrosu olmasına rağmen doktor olmadığı
için Kaya'ya acil müdahale yapılamamıştır. İğne yapmaya bile yetkisi olmayan
cezaevinin 2 sağlık memuru da müdahalede bulunamamış, sedye üzerinde taşınması
gereken hasta basit bir battaniye üzerinde taşınarak saat 17.13'te koğuşundan
dışarı çıkartılmıştır. Saat 17.20 itibarıyla ambulansa nakledilen Kaya,
17.26'da Muş Devlet Hastanesine sevk edilmiş fakat hastanede hayatını
kaybetmiştir. 
Cezaevinde kadrosu bulunmasına
rağmen doktorun olmayışı, sağlık memurlarının iğne yapmaya dahi yetkilerinin
bulunmaması ve böylesi acil durumlarda cezaevi revirinin yetersiz oluşu bir
insanın canına mal olmuştur. İlk müdahale gerçekleştiğinde yaşama şansı olan
Kaya, âdeta ihmaller zinciriyle ölüme mahkûm edilmiştir. Hâlen Muş E Tipi
Kapalı Cezaevi’nde tutuklu bulunan 900'ü aşkın tutuklu ve mahkûm, gerekli
modern sağlık koşullarından yoksun, Aydın Kaya'nın maruz kaldığı yetersizlik ve
ihmallerle karşı karşıyadır.
6 Haziran 2012 tarihinde yaşamını
yitiren Aydın Kaya'nın, tutuklu bulunduğu Muş E Tipi Kapalı Cezaevi’nde
gerçekleşen ölümünde başta Adalet Bakanlığı olmak üzere, cezaevi yönetiminin
ihmalinin tespiti ve ölümü üzerindeki şüphelerin aydınlatılması için Türkiye
Büyük Millet Meclisi bünyesinde bir araştırma komisyonu kurulması
gerekmektedir.
2.- İzmir Milletvekili Hülya Güven ve 41
milletvekilinin, kadına yönelik şiddetin nedenlerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/958)

Türkiye Büyük Millet Meclisi Başkanlığına
Kadını şiddetten
koruma amaçlı, 1998 yılında çıkarılan ilk yasa olan 4320 sayılı Ailenin
Korunmasına Dair Kanun'un ardından 2007 yılında düzenlemeler yapılmış ve kadına
yönelik şiddet konusunda 11 Mayıs 2011 tarihinde Türkiye'nin de aralarında
bulunduğu 18 ülke tarafından imzalanan ve ilk olarak Türkiye tarafından
onaylanan "İstanbul Sözleşmesi" adı da verilen Kadına Yönelik Şiddet
ve Aile İçi Şiddetin Önlenmesi ve Bunlarla Mücadeleye İlişkin Avrupa Konseyi
Sözleşmesi yürürlüğe girmiştir. 4320 sayılı Kanun’la yapılan düzenlemelere
rağmen, hâlâ kadına karşı şiddetin önlenemediği ve yetersiz kaldığı
gerekçesiyle 20/03/2012 tarihli Resmî Gazete’de yayımlanarak yürürlüğe giren
6284 sayılı Ailenin Korunması ve Kadına Karşı Şiddetin Önlenmesine Dair Kanun
çıkartılmıştır.
Ülkemizde yasal
haklar konusunda kadının insan haklarında kâğıt üzerinde ilerleme olduğu
görülse de, yayınlanan istatistikler kadınların haklarını kullanma konusunda
dünya sıralamasında gerilerde yer aldığını göstermektedir. Dünya Ekonomi
Forumu’nun 2010 yılı raporuna göre, Türkiye'nin Avrupa ülkeleri arasında
sonuncu, 134 ülkenin genel sıralamasında ise 126’ncı olduğu gösterilmiştir.
Sayın Bakan
Fatma Şahin 24 Mayıs 2012 tarihinde Kütahya'da “Aile İçi Şiddetle Mücadele”
konulu sempozyumda yaptığı konuşmasında "Artık ‘derhâl müdahale’ denilen
kolluk kuvvetinin yetkisini güçlendirdik ve mahkeme kararına gerek kalmadan
derhâl korumayı anında yapabiliyoruz." demiştir. Bu açıklamaya rağmen
kadına karşı gerçekleşen şiddet vakaları her geçen gün gazetelerde artarak
haber olmaya devam etmektedir. Örneğin, İzmir'in Buca ilçesinde yaşanan olayda
maruz kaldığı şiddet nedeniyle eşinden boşanan kadın daha sonra yakınlarının
araya girmesi ve çocuğunun babasız büyümesini istemediği için tekrar eşiyle bir
araya gelmiş fakat üzerine kızgın yağ dökülerek eşi tarafından şiddet görmeye
devam etmiştir. 
Küçükçekmece'de
şiddetli geçimsizlik nedeniyle babaevine dönen ve dört aydır eşiyle ayrı
yaşayan kadın daha önce de eşi tarafından ölümle tehdit edilmiş, suç
duyurusunda bulunmuş ancak eşinin karakolda ifadesi alınıp serbest bırakılmış,
daha sonra ise eşi tarafından 23 Nisan törenlerinde okul çıkışı çocuğunun gözü
önünde 17 defa bıçaklanarak öldürülmüştür. 
Yine, basına
yansıyan bir haberde, Konya'da eşinden kurtulmak isteyen kadının “Uyuşturucu
ticareti yapıyorum.” diyerek kendini ihbar etmesi, hapis cezasını tercih
etmesi, kadına karşı şiddetin devam ettiğinin ve kadınların çaresiz kaldığının,
yeterli koruma desteği almadığının birer göstergesidir. Örneklerini çoğaltmak
mümkündür.
Kadına şiddetin
önlenmesi için kanunların çıktığı ve bu konuda polis ve hâkimlerin eğitim
aldıkları belirtildiği hâlde (Sayın Bakan Fatma Şahin 24/01/2012 tarihinde TBMM
Genel Kurulunun 55’inci Birleşiminde (6/48) esas numaralı Soru Önergesi’ne
verdiği cevapta "Kolluk kuvvetlerine, yaklaşık 40 bin polisimize şiddetle
mücadelede gelen şikâyetler üzerine şiddete maruz kalmış bir kadına nasıl
davranılacağı, neler yapılması gerektiği eğitimi verilmiştir, ayrıca
uygulamalar da bizim takibimizdedir." demiştir.) kadına yönelik şiddetin
ortadan kaldırılması, yaşamsal öneme sahip bu sorunun önüne geçilmesi,
nedenlerinin ve hâlâ neden devam ettiğinin araştırılması amacıyla Anayasa'nın
98’inci, TBMM İçtüzüğü’nün 104 ve 105’inci maddeleri uyarınca Meclis
araştırması açılmasını arz ve teklif ederiz.
1) Hülya Güven (İzmir)
2) Ömer Süha
Aldan (Muğla)
3) Aytun Çıray (İzmir)
4) Hasan Ören (Manisa)
5) Sedef Küçük (İstanbul)
6) Haluk
Eyidoğan (İstanbul)
7) Ali Serindağ (Gaziantep)
8) Bihlun
Tamaylıgil (İstanbul)
9) Osman Faruk
Loğoğlu (Adana)
10) Ayşe Nedret
Akova (Balıkesir)
11) Turhan Tayan (Bursa)
12) Haluk Koç (Samsun)
13) Mahmut Tanal (İstanbul)
14) Musa Çam (İzmir)
15) Bedii Süheyl
Batum (Eskişehir)
16) Namık
Havutça (Balıkesir)
17) Malik Ecder
Özdemir (Sivas)
18) S. Sencer
Ayata (Ankara)
19) Vahap Seçer (Mersin)
20) Birgül Ayman
Güler (İzmir)
21) Ramazan
Kerim Özkan (Burdur)
22) Sakine Öz (Manisa)
23) Celal Dinçer (İstanbul)
24) Mustafa
Moroğlu (İzmir)
25) Ahmet İhsan
Kalkavan (Samsun)
26) Dilek Akagün
Yılmaz (Uşak)
27) Aykut
Erdoğdu (İstanbul)
28) Özgür Özel (Manisa)
29) Veli Ağbaba (Malatya)
30) Aydın Ağan
Ayaydın (İstanbul)
31) Mehmet
Volkan Canalioğlu (Trabzon)
32) Selahattin
Karaahmetoğlu (Giresun)
33) Sena Kaleli (Bursa)
34) Süleyman
Çelebi (İstanbul)
35) Osman Oktay
Ekşi (İstanbul)
36) Mustafa
Serdar Soydan (Çanakkale)
37) Ali Rıza
Öztürk (Mersin)
38) Doğan Şafak (Niğde)
39) Binnaz
Toprak (İstanbul)
40) Ramis Topal (Amasya)
41) Haluk Ahmet
Gümüş (Balıkesir)
42) Mehmet S.
Kesimoğlu (Kırklareli)
3.- Mersin Milletvekili Vahap Seçer ve 22
milletvekilinin, hileli ve sağlıksız gıda üretiminin ve bu tür ürünlerin insan
sağlığına etkilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/959)

Türkiye Büyük Millet Meclisi Başkanlığına
Hileli ve
sağlıksız gıda üretiminin ve bu tür ürünlerin insan sağlığına etkilerinin
araştırılması, üretici ve tüketicilerin bilinçlendirilmesi amacıyla Anayasa'nın
98 ve İç Tüzük’ün 104 ve 105'inci maddeleri gereğince bir Meclis araştırma
komisyonunun kurulmasını arz ve teklif ederiz.
1) Vahap Seçer (Mersin)
2) Haluk Ahmet
Gümüş  (Balıkesir)
3) Gürsel Tekin (İstanbul)
4) Mehmet S.
Kesimoğlu (Kırklareli)
5) Ali Serindağ (Gaziantep)
6) Atilla Kart (Konya)
7) Selahattin Karaahmetoğlu (Giresun)
8) Ömer Süha
Aldan (Muğla)
9) Malik Ecder
Özdemir  (Sivas)
10) Namık
Havutça (Balıkesir)
11) Ali Özgündüz (İstanbul)
12) Sena Kaleli (Bursa)
13) Ramis Topal (Amasya)
14) Ümit Özgümüş (Adana)
15) Hüseyin
Aygün (Tunceli)
16) Aykut
Erdoğdu (İstanbul)
17) Sinan Aydın
Aygün (Ankara)
18) Doğan Şafak (Niğde)
19) Ali Sarıbaş (Çanakkale)
20) Haydar Akar (Kocaeli)
21) Faik Öztrak (Tekirdağ)
22) Süleyman
Çelebi (İstanbul)
23) Bihlun
Tamaylıgil (İstanbul)
Gerekçe:
Son yıllarda
uygulanan çarpık politikalar sonucu tarım iflas etme noktasına gelmiştir.
Üretici, yüksek girdi maliyetlerine karşılık düşük fiyat kıskacıyla üretim
yapamaz, tüketiciler ise tükettikleri gıdanın güvenilirliği konusunda endişeli
bir hâle gelmiştir. 
Hileli ve
sağlığa zararlı ürünlerin serbestçe satılabildiği Türkiye, bu konumuyla diğer
ülkeler arasında neredeyse ilk sıraya yerleşmiştir. Oysa, gelişmiş ülkelerde
gıda güvenliği konusu çok sıkı kurallara bağlanmış, tüketicilerin sağlığının
korunması için her türlü tedbir ve önlem alınmıştır.
Son günlerde
halkın temel tüketim maddeleri arasında olan et ve et ürünleri, yumurta, bal ve
ekmekte tehlikenin arttığına yönelik haberler yazılı ve görsel basında geniş
olarak yer almaya başlamıştır. 
Kırmızı ette
domuz eti; sucuk, sosis gibi yiyeceklerde tek tırnaklıların eti, deri,
kıkırdak, böbrek; rakıda metil alkol; domates, çilek, ıspanak, kabak, biber ve
salatalıkta zirai ilaç kalıntıları; margarinde benzoik, sorbik asit; yoğurt,
peynir, tereyağında bitkisel yağlar; balda şeker şurupları, glikoz, su ve
nişasta; kepekli ekmek görünümü vermek için una kakao, ekmek esmer görünsün
diye boya ve renklendirici, tatlandırıcı karıştırıldığı, bayatlamış tavukların
çamaşır suyuyla beyazlatıldığı, içerisinde genetiği değiştirilmiş organizma
(GDO) tespit edilen fındık kremaları, süt tozunun içine tebeşir tozu, küflenmiş
çayların piyasaya sürülmesi gibi bilgiler kamuoyuna yansıyan bilgiler arasındadır.
Hileli ve
sağlığa zararlı üretimi yapan firmalara ilişkin sırlar açığa çıktıkça halk
sağlığının nasıl bir tehdit altında olduğu bütün çıplaklığıyla ortaya
çıkmaktadır. Ancak, yapılan açıklamaların buz dağının sadece görünen kısmı
olduğu bilinmelidir. 
Türkiye'deki
gıda sektörü ve bu sektöre temel girdileri sağlayan tarım sektöründe çok sayıda
küçük ve eğitimsiz işletmenin var olduğu, bu işletmelerin önemli bir miktarının
"merdiven altı" yani kayıt dışı olduğu da bilinmektedir. 
Gıda, Tarım ve
Hayvancılık Bakanlığının gıda denetim ve kontrolleri 81 il ve yetkilendirilmiş
ilçe müdürlüklerindeki kontrol görevlileri tarafından yapılmaktadır. Bakanlığın
verilerine göre Türkiye genelinde 2011 yılı itibarıyla sadece 4.635 kontrol
görevlisi görev yapmaktadır. Laboratuvarlarda nitelikli eleman eksikliği önemli
boyutlardadır. Gıda mühendisleri gibi konu uzmanlarının kamuda yeterli sayıda
istihdam edilmesinin zorunlu bir hâl almasına rağmen gerçekte bunun böyle
olmadığı açıktır.
Açıklanan
nedenlerle, üretici ve tüketicinin doğru bilgilendirilmesi ve
bilinçlendirilmesi ve hileli/sağlıksız gıda üretiminin ve bu tür ürünlerin
insan sağlığına etkilerinin araştırılması amacıyla Anayasa’nın 98 ve İç
Tüzük‘ün 104 ve 105’inci maddeleri gereğince Meclis araştırma komisyonu
kurulmasını arz ve teklif ederiz.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
D) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Avrupa Birliği Uyum Komisyonlarında siyasi parti
grubu mensubu olmayan milletvekillerine düşen birer üyelik için aday olmak
isteyen siyasi parti grubu mensubu olmayan milletvekillerinin yazılı olarak
müracaat etmelerine ilişkin duyuru

BAŞKAN – Sayın
milletvekilleri, Kadın Erkek Fırsat Eşitliği, Kamu İktisadi Teşebbüsleri ile
Avrupa Birliği Uyum komisyonlarında, siyasi parti grubu mensubu olmayan
milletvekillerine 1 üyelik düşmektedir. Bu komisyonlara aday olmak isteyen
siyasi parti grubu mensubu olmayan milletvekillerinin, 9 Haziran 2014 Pazartesi
günü saat 18.00’e kadar Türkiye Büyük Millet Meclisi Başkanlığına yazılı olarak
müracaat etmelerini rica ediyorum.
MAHMUT TANAL
(İstanbul) – Sayın Başkan, kimse müracaat etmezse biz tekrar müracaat edebilir
miyiz?
BAŞKAN – Türkiye
Büyük Millet Meclisi Başkanlığının iki tezkeresi vardır, ayrı ayrı okutup
oylarınıza sunacağım.
Okutuyorum:
A) Tezkereler (Devam)
2.- Türkiye Büyük Millet Meclisi Başkanlığının, Millî
Savunma Komisyonu üyesi ve Niğde Milletvekili Alpaslan Kavaklıoğlu’nun, 4-6
Haziran 2014 tarihlerinde Hırvatistan’ın başkenti Zagreb’de düzenlenecek olan
RACVIAC-Bölgesel Savunma ve Güvenlik Komiteleri Yıllık Toplantısı’na
katılmasına ilişkin tezkeresi (3/1504)

Türkiye Büyük Millet Meclisi Genel Kuruluna
4-6 Haziran 2014
tarihlerinde Hırvatistan'ın başkenti Zagreb'de düzenlenecek olan
“RACVIAC-Bölgesel Savunma ve Güvenlik Komiteleri Yıllık Toplantısı”na Milli
Savunma Komisyonu üyesi ve Niğde Milletvekili Alpaslan Kavaklıoğlu'nun
katılması hususu, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 9'uncu maddesi
uyarınca Genel Kurulun tasviplerine sunulur.
Cemil Çiçek
Türkiye Büyük Millet Meclisi
Başkanı
BAŞKAN –
Tezkereyi oylarınıza sunuyorum: Kabul edenler… Kabul etmeyenler… Kabul
edilmiştir.
İkinci tezkereyi
okutuyorum:
3.- Türkiye Büyük Millet Meclisi Başkanlığının,
Bayındırlık, İmar, Ulaştırma ve Turizm Komisyonu Başkanı Oya Eronat
başkanlığında Komisyon üyelerinden oluşan bir heyetin, Hırvatistan Parlamentosu
Turizm Komisyonu Başkanı Goran Beus Richembergh’in vaki davetine icabet etmek
üzere Hırvatistan’a resmî bir ziyarette bulunmasına ilişkin tezkeresi (3/1505)

Türkiye Büyük Millet Meclisi Genel Kuruluna
Bayındırlık,
İmar, Ulaştırma ve Turizm Komisyonu Başkanı Oya Eronat başkanlığında Komisyon
üyelerinden oluşan bir heyetin, Hırvatistan Parlamentosu Turizm Komisyonu
Başkanı Goran Beus Richembergh’in vaki davetine icabet etmek üzere
Hırvatistan’a resmî bir ziyarette bulunması hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 6’ncı maddesi uyarınca Genel Kurulun tasviplerine sunulur.
Cemil Çiçek
Türkiye Büyük Millet Meclisi
Başkanı
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Okutuyorum:
VI.- ÖNERİLER
A) Siyasî Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, 5/7/1993 tarihli MGK’ye sunulan raporlarla birlikte o
gün alınan kararları da kapsayan, bu tarihten sonra gerçekleştirilen ve bir
dönemin kaybına neden olan tüm olayların araştırılması amacıyla 13/12/2013 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 3 Haziran 2014 Salı günkü birleşiminde sunuşlarda
okunmasına ve görüşmelerinin aynı tarihli birleşiminde yapılmasına ilişkin
önerisi

Türkiye Büyük Millet Meclisi Başkanlığına
Danışma
Kurulunun 3/6/2014 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
İdris Baluken
Bingöl
Grup Başkan Vekili
Öneri:
13 Aralık 2013
tarihinde Iğdır Milletvekili Grup Başkan Vekili Pervin Buldan tarafından
verilen (4589 sıra no.lu) 5 Temmuz 1993 tarihli MGK'ye sunulan raporlarla
birlikte o gün alınan kararları da kapsayan, bu tarihten sonra gerçekleştirilen
ve bir dönemin kaybına neden olan tüm olayların araştırılması amacıyla Türkiye
Büyük Millet Meclisine verilmiş olan Meclis araştırma önergesinin, Genel
Kurulun bilgisine sunulmak üzere bekleyen diğer önergelerin önüne alınarak
3/6/2014 Salı günlü Birleşiminde sunuşlarda okunması ve görüşmelerin aynı
tarihli birleşimde yapılması önerilmiştir.
BAŞKAN –
Halkların Demokratik Partisi grup önerisi lehinde söz isteyen Mülkiye Birtane,
Kars Milletvekili.
Buyurun Sayın
Birtane. (HDP sıralarından alkışlar)
MÜLKİYE BİRTANE
(Kars) – Teşekkürler Sayın Başkan.
Grup önerimize
geçmeden önce, 1 Haziranda tekrarlanan ve halkımızın başarısıyla sonuçlanan
Ağrı ve Norşin seçimlerini buradan bir kez daha kutluyorum, diğer yerlerde
tekrarlanan ve herhangi bir soruna neden olmadan selamet içerisinde geçen
seçimlerde halkımızı da buradan kutluyorum. 
Sayın Başkan,
değerli milletvekilleri; 5 Temmuz 1993 tarihli MGK’ye sunulan raporla birlikte,
o gün alınan kararları da kapsayan, bu tarihten sonra gerçekleştirilen ve bir
dönemin kaybına neden olan tüm olayların araştırılması hakkında verdiğimiz
önerge üzerine söz aldım. Hepinizi saygıyla selamlıyorum. 
Bugün 3 Haziran,
hepimizin yüreğinin tekrar tekrar yandığı gün. 3 Haziran 1994’te, Kürt iş adamı
Savaş Buldan ve yakın arkadaşları Adnan Yıldırım ve Hacı Karay, Düzce Yığılca
yakınlarında hunharca katledilmişlerdir. Onlar şahsında tüm faili meçhul
cinayetlerle hayatını kaybeden insanlarımıza Allah’tan rahmet diliyor ve
hepsinin anıları önünde saygıyla eğiliyorum. Yine, başta sevgili arkadaşım ve
Grup Başkan Vekilim Pervin Buldan’a ve yakınlarını bu faili belli cinayetlerden
kaybeden tüm ailelere başsağlığı dileklerimizi tekrarlıyorum. 
Evet, “Tansu
Çiller-Mehmet Ağar” dönemi olarak da adlandırdığımız bu dönemi, PKK’nin kitle
tabanını hedef alan bir dönem olarak görüyoruz. Bu dönem, hepimizin bildiği
üzere, “93 konsepti” olarak da adlandırılıyor. Araştırma önergemizde de dile
getirdiğimiz gibi, bu konsept kapsamında sivil toplum kuruluşlarına, yasal
derneklere ve sendikalara yapılan taktiksel operasyonlar genel stratejinin en
önemli parçasını oluşturmuştur. İşçi sendikaları ve radikal sol örgütler
üzerinde de denenen politik kontrol operasyonları ve tekniklerindeki yenileşme
ağırlıklı olarak Kürdistan’da uygulanmıştır. Bu uygulamalar, Kürtlerin özgürlük
mücadelelerine yönelik bir dönemi oluşturuyor. Şeyh Sait İsyanı, Koçgiri, Zilan
katliamlarından, 80’lerin katı asimilasyon politikalarından dağda verilen bir
özgürlük hareketine vardırılan PKK hareketine karşı Kürdistan başta olmak üzere
Türkiye’de yaşayan Kürtlere karşı bir katliam konseptidir. 
TRT’nin
öncülüğünde “Anadolu’dan Görünüm” programının başını çektiği medya hareketiyle
psikolojik bir savaş başlatılırken köy yakmalar, köy boşaltmalar, karakollarda
infazlar, gece evlerinden alınıp asit kuyularına atılan Kürtler. Asker,
kontrgerilla çeteleriyle yol kesme, köylülerin yiyeceklerine el koyma,
köylülere ait hayvanların katledilmesine kadar varan, bir halkın kendi
topraklarında zulümle, asimilasyonla, katliamla, yok edilmeyle karşı karşıya
bırakıldığı nadir örneklerden biridir Kürtlerin çektiği acılar.
14 Ağustos 1993
Digor katliamı, 1992 “Nevroz”unda Cizre ve Şırnak’ta yaşanan katliamlar,
devletin resmî görevlileri tarafından “93 konsepti” çerçevesinde uygulamaya
konulan strateji kapsamındadır.
Bu dönem
-Türkiye'nin- Kürtleri yok etmek, sindirmek, onlara Türk olmayı kabul ettirmek
için insanlık dışı yöntemlere maruz bırakıldığı dönemlerdir. Bir taraftan
kimyasal silahlarla, savaş hukukuna aykırı yöntemlerle PKK’ye karşı savaş
yürütülürken diğer taraftan da PKK’nin tabanını yok ederek Kürt sorununu canlı
tutacak tüm damarları kesme hareketi yürütülüyordu. Kürdistan’ın halkı ya
katledilecek ya da yerlerinden edilerek başka coğrafyalara sürülecekti. Faili
meçhul cinayetler olarak Türkiye devletinin tarihinin en kirli sayfalarından
birini oluşturan bu dönem, aynı zamanda binlerce köyün boşaltılmasını, çocuk
katliamını, Kürt iş adamlarının katliamını da kapsamaktadır. Devlet terörü
Kürdistan coğrafyasıyla birlikte metropollere, Kürtlerin yaşadığı tüm kentlere
kadar yayılmış, aynı zamanda Kürt politikacılara, askerlere kadar varan bir
katliam amaçlanmıştı. Kürtlerle barış yapmayı amaçlayan merhum Turgut Özal’ın
âdeta bir darbeyle ortadan kaldırılması, Eşref Bitlis suikastı ve benzer birçok
faili meçhul cinayet bu konseptin bir parçasıdır. Ardından Türkiye Büyük Millet
Meclisinde bir darbeyle Kürt siyasi hareketi yok edilmeye çalışılmıştır, Kürt
milletvekilleri yaka paça gözaltına alınmış, yıllarca zindanda tutulmuşlardır.
1999 yılına kadar sürdürülen bu konsept Sayın Abdullah Öcalan’ın uluslararası
bir komployla Türkiye’ye getirilişinin ardından yeni bir döneme girmiştir. 
Sayın Başkan,
değerli milletvekilleri; bu anlattığım süreç “Kürtler kardeşimizdir, bu ülkenin
birinci sınıf vatandaşlarıdır.” diyen bu devlette yaşanmıştır. Ancak, Kürt
sorunu bugün de bütün yakıcılığıyla devam ettiği gibi, AKP de 1993 konseptinin
bir başka versiyonu olmuştur. Kürt sorununa dönük en önemli adımını
“Cezaevlerinde artık Kürtçe konuşulabiliyor.” şeklinde somutlayan AKP,
demokratik siyaset kanallarını tıkayarak 10 bini aşkın Kürt siyasetçiyi
cezaevine koymuştur, Kürt milletvekilleri yıllarca cezaevinde kalmıştır. 1993
konseptinde gizlice yapılan katliamlar bugün aleni olarak devletin
üniformasıyla işlenmektedir. Başbakanın açıkça fermanını yazdığı 2006
Diyarbakır katliamı, Türk savaş uçakları ile bombalanan Roboskili 34 genç,
sokak ortasında katledilen öğrenciler, çocuklar ve Kürtlerle birlikte
Türkiye'deki tüm demokratik güçlere karşı başlatılan bir yok etme harekâtı hâlâ
devam etmektedir.
AKP, 93 konsepti
ile yaşanan katliamları karanlıkta bıraktığı gibi, kendi döneminde de
Türkiye'nin karanlık sayfalarına yeni sayfalar eklemiştir. Kürtlerin barış
taleplerine savaşla karşılık verilmiştir. 14 Nisan 2009 siyasi kırım operasyonu
ile Kürt siyasi hareketini tamamen boğmayı hedeflemiştir. Buna karşın, Sayın
Abdullah Öcalan'ın çabaları ile kan ve göz yaşına son verilerek demokratik
siyaset kanallarını açmak için oluşturulan yol haritası ile tek taraflı
yürütülen bir süreç başlatılmıştır. Çözüm süreci hakkında Hükûmet üzerine düşen
görevi yerine getirmemesine rağmen, sürecin devam ettirilmesi yönünde bir irade
genel olarak Kürt tarafında oluşmuştur.
Sonuç olarak, 93 konseptinden
günümüze kadar karanlıkta kalan tüm faili meçhul cinayetlerin aydınlatılması ve
o dönemde atanmış ve seçilmiş sorumluların, İçişleri, Emniyet, istihbarat
bürokrasisinin ve paralegal iç harp örgütlenmesinin ortaya çıkarılmasını
sağlamak ve yargılamaların önünü açabilmek için devlet içinde gizli savaş
örgütünün varlığı yönündeki iddiaların hiçbir istisnaya yer bırakmayacak
şekilde araştırılıp hakikatlerin ortaya çıkarılması demokratik çözüm sürecinin
selameti için aciliyet arz etmektedir.
Artık acı çekmeye doyan bir
toplum olarak, bu olaylara tahammülümüz olmadığını bir kez daha dile getiriyor
ve hepinizi saygıyla selamlıyorum. (HDP sıralarından alkışlar)
BAŞKAN - Teşekkür ediyorum.
Halkların Demokratik Partisi grup
önerisi aleyhinde söz isteyen Alpaslan Kavaklıoğlu, Niğde Milletvekili. (AK
PARTİ sıralarından alkışlar)
ALPASLAN KAVAKLIOĞLU (Niğde) –
Sayın Başkanım, değerli milletvekilleri; hepinizi saygıyla selamlıyorum.
HDP Grubunun, 5 Temmuz 1993
tarihli Millî Güvenlik Kuruluna sunulan raporla birlikte o gün alınan
kararlarını da kapsayan, bu tarihten sonra gerçekleştirilen ve bir dönemin
kaybına neden olan tüm bu olayların araştırılması için vermiş olduğu Meclis
araştırması teklifi üzerine söz almış bulunuyorum.
Değerli arkadaşlar, bilindiği
üzere, Millî Güvenlik Kurulu tarihi 1933’te Yüksek Müdafaa Meclisi Umumi
Kâtipliğinin kurulmasıyla başlamıştır. MGK, 12 Eylül darbesinden sonra ise iç
tehdit üzerine yoğunlaşmış, kendi halkına karşı mücadele eden, halkıyla kavga
eden, halkına karşı psikolojik harekât yapan bir yapıya dönüşmüştür. Herkesin
yakından bildiği üzere, MGK, geçmişte “devlet üstünde devlet” olarak algılanan,
millî iradenin üzerinde bir kurumdu. MGK bazen Meclise direktif veren fiilî
yasama organı, bazen de Bakanlar Kurulu üstü bir vesayet mercisi olarak ön
plana çıkmıştır.
Değerli arkadaşlar, bugün
görüşmekte olduğumuz HDP Grubunun önergesine gerekçe olarak MGK'nın 1993
yılında aldığı PKK’ya karşı topyekûn ve kesintisiz savaş kararının ardından
meydana gelen gelişmeler gösterilmiştir. MGK'nın geçmişteki yapısından ve
aldığı kararlardan duyulan şikâyetler hepimizin malumudur.
MGK'nın her zaman şikâyetçi
olunan bu antidemokratik ve millî iradeyi yansıtmayan yapısı AK PARTİ döneminde
tamamen değiştirilmiştir. AK PARTİ iktidarının 1’inci döneminde, 30 Temmuz 2003
tarihli ve 4963 sayılı Kanun’la, MGK'nın yapı ve işleyişinde devrim niteliğinde
kapsamlı değişiklikler yapılmıştır. Eskiden, orgeneral, oramiral olan Genel
Sekreterin sivillerden atanmasına imkân sağlanmıştır. Bugün 4’üncü sivil Genel
Sekreter görev yapmaktadır. Genel Sekreterliği bütün devlet kurumları içinde
üstün ve emir verici bir konuma getiren geniş görev alanı daraltılmıştır.
Görevleri sayılırken “Bakanlıklar ve ilgili kurum ve kuruluşlarla müşterek
çalışmalar yapar, uygulamaları takip ve kontrol eder, düzenleyici, yönlendirici
ve koordine edici işbirliğinde bulunur.” ifadeleri çokça tekrar edilmekteydi.
Genel Sekreterliğin eski kanunda 9 madde olan görevleri sadece 2 maddeye
indirilmiş, bu görevler “Millî Güvenlik Kurulunun sekretaryasını yapmak ve
kanunların verdiği görevleri yapmak.” olarak değiştirilmiştir. Millî Güvenlik
Kurulunun kararlarını takip etme yetkisi de Genel Sekreterlikten alınarak bir
Başbakan Yardımcısının uhdesine verilmiştir. Bakanlıklar ve diğer kamu
kurumlarının her türlü bilgi ve belgeyi, istenildiğinde Genel Sekreterliğe
verme yükümlülüğü kaldırılmıştır. Buna benzer şekilde, MGK Genel Sekreterliğine
sadece afet ve güvenlikle ilgili kriz zamanlarında değil, sair zamanlarda da
olağanüstü yetkiler veren Başbakanlık Kriz Yönetim Merkezi Yönetmeliği
uygulamadan kaldırılmıştır.
Sayın
milletvekilleri, kamuoyuna da yansıdığı üzere, Millî Güvenlik Siyaset
Belgesi’ndeki “iç tehdit” kavramı tarihe karışmıştır. Kendi vatandaşını
tehdit olarak gören anlayış tümüyle terk edilmiştir. Ayrıca, kendi insanlarına
psikolojik harekât yapan bir birim konumundaki Toplumla İlişkiler Daire
Başkanlığı ve kararları takip eden, fişleme faaliyetlerinin merkezi olan Bilgi
Toplama, Araştırma ve Değerlendirme Başkanlığı lağvedilmiştir. Yine,
antidemokratik yapısıyla tepki çeken Başbakanlık Uygulamayı Takip ve
Koordinasyon Kurulu ve benzeri mekanizmalar iktidarımız döneminde ortadan
kaldırılmıştır. Şunu rahatlıkla söyleyebiliriz ki MGK ve MGK Genel Sekreterliği
AK PARTİ iktidarları sayesinde demokratik dünyada örneklerini gördüğümüz
çerçeveye oturtulmuş, olması gereken konuma gelmiştir.
Değerli
arkadaşlar, AK PARTİ olarak vesayet baskılarına sonuna kadar göğüs gerdik,
siyasi istikrarın bozulmasına izin vermedik, vatandaşlarımızı sıkıntıya
düşürmedik, gerilimin taraftarı olmadık, Türkiye'de darbe dönemlerinin ürünü
olan vesayetçi yapıyı yıktık, giderek daha demokratik ve hayat standardı daha
yüksek olan bir ülke olduk. MGK’da şikâyetçi olunan yapıdaki değişimleri de bu
bağlamda değerlendirmek gerekmektedir. 
HDP Grubunun
vermiş olduğu teklifte atfedilen söz konusu dönemin tarihimizde kara bir sayfa
olduğu herkesçe kabul edilmektedir. Demokratik mekanizmaların tıkandığı bir
dönemdir. Siyaset kurumu işlevsizleştirilmiş ve sistem üstündeki etkisini
kaybetmiştir. 
AK PARTİ olarak
hakikatlerin ortaya çıkartılmasına önem ve değer vermekteyiz. Önergede
bahsedilen ölümleri faili meçhul olarak değerlendirmek daha uygun olacaktır.
Bilindiği gibi Darbeleri Araştırma Komisyonu ve Çözüm Süreci Komisyonları
kurulmuş, bu hadiseler ve bu ölümler oralarda irdelenmiştir. 
Hepimizin
bildiği gibi Meclisimizde daimî ve ihtisas komisyonu olan İnsan Hakları
Komisyonu vardır. Bu olaylar konusunda İnsan Hakları Komisyonuna müracaat
edilmesi hâlinde konunun çok detaylı olarak ele alınacağı malumdur. 
HDP Grubunun, 5
Temmuz 1993 tarihli MGK’ya sunulan raporla birlikte o gün alınan kararlarını da
kapsayan, bu tarihten sonra gerçekleştirilen ve bir dönemin kaybına neden olan
tüm olayların araştırılması için Anayasa’nın 98 ve İç Tüzük’ümüzün 104 ve
105’inci maddeleri gereği Meclis araştırması açılması teklifini uygun
bulmadığımı belirtiyor, hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür
ediyorum.
MAHMUT TANAL
(İstanbul) – Sayın Başkan, hatip yanlış bir bilgi verdi, “Devlet şu anda
vatandaşa psikolojik baskı ve saldırı yapmıyor.” dedi. Taksim Meydanı’nda,
Gezi’de çocukları öldürdü… 
MEHMET DOĞAN
KUBAT (İstanbul) – Ne alakası var!
MAHMUT TANAL
(İstanbul) – …12 insan gözünü kaybetti ve 8 insan da yaralandı…
BAŞKAN – Sayın
Tanal, biliyorsunuz Tüzük’te böyle bir usulümüz yok, gündem dışı konuşuyoruz
ve…
MAHMUT TANAL
(İstanbul) – Ama yanlış bilgi veriyor…
BAŞKAN – Şimdi
söz sırası Halkların Demokratik Partisi grup önerisi lehinde söz isteyen
Tunceli Milletvekili Hüseyin Aygün’de. 
Buyurun Sayın
Aygün. (CHP sıralarından alkışlar)
HÜSEYİN AYGÜN
(Tunceli) – Çok teşekkür ederim Sayın Başkanım.
Esasen HDP’nin
önerisini de kısmen eleştirerek neden kontrgerillayla yüzleşilmesi gerektiği
üzerine bir konuşma yapacaktım ama AKP adına konuşan milletvekili arkadaşımız,
söyledikleriyle bu konuşmayı başka bir tarihe ertelememiz gerektiğini ortaya
koydu. AKP adına yani Hükûmet adına konuşan milletvekili, Mecliste, Darbeleri
Araştırma Komisyonu ve Çözüm Komisyonu diye 2 komisyon kurulduğunu, bunların
zaten bu karanlık dönemleri araştırdığını, raporlar yazdığını söyleyerek bu,
90’lı yılların karanlığının aslında aydınlandığı yönünde tümüyle gerçek dışı
bir imada bulundu. Sözlerini “İnsan Hakları Komisyonu zaten Meclis bünyesinde
çalışmalarını sürdürüyor, oraya başvurursanız bu karanlık dönemi de araştırmak
için harekete geçecektir.” şeklinde tamamladı. Tabii, bu arada, MGK’nın
yapısının değiştiğinden, sivil Genel Sekreterin geldiğinden, alınan kararları
Bakanlar Kurulunun takip ettiğinden, MGK’nın psikolojik harp yapmadığından dem
vurarak aslında burada bizi izlemekte olan milyonlarca yurttaşı yanıltıcı,
aldatıcı bilgiler verdi. Şöyle ki: MGK’nın psikolojik harp yapmadığı baştan
aşağı bir yalandır. MGK’nın pek çok kararı Alevilere karşı, solculara karşı,
sendikacılara karşı bu son on iki yılda alınan kararlarla doludur. En son MGK
toplantılarından birinde de “paralel yapı” denilerek MGK bir örgüt icat
etmiştir ve devlet içindeki kimi kadrolara dönük cadı avının işaretlerini
vermiştir. Adana’da savcıya ve Suriye savaşını finanse etmeye gönderilen yasa
dışı MİT tırlarını durduran askerlere müebbet hapis istemiyle dava açılmasının
sebebi MGK kararıdır. 
Daha spesifik bir
örnek vereyim: Gölcük’te, bir ay evvel, Donanma Komutanlığında, kendi
kadrolarını Alevi diye, babası 12 Eylül devrimcilerindendir diye, sendika
kökenlidir diye, ailesi solcudur diye fişleyen subayların olduğu gazetelere
yansıdı, subayların adları açıklandı. Genelkurmay bu subaylarla ilgili açıklama
yaparak soruşturma başlatıldığını duyurdu. Bir ay evvel olmuş olaylar bunlar.
Daha yakın bir zamana geleyim, düne geleyim. Hani, on iki yıl önceye
gitmeyelim, AKP’nin uzun tarihindeki ihlalleri saymak zaman açısından zor
olabilir. Dün, bu Meclisin en şerefli milletvekillerinden biri olan,
Manisa’daki madenci katliamı konusunda Parlamentoyu ve ulusumuzu uyaran ve çok
saygıdeğer bir arkadaşımız olan Özgür Özel’le ilgili, sizin öve öve
bitiremediğiniz, MGK’nin en önemli süjelerinden biri olan General Necdet Özel
suç duyurusunda bulunacağını açıkladı. Özgür Özel ve arkadaşları 150 sayfalık
bir hukuk raporu açıkladılar. Bu raporda Özel’in içeride yatan askerlere dair
bazı özel anılarını dile getirince, açıklayınca, General Özel hemen akşamüzeri
bir açıklama yaparak bunları külliyen yalanladığı gibi, hukuk yollarına
başvurduğunu söyledi. Şimdi neyi sivilleşmiş bunun? AKP’ye karşı dava
açmadığında veya Hükûmete karşı konuşmadığında sivil, muhalefeti tehdit edip
milletvekillerine, 4 milletvekilline hukuk yollarını kullanacağını koskoca
General Necdet Özel ilan ettiğinde, demokratik ve vesayetten uzak bir MGK’niz
mi oluyor? Eğer siz biraz demokrat olsanız, samimi söylüyorum, General Özel’i
önce siz kınarsınız. Çünkü, General Özel tapu kadastro müdüründen farksız bir
devlet yöneticisidir; maaşlarını biz veriyoruz. Bugün bütün celalliğini,
cesaretini muhalif milletvekillerine yapıyor ve siz de bundan çok mutlusunuz.
“Vesayet bitmiş, ülke demokratikleşmiş, MGK ve askerler kontrol altındaymış…”
Arkadaşlar, bu yalanlara hiç kimse inanmaz.
Şimdi, bu
“Darbeleri Araştırma Komisyonu ve Çözüm Komisyonu raporları yayımlandı, o
dönemler aydınlandı.” yalanına dair bir iki şey söyleyeyim. Arkadaşlar, bu
raporları ben aldım, inceledim. Komisyonların üyesi değildim, İnsan Hakları
Komisyonu üyesi olarak, orada hangi tahliller yapılmış, neler önerilmiş, bu
karanlık dönemlerin çözümü için hangi yöntemler geleceğe dair öngörülüyor,
merak ettim; kendimizin komisyondaki çalışmalarına da ışık olması için
inceledim. Bu dönemlere dair bu raporlarda, soyut değerlendirmeler haricinde ve
AKP’nin işine yarayan görüşlerin art arda dizilmesi haricinde doğrusu hiçbir
şey göremedim. Yani, mesela 2 cilt Darbeleri Araştırma Komisyonu Raporu
yayımlandı, sağ olsun Komisyon, milletvekillerine gönderdi. Ama ne elde ettik?
Bundan sonraya dair ne yaptık? İşte, az evvel özetledim, MGK’nin ve General
Özel’in neler yaptığını söyledim, siyaset üzerinde ve Parlamento üzerinde
vesayetin General Özel ve arkadaşları eliyle nasıl devam ettiğini size
örneklerle gösterdim. Fişlemeler de sürüyor. 
İnsan Hakları
Komisyonuna gelince, üyesiyim, o yüzden ona dair de bir iki şey söyleyeyim.
Özellikle AKP’li milletvekili “Oraya başvurulursa bu Altındağ Nüfus
Müdürlüğünün de içinde olduğu İzmit-Sapanca üçgenindeki cinayetler
aydınlanabilir.” dediği için değineceğim.
Arkadaşlar, ben
27 Aralık 2012’de Ayhan Çarkın’la bir görüşme yapmışım Sincan’da; notlarıma
baktım. Bu Ayhan Çarkın, Altındağ Nüfus Müdürünün öldürülmesinde görev almış
bir kontrgerilla üyesi. Bu adam dört buçuk saat bana yaptığı cinayetleri
anlatmış. Üç saat, 28 Aralık 2012’deki görüşmenin notlarını 3 sayfalık bir
rapor olarak Ayhan Sefer Üstün’e sunmuşum -buraya gelince baktım- ve rapor
şöyle bitiyor: “Bu adamı ya biz Meclise çağırıp dinleyelim veya -bu adam
tetikçi, tehlikeli bir adam, kötü bir adam, bütün günahları onun sırtına atıp,
siyaset kurumunu, Parlamentoyu, generalleri, herkesi akladık- biz gidip
cezaevinde dinleyelim.” diye öneride bulunmuşum, Komisyon cevap bile vermemiş.
Dolayısıyla, burada “İnsan Hakları Komisyonuna başvurun.” derken aslında çıkmaz
bir yol önerildiğini tahmin ediyorum ki bu öneride bulunan AKP’li milletvekilli
de biliyor.
Şimdi, BDP’nin
önerisine dair aklıma ilk gelenler şunlar: Arkadaşlar, bu öneriyi sadece çözüm
ve barış sürecinin selameti açısından yapmanızı eksik buluyorum. O dönem
öldürülenler sadece Kürt iş adamları değil, gazeteciler, sendikacılar,
sosyalistler, öğrenciler, hâlâ öldürülmüş, herhangi bir yere gömülmüş,
İstanbul’da, Edirne’de, Trakya’da insanlar var. O dönemki zulüm politikalarının
herkesi etkilediğini düşünüyorum. Bu bakımdan, önerge “Sadece çözüm ve barış
sürecinin selameti için o dönemi araştıralım.” derken aslında eksik bir şey
söylüyor. Bence Türkiye'nin demokratikleşmesi için bu öneriyi dile getirmek ve
önergeyi bu şekilde gerekçelendirmek gerekirdi çünkü sivri ucu Kürtlere dokunsa
da -bunu kabul ediyorum, bunu biliyorum orada yaşayan biri olarak- çok sayıda
muhalifi, solcuyu, Hükûmete karşı olan, askerî rejimi eleştiren insanı yok
etti. Kimilerinin arabaları havaya uçtu, kimileri asit kuyularına atıldı,
kimileri de bilinmez bir yere gömüldü, hâlâ aileleri -cumartesi günleri- onları
arıyorlar. Dolayısıyla, gerekçenin bu şekilde yazılması kanımca daha uygun
olurdu.
Bir de önergenin
ruhunda şöyle bir şey gördüm: Sanki bu kontrgerilla, gizli savaş örgütü bitmiş
gibi bir izlenim edindim okuduktan sonra. Ben “kontrgerilla” denen kurumun
yerini Türkiye’de MİT’in aldığını düşünüyorum. Eğer böyle olmasaydı bu Meclis
17 Mart günü MİT’e yurt dışında operasyon yetkisi vermezdi. MİT şu anda kendi
üyelerinin kimliğini açıklayan bir gazeteciye on yıl hapis isteme yetkisine
sahip bir kuruma dönüşmüştür. Yine, MİT, bütün herkesin kişisel bilgilerinden
tapu kayıtlarına, banka kayıtlarına dek girip bütün bilgileri alabilme
yetkisini yeni düzenlemeyle elde etmiştir. 
Yeni dönemin
gizli savaş örgütü, yasa dışı operasyonel gücü bence MİT’tir. Bunun en çok
zararını gören hareket de Barış ve Demokrasi Partisidir; dürüst bir şekilde
söylememiz lazım çünkü bu KCK operasyonlarını MİT üyelerinin manipüle ettiğini,
otobüslere bomba attığını, İstanbul’daki özel yetkili mahkemelerde “Biz MİT
ajanıyız, MİT bize görev verdi, o yüzden bomba attık, molotof attık.” diyerek
tahliyelerini istediğini en iyi siz biliyorsunuz. Dolayısıyla, Hacı Karayları,
Buldanları, diğer masum insanları katleden yasa dışı güç, gizli savaş örgütü
bence bugün de başka biçimler altında sürmektedir. Zaten, Ayhan Çarkın’la İnsan
Hakları Komisyonu görüşmeyi kabul etseydi Ayhan Çarkın ikimizin görüşmesinde
bana söylediği şeyi tahmin ediyorum Meclise söyleyecekti. O da şudur, yüce
Meclisin huzurunda söyleyeyim: “‘Kontrgerilla’ denen örgütü operasyonel yapan
şebeke sadece biçim değiştirdi, Hükûmetle anlaştı, şimdi Hükûmetle
çalışıyorlar.” dedi benim sorum üzerine. Bugün de işte Lice’de olanlar,
Diyarbakır’da olanlar, kaçırılanlar, meydana gelen olaylar tahmin ediyorum
1990’lardan kalma bu profesyonel ekibin işi. 
AKP, tabii, bu
Ergenekon davasıyla çok övünüyor “Biz tarihî karanlıkları aydınlattık,
Türkiye'yi düze çıkardık.” falan diyor. Sadece bir şey söyleyeyim, sizin
önergenizle de bağlantılı: Bu ölüm üçgenindeki cinayetlerden sorumlu tutulan
General Veli Küçük, Ergenekon davasında Sapanca’daki cinayetlerle ilgili tek
bir soruyla karşılaşmamıştır. Tümüyle AKP karşıtı olduğu için cezaevine
atılmıştır. O dönemle ilgili sorgulanmamıştır.
Hepinize çok
teşekkür eder, saygılarımı sunarım. (CHP sıralarından alkışlar) 
BAŞKAN –
Teşekkür ediyorum. 
Halkların
Demokratik Partisi grup önerisi aleyhinde söz isteyen Yılmaz Tunç, Bartın
Milletvekili. (AK PARTİ sıralarından alkışlar) 
YILMAZ TUNÇ
(Bartın) – Sayın Başkan, değerli milletvekilleri; HDP grup önerisinin aleyhinde
söz aldım. Bu vesileyle Genel Kurulu saygılarımla selamlıyorum.
HDP grup
önerisiyle, 5 Temmuz 1993 tarihli Millî Güvenlik Kuruluna sunulduğu iddia
edilen raporla birlikte o gün alınan kararları da kapsayan ve bu tarihten sonra
gerçekleştirilen faili meçhul olayların ve sorumlularının araştırılması için
verilen araştırma önergesinin bugünkü Genel Kurul gündemine alınması talep
edilmektedir.
Ülkemizde
özellikle 1990'lı yılların başından 2000'li yıllara kadar geçen dönem, faili
meçhul cinayetlerin ve terör olaylarının zirveye çıktığı yıllar olarak
tarihimize geçmiştir. Özellikle yakın tarihimize baktığımızda 1993 yılı faili
meçhul cinayetler yılı olarak hafızalarımıza kazınmıştır. 1993 yılının
öncesinde ve sonrasında aydınlarımız, gazetecilerimiz, bilim adamlarımız faili
meçhul cinayetler neticesinde, maalesef, hayatlarını kaybetmişlerdir. Suikastlar,
ihmaller, ölümler ardı ardına gelmiştir. Sonraki süreçte de Susurluk olayı ve
ardından 28 Şubat postmodern darbesine götüren süreç ve otuz yıllık bir terör
gerçeğiyle ülkemiz karşı karşıya kalmıştır. Terör, faili meçhuller, demokrasi
eksikliği ekonomimize de yansımış, bir taraftan cinayetler devam ederken diğer
taraftan da hazinenin kasası boşaltılmaya, bankalar batırılmaya devam etmiş,
bunun faturası da milletimize çıkarılmıştır. Ülkeyi yöneten koalisyon
partileri, ortalama ikişer yıl dönüşümlü olarak iktidarı paylaşmışlar, ne
teröre ne faili meçhullere ne de demokrasiye çare olabilmişlerdir. Ülkemiz hem
demokraside hem de ekonomide kan kaybetmiştir.
İşte 90'lı
yılların karanlık tablosundan kurtulmak isteyen milletimiz, 2000'li yılların
başında bir karar vermiş ve yeni bir dönemin kapılarını aralamıştır. Toplumda
kaos ve güvensizlik ortamı oluşturmak isteyenlerin ve demokrasi karşıtı
hedeflerini gerçekleştirmek isteyen kirli odakların en önemli silahı olan faili
meçhuller AK PARTİ iktidarıyla birlikte son bulmuştur. Son on iki yılda
Türkiye'de faili meçhul cinayetlerin aydınlatılmaya çalışıldığına, çetelerin,
mafyanın, karanlık odakların üzerine kararlılıkla gidildiğine, hiçbir şeyin
üzerinin örtülmesine izin verilmediğine şahit oluyoruz. 
Türkiye çok
önemli bir süreçten geçmektedir değerli milletvekilleri. 2002 yılından itibaren
kararlı bir şekilde uygulanan demokratikleşme adımlarının bir devamı olarak
daha güçlü, demokratik, özgür ve huzurlu bir Türkiye için “çözüm süreci” olarak
adlandırılan süreç başlatılmış. 2009 yılında başlatılan “Millî Birlik ve
Kardeşlik Projesi”nin devamı niteliğinde olan çözüm sürecinin nihai hedefi
terörün tamamen sonlandırılmasıdır. Çözüm süreci sayesinde ülkemizin özellikle
Doğu ve Güneydoğu Bölgeleri on yıllardır özledikleri normalleşme görüntülerine
kavuşmaya başlamışlardır. Bu bölgelerde gidilemeyen yerlere gidilir,
çıkılamayan yerlere çıkılır olmuştur. Eskiden güvenlik nedeniyle kapalı olan
alanlarda artık piknik yapılmaktadır. Bölgede ekonomi ve turizm canlanmaya, olağan
manzaralar görülmeye başlanmıştır.
Çözüm sürecine
çok geniş toplumsal kesimlerden ciddi bir destek verildiği ve toplumda sürece
ilişkin olumlu bir beklentinin hâkim olduğu gözlenmektedir. Esasen, giderek
artan kamuoyu desteği, bu sürecin başarıya ulaşmasının en önemli teminatıdır.
Son günlerde
çözüm sürecini baltalamaya dönük girişimleri üzülerek görmekteyiz. Bir buçuk
yılı aşkın bir süredir devam eden, bölge halkını huzura kavuşturan bu süreç
içerisinde, özellikle son günlerde terör örgütünün çocuk kaçırma, asker ve kamu
görevlilerini kaçırma, yol kesme, kamu ve özel araçları yakma girişimlerinin
olduğunu görüyoruz. Bu durum, bölgede yaşayan vatandaşlarımızı tedirgin
etmektedir. Çocukları kaçırılan anneler, Diyarbakır’da günlerdir eylem
yapmaktadır. Annelerin eylem yapmalarına, seslerini duyurmak istemelerine bile
tahammül edemeyen bir siyasi anlayışı bölge halkı ibretle izlemektedir.
Diyarbakır Büyükşehir Belediyesi yönetiminin, çocukları kaçırılan anneleri
çeşitli bahanelerle eylem yaptıkları yerden kaldırmak istemesine maalesef Gezi
sürecinde şiddet kullanan vandallara sahip çıkan siyasilerin bu konuda sessiz
kaldıklarını da milletimiz ibretle izlemektedir.
Araştırma
önergesinde bahsedilen -1993 yılında meydana gelen- olayların aydınlatılması
şüphesiz önemlidir. Bu hususta geçmişte de Mecliste araştırma komisyonları
kurulmuştur. Ülkemizin son otuz yılına damgasını vuran karanlık olayların AK
PARTİ iktidarında bir bir ele alındığı hepimizin malumudur. Güneydoğuda yaşanan
faili meçhul olaylar, bu olaylarla ilgili açılan soruşturma ve kovuşturmalar,
Şemdinli davası gibi önemli kovuşturmaların yeniden ele alınması, faili
meçhullerle ilgili başlatılan soruşturma ve devam eden davalar, kazılar,
karanlıkta kalmış onlarca olay yargının önüne bu dönemde çıkarılmıştır. Ancak,
şu anda önümüzde bekleyen en önemli sorun, çözüm süreci devam ederken
Diyarbakır’da ağlayan annelerin feryadına kulak vermektir. 
HDP grup
önerisiyle faili meçhul olayların sorumlularının bulunması için bir araştırma
komisyonu kurulması istenmektedir. Geçmişte yaşanan bu karanlık olayların
arkasındaki gerçek aslında artık herkes tarafından bilinmektedir. Bu gerçeğin
araştırılması için “Darbe Komisyonu” dediğimiz ve görevini başarıyla
sonuçlandırarak raporuyla önemli bir kaynak oluşturan Meclis araştırma
komisyonu ülkemizde demokrasiye müdahale eden girişim ve süreçleri tüm
boyutlarıyla araştırmış ve alınması gereken önlemlerle ilgili olarak çok önemli
bir rapor oluşturmuştur. Ortaya çıkan kaynak gerçekten geleceğimize ışık tutan
bir kaynaktır. Yine, faili meçhul cinayetlerin en önemli amacı toplumsal barışı
bozarak ülkede kaos oluşturmaktır, teröre ve antidemokratik müdahalelere zemin
hazırlamaktır. 
Son olarak,
Türkiye Büyük Millet Meclisinde toplumsal barış yollarının araştırılması ve
çözüm sürecinin değerlendirilmesi amacıyla kurulan Meclis Araştırması Komisyonu
da tam bu amaca yöneliktir. Bu Komisyon da faili meçhul olayların arka planının
araştırılmasında tıpkı Darbe Komisyonunda olduğu gibi toplumsal barışı bozmaya
yönelik faaliyetlerin araştırılmasında çok önemli rol oynayacaktır. Meclis
İnsan Haklarını İnceleme Komisyonu da bazı faili meçhul olaylarla ilgili olarak
yapmış olduğu araştırmalar neticesinde cumhuriyet savcılıklarına suç
duyurusunda bulunmuştur. Bu nedenle, bu komisyonların işlevsiz olduğu yönündeki
eleştirilere katılmak mümkün değildir.
Aynı mahiyette
ve benzer durumda, aynı amaca yönelik komisyonların kurulmuş bulunması ve
raporlarını da Meclis Genel Kuruluna sunmuş olmaları nedeniyle HDP grup
önerisine katılmadığımı belirtiyor, Genel Kurulu saygılarımla selamlıyorum. (AK
PARTİ sıralarından alkışlar)
BAŞKAN –
Teşekkür ediyorum.
Halkların
Demokratik Partisi grup önerisini oylarınıza sunuyorum: Kabul edenler… Kabul
etmeyenler… Kabul edilmemiştir.
Birleşime beş
dakika ara veriyorum sayın milletvekilleri.
Kapanma Saati: 16.16
İKİNCİ OTURUM
Açılma Saati: 16.23
BAŞKAN: Başkan Vekili Sadık YAKUT
KÂTİP ÜYELER: İsmail KAŞDEMİR (Çanakkale), Muharrem IŞIK (Erzincan)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 96’ncı Birleşiminin İkinci Oturumunu açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Okutuyorum: 
2.- MHP Grubunun, MHP Grup Başkan Vekili İzmir
Milletvekili Oktay Vural tarafından, vatandaşların artan borçları ve bunun yol
açtığı sorunların araştırılarak alınması gereken önlemlerin belirlenmesi
amacıyla 14/2/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 3 Haziran 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi
Tarih: 3/6/2014
Türkiye Büyük Millet Meclisi Başkanlığına
Danışma
Kurulunun 3 Haziran 2014 Salı günü (bugün) toplantısında siyasi parti grupları
arasında oy birliği sağlanamadığından, grubumuzun aşağıdaki önerisinin İç
Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla. 
Yusuf Halaçoğlu
Kayseri
MHP Grup Başkan Vekili
Öneri:
14 Şubat 2014
tarih ve 3518 sayı ile MHP Grup Başkan Vekili ve İzmir Milletvekili Oktay
Vural’ın, vatandaşların artan borçları ve bunun yol açtığı sorunların
araştırılarak alınması gereken önlemlerin belirlemesi amacıyla TBMM Başkanlığına
vermiş olduğu Meclis araştırma önergemizin 3/6/2014 Salı günü (bugün) Genel
Kurulda okunarak görüşmelerinin bugünkü birleşimde yapılması önerilmiştir. 
BAŞKAN –
Milliyetçi Hareket Partisi grup önerisi lehinde söz isteyen Mehmet Günal,
Antalya Milletvekili. 
Buyurun Sayın
Günal. (MHP sıralarından alkışlar)
MEHMET GÜNAL
(Antalya) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Değerli
arkadaşlar, burada yeni bir torba getirmişsiniz, öncelikle onunla başlayalım
istiyorum çünkü burada bazı alacakların yeniden yapılandırılması yani yeni bir
mali af gibi bir şey var. Yine, komisyonumuzda bekleyen bir torba var. Ama, bu
arada, acaba bu affettiğimiz borçlar, birikmiş borçlar nasıl oluştu, vatandaşın
durumu nedir? Daha önce de bu gibi konuları söyledik, araştıralım, bunların
üzerinde duralım, önlemler alalım dedik ama maalesef, birtakım kısır
çekişmelerle, sanal gündemlerle Meclisin gündemini de oyaladığınız için bunlar
hep bekliyor, sıkışıp sıkışıp bitince tekrar getiriyorsunuz. Niye sıkışınca?
Vatandaş bu ekonomik gidişattan aşırı derecede etkilendiği için borçlarını da
ödeyemez hâle geliyor, geliri de artmadığı için sıkıntıya düşüyor. Netice
itibarıyla da birkaç senede bir o sıkıntıyı burada gidermek üzere bir çalışma yapılıyor.
Maalesef yapısal önlemler alınamadığı için de bu sorunlar sürekli olarak devam
ediyor. 
Değerli
arkadaşlarım, son yıllarda vatandaş tamamıyla borç batağına saplanmış durumda;
size bazı rakamsal bilgiler de vereceğim. Öncelikle, Türkiye KAMU-SEN’in
yaptırmış olduğu bir araştırma var, oradan bazı rakamlar aktarayım çünkü
arkadaşlarımız, söylediğimiz şeyleri sürekli olarak pembe tablolar çizmek için
çarpıtıyorlar. Burada baktığımız zaman, yaklaşık her iki dakikada bir 14 kişi
borç batağına saplanıyor, vatandaşlarımızın durumu maalesef çok da sağlıklı
değil. Tabii, burada birçok şey konuşulabilir ama öncelikle size rakamları
vereyim. Acaba söylenenler nereden nereye gelmiş, sürekli olarak
bakanlarınızın, konuşmacılarınızın yaptığı “Nereden nereye...” diye tabirleri
var ya, şimdi on yılda acaba nereden nereye gelmişiz, hızlıca bakalım: Burada,
karşılıksız çek ve protestolu senetler var, daha önce Merkez Bankasındaydı,
şimdi Risk Merkezi bunları toparlıyor. Değerli arkadaşlar, 2002 yılında sadece
499 iken, şimdi Nisan 2014 itibarıyla 321 bine çıkmış. Senet tutarı ise daha
vahim durumda, 816’dan 2,4 milyara çıkmış. Karşılıksız çek miktarına bakıyoruz,
sadece 700’lerdeyken bir anda binlerin üzerine çıkmış. Maalesef, burada, tabii,
vatandaşın asıl borcunu, bireysel borcunu gösteren ise negatif nitelikli kredi
göstergeleri. Burada vatandaşın bireysel kredilerine, tüketici kredilerine ve
kredi kartına bakmamız gerekiyor. Şu anda Risk Merkezinin ve Merkez Bankasının
verilerinde 2009’dan sonrası var. Geriye doğru baktığımız zaman da son on yıl
içerisinde 3,9 milyon kişinin bu sıkıntıya düştüğünü görmüş oluyoruz. Aylık
olarak bakarsak değerli arkadaşlar, toplamda üç aylık süre içerisinde de -yine
bu dönemde- ayda 133 bin, diğer ayda aşağı yukarı 402 binlik bir toplam kredi
kartı ve kredi borcunu ödeyemeyen kişi sayısı var ve geçen senenin, 2013’ün
rakamında da 1 milyon 82 bin kişi maalesef kredi borcunu ve kredi kartı borcunu
ödeyememiş. Yani vatandaşımız ciddi bir sıkıntı içerisinde. 2009’dan bu yana
bakınca da 3,1 milyon kişi kredi borcunu, kredi kartı borcunu ödeyememiş
durumda. Tabii, burada defalarca sayın bakanlara ve BDDK Başkanına da sordum,
komisyonda da sordum. Bunlar hiçbir şekilde yenilenememiş olanlar yani normalde
canlı gözüken kredilerin de büyük bir kısmı yenilenerek, sanki ödenmiş gibi
eski bakiyesi kapatılarak yeniden yapılandırılıyor, bunlarda da hiçbir sorun
yokmuş gibi gözüküyor. Yani sorun, bu rakamlara yansıyandan çok daha ciddi bir
durumda.
Öbür taraftan,
çiftçilerimize bakıyoruz, yine aynı şeyi görüyoruz, tarımsal kredilere
baktığımız zaman da bu gözüküyor. Tabii, burada 2006 yılında çıkan Tarım
Kanunu’yla ilgili desteklerde gayrisafi yurt içi hasılanın yüzde 1’inin destek
olarak ayrılması lazım ama uygulamada maalesef yarısını ancak buluyor. Geçen
yılın rakamı 8,5 milyar olmuş yaklaşık 17 milyarlık bir destek beklenirken.
Tabii, ne yapıyor çiftçi? Mecburen bunun 3-4 misli kredi kullanmak zorunda
kalıyor. Burada başka bir sorun var: Çiftçi bu krediyi kullandığı zaman
ödeyemeyince banka arazisini, tarlalarını ipotek altına aldığı için de o
bankaya bu tarlaların mülkiyeti geçiyor, çiftçinin elinden tarlasını ve
tarımsal makinalarını almış oluyoruz. Bu, başka bir sorun. Tabii burada
söylediğimiz, bütün bunlar, vatandaş borç batağında ama sadece, kısmen birtakım
prim ödemelerine, birtakım gecikmelere af getirmek sorunu çözmüyor. Bu yaşanan
borç krizinin sonunda, ki bu borç krizinin bu şekliyle yaşanmasının nedeni
vatandaşın gelirinin artmamasıdır. Burada defalarca pansuman tedbirler
getirdiniz, taksitleri sınırlandıralım, kredi kartına sınır koyalım, faiz
koyalım… Mesele orada değil. “Efendim, tasarruf açığımız var, artmıyor.”
diyorsunuz ama mesele nerededir? Mesele, önce vatandaşın gelirini artırmaktan
geçiyor. Geliri artmadan vatandaş bu borçlarını nasıl ödeyecek? Vatandaş her
şeye muhtaç hâle gelmişse, kömüre, erzaka, yardıma muhtaç hâle gelmişse burası
övünç yeri değil. Tam tersine, onların gelir düzeyinin artırılması gerekiyor.
Şimdi, bunun
sosyal sonuçları var. Sadece ekonomik olarak burada birtakım şeyleri iyice
sıkıştıktan sonra af noktasına getirmek maalesef sorunumuzu çözmüyor değerli
arkadaşlar. Sosyal etkileri var. Ben bu konudaki haberlere bakarken enteresan
haberler gördüm. Diyor ki: “2014 yılı içerisinde bir ayda 11 kişi cinnet
geçirmiş borcunu ödeyemediği için veya kredi kartıyla ilgili sorunu olduğu
için, kredisini ödeyemediği için.” Değişik illerde, sadece bir yerde de değil,
Adana, İzmir, Iğdır, Samsun… Şimdi bakıyorum burada: “Borçlarını ödeyemediği
için cinnet geçiren 70 yaşındaki iş adamı eşini ve kızını öldürüp canına
kıydı.” 
Şimdi bizim
söylediğimiz işin sadece ekonomik boyutu değil. “Gelin bunları araştıralım.”
derken, bunlara önlem alalım. Vatandaşın sadece birikmiş borcuna kısmen burada
af çıkarmak yetmiyor, vatandaşı o borcu ödeyemez hâle gelmekten kurtarmak
lazım. Onun için de ekonomik anlamda burada yapısal önlemlerin alınması
gerekiyor. Maalesef, şimdi yine geliyor, birtakım pazarlıklar devam ediyor,
birkaç gün boyunca Ceza Kanunu’yla ilgili bir torba görüşeceğiz. Peki, öbür
tarafta bekleyenler var. Birazdan görüşmeyi düşündüğünüz Tapu Kadastroyla
ilgili kanun tasarısının -döner sermaye- 22 Mayısa kadar çıkmış olması lazımdı.

Şimdi, bu
yapısal önlemler beklerken biz sanal gündemlerle uğraşıyoruz maalesef. Onun
için gelin… Burada Sayın Başbakanın kalkıp Merkez Bankası Başkanına çaktığı
gibi “Efendim, biz faizleri düşüreceğiz, diyoruz, onlar düşürmüyor…” Birisi
frenci birisi gazcı, yeniden eski yere bizi götürüyorsunuz. Yani bir de kalkıp
Sayın Başbakan diyor ki: “Efendim, bu milletle dalga geçiyor, yarım puan
düşürmüş.” Ben de “günaydın” diyorum. Sayın Başbakanın yardımcısı olan Sayın
Babacan’ın adı “Başbakan Yardımcısı” değil midir? Yani faiz politikası doğrudan
Başbakanın söylediğiyle mi belirleniyor? O hedefleri kim belirledi? Enflasyon
hedeflerini kim belirledi? Hükûmet belirledi. Dolayısıyla, aynı şekilde Gezi
olayları olduğunda kızarak “faiz lobisi” diyen Sayın Başbakan, “Biz 10 misline
çıkardık sizin döneminizde kârımızı.” diyen bankalar hangi dönemde bu faiz
kârlarını acaba elde etmişlerdi? Ondan haberi yok muydu Sayın Başbakanın?
Bir de sormak
lazım. Sayın Başbakan iki haftadır söyleniyor. Peki, bu iki hafta gelmeden önce
Hazine kaç tane ihale yaptı? Bunların faizleri kaç oldu? Zaten reel anlamda
faizi o yatırımcılara aktarmış olmadık mı? 
Onun için
değerli arkadaşlar, bu konularda milletle dalga geçmeyi bırakıp, gerçek anlamda
sorumluluğu üstlenip bu ekonomik ve sosyal sorunların çözümü için yapısal
önlemler alınması gerekir. Bu çerçevede de bu araştırma önergemizi desteklerseniz
bunun sosyal etkilerini de beraberce gözden geçiririz ve bir an önce bu
sorunları çözeriz diyor, hepinize saygılar sunuyorum. (MHP sıralarından
alkışlar) 
BAŞKAN –
Teşekkür ediyorum. 
Milliyetçi
Hareket Partisi grup önerisi aleyhinde söz isteyen Süreyya Sadi Bilgiç, Isparta
Milletvekili. 
Buyurun Sayın
Bilgiç. (AK PARTİ sıralarından alkışlar) 
MEHMET GÜNAL
(Antalya) – Ne diyecek ki anlamadım. Vatandaşın durumu çok mu iyi de…
SÜREYYA SADİ
BİLGİÇ (Isparta) – Sayın Günal, biraz sabredeceksiniz, dinleyeceksiniz. 
MEHMET GÜNAL
(Antalya) – Sen beni dinlemedin de onun için. 
SÜREYYA SADİ
BİLGİÇ (Devamla) – Sayın Başkan, değerli milletvekilleri; hepinizi saygıyla
selamlıyorum. 
Evet, değerli
arkadaşlar, doğru, tüketici kredileri ve kredi kartı borçlarına baktığımızda ve
geçmişle 2002 yılını mukayese ettiğimizde ciddi artışlar olduğunu görüyoruz.
Tabii şunu söylemek lazım: Aralık 2002 yılında 2 milyar 325 milyon 910 bin
düzeyinde olan toplam tüketici kredilerine takipteki tüketici kredilerinin
oranının yüzde 2,42 olduğunu görüyoruz. Nisan 2014’e geldiğimizde, kredi hacmi
bu kadar artmış olmasına rağmen, takipteki tüketici kredilerinin toplam
tüketici kredilerine oranının ise yüzde 2,27 olarak gerçekleştiğini görüyoruz.
Bu, BDDK’nın kendi verisidir. 
Tabii, değerli
arkadaşlar, şunu vurgulamak lazım: Endüstri toplumundan bilgi toplumuna geçiş
noktasında halkın tüketim alışkanlıklarında da ciddi şekilde değişimler
yaşandı. İnsanlar sürekli daha iyiyi ve daha yeniyi talep eder hâle geldiler.
Son yıllarda yaşanan düşük faiz ve krediye erişimin de kolaylaşmasıyla birlikte
hanehalkı borçluluk oranlarında hızlı bir artış yaşanmıştır. Esasen,
ekonomideki uzun süreli büyüme, gelişme ve iyi gidişat da tüketimi
tetiklemektedir çünkü vatandaşlarımızın ekonominin iyi gideceğine dair
beklentileri onları tasarruf yerine tüketime doğru yönlendirmektedir. 
Evet, Milliyetçi
Hareket Partisinin önergesine baktığımızda, önergenin gerekçesini okuduğumuzda
sadece yasal düzenlemelerle bunun önünün alınamayacağını söylüyorlar. Doğrudur,
sadece yasal düzenlemelerle bu konuyu, sorunu çözmeniz tabii ki mümkün değil
ancak kredi kartı kullanımının sınırlandırılması, taksit sayılarının
azaltılması -doğru söylediniz- bir sorunu ortadan kaldırmaz ama ne yapar? 
MEHMET GÜNAL
(Antalya) – Geliri artıralım, geliri.
SÜREYYA SADİ
BİLGİÇ (Devamla) – Ancak, büyümeyi, buradaki gelişmeyi yavaşlatır. 
Şimdi, bununla
ilgili olarak da burada Merkez Bankasının bu konuya ilişkin yayınlamış olduğu
rapora baktığımızda raporda şunu ifade ediyor: “Son dönemde hanehalkı
yükümlülükleri içinde payı en hızlı gerileyen kalem kredi kartları olmuştur.
Son beş yıldır bireysel kredi kartı bakiyesindeki artışı sürükleyen ve toplam
bakiyenin yarısından fazlasını oluşturan taksitli işlemlerde son dönemde
kaydedilen gerileme bu gelişmede belirleyici olmuştur.” diyor. Demek ki alınan
önlemlerin belli ölçüde faydalı olduğunu da bizim peşinen görmemiz ve kabul
etmemiz, buna göre de bu tedbirleri almamız gerekiyor. Ama temelinde sadece
bunlarla sorunu çözemezsiniz, halkımızın tüketim alışkanlıklarının mutlaka
değişmesi gerekiyor. Eskiden evde bir televizyon olurdu, şimdi bakıyorsunuz
neredeyse her odada bir televizyon. Benim çocukluğumda -hatırlıyorum- Ankara’da
bizim sokakta 3 tane araba vardı, şimdi her evde 3 tane araba var. Yani, burada
cep telefonları; sürekli olarak modelini yeniliyorsunuz. Yani, siz
yapmıyorsunuz galiba güldüğünüze göre, sizin o şeyle alakanız yok,
kullanmıyorsunuz herhâlde. 
SEYFETTİN YILMAZ
(Adana) – 60’larda cep telefonu mu vardı? 60’larda cep telefonu mu vardı yani?
SÜREYYA SADİ
BİLGİÇ (Devamla) - Ama ihtiyaca binaen değil, tamamen farklı tatminler
içerisinde hepimiz aynı hatayı yapıyoruz, sürekli olarak ihtiyaçlar
doğrultusunda değil ama işte yeni modeller, yeni şeyler, gidiyoruz sürekli
olarak bu alımları maalesef yapıyoruz. Normalde…
ADNAN ŞEFİK
ÇİRKİN (Hatay) – Yani, Sayın Vekilim, suçlu millet mi? Ben onu demek istedim.
Alınmayın yani suçlu millet mi oldu şimdi?
SÜREYYA SADİ
BİLGİÇ (Devamla) - Siz öyle anlıyorsanız zaten yapabileceğim bir şey yok ama
dediğim gibi, siz hiçbir zaman fotoğrafın tamamını göremiyorsunuz, belli bir
noktaya “focus” oluyorsunuz. O “focus”un içerisinde, o noktanın içerisinde
kaldığınız için zaten bu hâldesiniz yani Sayın Vekilim. 
SEYFETTİN YILMAZ
(Adana) – Sen güzel görüyorsun “focus”u!
SÜREYYA SADİ
BİLGİÇ (Devamla) - Burada problem sadece hanehalkında değil, gerek kamu gerek
özel sektör gerek hanehalkına baktığınız zaman zaten temel problemin Türkiye'de
tasarrufların azalması noktasında yoğunlaştığını görüyorsunuz. Bu sadece kişilerle
ilgili değil. Ama tüm bunlara rağmen… Sayın Günal da birtakım veriler verdi ama
ben de bir iki şey söylemek istiyorum. Bakın, tüm bunlara rağmen Türkiye'de
hanehalkı borcunun gayrisafi yurt içi hasılaya oranı yüzde 21 ile avro bölgesi
ortalaması olan yüzde 65’in üçte 1’i bile değil. Bununla ilgili o kadar… 
MEHMET GÜNAL
(Antalya) – Peki, millî gelirimiz avro bölgesinin kaçta kaçı? Kişi başına
gelirimiz kaçta kaçı, bir de onu söyle bakayım.
SÜREYYA SADİ
BİLGİÇ (Devamla) - Bakın, Türkiye Merkez Bankasının bu noktada bir açıklaması
var: “Gayrisafi yurt içi hasıla ve harcanabilir gelire oranla hanehalkı
borçluluğu diğer G20 ülkelerine oranla düşük seviyesini korumaktadır.” diyor.
Ayrıca, faiz ve kur riski de taşınmıyor. Neden? 2009 senesinde hanehalkının dövizle
borçlanmasının önüne birtakım setler getirildiği için -ki bu oran toplam
yükümlükte binde 2’ye kadar geriledi- bu sonuçları alıyorsunuz.
MEHMET GÜNAL
(Antalya) - Yani araştırmayalım mı bunu?
SÜREYYA SADİ
BİLGİÇ (Devamla) - Değerli arkadaşlarım, aynı şekilde 2008-2013 yılları
arasındaki borçluluk seviyelerine de baktığınızda -sürekli olarak BRICS
ülkeleriyle mukayese ediyorsunuz ya- BRICS ülkelerindeki bu borçların değişim
hızı ortalamasının yüzde 7,4, Türkiye’de ise yüzde 7,1 olarak gerçekleştiğini görüyorsunuz.
Çin’de bu oranın yüzde 13,6 olduğunu görüyorsunuz. Tabii Endonezya’da 3,2.
Değişim hızı 2008-2013 yılları arasındaki…
MEHMET GÜNAL
(Antalya) - Neyin değişimi?
NECATİ ÖZENSOY
(Bursa) – 2002’ye göre kıyaslayın.
SÜREYYA SADİ
BİLGİÇ (Devamla) - Sayın Günal, siz akıllı bir insansınız anlarsınız ama bugün
herhâlde bir sorun var.
MEHMET GÜNAL
(Antalya) - Sen resmin tamamını göstermiyorsun.
SÜREYYA SADİ
BİLGİÇ (Devamla) - Toplam yükümlülüklerde konutun…
MEHMET GÜNAL
(Antalya) - Sayın Başkanım, duyuyorsunuz değil mi bunu?
SÜREYYA SADİ
BİLGİÇ (Devamla) - Bakın değerli arkadaşlar… Sataşmadır Sayın Başkanım.
SEYFETTİN
YILMAZ (Adana) - Sayın Hatip, sen bize çatma da millete konuş, millete! Bize
laf atıp durma.
SÜREYYA SADİ
BİLGİÇ (Devamla) - Evet, toplam yükümlülüklerdeki konutun almış olduğu payın,
konut kredilerinin yüzde 33’e, taşıtın yüzde 4’e, tüketici dediğimiz ihtiyaç ve
diğer kredilerin aldığı payın yüzde 36,8’e, bireysel kredi kartlarıyla ilgili
olan borçlanmada ise yüzde 22,7’ye geldiğini görüyorsunuz. Yükümlülüklerde
kredi kartlarının oranı alınan tedbirlerle ciddi manada düşüş göstermeye devam
etmekte. 
MEHMET GÜNAL
(Antalya) – Yani düşmesi çözüyor mu meseleyi?
SÜREYYA SADİ
BİLGİÇ (Devamla) - Ayrıca gene araştırma önergesine baktığımızda buradaki vergi
ve SSK borçlarından ve genel sağlık sigortasıyla ilgili prim borçlarından
bahsediliyor. Gelen torba teklif ile de hanehalkı borçlarını azaltmaya yönelik
olmak üzere genel sağlık sigortası primleri, sigorta ve vergi borçları yeniden
yapılandırılacak.
MEHMET GÜNAL
(Antalya) – Yani silince azalıyor!
SÜREYYA SADİ
BİLGİÇ (Devamla) - İnşallah yarından itibaren de komisyonda bunları biz
görüşmeye başlayacağız.
Burada şunu
söylemek istiyorum: Yani Hükûmet ve AK PARTİ iktidarı meselelere hâkimdir,
meseleleri takip etmektedir. Sizler iktidara geldiğinizde bu konuyu kendiniz
değerlendirirsiniz.
Hepinizi
saygıyla selamlıyorum. (AK PARTİ sıralarından alkışlar)
BAŞKAN – Evet,
teşekkür ediyorum.
MEHMET GÜNAL
(Antalya) – Sayın Başkan…
BAŞKAN – Buyurun
Sayın Günal.
MEHMET GÜNAL
(Antalya) – Sayın hatip hem öngörüsüzlükle hem resmini görememekle hem de
aklımızla sataşmada bulunmuştur. Söz hakkı istiyorum.
ENGİN ALTAY
(Sinop) - Aklını yitirdiğini iddia etti Sayın Günal.
BAŞKAN – Buyurun
Sayın Günal, sataşma nedeniyle iki dakika söz veriyorum.
VII.- SATAŞMALARA İLİŞKİN KONUŞMALAR
1.- Antalya Milletvekili Mehmet Günal'ın, Isparta
Milletvekili Süreyya Sadi Bilgiç’in MHP grup önerisi üzerinde yaptığı konuşması
sırasında şahsına sataşması nedeniyle konuşması

MEHMET GÜNAL
(Antalya) – Teşekkür ederim Sayın Başkan.
Tabii, Sayın
Bilgiç doğru söylüyor, resmin her tarafını sakladıkları için biz görebildiğimiz
kadarını ancak görebiliyoruz. Doğru söylüyor yani hakkını teslim etmek lazım,
biz resmi göremiyoruz. Bizim gördüğümüz resimde sadece ayakkabı kutuları var,
17 var, 25 var ama içini bir türlü açamıyoruz! Nereden görelim yani bize
gösterilen yok. 
LÜTFÜ TÜRKKAN
(Kocaeli) - Gol atma be, ya gol atma be!
MEHMET GÜNAL
(Devamla) – Bize fezlekenin başı var, ekleri yok, nasıl göreceğiz şimdi biz
bunu? Yani ben anlayamıyorum. Şimdi, sen onu getirip göstermezsen, Meclisteki
personel görürse, onlar incelerse, ben fezlekenin içine bakamazsam resmin
ayrıntısını nereden göreyim? Bana polislerin sunduğu şeyi görürüm ben. 
SÜREYYA SADİ
BİLGİÇ (Isparta) – İşte bak, verecek cevabın olmadığı için konuları başka yere
taşıyorsun. İstediğin yere taşı. Bizim verilecek her türlü cevabımız var Sayın
Günal. 
MEHMET GÜNAL
(Devamla) – Ee, şimdi burada ben de bakıyorum resmin tamamına. Bak, diyor ki,
bireysel kredilerin tamamı 338 milyar olmuş, tasfiye olunacak kısmı 11,8 milyar
Sayın Bilgiç. 
LÜTFÜ TÜRKKAN
(Kocaeli) – Hırsız, havraya da gitse hırsızdır haberiniz olsun, hacca da gitse
hırsızdır. 
SÜREYYA SADİ
BİLGİÇ (Isparta) – Sayın Günal, kendi grubuna hitap et. 
MEHMET GÜNAL
(Devamla) – Aynı, BDDK’nın aldığı rakamlar, Merkez Bankasının, 338 milyar
kredinin 11,8’i yüzde 37… Toplam krediler içerisinde bireysel tasfiye olunacak
kredi oranını veriyorum; yüzde 37’si, 37,4’ü bireysel kredi yani vatandaşın
kredisi. Yani el insaf bunu sorun olarak görmüyorsan. Resmin tamamı değil
sadece sen bu kadarını gör, ben ona razıyım yani. Şimdi, bu resim… Aklımız
bizim yetiyor da sizin yaptığınız akıl oyunlarına, az önce söylediğim gibi
milletin aklıyla siz dalga geçerseniz… Önünüzde Merkez Bankasının her şeyini
siz belirlerken, içinizde bakanlar varken Merkez Bankası Başkanı bir şey diyor,
Sayın Babacan başka bir şey diyor, Sayın Şimşek çıkıyor başka, Sayın Başbakan
da tribünlere oynuyor. Kim dalga geçiyor? Dalga geçilen biri var, doğru;
vatandaş. Resmi göremeyen biziz, doğru, çünkü aklımızla dalga geçiyorsunuz. 
SÜREYYA SADİ
BİLGİÇ (Isparta) – Ama vatandaş görüyor, sorun yok, bir göremeyen sizsiniz. 
MEHMET GÜNAL
(Devamla) – Burada maalesef vatandaşla dalga geçen birileri varsa o da AKP
Hükûmeti ve başta Sayın Başbakandır. Resmi bize gösterirseniz biz hepsini
göreceğiz diyor, saygılar sunuyorum. (MHP sıralarından alkışlar)
BAŞKAN –
Teşekkür ediyorum. 
ADNAN ŞEFİK
ÇİRKİN (Hatay) – Sayın Başkanım…
BAŞKAN – Buyurun
Sayın Çirkin.
ADNAN ŞEFİK
ÇİRKİN (Hatay) – Sayın hatip şahsımı da olaylara tek bir noktaya bakmakla, tek
bir noktaya sadece dikkat etmekle, başka tarafları dinlememekle suçladı. 
BAŞKAN – Sizin
isminizi zikretti mi Sayın Çirkin?
ADNAN ŞEFİK
ÇİRKİN (Hatay) – Evet.
BAŞKAN – Buyurun
Sayın Çirkin. (MHP sıralarından alkışlar)
Sataşma
nedeniyle size de iki dakika söz veriyorum. 
2.- Hatay Milletvekili Adnan Şefik Çirkin'in, Isparta
Milletvekili Süreyya Sadi Bilgiç’in MHP grup önerisi üzerinde yaptığı konuşması
sırasında şahsına sataşması nedeniyle konuşması

ADNAN ŞEFİK
ÇİRKİN (Hatay) – Teşekkür ediyorum Sayın Başkan. 
SÜREYYA SADİ
BİLGİÇ (Isparta) – Efendim, ben teknolojiyi takip etmemekle suçladım ama siz
sataşmadan söz verdiniz. 
ADNAN ŞEFİK
ÇİRKİN (Devamla) – Teknolojiyi takip etmemekten değil efendim. 
Şimdi, sayın
milletvekilleri, yani tek bir noktaya odaklanmak değil bizimki, biz
odaklanacağımız yere odaklanıyoruz. Yani şöyle bir baktığınız zaman son on iki
yıla, AKP iktidarının son on iki yıldaki icraatına -biraz evvel rakamlar
verildi- memurun borcu, daha doğrusu kredi kartı borcu kaç kat artmış? Onlarca
kat. Bakın, bu bir nokta, odaklandığımız. Çiftçinin borcu kaç kat artmış?
Onlarca kat. Bu da başka bir nokta. On iki yıllık dönemde icraya düşen senet
sayısı hem rakamsal hem oransal olarak kaç kat artmış?
SEYFETTİN YILMAZ
(Adana) – Taşeron işçi, taşeron işçi…
ADNAN ŞEFİK
ÇİRKİN (Devamla) – Bakın, bu da başka bir nokta. Ve vatandaş borçlanıyor,
cinnet getiriyor, intihar ediyor; bu da bir nokta. Tabii ki bir iktidar olarak
bunları kalben istemezsiniz ama netice bu, yani biraz da böyle bakmak lazım.
Şimdi, tabii,
demin Sayın Tarım Bakanına teşekkür ettim, onu da burada ifade etmek istiyorum;
çiftçinin uğradığı kuraklığı afete soktu ve Ziraat Bankası borçları ertelendi.
Bakın, ne güzel değil mi? Kendisine huzurlarınızda teşekkür ediyorum ama şunu
da ifade etmek istiyorum: Bizim dönemimizde çiftçinin 550 trilyon borcu vardı,
şimdi 13,5 katrilyon var; bu da bir nokta. 
SEYFETTİN YILMAZ
(Adana) – Çiftçi batmış, çiftçi.
ADNAN ŞEFİK ÇİRKİN
(Devamla) – Bunu da zatıalinizin anlayışına ve takdirlerine bırakıyorum Sayın
Milletvekili; dinlemiyorsunuz ama dinleyecek yüzünüz de yok yani. 
FARUK BAL
(Konya) – Dövizzedeler var, dövizzedeler.
ADNAN ŞEFİK
ÇİRKİN (Devamla) – Teşekkür ediyorum Sayın Başkanım. (MHP sıralarından
alkışlar) 
BAŞKAN – Evet,
teşekkür ediyorum. 
VI.- ÖNERİLER (Devam)
A) Siyasî Parti Grubu Önerileri (Devam)
2.- MHP Grubunun, MHP Grup Başkan Vekili İzmir
Milletvekili Oktay Vural tarafından, vatandaşların artan borçları ve bunun yol
açtığı sorunların araştırılarak alınması gereken önlemlerin belirlenmesi
amacıyla 14/2/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 3 Haziran 2014 Salı günkü
birleşiminde sunuşlarda okunmasına ve görüşmelerinin aynı tarihli birleşiminde
yapılmasına ilişkin önerisi (Devam)

BAŞKAN –
Milliyetçi Hareket Partisi grup önerisi lehinde söz isteyen Müslim Sarı,
İstanbul Milletvekili.
Buyurun Sayın
Sarı. (CHP sıralarından alkışlar) 
MÜSLİM SARI
(İstanbul) – Teşekkür ederim Sayın Başkan.
Milliyetçi
Hareket Partisinin vatandaşın borcuna ilişkin, araştırılmasına dair vermiş
olduğu önergeyle ilgili lehte söz almış bulunuyorum. Hepinizi saygıyla
selamlıyorum.
Değerli
milletvekili arkadaşlar, ekonomiye ilişkin algılar var, gerçekler var, bir de
yalanlar var. Bazı gerçekleri bazı rakamlardan anlayabiliriz ama bazı
rakamların başka yanlarını göstererek birtakım algılar da yaratabiliriz ve bu
algıları gerçekmiş gibi sunabiliriz. Bunu hep yapıyor AKP. Biraz önce AKP’den
değerli milletvekili ağabeyimiz de buraya geldiğinde benzer şeyler söyledi. 
Şimdi, bakın,
Sayın Başbakan çıkıyor kürsülere ve televizyonlara, diyor ki: “Nereden
nereye!.. Borcumuzun millî gelire oranı buradan başladı, buraya geldi. Biz
aldığımızda yüzde 70’lerin ortasındaydı, bugün 30’lara geldik. Maastricht
Kriterini tutturduk, IMF’ye borcumuzu ödedik.” Bunlar doğru mu? Bir boyutuyla
doğru ama bir de meselenin öbür tarafı var. Nedense Sayın Başbakan meselenin
öbür tarafıyla hiç ilgilenmiyor, AKP milletvekilleri meselenin öbür tarafıyla
hiç ilgilenmiyor, ekonominin toplam borçluluğunun ne olduğuna ilişkin hiçbir
şey söylemiyor, sadece kamu borcundan bahsediyor. 
Bakınız, siz bir
ekonomik model uyguluyorsunuz, bu ekonomik model cari işlemler açığı veriyor ve
cari işlemler açığını finanse etmek için de borç yaratmak zorundasınız,
borçlanmak zorundasınız; böyle bir ekonomik modelimiz var. Türkiye ekonomisinin
borç yaratma dinamikleri azalmıyor çünkü cari işlemler açığının millî gelire
oranı artıyor. Bir balon gibi düşünün, kamuyu sıkıyorsunuz bir tarafından ama
balonun öbür tarafı şişiyor. Eğer kamu borçlanmayacaksa cari işlemler açığını
finanse etmek için kim borçlanacak? İşte burada özel sektör ve hanehalkı
devreye giriyor, özellikle özel sektör. Bunları hiç konuşmuyoruz, özel sektör
borçluluğundan hiç bahsetmiyoruz, ekonominin toplam borçluluğundan hiç
bahsetmiyoruz. 
SÜREYYA SADİ
BİLGİÇ (Isparta) – Borç kalitesinden bahsetmiyoruz, vadelerden bahsetmiyoruz,
faiz oranlarından bahsetmiyoruz. 
MÜSLİM SARI
(Devamla) – Bakın, ben size birkaç tane rakam vereyim. AKP iktidara geldiğinde,
2002 yılında Türkiye’de özel sektörün dış borcu 43 milyar dolardı yani 1923’ten
2002’ye kadar stok olarak gelmiş bütün hükûmetlerin biriktirdiği borçların
toplamı 43 milyar dolar; millî gelire oranı yüzde 18. AKP iktidarında, 2013’ün
sonu itibarıyla bu rakam 267 milyar dolara çıkmıştır. Yani, Türkiye
Cumhuriyeti’nin kurulmasından AKP iktidarına kadar geçen süre içerisinde bütün
hükûmetlerin biriktirdiği borcun en az 5 katı kadar AKP Hükûmeti son on yılda
reel sektör, özel sektör olarak borç biriktirmiştir. Şimdi bunu göreceğiz,
bunları konuşacağız, sadece kamu borcundan bahsetmek olmaz. 
Şunu
diyebilirsiniz, şunu söyleyebilirsiniz: “Özel sektörün borcundan bize ne?” Türkiye’yi
değerlendirenler, Türkiye’ye kaynak aktaranlar, Türkiye’ye ilişkin ekonomik
değerlendirme yapanlar ekonominin toplam borçluluğuna bakarlar. Bir sabah
kalkarsınız, tıpkı 2001’de olduğu gibi, özel sektörün borçları devletin borcu
oluvermiş. Bunu yapabilirsiniz, bu olabilir. Dolayısıyla, özel sektör borcunu
göreceğiz. Reel sektörün döviz pozisyon açığı bunun doğal bir sonucu, bunu hiç
konuşmuyoruz.
Bakın arkadaşlar, biz 2001
krizine 20 milyar dolar finansal sektör döviz pozisyon açığıyla yakalandık. Şu
anda bu rakam 174 milyar dolar. İktidara geldiğinizde bu 6,5 milyar dolardı.
Millî gelire oranı artmış değerli arkadaşlar; 2,8’den yüzde 21’e çıkmış.
Türkiye’nin finansman ihtiyacına
hiç girmeyeceğim. 
Şimdi, bir başka borç göstergesi,
araştırmanın asıl konusu olan bir başka borç göstergesi: Hanehalkı borçluluğu.
Şimdi, buraya gelen sayın hatip, Sayın Bilgiç, hanehalkı borçluluğuyla ilgili
birtakım rakamlar verdi ama şunu görmek gerekiyor: 2002’den 2013’e nereye
geldik? Türkiye’de hanehalkının tüketici kredisi ve kredi kartı borcu nereden
nereye gelmiş? Şimdi, bakın, devletin resmî rakamları. 
SÜREYYA SADİ BİLGİÇ (Isparta) -
Burada da var, burada da var.
MÜSLİM SARI (Devamla) - Biraz
önce Merkez Bankasından verdiniz, ben de Merkez Bankası İstikrar Raporu’ndan
veriyorum. Efendim, 2002 yılında devri iktidarınız başladığında 6,6 milyar lira
borcu varmış Türkiye’de hanehalkının, tüketici kredisi, kredi kartı borcu
toplam 6,6 milyar. Millî gelire oranı kaç? Yüzde 1,9-yüzde 2.
SÜREYYA SADİ BİLGİÇ (Isparta) - Kim
söylüyor 6,6 olduğunu?
MÜSLİM SARI (Devamla) - Merkez
Bankası Finansal İstikrar Raporu. 
Şimdi kaç? Şimdi kaç? Aradan on
iki yıl geçmiş, 2013’e gelmişiz, 318,1 milyar mevduat bankalarına hanehalkının
tüketici kredisi ve kredi kartı borcu. Finansman şirketlerini de eklediğinizde
bu rakam 326 milyar oluyor yani 6 milyardan 326 milyara. Kaç kat? 48 kat. 
Değerli arkadaşlar, son on iki
yılda hanehalkı borcu 48 kat artmış. Millî gelire oran olarak yüzde 1,9’dan
yüzde 20,4’e çıkmış. Şimdi, bu sorun değil mi? Yani buraya gelip bunu şöyle
anlatamazsınız: “Ya, kredi olanakları gelişti, faiz oranları düştü, insanların
kredi potansiyelinde önemli gelişmeler var, insanlar tüketiyor, tükettikçe
mutlu oluyor.” Evet, insanlar tükettikçe mutlu olur ama bu tüketimin karşılığına
bir üretim ve gelir koymak zorundasınız; geliriniz büyümezse, geliriniz
büyümüyorsa tüketimle bir yere gidemezsiniz.
Bakınız, bu hanehalkının
borçlarının harcanabilir gelire oranı ne olmuş? Yüzde 47’ye ulaşmış, son üç
yılda yaklaşık 7 puan artmış; son on yılda, on iki yılda 30 puan artmış. Yani
hanehalkının harcanabilir gelirinin içinde borçları, stok borçları, tüketici
kredisi ve kredi kartı borçları 30 puan artmış.
SÜREYYA SADİ BİLGİÇ (Isparta) –
Neredesin ama neredesin? G20 ülkeleriyle mukayese ettiğinde Türkiye olarak
nerede duruyorsun, onu söyle.
MÜSLİM SARI (Devamla) - Şimdi,
“Bu sorun değil.” diyebilirsiniz, burada şöyle rakamlar verebilirsiniz: “Avrupa
Birliği ülkelerinde hanehalkının borçları oranı bu kadar, bizde bu kadar.”
Arkadaşlar, o ülkelerde borç ödeme kapasitesi Türkiye'nin 10 katıdır. Çünkü
kişi başına gelir 30 bin dolardır, sizin ülkenizde kişi başına gelir 10 bin
dolar. Sizin hanehalkınızın borç edinebilme kapasitesi Avrupa Birliğindeki
herhangi bir ülkenin hanehalkının borç ödeme kapasitesinden düşüktür. Bu çok
önemli, bunu görmek gerekiyor, bu bir.
SÜREYYA SADİ BİLGİÇ (Isparta) –
Rakama değil orana bakıyorsun. Oranı mukayese ediyorsun Müslim.
MÜSLİM SARI (Devamla) - İkincisi:
Bu oranı çok hızlı kapattınız, yüzde 2’lerden yüzde 40’lara geldiniz, çok hızlı
kapattınız ve taşınabilirliği yoktur artık. Gelirinizi artırmadığınız sürece
hanehalkının borçlarının taşınabilirliği yoktur.
Buradan sesleniyorum Sayın
Başbakana ve sayın AKP milletvekillerine. Bakınız Sayın Başbakan bir iktisat dehası
gibi demeçlerde bulunuyor, “Faiz oranlarını sert bir biçimde aşağı indirelim.”
diyor. Üniversite 1’inci sınıf makro öğrencisinin bile öğrendiği şeylerin
tersini söylüyor Sayın Başbakan. Bu koşullarda bu kadar büyük
kırılganlıklarımız varken, Türkiye ekonomisinin önümüzdeki bir yılda 225 milyar
dolar dış finansmana ihtiyacı varken “Faizleri yükselttiğiniz gibi aynı hızla
aşağı indirin.” demek Türkiye'ye krizi davet etmek demektir; çok açıktır ve
nettir. Bütün yabancı kuruluş raporları, iktisadı bilen herkes bunu söylüyor.
Bu ekonomik model bu süreçte bu
şekilde devam ederse Türkiye’yi ciddi şekilde sıkıntıya sokacaktır, özellikle
hanehalkını sıkıntıya sokacaktır. Önümüzde büyüme oranlarının düşeceği
kesindir, son iki yıl büyüme oranlarımız yüzde 3’lerde. Paranın yönü değişiyor,
konjonktür değişiyor, para yeniden güvenli limanlara doğru gidiyor. Para
yeniden güvenli limanlara doğru giderken bu kadar yüksek cari işlemler açığını
finanse etmekte zorlanacağız, büyüme oranlarımız düşecek. İşte, büyüme oranlarımız
düşünce hanehalkı gelirimiz düşecek. Hanehalkı gelirimiz düşünce hanehalkının
borç ödeme kapasitesi düşecek ve bu rakamlar, özellikle yüklenilen son on
yıldaki rakamlar, hanehalkının borç seviyesinin gelmiş olduğu yere ilişkin
rakamlar önümüzdeki dönem ciddi sıkıntıları beraberinde getirebilir. 
Bakın, tahsili
gecikmiş alacaklarda çok ciddi artışlar gözükmüyor. Bugün, baktığımız zaman,
kabaca 10 milyar liralık bir tahsili gecikmiş alacak var ancak büyüme oranları
geçmiş dönemden daha düşük olacağı için ya da Türkiye’nin büyüme kapasitesi
önümüzdeki dönem düşeceği için ben iddiayla şunu söylüyorum: Önümüzdeki birkaç
yıl daha Türkiye 0 ila 3 arası bir büyümeye razı olmak zorundadır. Bu,
Türkiye’de işsizliğin artması demek.
SÜREYYA SADİ
BİLGİÇ (Isparta) - 2,44’ten 2,27’ye geldi on senede. Yapma Allah’ını seversen
Müslim!
MÜSLİM SARI
(Devamla) - Çünkü biz biliyoruz ki ekonominin yüzde 5’in altında büyüdüğü her
dönem Türkiye’de işsizlik artmıştır. Türkiye genç bir ülkedir, her yıl 500 bin,
600 bin insan istihdam havuzuna girmektedir. Dolayısıyla, ekonomik büyümenin
düşmesi işsizliğin büyümesiyle ve çoğalmasıyla karşılaşacak. Bu, hanehalkının
gelirinde ciddi zafiyetlerin ortaya çıkması anlamına gelir. Ekonomide
bir bomba var. Mutlaka ve mutlaka hanehalkı borçları araştırılmalıdır, bununla
ilgili bir komisyon kurulmalıdır. Cumhuriyet Halk Partisi buna her türlü
desteği vermeye hazırdır.
Hepinizi
saygıyla selamlıyorum. (CHP ve MHP sıralarından alkışlar)
BAŞKAN –
Teşekkür ediyorum.
Milliyetçi
Hareket Partisi grup önerisi aleyhinde söz isteyen İlknur Denizli, İzmir
Milletvekili.
Buyurun Sayın
Denizli. (AK PARTİ sıralarından alkışlar)
İLKNUR DENİZLİ
(İzmir) – Sayın Başkanım, değerli milletvekilleri; özel borçların artışına
ilişkin olarak Milliyetçi Hareket Partisi Grubunca Türkiye Büyük Millet Meclisi
Başkanlığına verilen araştırma önergesi hakkında söz almış bulunuyorum.
Hepinizi saygıyla selamlarım.
Değerli
arkadaşlar, tıpkı devlet borçlarının yorumlanmasında olduğu gibi özel borçların
değerlendirilmesinde de esas olan mutlak rakamlar değil, o rakamların bağlı
olduğu ana parametrik değer içindeki nispi pozisyonlarıdır. Türkiye’nin
servetini temsil eden gayrisafi yurt içi hasıla önemli ölçüde artarken
borçlarının daha az bir artış oranıyla yükseliş göstermesi ekonominin temel
mantığı açısından bir zafiyet değildir. Nitekim, ülkemizin gayrisafi yurt içi
hasılası 2002 yılında 230 milyar dolarken bugün 820 milyar dolara çıkmıştır;
artış oranı yüzde 256’dır. Bu artış rakamları tabii ki bireysel gelirlerde yani
kişi başına düşen millî gelir rakamlarında da kendini göstermektedir. Buna
göre, 2002 yılında bu rakam 3.358 dolarken, bugün kişi başına 10.782 dolar
olarak hesaplanmaktadır; artış oranı yüzde 221’dir. 
Türkiye son on
iki yılda bir dönüşüm süreci yaşamaktadır. AK PARTİ hükûmetleri 2008-2009 krizi
öncesinde bankacılık, sağlık ve sosyal güvenlik alanında çok önemli reformlar
yapmıştır. Bütçe açığımız düşmüş, kamu borç stokumuz aşağıya çekilmiştir.
Krizde birçok ülkeyi vuran alanlar bankacılık ve kamu maliyesi iken ülkemiz her
iki alanda da bu kriz dönemine son derece sağlam bir biçimde girmiştir. Bunun
için, Türkiye ekonomisi krizden en az etkilenen ve en hızlı çıkan ülkelerden
biri olmuştur. 
Değerli
milletvekilleri, büyümenin aynı zamanda kaliteli bir büyüme olması gerektiği
kamu ekonomisinin en önemli kriterlerindendir. Özellikle kısa süreli
hükûmetlerin olduğu, siyasi kadronun hızlı değiştiği dönemlerde, ekonominin en
önemli konu başlığı olan büyüme kısa vadeli bakış açısının hâkim olduğu politik
yaklaşımlarla şekillenmektedir. Ancak, AK PARTİ hükûmetleri döneminde
Türkiye’nin büyümesinin kucaklayıcı ve kapsayıcı bir büyüme olduğu gerçeğini de
görmek gerekiyor. 
Türkiye’de
büyüme var ve bu büyüme aynı zamanda istihdam üretmektedir, yoksulluğu
azaltmakta, gelir dağılımını düzeltmektedir. Nitekim, 2002 yılında en zenginler
ile en fakirler arasındaki oran 9,5 kat iken, son veriler bu oranın 8 kata
düştüğünü göstermektedir. Buna paralel olarak, gelir dağılımı katsayısı
0,44’ten 0,40’a düşmüştür.
FARUK BAL
(Konya) – 32 tane dolar milyarderi!
LÜTFÜ TÜRKKAN
(Kocaeli) – “Paralel” deme, aklımıza başka şeyler geliyor!
İLKNUR DENİZLİ
(Devamla) – Bu, dünyada çok ender bir tablodur. Bu düşüş rakamlarının en önemli
yönü de büyümenin finansal ve sosyal sürdürülebilirliğine destek olmasıdır ki
büyümenin başarısı da burada görülmektedir.
Bütün dünyada
var olan aşırı tüketim eğiliminin yansımalarını ülkemizde de sosyal ve ekonomik
hayat itibarıyla görmekteyiz. Bu durumun genel tüketim alışkanlıkları
bakımından yaşanan bir değişim süreci olduğu açıktır. AK PARTİ hükûmetleri bu
sürecin sağlıklı bir şekilde yaşanması için gerekli önlemleri almaktadır. Bu
doğrultuda Ekim 2013’te, Aralık 2013’te ve Şubat 2014’te yürürlüğe giren
düzenlemeler yapılmıştır. Bugün itibarıyla bu düzenlemelerin olumlu sonuçları
da alınmaya başlanmıştır. Tüketici kredilerinin toplam bilançodaki payına
getirilen yüzde 25’lik limitten kredi kartı uygulamalarına kadar çok geniş
alanda yapılan bu düzenlemeler neticesinde, kredi artış oranının 2011 yılındaki
34,2’lik hızı şu anda yüzde 21,5’e düşmüştür. Bireysel kredilerde, Temmuz
2011’de yüzde 38,5’a çıkmışken, en son geldiğimiz nokta yüzde 15,7’dir. Kredi
kartında Aralık 2011’de artış hızı yüzde 30,9’a yükselmişken alınan önlemler
sonucunda, şu anda yüzde 2 oranındadır. Özellikle taksitli kredi kartı
bakiyesinde yılbaşına göre 9 milyar gibi bir düşüş söz konusu olmuştur. Bu
rakamsal değişiklikler, yapılan düzenlemelerin hem proaktif hem de isabetli
olduğunu göstermektedir. 
Yine, aynı
hedefe hizmet edecek şekilde komşu düzenlemeler için de girişimler başlamıştır.
Yatırım ortamının iyileştirilmesi, özel sektörün kamuya olan borç yükünün
azaltılması, maliye ve para politikalarının daha etkin şekilde kullanılmasını
sağlamak amacıyla kamunun alacaklarının yeniden yapılandırılması da gündemimize
alınmıştır. 
Ayrıca,
ödenmemiş olan sigorta primi, emeklilik keseneği, kurum karşılığı, işsizlik
sigortası primi, sosyal güvenlik destek primi gibi TEFE, ÜFE oranları esas
alınarak hesaplanacak tutarın ödenmesi hâlinde, bu alacaklara uygulanacak
gecikme cezası ve gecikme zammı gibi alacakların tamamının tahsilinden de
vazgeçilecek bir yapılanma hedeflenmektedir.
Özel kesimin
borç yüküyle ilgili olarak önemli bir rahatlama sağlayacağını düşündüğümüz bu
düzenlemelerin en iyi sonuçları vermesi için çalışmalarımızı aralıksız olarak
sürdürmekteyiz. İnancımız odur ki, önceki düzenlemeler gibi bu yapılandırma
düzenlemesi de kendinden beklenen sonucu verecektir.
Ancak, bir şey
daha eklemek istiyorum. Az önce Sayın Bilgiç’in söylediği gibi, tüketim alışkanlıklarımız
çok hızlı değişiyor, gerçekten çok hızlı değişiyor. 
HAYDAR AKAR
(Kocaeli) – Tüketim toplumu hâline dönüştük. Üretim yok, üretim!
FARUK BAL
(Konya) – Her mahalleye AVM açarsanız olur.
İLKNUR DENİZLİ
(Devamla) – Bizim, ülke olarak tasarrufla ilgili yepyeni bir bakış açısına
sahip olmamız gerekiyor. Evet, bireysel olarak harcamalarımızda…
MÜSLİM SARI
(İstanbul) – On yıldır iktidardasınız, yapın. Kim yapacak?
HAYDAR AKAR
(Kocaeli) – Kim yapacak bunu?
İLKNUR DENİZLİ
(Devamla) – Bunu Meclis olarak yapacağız, hep birlikte yapacağız efendim.
HAYDAR AKAR
(Kocaeli) – Yok, siz yapacaksınız. Çok iyi!
İLKNUR DENİZLİ
(Devamla) – Sonuç itibarıyla, “Hükûmet yapsın.” demek değil. Bir algı
operasyonundan bahsediyoruz ki bu algıyı sizlerle birlikte düzelteceğiz.
Tasarrufu muhalefet milletvekillerimizle hep birlikte artırma yoluna gideceğiz.
HAYDAR AKAR
(Kocaeli) - Ama dinlemiyorsunuz.
İLKNUR DENİZLİ
(Devamla) - Bununla ilgili olarak halkımızın harcamalarını yönlendirme
konusunda çeşitli çalışmalar yapacağız. 
HAYDAR AKAR
(Kocaeli) – Efendim, tasarruf yapmak yetmiyor, üretim yapmak lazım, üretim.
İLKNUR DENİZLİ
(Devamla) - Hep birlikte şunu görüyoruz: 1.500 lira geliriniz var, karı-koca
çalışıyorsunuz, gidin… Bir restoranda 4 kişilik bir aile oturuyor, masanın üstünde
tanesi 1.500 lira olan 4 tane telefon duruyor. Şimdi, burada bununla ilgili
olarak bir önlem almamız gerekiyor…
HAYDAR AKAR
(Kocaeli) – Geliri artıralım işte.
İLKNUR DENİZLİ
(Devamla) - …ama sadece Hükûmetin aldığı önlemlerle değil hep birlikte tasarrufu
artırma yolunda adım atmamız gerekiyor.
HAYDAR AKAR
(Kocaeli) – Yani, lüks arabalarda geziyorsunuz bir telefonu çok gördünüz ya!
İLKNUR DENİZLİ
(Devamla) - Bunları hep birlikte halletmemiz gerekiyor diyorum, hepinize
saygılar sunuyorum. (AK PARTİ sıralarından alkışlar)
BAŞKAN –
Teşekkür ediyorum.
HAYDAR AKAR
(Kocaeli) – O 1.500 liralık telefonda 1.000 TL vergi var, almayın o vergiyi.
YUSUF HALAÇOĞLU
(Kayseri) – Karar yeter sayısı istiyorum.
BAŞKAN –
Milliyetçi Hareket Partisi grup önerisini oylarınıza sunacağım, karar yeter
sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime on
dakika ara veriyorum.
Kapanma Saati: 17.06
ÜÇÜNCÜ OTURUM
Açılma Saati: 17.19
BAŞKAN: Başkan Vekili Sadık YAKUT
KÂTİP ÜYELER: İsmail KAŞDEMİR (Çanakkale), Muharrem IŞIK (Erzincan)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 96’ncı Birleşiminin Üçüncü Oturumunu açıyorum.
Milliyetçi Hareket Partisi grup
önerisinin oylanmasında karar yeter sayısı bulunamamıştı. Şimdi öneriyi tekrar
oylarınıza sunacağım ve karar yeter sayısı arayacağım.
Öneriyi kabul edenler... Kabul
etmeyenler... Karar yeter sayısı vardır, öneri kabul edilmemiştir. 
Cumhuriyet Halk Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
Okutuyorum:
3.- CHP Grubunun, İstanbul Milletvekili Sedef Küçük ve
arkadaşları tarafından, ülkemizde basın özgürlüğünün durumu ve basın
özgürlüğünün engellenmesiyle ilgili sorunların ve alınması gereken önlemlerin
belirlenmesi amacıyla 23/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 3
Haziran 2014 Salı günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi

Türkiye Büyük Millet Meclisi Başkanlığına
Danışma Kurulunun 03/06/2014 Salı
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
Engin Altay
Sinop
Grup Başkan Vekili
Öneri:
İstanbul Milletvekili Sedef Küçük
ve arkadaşları tarafından, “Ülkemizde basın özgürlüğünün durumu ve basın
özgürlüğünün engellenmesi ile ilgili sorunların ve alınması gereken önlemlerin
belirlenmesi” amacıyla 23/05/2014 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (1363 sıra no.lu)
Genel Kurulun bilgisine sunulmak üzere bekleyen diğer önergelerin önüne
alınarak 03/06/2014 Salı günlü birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir.
BAŞKAN – Cumhuriyet Halk Partisi
grup önerisi lehinde söz isteyen Sedef Küçük, İstanbul Milletvekili.
Buyurun Sayın Küçük. (CHP
sıralarından alkışlar)
SEDEF KÜÇÜK (İstanbul) – Sayın
Başkan, değerli milletvekilleri; Cumhuriyet Halk Partisi grup önerisinin
lehinde söz almış bulunmaktayım. Yüce heyetinizi saygıyla selamlıyorum.
Bugün, Türkiye’nin ve Türkçenin
büyük şairi Nazım Hikmet’in 51’inci ölüm yıl dönümü. “Yaşamak bir ağaç gibi tek
ve hür ve bir orman gibi kardeşçesine.” diyen büyük şairi ve bir ağaç gibi
özgür ve bir orman gibi kardeşçe barış içinde yaşamaya çalışan, bu uğurda
canlarından olan tüm gençlerimizi saygıyla anıyorum.
Değerli milletvekilleri, bir
ülkedeki demokrasinin kalitesini ölçmek istiyorsanız o ülkenin ifade
özgürlüğüne bakış açısını kriter olarak almanız gerekir. Basını özgür mü,
iktidarı özgürce eleştirebiliyor mu, insanlar haber alma haklarını yeterince
kullanabiliyorlar mı, bunlara bakarak o ülkede demokrasinin ne düzeyde olduğunu
görebilirsiniz. Eğer bir ülkede basın üzerinde baskı varsa, açık veya örtülü
sansür bulunuyorsa, otosansür normalleşmiş hatta zorunlu hâle gelmişse, basın
mensupları gerçekleri yazamıyorsa, yani basın demokrasinin bekçiliğini gereği
gibi yapamıyorsa veya yaptırılmıyorsa o ülkede demokrasinin işlemediği
rahatlıkla söylenebilir.
İşte, bizim
ülkemizde de durum tam bundan ibarettir. “İleri demokrasi” diye çıkıldığı
söylenen yolda varılan yer tam bir üçüncü dünya demokrasisidir. “Basın,
prangalarından kurtulacak.” diye çıkıldığı söylenen yolda varılan yer sahibinin
sesi bir medyadır ve durum maalesef özgürlükler açısından giderek daha da vahim
bir hâl almaktadır. Neredeyse her basın kuruluşunun bir “Alo Fatih” hattı
mevcuttur. Ne yazılıp ne çizileceğine, kimin ve hangi haberin ne ölçüde medyada
yer bulacağına bu Hükûmet komiserleri ve onları görevlendirenler karar
vermektedir. Bu durum, sırf medya dünyasının değil, tüm demokrasimizin
hastalıklı bir yapıya sahip olmasını da beraberinde getirmektedir. Bu
hastalıklı yapı yalnızca iktidarın baskısından ve demokrasi hazımsızlığından
kaynaklı değildir; basın içindeki kraldan çok kralcı kalemlerden de, medya
sahiplerinden de kaynaklıdır.
Gözlendiği
kadarıyla bazı basın mensuplarının birer “Alo Fatih” hattına ihtiyaçları yoktur
çünkü zaten içlerinde birer “Alo Fatih” mevcuttur.
Anlaşılan, Basın
Ahlak İlkeleri arasında yer alan “Gazeteci görevini, taşıdığı sıfatın saygınlığına
gölge düşürebilecek yöntem ve tutumlarla yapmaktan sakınır.” ilkesinden
haberdar olmayan basın mensupları vardır ya da gazetecinin temel görevleri ve
ilkeleri arasında yer alan “Halkın bilgi edinme hakkı uyarınca, gazeteci, kendi
açısından sonuçları ne olursa olsun, gerçeklere ve doğrulara saygı duymak ve
uymak zorundadır.” ilkesini görmezden gelen gazeteciler vardır.
Ne yazık ki bu
dönem medya açısından tarihe kara bir dönem olarak geçecektir. Sular durulduğunda ve gerçek
demokrasi bir gün işlemeye başladığında, bu dönemde yazılanlar veya yazılması
gerektiği hâlde yazılmayanlar utançla hatırlanacaktır. Penguen gazeteciliği,
hasıraltı edilen haberler, sorulmayan sorular, cadı kazanlarına odun taşıyan
medya, ileride üniversitelerde “basın etiği dersleri”nin konusu olacaktır.
Kimi medya mensupları her türlü
baskıya rağmen kalemlerinin onurunu korudukları için, kimi basın mensupları da
kalemlerinin bir onuru olduğundan bihaber oldukları için hatırlanacaklar.
Kaleminin onurunu koruyanlara hem bugün için hem geleceğimiz adına huzurunuzda
teşekkürü borç biliyorum. Çünkü bir gazeteci için asıl iş, zor zamanlarda
doğruyu söyleyebilmek, zor zamanlarda halk adına konuşabilmektir. Çünkü basın
özgürlüğü sadece gazetecinin kendini ifade edebilme özgürlüğü değildir, aynı
zamanda halkın haber alma özgürlüğüdür ve bu özgürlük demokrasilerin ve hukuk
devletlerinin olmazsa olmazıdır. Onun içindir ki halka doğruları söyleyen her
basın mensubu, demokrasi kültürünü kurmamızda ve hukuk devletini korumamızda
yeri doldurulamaz bir rol üstlenmektedir. Bu yüzden kaleminin namusuna sahip
çıkan her basın mensubu gönülden teşekkürü hak etmektedir.
Değerli milletvekilleri, basın,
çağının tanıklığını yapar, muhakkak ki bu tanıklığı dürüstçe yapmıyorsa,
geleceğe yalanları bırakıyorsa tarih bunu affetmez ve affetmeyecektir. Ama
tarih asıl “Muhalefet ediyor, istenmeyenleri ortaya döküyor.” diye basını
korkunç bir abluka altına alanları affetmez. Meclis televizyonunun yayınını
bile engelleten, muhalefet liderlerinin sözünü sansürleten, gazeteciliği
hakkıyla yapanlara “Batsın bu gazeteciliğiniz.” diyenleri tarih affetmez.
Basının denetleyici rolünü görmezden gelen “Yalnızca benim istediklerimi
yazacaksın, beni eleştirmeyeceksin, eleştirirsen bedelini ödetirim.” diyen
iktidarları tarih affetmez; şimdiye kadar dünyanın hiçbir ülkesinde affetmemiştir,
Türkiye'de de affetmeyecektir. Şimdiden zaten iktidar “Twitter”ı, “YouTube”u
yasaklayan, basını sansürleyen bir iktidar olarak tarihte yerini almıştır. Bu
baskıyı dünya üzerindeki özgürlüklerle, basın haklarıyla ilgili her kuruluş da
ortaya koymaktadır. Gazetecileri Koruma Komitesi, Uluslararası Gazeteciler
Federasyonu, Sınır Tanımayan Gazeteciler, Dünya Basın Özgürlüğü Komitesi,
Freedom House gibi kuruluşların raporlarında Türkiye basın özgürlüğü alanında
hep son sıralarda. Ama ne zaman bu gerçekler dile getirilse “Şu kuruluş
şöyle.”, “Bu kuruluşun başkanı böyle.”, “Zaten bizi çekemiyorlar.”, “Bizdeki
basın özgürlüğü kimsede yok.” gibi akıllara zarar açıklamalar yapılıyor. 
Kafaları kuma
gömmek ne yazık ki Türkiye demokrasisini bir adım daha ileri götürmüyor. Siz
istediğiniz kadar “Türkiye'de basın özgür; işte, isteyen istediğini yazıyor.”
deyin, işten attırılan ve attırılmak istenen gazeteciler, “Alo Fatih”ler,
hapisteki yazarçizerler, telefonda ağlatılan medya patronları, haksız yere
kesilen astronomik vergi cezaları orada duruyor. 
Değerli
milletvekilleri, hangi açıdan bakarsanız bakın, bu dönem, basın özgürlüğü başta
olmak üzere bütün özgürlükler için karanlık bir dönemdir ve emin olun her
karanlık çağ gibi nihayetinde bitecektir ve emin olun gelecek kuşaklar bu
karanlık çağı, bu karartmayı, bu baskıyı hiç de hayırla yâd etmeyecektir.
Gerçekleri gizleyerek, doğruların üstünü örterek bir dönem insanları
yanıltabilirsiniz. Bakın, Lincoln yüz elli yıl önce ne demiş? “Bazı kimseleri
her zaman, herkesi bazen aldatabilirsiniz ama herkesi her zaman
aldatamazsınız.” 
Sayın Başkan,
değerli milletvekilleri; meselemiz sadece basın özgürlüğü meselesi değildir,
meselemiz demokrasidir ama gerçek demokrasidir; meselemiz insan haklarıdır ama
herkes için ayrım gözetmeden uygulanacak insan haklarıdır; meselemiz konuşan,
tartışan bir Türkiye'dir ama her istediğini özgürce, baskı görme korkusu
olmadan konuşan bir Türkiye'dir, gençlerinin sokaklarda sürüklenmediği bir Türkiye’dir.

Basını özgür, medyası bağımsız
olmayan bir ülkenin eninde sonunda her baskıcı rejimin arzuladığı bir suskunlar
toplumuna dönüşeceğini, bunun da kimse için hayırlara vesile olmayacağını
hatırlatıyor, hepinize saygılar sunuyorum. (CHP sıralarından alkışlar) 
BAŞKAN – Teşekkür ediyorum.
Cumhuriyet Halk Partisi grup
önerisi aleyhinde söz isteyen Altan Tan, Diyarbakır Milletvekili.
Buyurun Sayın Tan. (HDP
sıralarından alkışlar) 
ALTAN TAN (Diyarbakır) – Sayın
Başkan, sayın milletvekilleri; basın özgürlüğü, basın hürriyeti yüz yıldan
fazla bir zamandır maalesef hâlâ tartışılıyor. Sultan Abdülhamit döneminden
itibaren başlayan sansür, sınırlama, takip, belli kelimelerin yasaklanması,
belli kavramların kullanılması aradan yüz yıldan fazla bir zaman geçmesine
rağmen maalesef hâlâ devam ediyor. Cumhuriyet döneminde de hiçbir zaman
istenilen ölçüde özgür bir basın faaliyeti olmadı ve nitekim bundan dolayıdır
ki Hüseyin Cahid Yalçın’dan Necip Fazıl Kısakürek’e kadar Türkiye'nin solda,
sağda, dindar, laik, seküler, Kürt, Türk, Sünni, Şii, Alevi her kesiminden
basın mensubu maalesef devletin tokadını yedi. 
Değerli arkadaşlar, tabii, bu
kadar bir yol katettikten sonra gönül isterdi ki bugün doğru düzgün bir mesafe
alalım. Ama, işte “Az gittik, uz gittik, dere tepe düz gittik, bir de dönüp
baktık ki bir arpa boyu yol gittik.” hikâyesi gibi, darbımeseli gibi bugün
geldiğimiz noktada da bu tekerlemeye uygun olarak bir değerlendirme
yaptığımızda ortaya çıkan durum maalesef iç açıcı değil. Şu an yine Türkiye’de
öyle bir medya var ki birinin “ak” dediğine, öbürü “kara” diyor, birinin
göklere çıkardığını öbürü yerin dibine batırıyor. Evrensel basın ilkelerine
göre bu kadar çelişkinin, bu kadar kamplaşmanın olması mümkün değil, böyle bir
şey mümkün değil. Çünkü gazeteciliğin, basının birinci kuralı şudur: Önce doğru
haber, birincisi doğru haber. Doğru haberden sonra yorum serbest. Önce siz
olanı doğru düzgün bir ortaya koyarsınız, haberi doğru olarak en yalın şekliyle
vatandaşın, halkın önüne getirirsiniz, ondan sonra herkes bu doğru haberden, bu
yalın gerçeklikten kendine göre bir netice çıkarır. O neticeyi nasıl çıkarırsa
çıkarır, ona müdahale edemezsiniz ama öncelikle, o getirdiğiniz haberin doğru
olması lazım.
Benim babam da
gazeteciydi, Diyarbakır’da, Batman’da yıllarca yerel gazetecilik yaptı. Ben
çocukluğumdan itibaren bugüne kadar o mürettiplerin harfleri tek tek elle
dizdikleri ortamlarda büyüdüm. Sonra hasbelkader ben de yayın hayatının bir
şekilde içinde oldum yazar olarak dergilerde, gazetelerde ama değerli arkadaşlar,
belki de hiçbir zaman ülke bu kadar kamplaşmadı diyebiliriz.
Şimdi gelinen
noktada bir yandan “basın özgürlüğü” diyeceksiniz, bir yandan işte “İletişim
çağıdır, hiçbir şey gizlenemez, artık halkın bilgi alma özgürlüğü
kısıtlanamaz.” diyeceksiniz, öbür taraftan İnternet’e baskı uygulayacaksınız, “YouTube”u
yasaklayacaksınız, “Batsın bu gazetecilik.” diyeceksiniz, bilgi alma
özgürlüğünü her yönden kısıtlayacaksınız, sorulan sorulara cevap
vermeyeceksiniz ve bir şekilde de basın bir haberi elde ettiği vakit, bir
gerçekliği yakaladığı vakit de kıyameti koparacaksınız “Bu devlet sırrıdır.”
diyeceksiniz, “Vatan hainliğidir.” diyeceksiniz de diyeceksiniz... 
Gazetecinin
görevi vatan kahramanı veya devlet savunucusu olmak değil. Tekrar söylüyorum,
dünyanın bütün ülkelerinde gazeteci haber kaynağını açıklamak zorunda değildir,
basının en önemli ilkelerinden birisi de budur. Siz oturacaksınız, devletin en
önemli yetkilileri, Dışişleri Bakanı, Millî İstihbarat Müsteşarı, onun
yardımcısı, bunun sorumlusu, “Suriye’ye harp ilanı nasıl olur, klasik
kontrgerilla eylemleri nasıl yapılır?” bunu tartışacaksınız; bir şekilde bu
medyaya düşecek, kıyameti koparacaksınız, “Bu, vatan hainliğidir.”
diyeceksiniz, fail aramaya çalışacaksınız. Gazetecinin görevi mahkûm olmak
değil. Bu haberler sızar. Aynı şekilde, telefonla konuşacaksınız, talimatlar
vereceksiniz, “1 milyar dolar nasıl iç edilecek?” bunun hesaplarını
yapacaksınız; öbür taraftan, medyaya düştüğü zaman da kıyameti koparacaksınız.
Bu işin medyada yayımlanması ayrı bir şey, sizin açınızdan bunun hukuki
sızdırılması, verilmesi, dışarı çıkarılması başka bir şey. Gazeteci devletin
kozmik odası değil, gazeteci Millî İstihbarat Müsteşarı değil, gazeteci Kamu
Güvenliği Müsteşarı değil. Gazetecinin, medya mensubunun görevi, bulduğu,
ulaştığı, halk için önem arz eden bir şeyi halkın önüne koymaktır. 
Değerli
arkadaşlar, bu örnekleri artırabiliriz, örnekler verildi. Yere göğe sığmayan,
burnundan kıl aldırmayan, halkın anasını ağlatan medya patronları telefonlarda
ağlamaya başladılar. Bu da ayrı bir ilahî adalet diyelim, men dakka dukka.
Demek ki dışarıda efelenmek yetmiyormuş, sen Başbakana karşı, devlet
yetkililerine karşı yiğitçe durup da yazdığını, çizdiğini, yaptığını
savunabiliyorsan işte delikanlılık oymuş. Bu da anlayana sivrisinek saz,
anlamayana mehter takımı da az. 
Değerli
arkadaşlar, bugünlerde, Türkiye’de, özellikle buğday hasadının, arpa hasadının
bazı yörelerde başladığı, ülke genelinde de başlamak üzere olduğu bir dönemde
en önemli sorunlarımızdan biri de elektrik meselesi, sulamalarla ilgili kuyular
ve bu kuyularda kullanılan elektriğe gelen cezalar. Feryat figan yeri göğü
inletiyor, kimsenin umurunda değil. Tarım Bakanımız Diyarbekir Milletvekili,
tarım yapan bir bölgenin çocuğu; buğday tarlalarının içinde büyüdü, kulağını
tıkamış, Bismil’de kıyamet kopuyor, Kızıltepe’de kıyamet kopuyor, Batman’da,
Nusaybin’de kıyamet kopuyor. Ne oldu da kıyamet kopuyor? Özelleştirme yapıldı,
elektrik bir firmaya satıldı, yıllık yüzde 65 kaçak üzerinden protokol yapıldı.
Şimdi, firma diyor ki: “Efendim, 72 kaçak var.” Öbürü diyor: “Şu kadar kaçak
var.” Her ay diyelim ki 100 lira devlete verecek, “80 topluyorum, 20’sini
toplayamıyorum. Peki, ne yapmam lazım?” Deli Dumrul misali, şu an vatandaşa,
önüne gelene 50, 60, 80, 120, 200 milyar lira ceza yazılıyor. Benim kendi
akrabalarım… Yani “Bunlar hayalî yahu, 200 milyar elektrik cezası mı olur?”
diyebilirsiniz. Benim bir akrabama 160 milyar ceza kesildi, yeni parayla 160
bin TL ceza kesildi ve bunlar bir kişi, iki kişi değil. 
Neye göre ceza
kesiliyor peki? Neye göre tahakkuk yapılıyor? Adamın tarlasında kuyu yok, kuyu
olmadığı için elektrik yok, suyu yandaki tarladan alıyor, ona da 80 milyar ceza
kesiliyor.
HAYDAR AKAR
(Kocaeli) – Daha su parası vermeye başlayacak Büyükşehir Yasası’yla beraber. 
ALTAN TAN
(Devamla) – Peki, niye böyle yapılıyor? ÇKS dediğimiz, Tarım Bakanlığından bu
çiftçinin aldığı primler esas alınarak beyan etmiş, “500 dönüm sulu arazim
var.” Pamuk primine, mısıra, şuna buna… O beyan üzerinden diyor ki: “Senin 500
dönüm sulu tarlan varsa burada 5 tane kuyun vardır, 5 tane kuyu da şu kadar
elektrik kullanır. O hâlde, al sana, 150 milyar ceza.” Değerli arkadaşlar, bunu
Deli Dumrul da yapmadı.
Peki, her şeyi
zapturapta aldınız. Birincisi: Kuyu kazılması yasak. Şu an Mardin Ovası’nda ne
kadar kuyu var biliyor musunuz, yasak dediğiniz? Çünkü yer altı suları 35
metreden, 40 metreden çıkıyordu, şu an 450-500 metreye indi, Midyat kalkerinin
altına indi. Kuyuya para harcıyor. Kuyu yasak sözde, 3 bin kuyu var, 3 bin
kuyu. Peki, niye izin verdin? “E, verdim.” Elektrik bağlanılması yasak bunlara,
niye bağladın? “E, bağladım.” Peki, vatandaş sana senede 50 milyar, 60 milyar
elektrik parası verirse 100 dönüm bir arazi için, kendi ne yiyip içecek? “E,
ben onu bilmem. Getirsin versin.” Peki, sulama kanallarını niye bitirmiyorsun?
Atatürk Barajı su tutalı on iki sene oldu, nerede kanallar? GAP’ın yüzde 86’sı
bitmiş, kanalların yüzde 15’i bitmiş. Getir kanalımı, ver suyumu, sen evine,
ben evime. Değerli arkadaşlar, buna devlet el atmazsa... Şirket de şu an diyor
ki aynen eski Osmanlı mültezimleri gibi: “Ben bunu ihaleyle aldım. Her ay
-misal- 100 trilyon vereceğim. Ben bunu senden alırım kardeşim.” Bunu
Tepedelenli Ali Paşa da yapmadı, Celâlî isyanlarında da olmadı. Bu gidişat
gidişat değil. Bilginiz olsun. 
Saygılar
sunarım. (HDP sıralarından alkışlar)
MAHMUT TANAL
(İstanbul) – Sayın Hatip, Bakanlar Kurulu kararı var elimde. Bakanlar Kurulu
yapmış böyle bir şeyi. 
ALTAN TAN
(Diyarbakır) – Evet.
BAŞKAN –
Teşekkür ediyorum. 
Cumhuriyet Halk
Partisi grup önerisi lehinde söz isteyen Lütfü Türkkan, Kocaeli Milletvekili.
(MHP sıralarından alkışlar)
LÜTFÜ TÜRKKAN
(Kocaeli) – Sayın Başkan, değerli milletvekilleri; Cumhuriyet Halk Partisinin
vermiş olduğu öneri hakkında söz aldım. Hepinizi saygıyla selamlıyorum. 
Basının en
önemli işlevi haber ve bilgileri topluma doğru ve tarafsız biçimde sunmak. Hep
öyle bilinir, değil mi? Ama, bu, Türkiye’de böyle değil; bu, basının diğer
ülkelerde, dünyadaki tanımı. Türkiye’de birkaç istisna dışında basın
kuruluşları haber veremiyor. Basın kuruluşları iktidarın şakşakçılığını
yapıyor. Son on yıldır iktidarın yandaşı olan gazetelerde köşe yazısı yazanlara
bakın, önemli bir kısmı gazeteci değil; bunlara biz “gaz tenekeci” diyoruz yani
içi bomboş, hiçbir şey yok. Basın aslında bir kamu görevini yerine getiriyor.
Bu özelliklerinden dolayı da demokratik ülkelerde basın kuruluşları
demokrasilerin güvencesi. Cumhuriyet tarihinde hiç görülmemiş bir şekilde bir
baskı var şu anda basının üzerinde. Vergi cezalarıyla tehdit ediliyor mesela.
Köşe yazarları talimatla işten çıkarılıyor. Gezi olaylarından sonra işten
atılan ya da baskı yapılarak istifaya zorlanan benim bildiğim 100’den fazla
gazeteci var. Örneğin, Can Dündar, Ali Kırca, Tuba Atav bunlar arasında
sayılır. NTV’nin Ankara temsilcisi Nilgün Balkaç Hanımefendi, aynı kanalda
görev yapan, program yapan Çiğdem Anad Hanımefendi, Milliyet gazetesi Genel
Yayın Yönetmeni Derya Sazak aynı dönemde istifa etmek zorunda kalan gazeteciler
arasında. Yine, geçtiğimiz günlerde yandaş kanallarından biri olan SKY 360’da
yönetim çok tartışılacak bir karara imza attı, kanalın ana haber sunucusu
Korcan Karar’ın işine son verdi. Yine, Beyaz TV’nin Haber Koordinatörü Bülent
Çöltekin’in işine son verildi. Bu insanlar gazetecilikten başka iş yapmıyorlar,
bu insanlar evlerine ekmeklerini emekleriyle götürüyorlar ama bunların
çoluklarını çocuklarını, ailelerini açlığa terk ediyorsunuz. Hükûmet aba
altından sopa gösteriyor, diyor ki: “Ya bize yakın olacaksınız ya da işsiz
kalacaksınız.” Türkiye genelinde işsizlik oranı yüzde 10 civarındayken
gazetecilerde bu oran yüzde 20’leri aşıyor. 
Tutuklu
gazeteciler listesinde Türkiye iki yıldır birinciliği hiçbir ülkeye
kaptırmıyor. Bugün hâlâ Türkiye’de 40’a kadar gazeteci cezaevinde yatıyor.
Gazetecileri Koruma Komitesinin Raporu’na göre Türkiye’yi İran ve Çin izliyor.
Sayın Başbakan da ısrarla basının özgür olduğundan bahsediyor. Sayın Başbakan’ın,
Sınır Tanımayan Gazeteciler Örgütü tarafından yayınlanan 2014 Dünya Basın
Özgürlüğü Raporu’ndan haberi yok. Aslında haberi var ama işine gelmiyor. Rapora
göre Türkiye, 180 ülke arasında 154’üncü sırada, Afganistan, Ürdün ve Irak gibi
ülkelerin bile gerisinde. Raporda Türkiye için söylenen sözlere bir bakarsanız
Türkiye’deki basının ne hâlde olduğunu görürsünüz. “Türkiye’de basın özgürlüğü
konusunda hiçbir gelişme görülmedi. Türkiye, en büyük gazeteci
hapishanelerinden biri.” deniliyor. Siz, hangi basın özgürlüğünden
bahsediyorsunuz? On yılda 56 sıra gerilemiş bir gazetecilikten, basından
bahsediyorsunuz. 
Ben bir soru önergesi
vermiştim Sayın Başbakana bu konuyla ilgili, Sayın Bülent Arınç’tan cevap
geldi, diyor ki: “Tutuklu gazeteciler, gazetecilik mesleğiyle ilgisi olmayan
suçlardan dolayı bağımsız mahkemelerde yargılanarak hüküm giymişlerdir.” Neymiş
bu suçlar? “Terör örgütüne üye olmak, emniyet görevlilerine ateş açmak.” Ben
buradan sormak istiyorum şimdi: Mustafa Balbay –bugün burada yok- terörist
miydi? Tuncay Özkan hangi silahlı soygunu gerçekleştirdi? Nedim Şener, Ahmet
Şık hangi emniyet görevlisine ateş açtı? Yani kendi kendinize güldürüyorsunuz.
Ama diktatörler hep böyledir biliyor musunuz, bütün ülkelerde böyle. Ben
diktatöryal bir rejimden, totaliter rejimden kaçmış bir ailenin çocuğuyum. Bana
çocukken anlatılanları 55 yaşımdan sonra tekrar dinlemeye başladım. Çocukken,
totaliter rejimlerde, eski Yugoslavya’da neler yapılıyorsa şu anda burada onu
yapıyorsunuz. Yani çok bağırıyorsunuz ya “Komünistler böyle, sosyalistler
böyle.” sizden daha büyük bir komünist yok. Komünistlere, o Stalin’e rahmet
okutacak hâle geldiniz siz.
ENGİN ALTAY (Sinop) – Ya,
“faşist” deseydin bari, komünistliği nereden çıkardın hocam?
LÜTFÜ TÜRKKAN (Devamla) – Yani
size de… Zülfüyâre mi dokundu arkadaş? Siz geçmişten ders aldınız diye
düşünüyorum. Dolayısıyla, size dokunmayacağını düşünmüştüm. Size rahmet okutur
bunlar.
Türkiye ilk kez “basının kısmen
özgür olduğu ülkeler” listesinden çıkarıldı, “basının özgür olmadığı ülkeler”
listesine yerleştirildi arkadaşlar.
Yakın zamanda İnternet’e sızan,
Başbakan Erdoğan ile yine Erdoğan Demirören arasındaki konuşmayı arkadaşlar
hatırlattı. “İmralı tutanakları” haberi nedeniyle Başbakan Erdoğan,
Milliyet-Vatan grubunun patronu Erdoğan Demirören’i telefonda resmen
fırçalıyor, hem de ağlatana kadar. 70 yaşındaki Erdoğan Demirören de utanmadan
ağlıyor, boyuna posuna, servetine, geçmişine bakmadan da ağlıyor. Buradan “yuh”
diyorum kendisine, gerçekten “yuh” diyorum. “Üzdüm mü seni patron?” diyor.
“Patron” dediği kim? Başbakan. İlişkiye bakın, medya patronu bir tarafta,
Başbakan bir tarafta; medya patronu, Başbakana “patron” diyor. Ya, bu gazetenin
sahibi sen misin Başbakan mı? Arada böyle bir ilişki mi var, ekonomik bir
ilişki mi var? Kendinizi kandırmayın arkadaşlar. “Duman ettiniz her tarafı,
rezil ettiniz.” diye cevap veriyor Sayın Başbakan. Milliyet gazetesinin eski
Yayın Yönetmeni Derya Sazak ve haberin muhabiri Namık Durukan’a da Başbakan
diyor ki: “Adi, namussuz, kepaze!” Hakaretler ediyor. Başbakan Erdoğan “Vatan
ve Milliyet’ten hiç kimseyi uçağa almayacağım.” diye de tehdit ediyor. Bu
konuşma üzerine Demirören, Milliyet’in Yayın Yönetmeni Derya Sazak’ın işine son
vermek zorunda kalıyor. Namık Durukan içinse Sayın Başbakan diyor ki: “İyi
niyetliyse kimin ona söylediğini söylesin. Bizden birisiyse icabına bakarız,
BDP’den birisiyse onların da icabına bakarız.” Yani, Sayın Başbakan eline
kılıcı almış, onu kesiyor, bunu kesiyor ama bu kılıç bir gün kendini kesecek,
farkında değil, üzüntümüz de bundan aslında. 
Erdoğan
Demirören, Başbakan Erdoğan’a “Akşama kadar bilgiyi kimin sızdırdığını
bildireceğim.” diyor, sonuna doğru da “Nasıl girdim ben bu işe ya, kimin için?”
diyerek ağlamaya başlıyor. Şu hâle bakın. Bir medya patronu bu hâle düşer mi
arkadaş ya? Velev ki servetini 10’a katla, Başbakanın himmetiyle bir 50 kat
daha servet kazan; torununa sen yarın nasıl izah edeceksin, o telefon
konuşmalarını nasıl izah edeceksin, nasıl anlatacaksın? Bir davette yüzüne
baktığımda ona söyleyeceğim “Utanmadın be adam!” diyeceğim, gerçekten
söyleyeceğim. 
Haberlere medya
patronları karışmamalı, aslında doğrusu bu ama patronlar esas patrona yani
Başbakana hesap vermek zorunda kaldıkları için Başbakan bütün gazeteleri idare
ediyor. Sabah Sayın Yalçın Akdoğan haber müdürleriyle toplantı yapıyor, o günkü
atılacak manşetleri kendilerine iletiyor, onlar da haber yapıyor. Bakın “Sahibinin
Sesi Köpek Marka” vardı, eskiden bir plak markası, hatırlar mısınız, bu hâle
getirdiğiniz basını. Günah oldu. Yani, Pravda’dan daha kötü hâle geldi
Türkiye’de basın. 
Başbakanın
Danışmanı Yalçın Akdoğan, NTV’nin Medya Direktörü Nermin Yurteri’yi arıyor, bir
sürü de fırça atıyor “Niye böyle yaptınız?” diye. Nermin Yurteri’nin patronu
Ferit Şahenk midir, Başbakan Erdoğan mıdır, oradaki o ilişkiyi de gerçekten
incelemek lazım. 
“Alo Fatih”
hattına girmeyeceğim. Zavallı Fatih Saraç şimdi neler yapıyor bilmiyorum, Allah
uzun ömürler versin. Bugün Habertürk kanalı Sayın Genel Başkanımızın grup
konuşmasında tam iki defa kesti. Neyi verdi biliyor musunuz? Başbakanın Ankara
Ticaret Odasındaki toplantısını. Yahu arkadaşlar, bakın, bu Başbakan ilanihaye
bu ülkeyi yönetmeyecek, ömrü de sonsuz değil. Bir gün bu ülke sizi bu
dalkavukluğunuzla anacak, bu şahsiyetsizliğinizle anacak, bu omurgasızlığınızla
anacak.
MAHİR ÜNAL
(Kahramanmaraş) – Düzgün konuş, ifadelerini düzgün kullan, orası milletin
kürsüsü! (AK PARTİ sıralarından “Ayıp, ayıp!” sesleri, gürültüler) 
LÜTFÜ TÜRKKAN
(Devamla) – Ben, evet, medya patronlarına söylüyorum, bu omurgasızlıklarıyla
anılacak. 
BAŞKAN – Sayın
Türkkan, Sayın Türkkan… 
AHMET YENİ
(Samsun) – Ayıp, ayıp!
LÜTFÜ TÜRKKAN
(Devamla) – Sen bağırma orada. Sen dalkavukluk yaparak üç dönem milletvekili
olmuş adamsın, hiç senin hakkın yok.
BAŞKAN – Sayın
Türkkan…
AHMET YENİ
(Samsun) – Ahlak diye bir şey yok sende, dalkavuğun ta kendisisin. İade
ediyoruz sana. Sana iade ediyoruz
YILMAZ TUNÇ
(Bartın) – Sayın Başkan, sözünü geri alsın.
LÜTFÜ TÜRKKAN
(Devamla) – Gezi Parkı protestolarının yıl dönümünde CNN muhabirinin gözaltına
alınması görüntülerini izlediniz değil mi? Bugünkü grup konuşmasında Watson
için “CNN’in dalkavuğu.” diyor. Yahu, Türkiye’deki gazetecilere hakaret
etmekten yılmadınız…
YILMAZ TUNÇ
(Bartın) – Sen CNN ajanının dalkavuğusun.
LÜTFÜ TÜRKKAN
(Devamla) – …geldiniz, uluslararası basın kuruluşlarının muhabirlerine de
başladınız Ali kıran baş kesen gibi davranmaya.
Bakın, bir şey
söyleyeceğim, diktatörün sonu iyi değil. Bu adama bu gazı vere vere diktatör
hâline siz getirdiniz. Yağcılık yapa yapa, dalkavukluk yapa yapa siz
getirdiniz.

YILMAZ TUNÇ
(Bartın) – Hadi oradan, CNN’in dalkavuğu seni!
LÜTFÜ TÜRKKAN
(Devamla) – Evet, siz.
BAŞKAN – Sayın
Türkkan…
YILMAZ TUNÇ
(Bartın) – Sensin dalkavuk, sen CNN ajanının dalkavuğusun.
LÜTFÜ TÜRKKAN
(Devamla) – Dalkavukluk yapa yapa, yağcılık yapa yapa bu adamı diktatör
yaptınız. Ülkeyi basına cehennem hâline getirdiniz, yazıklar olsun hepinize!
YILMAZ TUNÇ
(Bartın) – Sen CNN muhabirinin dalkavuğusun.
LÜTFÜ TÜRKKAN
(Devamla) – Saygılar sunuyorum. (MHP sıralarından alkışlar)
YILMAZ TUNÇ
(Bartın) – Yazık be, dalkavuk!
BAŞKAN – Evet,
Cumhuriyet Halk Partisi Grubu önerisi aleyhinde söz isteyen Tülay Kaynarca.
Buyurun Sayın
Kaynarca lütfen.
YILMAZ TUNÇ
(Bartın) – Sayın Başkan, nasıl Başbakana “dalkavuk” diyebilir.
TÜLAY KAYNARCA
(İstanbul) – Sayın Başkan, değerli milletvekilleri; Cumhuriyet Halk Partisi
grup önerisi aleyhine söz aldım. Genel Kurulu saygıyla selamlıyorum.
Öncelikle, 1
Haziran seçimlerinin 14 seçim bölgesindeki vatandaşlarımız ve Türkiye’miz için
hayırlı olmasını yürekten diliyorum. Göreve gelen tüm başkanlarımızın
bölgelerinde önemli hizmetlere, projelere imza atabilmelerini de yürekten
diliyorum.
Aslında,
konuşmaya geçmeden önce bir cevap vermem lazım son konuşmacıya, o da şu:
Hayretle dinledim, gerçekten hayretle dinledim çünkü medya patronlarından
bahsederken, medyadan bahsederken, unutmuş olmalı pijamayla, eli cebinde
karşılanan başbakanları. Ya, bu ülkede bunlarla karşı karşıya gelindi. 
HAYDAR AKAR
(Kocaeli) – O Başbakanın yanındaki Bakan Meclis Başkanı şu anda. 
LÜTFÜ TÜRKKAN
(Kocaeli) – Mesut Yılmaz’a söyleyeceksin onu.
TÜLAY KAYNARCA
(Devamla) – Böyle medya patronları, böyle başbakanlar dönemi yaşandı. 
HAYDAR AKAR
(Kocaeli) – O Bakan Meclis Başkanı şu anda. 
S.NEVZAT KORKMAZ
(Isparta) – Şimdi intikam mı alıyorsunuz?
LÜTFÜ TÜRKKAN
(Kocaeli) – Onu Mustafa Elitaş’a söyleyeceksiniz, onun patronu, Mustafa
Elitaş’ın patronu o, bana değil. 
TÜLAY KAYNARCA
(Devamla) – O yüzden, değerli milletvekilleri, değerlendirme yaparken her
birini göz önüne almak lazım. 
MEHMET GÜNAL
(Antalya) – Cemil Çiçek’e de söyleyelim. 
TÜLAY KAYNARCA
(Devamla) – Siz konuştunuz, biz sataşmadık Sayın Vekil. 
LÜTFÜ TÜRKKAN (Kocaeli)
– Mustafa Elitaş’ın patronu o, benim değil. 
TÜLAY KAYNARCA
(Devamla) – O yüzden, lütfen, saygıyla dinlemesini de öğrenebilirsek mutlu
olacağız. 
LÜTFÜ TÜRKKAN
(Kocaeli) – Gördüm ne kadar saygıyla dinlediğinizi. 
YILMAZ TUNÇ
(Bartın) – Saygı ne gezer onda ya!
MEHMET ERSOY
(Sinop) – Onların huyudur.
LÜTFÜ TÜRKKAN
(Kocaeli) – Gördüm saygıyla ne kadar dinlediğinizi… 
YILMAZ TUNÇ
(Bartın) – Yeter be! Sus ya! 
TÜLAY KAYNARCA
(Devamla) – Değerli milletvekilleri, Cumhuriyet Halk Partisi grup önerisi…
MAHİR ÜNAL
(Kahramanmaraş) – Ya, bir hanımefendi konuşuyor, en azından kürsüdeki
hanımefendiye saygılı ol!
LÜTFÜ TÜRKKAN
(Kocaeli) – Gruba da söyleyeceksiniz Başkan, ben konuşurken bana…
MAHİR ÜNAL
(Kahramanmaraş) – Sen ne konuştuğunun farkında değilsin, orada neler
söylediğini bilmiyorsun sen.
BAŞKAN – Sayın
Türkkan, lütfen…
TÜLAY KAYNARCA
(Devamla) – …basın özgürlüğüyle ilgili, basın özgürlüğünü içeriyor. 
YILMAZ TUNÇ
(Bartın) – Sayın Başkan, ikaz edin, oturduğu yerden konuşup duruyor.
(Gürültüler) 
BAŞKAN – Sayın
Türkkan…
Görev mi
öğreteceksiniz? Lütfen… Görev mi öğretiyorsunuz burada? 
HAYDAR AKAR
(Kocaeli) – Arkadaşlar, susarsanız konuşacak. 
YILMAZ TUNÇ
(Bartın) – Sayın Başkan, Sayın Türkkan’ı ikaz edin, oturduğu yerden…
BAŞKAN – Al
tutanakları, oku. 
MEHMET GÜNAL
(Antalya) – Al, sataşmadan söz iste, bir şey yok. 
BAŞKAN – Görev
mi, diyorum, öğreteceksiniz burada?
HAYDAR AKAR
(Kocaeli) – Bravo Başkan. 
BAŞKAN –
Buyurun. 
TÜLAY KAYNARCA
(Devamla) – Evet, teşekkür ederim Sayın Başkan.
Değerli
milletvekilleri, Cumhuriyet Halk Partisi Grup önerisi basın özgürlüğünü
içeriyor. Sedef Hanım ayrıntılarıyla hangi gerekçeyle öneri sunulduğunu ifade
ettiler. 
Önce, basınla
ilgili bir iki hususa dikkat çekmek isterim. Basın, ilgi, ilke ve değerler
çerçevesinde fikir üretir; basın, haber ve bilgileri doğru ve tarafsız sunmakla
mükelleftir ve basın, yukarıda işaret edip çerçevesini sınırlamaya çalıştığım
çerçevede önemli bir kamu görevi icra eder ve yerine getirir. Yani bu, şu
demek: Basın, demokrasinin güvencesidir aynı zamanda, o yüzden özgür olmalı, o
yüzden tarafsızlığını koruyabilmeli, o yüzden güven vermeli, güven
duyulabilmeli. Bunu çok önemsiyoruz, özellikle güvenin altını da dikkatle
çiziyorum. 
Türkiye’de bugün
hiçbir gazetecinin işini yapmamasından ötürü tutuklanmadığını söyleyebiliyorum,
çünkü bu konudaki yasal altyapıyı sağlayan birçok düzenlemeyi getiren de Adalet
ve Kalkınma Partisi olmuştur. Hemen bundan birkaç örnek vermek isterim:
Türkiye’de basın özgürlüğü konusunda kanun değişikliği yaparak düşünce açıklamaktan
basın ve yayın yoluyla fikirleri açıklamaktan dolayı mahkûm olanlara beş yıllık
erteleme cezası getirerek bu sayede birçok gazeteci kardeşimizin de bundan
istifade etmesini sağlamıştır. Şu anda yine hepsi tahliye edilmiş, propaganda
suçundan dolayı içeride olanlar da yine aynı kapsamda bundan
faydalanabilmiştir. 
Türkiye, AK PARTİ Hükûmeti
öncülüğünde, propaganda olarak da son on yıllık zaman diliminde de
demokratikleşme noktasında tarihî reformlar gerçekleştirmiştir ve bunda büyük
mesafeler katedilmiş. Medya ve ifade özgürlüğü Türkiye’nin Avrupa Birliği
üyeliğinin de ayrılmaz unsurlarından bir tanesidir. Bu konuda aksi söylemleri
de dikkate alırız elbette, aksi söylemleri de önemseriz elbette çünkü buna
bakıp, inceleyip eksiklik varsa da yine bunu giderecek olan parti Adalet ve
Kalkınma Partisidir. Ama inanıyorum ki bizim ülkemizdeki basın özgürlüğüyle
ilgili diğer ülkelerde de çok farklı fotoğraflar çizilmekte. Bir örnek mesela:
Almanya’da, Hamburg olaylarını gösteriyor diye bizim televizyonumuz TRT kablolu
yayından çıkarılmadı mı? Kimse bunu konuşmuyor, niye susuyorlar sizce? Sonra,
Gezi olaylarıyla ilgili -ben gazeteciyim, sarı basın kartı sahibiyim ve sürekli
basın kartı sahibi olacak kadar bu mesleğe yirmiden fazla yıl emek verdim- bir
ülke aleyhine tam sekiz saat canlı yayın, bütün dünyaya -var yok- böylesi
aleyhte bir propaganda yapabilen herhâlde dünyada başka televizyon örnekleri
yok. Peki, Türkiye’de bununla ilgili muhalefetin herhangi bir şey söylediğine
tanık olduk mu? Ne yazık ki hayır. Keşke olabilse, keşke bunu da görebilseler,
keşke diğer ülkelerle bizim ülkemiz arasındaki bu farkı da, bunu da
görebilseler. Türkiye artık eski Türkiye değil. Türkiye, demokratikleşme
anlamında da çok önemli adımlar attı ve basın da bu süreçten elbette payını
aldı. 
Bir başka konu,
Türkiye’de 44 gazetecinin hapiste olduğuyla ilgili söylemi hemen hemen bütün
muhalefet farklı farklı kanatlardan sürekli dillendiriyor. Ee, bakıyorsunuz
adli rakamlara, 44 kişiden 19’u tahliye olmuş mu? Olmuş. 6’sının yargılaması devam
ediyor, sonuç belli değil. Bir tanesi ifade edilen isimlerde, kayıtlarda hiç
yok, varlığı yok. Ee, geri bakıyorsunuz 18 kişi hüküm giymiş ve yargılanmış,
hüküm almış. Peki, nedir suçları hüküm giyenlerin? Az önce sayın vekil de ifade
etti, silahlı yaralama, tehlikeli madde bulundurma, polis memuru öldürme,
bombalı saldırıda bulunma, banka soyma, DHKPC üyesi olma ve yüz kızartıcı
suçlar. Bunun sayısını artırabilirsiniz; hüküm giyenlerin suç isnadını
söylüyorum. 
Peki, bunları
neden görmezler? Neden bunların varlığını biliyorken Türkiye aleyhine ısrarla
özgürlükler aleyhineymiş gibi yansıtmak isterler? Bu, Türkiye aleyhine olmanın
vatanperverliğiyle bir alakası, muhalefet yapıyor olmakla bir alakası olabilir
mi? Bence olamaz. Bu gerçek karşısında üç maymunu oynayanlara sordum bu soruyu
elbette ve bu sorunun cevabını bilen milletimizse bu anlayışa her seferinde
olduğu gibi seçimlerde cevabını sandıkta veriyor, en son bu 30 Martta da
verdiği gibi.
Diğer taraftan,
Türkiye’de sosyal medya engelinden de bahsedildi, az önce de dillendirildi.
Twitter eleştirildi “Özgürlük düşmanı.” denildi Twitter’le ilgili davalara
bakıldığında. Şimdi yine çifte standart var; biz Twitter’i eleştirince özgürlük
düşmanı oluyoruz, diğer ülkelerde Twitter’i eleştirme mahkeme kararı, uygulanan
mahkeme kararlarını görünce “Orada hukuk var.” diyorlar. İşte bir çifte
standart daha. 
Diğerini de
söyleyeceğim hemen: Şimdi, bu ülkenin Sayın Başbakanına, Saygıdeğer
Cumhurbaşkanımıza basın yoluyla hakaret edildiğinde onlar da doğal olarak cevap
hakkı ve hukuka, tazminat hakkına başvurduğunda hemen bu baskı olarak
nitelendiriliyor ama başka ülkelerdeki örnekte yine neye sarılıyorlar? “Orada
demokrasi var, orada hukuk var.” deniliyor. İşte bir standart, çifte standart
daha. 
Ve İnternet, aslında
bununla ilgili, İnternet sansürü konusu çok işlendi bu kürsüde, çok
dillendirildi. Ben ona “güvenli İnternet” diyorum. Çünkü tercihe bağlı,
ailesini korumak, çocuklarını korumak, zararlı bazı porno, şiddete yönelmiş
birtakım yerlerden korumak amacıyla güvenli İnternet işini başlatmak için yola
çıktığımıza işaret ediyorum. Ona da “sansür” dendi. Kim tarafından? Yine aynı
zihniyet tarafından.
Yine “sansür”
diye nitelendiğinde, düğme sizin elinizde, basarsınız hepsi biter ve
bakıyorsunuz, gürültü geçti, hepsi geçti, gitti. Güvenli İnternet’i kullanan
sayısı kaç? 2 milyon Türkiye'de. 
HAYDAR AKAR
(Kocaeli) – Tülay Hanım, kaç abone var?
TÜLAY KAYNARCA
(Devamla) - Yani milletimiz ne istiyor? Güvenli İnternet’i. Bakış açısı ne?
Sansür. Doğru olan, milletimizin bakış açısı, milletimizin ne dediği. 
Değerli
milletvekilleri, bu konuda söyleyecek çok söz var. Elbette basın özgürlüğü
demokrasimizin vazgeçilmezidir, hepimize düşen sorumluluklar vardır ama bugünkü
Meclis gündemimiz 591 sayılı Tapu Kadastro Kanunu’yla ilgilidir. 
Bu nedenle ve
düşünceyle grup önerisi aleyhine görüş belirttiğimi ifade ediyor, Genel Kurulu
saygıyla selamlıyorum. (AK PARTİ sıralarından alkışlar)
BAŞKAN –
Cumhuriyet Halk Partisi grup önerisini oylarınıza sunacağım ve karar yeter
sayısı talebi var, onu arayacağım.
Kabul edenler...
Kabul etmeyenler... Karar yeter sayısı yoktur.
Birleşime on
dakika ara veriyorum.
Kapanma Saati: 18.01
DÖRDÜNCÜ OTURUM
Açılma Saati: 18.16
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Muharrem IŞIK (Erzincan)
-----0-----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşiminin Dördüncü
Oturumunu açıyorum.
Cumhuriyet Halk
Partisi Grubu önerisinin oylanmasında karar yeter sayısı bulunamamıştı. 
Şimdi öneriyi
tekrar oylarınıza sunacağım ve karar yeter sayısı arayacağım.
Öneriyi kabul
edenler… Kabul etmeyenler… Karar yeter sayısı vardır, öneri kabul edilmemiştir.
Adalet ve
Kalkınma Partisi Grubu’nun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Okutuyorum:
4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 592 sıra sayılı
Kanun Tasarısı’nın kırk sekiz saat geçmeden gündemin “Kanun Tasarı ve Teklifleri
ile Komisyonlardan Gelen Diğer İşler” kısmının 4’üncü sırasına, yine bu kısımda
bulunan 591, 90, 554, 163, 10, 244 ve 335 sıra sayılı Kanun Tasarılarının ise
bu kısmın 3, 5, 6, 7, 8, 9 ve 10’uncu sıralarına alınmasına ve diğer işlerin
sırasının buna göre teselsül ettirilmesine; gündemin “Özel Gündemde Yer Alacak
İşler” kısmında bulunan ve görüşmelerinin 29 Mayıs 2014 Perşembe günkü
birleşimde yapılması kararlaştırılan 381 ve 489 sıra sayılı Meclis Araştırması
Komisyonu Raporlarının görüşmelerinin Genel Kurulun 24 Haziran 2014 Salı günkü
birleşiminde yapılmasına; 3 Haziran 2014 Salı günkü birleşiminde sözlü
soruların görüşülmemesine; 592 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi
3/6/2014
Türkiye Büyük Millet Meclisi Başkanlığına
Danışma Kurulunun 03/06/2014 Salı
günü (bugün) yaptığı toplantıda siyasi parti grupları arasında oy birliği
sağlanamadığından, İç Tüzük’ün 19’uncu maddesi gereğince, grubumuzun aşağıdaki
önerisinin Genel Kurulun onayına sunulmasını arz ederim.
Mahir Ünal
Kahramanmaraş
AK PARTİ Grup Başkan Vekili
Öneri:
Bastırılarak dağıtılan 592 sıra
sayılı Kanun Tasarısı’nın 48 saat geçmeden gündemin "Kanun Tasarı ve
Teklifleri ile Komisyonlardan Gelen Diğer İşler" kısmının 4’üncü sırasına,
yine bu kısımda bulunan 591, 90, 554, 163, 10, 244 ve 335 sıra sayılı Kanun
Tasarılarının ise bu kısmın 3, 5, 6, 7, 8, 9 ve 10’uncu sıralarına alınması ve
diğer işlerin sırasının buna göre teselsül ettirilmesi,
Gündemin "Özel Gündemde Yer
Alacak İşler" kısmında bulunan ve görüşmelerinin 29/05/2014 Perşembe günkü
birleşimde yapılması kararlaştırılan 381 ve 489 sıra sayılı Meclis Araştırması
Komisyonu Raporlarının görüşmelerinin, Genel Kurulun 24 Haziran 2014 Salı günkü
birleşiminde yapılması;
Genel Kurulun;
Haftalık çalışma günlerinin
dışında 06, 07 ve 08 Haziran 2014 Cuma, Cumartesi ve Pazar günleri saat
14.00'te toplanması ve bu birleşimlerinde "Kanun Tasarı ve Teklifleri ile
Komisyonlardan Gelen Diğer İşler" kısmında yer alan işlerin görüşülmesi;
03  Haziran 2014 Salı günkü
(bugün) birleşiminde sözlü soruların görüşülmemesi ve 591 sıra sayılı Kanun
Tasarısı’nın görüşmelerinin tamamlanmasına kadar,
04  Haziran 2014 Çarşamba günkü
birleşiminde 90 sıra sayılı Kanun Tasarısı’na kadar olan işlerin görüşmelerinin
tamamlanmasına kadar,
05  Haziran 2014 Perşembe günkü
birleşiminde 163 sıra sayılı Kanun Tasarısı’na kadar olan işlerin
görüşmelerinin tamamlanmasına kadar,
06  Haziran 2014 Cuma günkü
birleşiminde 10 sıra sayılı Kanun Tasarısı’na kadar olan işlerin görüşmelerinin
tamamlanmasına kadar,
07  Haziran 2014 Cumartesi günkü
birleşiminde 244 sıra sayılı Kanun Tasarısı’na kadar olan işlerin
görüşmelerinin tamamlanmasına kadar,
08  Haziran 2014 Pazar günkü
birleşiminde 335 sıra sayılı Kanun Tasarısı’na kadar olan işlerin
görüşmelerinin tamamlanmasına kadar, 
Yukarıda belirtilen birleşimlerde
gece 24.00'te günlük programların tamamlanamaması hâlinde günlük programların
tamamlanmasına kadar; 
çalışmalarına devam etmesi,
592 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak görüşülmesi
ve bölümlerinin ekteki cetveldeki şekliyle olması;
Önerilmiştir.


592 Sıra Sayılı Türk Ceza Kanunu ile
Bazı Kanunlarda Değişiklik Yapılmasına Dair Kanun Tasarısı (1/918)




BÖLÜMLER


BÖLÜM
  MADDELERİ


BÖLÜMDEKİ 
MADDE SAYISI




1. BÖLÜM


1 ila 28 inci
  maddeler 


28




2. BÖLÜM


29 ila 55 inci
  maddeler


27




3. BÖLÜM


56 ila 82 nci
  maddeler


27




4. BÖLÜM


83 ila 104
  üncü maddeler


22




TOPLAM MADDE 


SAYISI


104














BAŞKAN – Adalet
ve Kalkınma Partisi grup önerisi lehinde söz isteyen Recep Özel, Isparta
Milletvekili.
Buyurun Sayın
Özel. (AK PARTİ sıralarından alkışlar)
RECEP ÖZEL
(Isparta) – Sayın Başkan, çok değerli milletvekilleri; hepinizi saygıyla
selamlıyorum. 
Parti
grubumuzun, Danışma Kurulunda oy birliği sağlanamadığı için, İç Tüzük’ün
19’uncu maddesine göre Genel Kurul gündemine getirmiş olduğumuz önerimizle bu
hafta gündemimize alacağımız kanun tasarı ve tekliflerini sırasıyla, 591 sıra
sayılı Tapu Kanunu Tasarısı’nı “Kanun Tasarı ve Teklifleri ile Komisyonlardan
Gelen Diğer İşler” kısmının 3’üncü sırasına alıyoruz ve bugün -görüşmelerini
bitimine kadar da- inşallah, bu yasa tasarısını geçirmeyi düşünüyoruz.
592 sıra sayılı
Türk Ceza Kanunu ile Bazı Kanunlarda Değişiklik Yapılmasına Dair Kanun
Tasarısı’nı da kırk sekiz saat geçmeden gündemimizin 4’üncü sırasına alıp temel
kanun olarak görüşmeyi ve dört bölümde görüşmeleri tamamlamayı; bunu da,
çarşamba, perşembe, cuma ve önümüzdeki pazar gününe kadarki çalışma takvimi
içerisinde de bitirmeyi düşünüyoruz.
8 tane de
uluslararası anlaşmayı gündemin 5’inci sırasından 10’uncu sırasına kadar
alıyoruz. Cumhurbaşkanımız ve Meclis Başkanımız tarafından gündeme alınması
arzu edilen önemli uluslararası sözleşmeler bunlar. 
Ayrıca, geçen
hafta perşembe günü görüşmemiz gereken 381 ve 489 sıra sayılı Araştırma
Komisyonu Raporlarını da, 24 Haziran 2014 Salı günü, Meclisin “Özel Gündemde
Yer Alacak İşler” arasına almayı teklif ediyoruz.
Tabii, çalışma
saatlerimizin de gece 24.00’e kadar günlük takvim bitmediği zaman da 24.00’ten
sonra da çalışmayı; cuma, cumartesi ve pazar günleri de çalışma günlerine dâhil
edilmesini… 
İyi bir çalışma
günü, iyi bir çalışma haftasını, muhalefetiyle iktidarıyla uyumlu bir şekilde,
güzel bir şekilde bu haftayı geçirmeyi ümit ediyor, hepinize saygılar sevgiler
sunuyorum efendim. (AK PARTİ sıralarından alkışlar)
BAŞKAN –
Teşekkür ediyorum.
Adalet ve
Kalkınma Partisi grup önerisi aleyhinde söz isteyen Haydar Akar, Kocaeli
Milletvekili. (CHP sıralarından alkışlar)
HAYDAR AKAR
(Kocaeli) – Sayın Başkan, değerli milletvekilleri; Adalet ve Kalkınma
Partisinin grup önerisi üzerinde söz almış bulunuyorum. 
“Adalet ve
Kalkınma Partisinin grup önerisi” deyince aklınıza Türkiye'nin temel
problemleriyle ilgili bir öneri gelmiş olabilir, bunu ümit edenler olabilir ama
böyle bir şey yok. Adalet ve Kalkınma Partisinin grup önerisi deyince “Gündemi
nasıl değiştiririz?” diye, ilk aklımıza gelen şey budur, bildim bileli de bunu
yapıyorsunuz ve bugün de aynı şeyi yapıyorsunuz. Bazen her hafta başı
yapıyorsunuz, bazen her gün yapıyorsunuz bunu ama bir türlü karar
veremiyorsunuz neyi konuşacağımıza, neyi gündeme taşıyacağımıza.
Şimdi, bugün bu
gündem değişikliğini niye getirdiniz? Hepinizin de bildiği gibi, bir facia
yaşadık, bir cinayet yaşadık Soma’da. Evet, Soma’nın o sıcak günlerinde burada
benim bir kanun teklifim görüşüldü. Sizlerin de oylarıyla, muhalefet
partilerinin ve AKP Grubunun da oylarıyla bu kanun teklifinin gündeme alınması
hep birlikte kararlaştırıldı. Ben de “Bu arkadaşlar gerçekten iyi niyetli,
Türkiye’deki madenlerdeki taşeron sistemini, köleliği, emek hırsızlığını
kaldırmak istiyorlar.” diye düşündüm ve bir hafta sonra -çünkü perşembe
günüydü- salı günü -üşenmedik- buraya bir grup önerisi olarak getirdik kanunun
öne alınmasıyla ilgili... Aslında bunun öne alınması -yine, bu, Mecliste
anlaşıldığı gibi- Danışma Kurulunda yapılması gereken bir şeydi ama Adalet ve
Kalkınma Partisi adına Danışma Kuruluna katılan arkadaş bu önerimizi kabul
etmediği için bir grup önerisi olarak getirdik. 
Grup önerisi
neydi? Bizim, madenlerdeki alt yüklenicilerin işçi çalıştırmasına karşı çıkan
tek maddelik bir kanun teklifimizdi. Bunu niye getirmiştik biz? Çünkü Kozlu’da
2013 yılında, yılbaşında yaşanan maden kazasından sonra 10 Ocakta sizin Çalışma
Bakanınız bu kürsüde madenlerde taşeron işçi çalıştırmanın bir cinayet olduğunu
söylüyordu. Evet, 10 Ocakta bunu söyledi, 29 Ocakta ben bu kanun teklifini
verdim. 2013 yılında o kanun teklifini verdim, bir de Meclis araştırma önergesi
verdim. Meclis araştırma önergesinde yaptığım konuşmada şunu söylüyordum:
“Buraya geliyorsunuz ‘İnşallah.’ diyorsunuz, ‘Allah göstermesin.’ diyorsunuz,
bütün insanların dinî duygularını sömürüyorsunuz, ona yönelik bir algı
yaratıyorsunuz ama hiçbir teklif getirmiyorsunuz, tedbir almıyorsunuz. Bunu da
üç ay sonra, beş ay sonra unutacağız.” Türkiye’de çok büyük maden kazaları
yaşayacağımızı ifade etmiştim ve bu kazayı Soma’da yaşadık. Bunu ben bir
cinayet olarak adlandırıyorum. O tarihte o teklifim görüşülmüş olsaydı, o
tarihte o araştırma önergem görüşülmüş olsaydı belki bugün Soma’da o can veren
kardeşlerimiz yaşıyor olacaktı ama kabul etmediniz. Gündemin önüne alınmasını
kabul etmediniz ama Mecliste yatarken muhalefetin oylarıyla bunlar geçti ve
gündemin önüne alındı. Gündemin önüne alınınca iki tane seçeneğiniz vardı: Bir
tanesi, komisyonu yerine oturtmayacaktınız; diğeri, bir grup önerisiyle bunu
tadil edecektiniz ya da gerilere itecektiniz ama siz üçüncüyü yaptınız, Meclisi
çalıştırmadınız. 
Diyorsunuz ki:
“Türkiye’nin büyük problemleri var. Meclisin çalışması gerekiyor, cumartesi
çalışması gerekiyor, pazar çalışması gerekiyor.” Biz varız, cumartesi de varız,
pazar da varız ama siz bir Soma’yı, taşeron işçiliğin kaldırılmasını görüşmemek
için perşembe günü Meclisi saat 14.00’te tatil ettiniz. Bu, doğru bir davranış
değil. Ya insanları aldatmayacaksınız ya da bu kürsüye çıktığınızda “Biz
taşeron işçiliğine karşıyız.” demeyeceksiniz. Bu kürsüye çıkıp “Daha iyi bir
kanun getiriyoruz, taşeron işçiliğini kaldırıyoruz.” demiyorsunuz, “Eşit
ücretle çalıştıracak bir kanun getiriyoruz.” diyorsunuz. Türkiye’deki tüm asıl
işleri taşeronun yapacağı bir kanun teklifi getiriyorsunuz, komisyonlara da
getirdiniz. O kanun teklifi de buraya gelince gerçek yüzünüz ortaya çıkacak. 
Evet, bugün,
üçüncü şey: Diğer saydığım iki şeyden birini yapıyorsunuz, grup önerisiyle 590
sıra sayılı -benim- Kanun Teklifi’mi geri atıyorsunuz, hatta görüşülecek
konular arasına da almıyorsunuz, önemsemiyorsunuz. Önemsediğiniz 5, 6 tane
uluslararası anlaşma mutlaka önemlidir Türkiye Cumhuriyeti için ama daha önce
madende ölen arkadaşlarımız için, bundan sonra başımıza gelecek maden
kazalarının önlenmesi için taşeron işçiliğinin kaldırılması çok daha önemliydi
diye düşünüyorum. 
Her seferinde
buraya geldiğinizde halkın iradesinden bahsediyorsunuz. Belki seçimlerde halkın
iradesi size oy veriyor ama bu madende ölen kardeşlerimizin ve ailelerinin
sizin üzerinizdeki vicdan muhasebesini gelecekte çok iyi yaptıracaklarını
düşünüyorum.
Soma
görüşülmedi. Peki, geçen hafta ne yaptık? Raporları görüşüyorduk. En önemli
raporlardan biri de bilişim raporuydu, yine tatil ettiğiniz için -hani herkesin
“İnternet Komisyonu” dediği, yaklaşık üç ay çalıştığımız bir komisyon raporu
vardı- bu komisyon raporunu da görüşemedik burada. Binlerce bilişim ve
teknoloji öğretmeninin problemi var. FATİH Projesi’yle bir rant sağladınız ama
baktığınız zaman, incelediğiniz zaman, gidip baktığınızda okullarda FATİH Projesi’nden
eser olmadığını göreceksiniz. Milyarlarca dolar parayı yine peşkeş çektiniz
diye düşünüyorum ama bu rapor görüşülmüş olsaydı bunları da konuşmuş olacaktık.
Geçen haftanın
önemli olaylarından bir tanesi de Gebze’de kurulması gereken bir üniversitenin
AKP Grubu tarafından verilmiş teklifinin geri çekilmesiydi. Seçim döneminde,
AKP milletvekilleri de biz de Gebze’ye söz verdik. Gebze dediğiniz 600 bin
nüfusa sahip bir ilçe, bölge. Burada bir üniversite kurulması gerektiğini hem
siz söylediniz hem biz. Biz Meclise geldik, üniversite teklifimizi verdik, AKP
Kocaeli milletvekillerinin de dâhil olduğu oylamayla reddedildi. “Biz
getireceğiz.” dediler, getirdiler teklifi ama perşembe günkü gündemde bu
teklifi geri çektiler, çekemediler çünkü ertelendi. 
Şimdi, bir
arkadaşıma bununla ilgili soru soruyorlar bölgede, diyor ki: “Haydar Akar
Meclisi takip etmiyor, ne olduğunu da bilmiyor.” Böyle bir beyanda bulunmuş. O
arkadaşım hangi Mecliste ben merak ediyorum, gerçekten çok merak ediyorum. Ben
üniversiteleri karıştırdım ama o da Meclisleri karıştırdı galiba, herhâlde fark
edemedi Türkiye Cumhuriyeti’nin Meclisinde olduğunu.
Yine, Kocaeli’nin
en büyük problemlerinden bir tanesi, bugünlerde yaşıyoruz, Derince Limanı’nın
özelleştirilmesi arkadaşlar. Kocaeli’ndeki milletvekilleri diyor ki: “İşçiler
yan gelip yatıyor Derince Limanı’nda.” Derince Limanı’nda işçiler yan gelip
yatmıyor arkadaşlar, Derince Limanı’nda işçiler yan gelip yatmıyor. Hatta bu
arkadaşım şöyle de demiş, çok güzel ifadelerde bulunmuş aslında: “Bizden önceki
siyasiler Derince Limanı’nın belirli bölümlerini kiraya verdiler.” Bu beyanı
veren arkadaşımın gerçekten dünyadan haberi yok diyeceğim. Niye yok? Eğer
Derince Limanı’nın son yıllarda kime kiraya verildiğine ve nasıl verildiğine
bakarsa bir medya grubuna, Derince Limanı’nın üçte 2’sini, metrekaresi 0,80
dolardan, diğer ufak tefek şirketlere de metrekaresinin 1,30 dolara verildiğini
görecektir. Hangi siyasilerin onları pazarladığı da çok açık ve nettir.
Yine bir başka
problemimiz, Kocaeli’nin Körfez ilçesinde kurulan amonyak tankıyla ilgili.
Bakın, şu anda orada 300 metreküplük bir amonyak tankı var. 17 Ağustos 1999 depreminde
sırf amonyak tanklarından sızma olacak diye Körfez bölgesi boşaltıldı, kurtarma
çalışmaları yapılmadı; yüzlerce insanımız öldü 300 metreküplük amonyak tankı
için. Şu anda 37.500 metreküplük amonyak tankı kuruluyor. Yine bölgenin AKP
milletvekilleri diyor ki: “ÇED raporu alındı.” Evet, ÇED raporu alındı ama
Kocaeli Valiliğinin üç ay içerisinde vermiş olduğu 2 tane ayrı olur yazısı
elimde: Biri “Olmaz.” diyor, üç ay sonra diğeri “Olur.” diyor. “Olmaz.” derken
de gerekçesi, yerleşim alanlarına çok yakın olduğunu, E-5 kara yoluna 50 metre,
otoyola 300 metre olduğunu söylüyor. Böyle bir tankın Kocaeli Körfez bölgesine
kurulmasının bir faciaya yol açacağını, bir Soma değil, binlerce Soma’yı
yaratacağını, en ufak sızıntıda, en ufak patlamada bunlara şahit olacağımızı
söylüyoruz ama bu arkadaşlarım dalga geçiyorlar, geliyorlar diyorlar ki:
“Kocaeli bölgesinde her şeyi yaptık.” Hiçbir şey yapmadınız. Kocaeli, bugün,
Türkiye'ye en çok vergi veren kent olarak, devlet yatırımı olarak merkezî
bütçeden bir Gümüşhane kadar, bir Rize kadar pay almıyor ve Kocaeli’nin
sorunları her geçen gün büyüyerek artıyor.
Satılacak arazi
bırakmadınız, şimdi denizleri satmaya başladınız. Derince Limanı’nı
özelleştirirken denizin içinde 450 bin metrekarelik bir dolgu yapıyorsunuz. 5
milyon metreküp dolgu yapılacak, 392 bin kamyonla hafriyat taşınacak. Günde bin
tane tırın, 2 bin tane tırın girdiği bölgeye 12 bin tır girecek. Bölgede ne bir
kara yolu bağlantısı var ne bir demir yolu bağlantısı var.
Evet,
arkadaşlar, Kocaeli AKP milletvekillerini göreve çağırıyorum, onları
Kocaeli’nin problemlerine sahip çıkmaya çağırıyorum. Gerçekten incelemelerini,
sırf popülizm olsun diye gidip beyanlar vermemelerini, burada gerçekten
Kocaeli’ne sahip çıkmalarını istiyorum. Evet, kendi geldikleri kentlere sahip
çıkabilirler ama Kocaeli de önemli bir kent, Türkiye'nin sanayi başkenti diyor,
hepinize saygılar sunuyor, teşekkür ediyorum. (CHP sıralarından alkışlar)
BAŞKAN –
Teşekkür ediyorum.
Buyurun Sayın
Aygün.
ZEKİ AYGÜN
(Kocaeli) – Sayın milletvekili isim vermedi ama söylemiş olduğu ifade tarafıma
söylenmiştir. 
BAŞKAN – Ne
ifadesi söyledi, ne söyledi Sayın Aygün?
ZEKİ AYGÜN
(Kocaeli) – Derince Limanı’yla ilgili söylenen söz… Bizi göreve davet etti.
“Yan gelip yatıyor.” ifadesini ben kullandım orada. 
HAYDAR AKAR
(Kocaeli) – Zeki Bey, işçiler düşman olmasın diye isminizi vermedim.
BAŞKAN – Buyurun
Sayın Aygün. (AK PARTİ sıralarından alkışlar)
Sataşma
nedeniyle iki dakika söz veriyorum. 
VII.- SATAŞMALARA İLİŞKİN KONUŞMALAR (Devam)
3.- Kocaeli Milletvekili Zeki Aygün'ün, Kocaeli
Milletvekili Haydar Akar’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması

ZEKİ AYGÜN
(Kocaeli) – Sayın Başkan, değerli milletvekilleri; hepinizi sevgi ve saygıyla
selamlıyorum.
Biraz önce
Kocaeli Milletvekilimiz Haydar Akar’ın söylemiş olduğu ifadeler içerisinde,
Derince Limanı’nın özelleştirilmesiyle ilgili ve oradaki işçilerimiz için “Yan
geliyor, yatıyor.” ifadesini kullanan benim. Ancak, tabii, bu ifadeyi bu
şekilde kullanmadım. Bunu şöyle yaptık: Biliyorsunuz, hafta sonları, biz
ilimizde dört gün çalışıyoruz. Geçen sabah, cumartesi sabahı basın mensubu
arkadaşlarla kahvaltılı bir toplantı yaptık; haftada, ayda bir yapıyoruz bunu.
Arkadaşların sorduğu sorular üzerine ben cevap verdim. Dediler ki: “Bu Derince
Limanı için ne diyorsunuz? İnsanlar orada tepki gösteriyor, diğer
milletvekilleri orayı destekliyor.” Biz de dedik ki: “Devlet işletmeci olarak
bugüne kadar hiçbir işletmeyi rantabl çalıştıramadı, bana bir tane örnek gösterin.”
Yok. En iyisi bugün TÜPRAŞ’tı, otuz yıl içerisinde bulunduğum bir TÜPRAŞ’tı ama
devlet iyi bir işletmeci değil. “Devletin malı deniz, yemeyen şöyle, şöyle.”
diye toplum içerisinde bir laf var. Demek ki işletmeci olarak bu milletin kendi
insanı olan özel sektördür. “Bunu özel sektöre vermekten niye kaçınıyorsunuz?”
dedim. Bugün de oradaki insanların çalışmadığını, çalıştırılamadığını… Orada,
liman bölgemizdeki tek limandı, 42 tane daha liman oldu; bu limanlar içerisinde
hepsi rantabl çalışırken burası çalıştırılamıyor. Evet, biz oradaki
yöneticileri görevden aldığımız zaman idari mahkemeye gidiyor, tekrar orada
görevine devam ediyor; böyle bir hukuk devletinde de yaşadığımız için oradaki
işler yürümüyor. 
Ben şunu
söylüyorum: İnternet sitesinden baktığınız zaman oradaki yorumların, evet, çoğu
olumsuz ama olumlu olanların hepsi bana dönüyor. Bugün beni İskenderun’dan
arayan bir avukat arkadaşım İskenderun Limanı’nın da aynı bu şekilde olduğunu
söyledi ve “Gelin, ben size İskenderun’da kahveleri göstereyim…
(Mikrofon
otomatik cihaz tarafından kapatıldı) 
ZEKİ AYGÜN
(Devamla) - …1 numaralı kahve, 2 numaralı kahve şeklinde gösteriyorlar.” dedi.
Ben buraya bu
gerçeği ifade etmek için çıktım ama gerçek emeği olanlar için demiyoruz ama
emeği sömürenler için maalesef bu özelleştirmenin şart olduğunu söylüyorum.
BAŞKAN –
Teşekkür ediyorum.
ZEKİ AYGÜN
(Devamla) - Hepinizi saygıyla selamlarım. (AK PARTİ sıralarından alkışlar) 
HAYDAR AKAR
(Kocaeli) – Sayın Başkan…
BAŞKAN – Buyurun
Sayın Akar.
HAYDAR AKAR
(Kocaeli) – Emeğin sömürüldüğünü, gerçek emeği verenlerden ve emeği
sömürenlerden olmadıklarını ifade etti. 
Ben de söz
istiyorum.
BAŞKAN – Buyurun
Sayın Akar.
Size de sataşma
nedeniyle iki dakika söz veriyorum. (CHP sıralarından alkışlar)
4.- Kocaeli Milletvekili Haydar Akar'ın, Kocaeli
Milletvekili Zeki Aygün’ün sataşma nedeniyle yaptığı konuşması sırasında
şahsına sataşması nedeniyle konuşması

HAYDAR AKAR
(Kocaeli) – Evet, on iki yıllık iktidarınız döneminde hiçbir şey yapmadığınız,
seksen yıllık cumhuriyet tarihinde yapılan tüm endüstriyel faaliyetleri,
kuruluşları, fabrikaları sattığınız bir gerçek. Bu sizin siyasi çalışma
tarzınız olabilir, siyasete bakış, ekonomiye bakış tarzınız olabilir ama
insanları “Yan gelip yatıyorlar.” diye suçlarsanız, sizin de arka sıralarda
uyuduğunuza, burada sadece el kaldırıp indirdiğinize şahit olduğumuzda bu işçi
kardeşlerimizin de bizi aynı şekilde suçlama haklarına sahip olduklarını
düşünüyorum.
Şimdi, Zeki Bey
-“Zeki Bey” diyorum, demin adınızı söylememiştim- işçiler gerekli çalışmayı
yapıyorlar Derince Limanı’nda. 
Derince Limanı
bir de pilotaj limanı olarak oradaki borsayı düzenliyor yani liman borsasını
düzenliyor diyebiliriz. Onun için çok önemli. Eğer Derince Limanı olmazsa veya
liman devletin elinden başka bir özel sektöre, oradaki tekel konumundaki
limancılara geçerse oradaki faaliyetler çok daha sakıncalı hâle gelir. 
“Devlet
endüstriyel kuruluşlar yönetmesin ya da yapmasın.” diyoruz. Kocaeli’nde
yapmasın, Bursa’da yapmasın ama gitsin Tokat’ta yapsın, Bayburt’ta yapsın. Niye
siz Kocaeli’ye geldiniz, niye geldiniz? Niye insanlar Kocaeli’ne akın akın
geliyorlar? Çünkü sizin bölgenizde, sizin kentinizde, sizin sermayeniz olsa
bile gidip bir tesis kurmuyorsunuz. Kocaeli’nde beyaz yakalı var, Kocaeli’nde
mavi yakalı var, Kocaeli’nde liman var, Kocaeli’nde yan sanayi var, onun için
geliyorsunuz. 
Ne zaman gelmiş
bunlar? Devletin yaptığı SEKA’yla gelmiş, PETKİM’le gelmiş, İGSAŞ’la gelmiş,
TÜPRAŞ’la gelmiş. 
Başka bir şey
daha söylemişsiniz: “SEKA’yı kapattık, kötü mü oldu?” demişsiniz, “Kim arıyor.”
demişsiniz. Bugün 1 milyar dolarlık gazete kâğıdı ithal ediyoruz. 
 “Cari açık”
diye de bağırıyorsunuz, değil mi? Bugün devlet gazete üretiminden, kâğıt
üretiminden çekildiği için 1 milyar dolarlık ithalat yapıyoruz diyor, hepinize
sevgiler, saygılar sunuyorum.
BAŞKAN –
Teşekkür ediyorum.
VI.- ÖNERİLER (Devam)
A) Siyasî Parti Grubu Önerileri (Devam)
4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 592 sıra sayılı
Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 4’üncü sırasına, yine
bu kısımda bulunan 591, 90, 554, 163, 10, 244 ve 335 sıra sayılı Kanun
Tasarılarının ise bu kısmın 3, 5, 6, 7, 8, 9 ve 10’uncu sıralarına alınmasına
ve diğer işlerin sırasının buna göre teselsül ettirilmesine; gündemin “Özel
Gündemde Yer Alacak İşler” kısmında bulunan ve görüşmelerinin 29 Mayıs 2014
Perşembe günkü birleşimde yapılması kararlaştırılan 381 ve 489 sıra sayılı Meclis
Araştırması Komisyonu Raporlarının görüşmelerinin Genel Kurulun 24 Haziran 2014
Salı günkü birleşiminde yapılmasına; 3 Haziran 2014 Salı günkü birleşiminde
sözlü soruların görüşülmemesine; 592 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi (Devam)

BAŞKAN - Adalet
ve Kalkınma Partisi grup önerisi lehinde söz isteyen Ramazan Can, Kırıkkale
Milletvekili. (AK PARTİ sıralarından alkışlar)
Buyurun Sayın
Can. 
RAMAZAN CAN (Kırıkkale)
– Sayın Başkan, değerli milletvekilleri; hepinizi saygıyla selamlıyorum. 
Grup önerimize
geçmeden önce, İş Kanunu ve Sosyal Güvenlik Kanunu Mevzuatında Değişiklik Yapan
Kanun Tasarısı Meclise sevk edildi ve komisyon da çalışmalara başladı. Bu kanun
tasarısıyla alt işveren ve taşeron düzenlemesi, iş sağlığı ve güvenliği,
kıdem tazminatı, yer altında çalışan işçilerin günlük çalışması sekiz saatten
altı saate düşürülüyor, toplamda da yani haftalık kırk sekiz saatten otuz altı
saate düşürülüyor, vatandaşlıktan çıkarılanlara yurt dışında borçlanma, Soma
kazasında ölenlerin ailelerine maaş bağlanması, muhtaçlık şartının kalkması,
çalışamadıkları dönemde İşsizlik Fonu’ndan yararlanma, madencilikte emeklilik
yaşının 55’ten 50’ye düşürülmesi, vergi ve SGK borçlarında yeniden
yapılandırma… Dolayısıyla, Meclis olaya el koymuştur ve bu manada ciddi,
toplumun ihtiyaçlarına cevap verecek bir tasarı Meclise sevk edilmiş ve
komisyonda çalışıp inşallah hep beraber Genel Kurulda da kanunlaştırma
gayretinde bulunacağız. 
Sayın Başkan,
değerli milletvekilleri; grup önerimizle 592 sıra sayılı Ceza Kanunu ve Bazı
Kanunlarda Değişiklik Yapan Tasarı’nın kırk sekiz saat geçmeden gündemin 4’üncü
sırasına alınmasını öneriyoruz. Yine, 591 sıra sayılı Tapu ve Kadastro Teşkilat
Kanunu’nun gündemin 3’üncü sırasına alınmasını öneriyoruz. Grup önerimizle 90,
554, 163, 10, 244, 335 sıra sayılı uluslararası sözleşmelerin gündemin 5, 6, 7,
8, 9, 10’uncu sıralarına alınmasını öneriyoruz. Ayrıca, 592 sıra sayılı Kanun
Tasarısı’nın toplam dört bölümden oluşmasını ve 104 maddeden oluşan bir temel
yasa çerçevesinde görüşülmesini grup önerimizle öneriyoruz ve yine, Türk Ceza
Kanunu ve Ceza Kanunu haricindeki bazı kanunlarda değişiklik yapılmasına dair
tasarıda cinsel istismar, cinsel taciz , cinsel saldırı, uyuşturucu,
kaçakçılık, nitelikli hırsızlık, Ceza Muhakemesi Kanunu’nda değişiklik, idari
istinaf, Anayasa Mahkemesinin HSYK Kanunu’yla ilgili iptal ettiği hükümlerde
düzenlemeyi ve 2820 sayılı Siyasi Partiler Yasası’nda değişiklik öneren
teklifle birleştirilen kanun metnini de burada görüşmeyi planlıyoruz. Hafta
sonu, cuma, cumartesi, pazar da inşallah gündemde belirlenen kanunların
görüşmelerinin tamamlanmasına kadar Genel Kurulun çalışmasını öneriyoruz.
Önerimizin kabulü meyanında tekrar
hepinizi saygı ve muhabbetle selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Adalet ve Kalkınma Partisi grup
önerisi aleyhinde söz isteyen Süleyman Nevzat Korkmaz, Isparta Milletvekili.
Buyurun Sayın Korkmaz. (MHP
sıralarından alkışlar)
S. NEVZAT KORKMAZ (Isparta) –
Sayın Başkan, saygıdeğer milletvekilleri; Adalet ve Kalkınma Partisi grup
önerisi aleyhinde konuşmak üzere ve Milliyetçi Hareket Partisinin görüşlerini
açıklamak üzere söz aldım. Yüce heyetinizi saygıyla selamlıyorum.
Her hafta başında yaşanan bir AKP
klasiğiyle yine karşı karşıyayız. Meclis gündemi sil baştan değiştiriliyor.
AKP, yine, diğer siyasi parti gruplarının bu konudaki düşüncelerini almadan,
yine bir emrivaki yaparak adeta Meclis gündemine yeni gündemini dayatmış
gözüküyor.
“Ben çoğunluğum, istediğimi
yaparım, istediğimi Meclis gündemine getiririm, istediğimi kaldırırım.” gibi
bir mantıkla karşı karşıyayız. 591 sıra sayılı Tapu ve Kadastro Genel Müdürlüğü
Teşkilat ve Görevleri Hakkında Kanunda Değişiklik Yapılmasına Dair Kanun
Tasarısı getirilip görüşmemiz isteniyor. Bu alanda muhalefetin Genel Kurulda
sunacağı katkının AKP açısından hiçbir kıymetiharbiyesi yok. Maksat, hızlı bir
biçimde kanunu geçirmek. İçeriği ne olursa olsun; doğru yanlış, eksik fazla AKP
açısından hiç önemi yok. Niye? Efendim, aceleymiş. 22 Mayıstan itibaren tapuda
sıkıntı varmış. E, bu gecikmenin müsebbibi zaten AKP. Bu ülkeyi AKP
yönetiyorsa, Meclis Genel Kurulunun gündemini AKP belirliyorsa, dolayısıyla bu
gecikmenin müsebbibi AKP. Bu kusurunu Genel Kurulda muhalefete başka bir
nezaketsizlik yaparak başka bir kusurla örtbas etmek istiyor. 
Değerli arkadaşlar, hani bütçe
birliği, bütçe denkliği? Hani bütçe disiplini? Ne çabuk unuttunuz, âlây-ı
vâlâlarla getirip kanunlaştırdığınız Kamu Mali Yönetimi ve Kontrol Kanunu’nda
yaptığınız, ettiğiniz koca koca lafları? Nerede Maliye Bakanı, nerede Ekonomi
Bakanı, nerede Maliye bürokratlarınız? Ne oldu, deniz bitti mi? Siyasal
amaçlarla harcamak üzere yeni fonlara, yeni döner sermayelere mi ihtiyaç duymaya
başladınız? Bu, aslında bir U dönüşüdür, geri çekilmedir. Bunun için yeteri
kadar tartıştınız mı? Bu konuda muhalefetin uyarılarının bir önemi yok da
yangından mal kaçırırcasına gündeme getirmeyi mi uygun gördünüz? “Cuma,
cumartesi, pazar çalışacağız.” diyorsunuz, gören de sizi çalışa çalışa öldü
sanır. Günler, saatler yetmiyor da hafta sonu için de gündem koyuyorsunuz.
Geçen hafta perşembe günü toplantı yeter sayısı sağlayamadığınızı ve bu yüzden
Genel Kurulun çalışmadığını hatırlatmak istiyorum. Bugüne kadar yüzlerce kez
karar yeter sayısı, toplantı yeter sayısı sağlayamadığınız için milletin
zamanından çaldınız, Meclisin zamanından çaldınız. Kulis dolu, Meclis boş;
bugün de öyle. Yani dışarıda oturmayı millet için çalışmaya, Genel Kurulda
çalışmaya tercih ediyorsunuz. Gerçekten hızlı bir yasama mı yapmak
istiyorsunuz? Bunun yolu belli arkadaşlar, sizlere anlata anlata yorulduk ama
siz hâlâ inat etmekte devam ediyorsunuz. Hızlı yasama, hem gündemi belirlemede
hem de kanun tasarı ve tekliflerini Genel Kurulda müzakere etmede muhalefeti
önceden bilgilendirmek ve onların da katkı vermesini temin etmek için uyum ve
uzlaşma ortamını sağlamaktan geçiyor. Bu alanda hiçbir gayret gösterme, yumurta
kapıya geldikten sonra ee, “Acelem var.” diyerek, efendim, getir, gündemi
değiştir. 
Değerli AKP
Grubu, Meclis gündemini bu kadar sıkıştırmak, muhalefeti hazırlıksız yakalama
amacıyla sık sık gündem değiştirmek ve Genel Kurul çalışmalarındaki
organizasyon ve planlama beceriksizliğini Genel Kurula emrivaki yaparak örtbas
etmekten, merak ediyorum, acaba ne zaman vazgeçeceksiniz? 
Milliyetçi
Hareket Partisi olarak, her gün yirmi dört saat çalışmaktan şikâyet etmeyiz,
ama bu çalışmaların daha katılımcı, daha çoğulcu, daha demokratik olmasının
yeterli tartışma ortamı ve zamanını sağlamaktan geçtiğini bir kez daha sizlere
hatırlatmak istiyorum. 
Üstelik, bir
büyük nezaketsizlik daha yapıyorsunuz muhalefete değerli milletvekilleri. Bu
Mecliste, Meclisin mehabetine uygun müzakere niye yapılamıyor, işte bu yapmış
olduğunuz nezaketsizlikte gizli. 
Muhalefetin en
önemli denetim aracı, hepinizin bildiği gibi soru mekanizması ve salı günleri
sadece bir saat soru-cevap yapılabiliyor. İptal ediyorsunuz değerli AKP
milletvekilleri. Bu, benim muhalefet olarak anayasal ve İç Tüzük’te belirtilen
en tabii hakkım. Bir görüşünü alma yahut muhalefetin bir rızasını almadan,
“Efendim, soru-cevabı kaldırdım.” diyebiliyorsunuz. Niye? Parmak çoğunluğunuz
var. Eller kalkacak, muhalefetin bir hakkı daha gasbedilecek. İşte, sizin
anladığınız millî iradeye saygı, maalesef bu kadar. 
Sayın Meclis
Başkanına da defalarca söyledik, antidemokratik uygulamalarda, “Ne yapalım,
Genel Kurul böyle istiyor.” diyemezsiniz, çünkü Sayın Çiçek, siz sadece iktidar
çoğunluğunun değil, muhalefetin de başkanısınız. 
Bakın, başından
beri, yasamanın onur, haysiyeti, çoğulcu demokrasinin yaşatılması için dik
duruşu eğer sergileyebilmiş olsaydınız, bugün 17, 25 Aralık hırsızlık ve
yolsuzluk meselelerinin soruşturulmasını sağlamak üzere kurulacak olan
komisyona “AKP üye vermiyor, bildirmedi. Ne yapalım, topum tüfeğim mi var?”
demezdiniz. Bu sözler, Sayın Başkan, artık şirazeden çıkmış bir iktidar gücüne
karşı bir aczin ifadesidir. İç Tüzük ve Anayasa Uzlaşma Komisyonlarının
yıkılması, dağıtılmasında “Ne yapalım, gruplar bilir.” demiyordunuz. Ortaya
cengâver gibi çıkıp bu komisyonları sırf AKP istiyor diye ortadan kaldırdınız,
lağvettiniz. Sayın Çiçek, bu Meclis iktidar ve muhalefetten oluşuyor, hepimizin
hukukunu korumakla mükellefsiniz. Etkisiz eleman değilsiniz, olmamanız gerekiyor.
Demokrasimizin en şerefli makamında oturuyorsunuz ve artık inisiyatif almak
zorundasınız, inisiyatif kullanmak zorundasınız, durumdan vazife çıkarmak
durumundasınız. Meclis çoğunluğunun parmak hesabıyla muhalefeti yok etmesine
daha fazla müsaade etmemelisiniz.
Değerli milletvekilleri, geçen
hafta bir Meclis araştırma komisyonu raporunu görüşecek idik. Bu, kanunsuz
dinlemeler ve haberleşme hürriyeti ile özel hayatın gizliliğiyle ilgili
kurulmuş bir Komisyonun raporu olacaktı ancak getirmiş olduğunuz bu önergeyle
bunu da öteliyorsunuz. İnsanlarımız tedirgin. Ceplerindeki, evlerindeki
telefonlardan, önlerindeki bilgisayarlardan korkar hâle geldiler. Özel hayatın
gizliliği ve haberleşme hürriyeti diye bir şey kalmadı sayenizde ey AKP
milletvekilleri! Bu hususla ilgili Komisyonun araştırma raporunu da görüşmemek
üzere 24 Hazirana erteliyorsunuz. 
Bu önergenizle hakikaten bizlere
de şu soruyu sorma hakkını doğuruyorsunuz: Nedir bu telaş? Bu korku, bu kaygı
nedir, anlamadım gitti. Bu konu biraz sonra görüşeceğimiz Tapu ve Kadastro
Kanunu’ndan daha mı az önemli? Ama muhalefetin sorduğu suallere verecek
cevabınız yok. Ne yapıyorsunuz? “O hâlde görüştürmeyelim.” gibi bir yol
seçiyorsunuz. Bu tavrınız bu önergeniz kadar sıkıntılıdır, antidemokratiktir.
Artık bu haklı şikâyetlerimiz hususunda sağır ve dilsiz kalmayı tercih
ettiğinizi maalesef üzüntüyle görüyoruz. Dolayısıyla, bizim Meclis kürsüsünden
sözümüz artık halkımıza, sözümüz milletimizin yüce iradesine. 
Bu gerekçelerle
AKP grup önerisi aleyhinde olduğumuzu belirtiyor, yüce Meclisi saygıyla
selamlıyorum. (MHP sıralarından alkışlar)
BAŞKAN –
Teşekkür ediyorum.
Adalet ve
Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Kabul edilmiştir. 
İç Tüzük’ün
37’nci maddesine göre verilmiş bir doğrudan gündeme alınma önergesi vardır,
okutup işleme alacağım ve oylarınıza sunacağım.
Okutuyorum:
V.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
2.- İstanbul Milletvekili Süleyman Çelebi’nin, (2/1938)
esas numaralı Sosyal Sigortalar ve Genel Sağlık Sigortası Kanunu ile Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/163)

Türkiye Büyük Millet Meclisi Başkanlığına
(2/1938) esas
numaralı Kanun Teklifi’min İç Tüzük’ün 37’nci maddesi uyarınca doğrudan Genel
Kurul gündemine alınmasını arz ve talep ederim.
 Süleyman
Çelebi
 İstanbul
BAŞKAN – Teklif
sahibi Süleyman Çelebi, İstanbul Milletvekili.
Buyurun. (CHP
sıralarından alkışlar) 
Konuşacaksınız
değil mi Sayın Çelebi?
SÜLEYMAN ÇELEBİ
(İstanbul) – Mutlaka konuşmam lazım, sözün bittiği yerdeyiz.
Sayın Başkan,
çok teşekkür ederim. 
Saygıyla,
sevgiyle hepinizi selamlıyorum. 
Sosyal
Sigortalar ve Genel Sağlık Sigortası Kanunu ile Bazı Kanunlarda Değişiklik
Yapılmasına Dair Kanun Teklifi’min doğrudan görüşülmesi için söz almış
bulunuyorum. Yüce Meclisi bir kez daha saygıyla, sevgiyle selamlıyorum. 
Değerli
arkadaşlar, biliyorsunuz, Soma sürecinden sonra, Soma’da yaşanan iş
cinayetinden sonra bolca yasa teklifleri Hükûmetçe ortaya konuluyor. Bu yasa
tekliflerinin önemli bir bölümünü, değerli arkadaşlarım, biz daha önce bu
Meclisin önüne getirdik. Hatta, fark ettiyseniz torbayla çıktım buraya. O
torbanın içinde taşeronlaşmanın tamamen kalkmasına ilişkin düzenleme vardı. O torba
yasanın içerisinde 4/C statüsünde çalışan, intihar eden vatandaşların sorununun
çözümü vardı. O yasa teklifinin içerisinde iş kazalarının önlenmesine ilişkin
teklifimiz vardı. O teklifimizin içerisinde, yine, intihar eden, emeklilikte
yaşa takılanların sorununun çözümünün düzenlemesi vardı. Yine, bu yasa
teklifimizin içinde çocuk işçiliğinin önlenmesi vardı. Yine, bu yasa
teklifimizin içinde, değerli arkadaşlarım, bu intibak yasasıyla ilgili,
emeklilerin sorununun çözümü vardı. 
Şimdi, yeniden
palyatif tedbirlerle günü kurtarmak adına yasa teklifleri ortaya koymak yerine,
buyurun, bu kanun teklifine bu Mecliste “evet” deyin. Yani taşeronlaşmayı da
ortadan kaldıran bir düzenlemeyi yalnız madende, yalnız maden sektöründe ele
alan bir düzenleme yerine tümüne çözüm üreten, palyatif çözüm değil, gerçekten
iş kazalarını önleyecek düzenlemelere “evet” deyin değerli arkadaşlarım. 
Bakın, değerli
arkadaşlar, biz çoğunlukla, insanlar öldüğü zaman birkaç ağıt yakıyoruz, 10
kişi öldüyse farklı, 20 kişi öldüyse farklı, 30 kişi öldüyse farklı, 300 kişi
ölünce farklı tepkiler ortaya koyuyoruz. Bu kürsüden söylüyorum, her 73 günde
301 tane insan yaşamını yitiriyor, her 73 günde, Türkiye’de “iş kazası” diye
ifade edilen, aslında “iş cinayeti” diye tanımlayacağımız, bu ülkede 301 kişi
ölüyor. Ama bunların bazıları inşaatta yoğunluklu olarak, bazıları başka
sektörlerde. Bunlar öldüğü zaman, tek tek öldüğü zaman, hani, fark edilmiyor.
Bunların önlenmesine ilişkin bu kanun teklifini verdik, bu teklife “evet”
demenizi istiyorum. 
Dolayısıyla,
şimdi arkadaşlar, bu sektörde, maden sektöründe elbette iyileştirmeler
yapılmasına biz “evet” diyoruz, onu ayrı bir kanun olarak görüşebiliriz ama
çalışma yaşamını, çocuk işçiliğini ilgilendiren düzenleme, sendikal hak ve
özgürlükler önündeki engelleri yapan düzenleme bu kanun teklifinde var. Bugün
palyatif tedbirler yerine gelin hep beraber, bu kanun teklifimizde bir kez
daha… Oylarınızla bugün bir sınav verecekseniz, sizin sınavınız -gerçekten
samimiyse, gerçekten içtenlikliyse- bizim verdiğimiz kanun teklifine buradan
“evet” demenizdir, bunu bekliyorum. 
Bu duygularla,
iş yaşamında ölen, Soma’da ölen arkadaşlarımın önünde saygıyla eğiliyorum, Gezi
şehitlerinin önünde saygıyla eğiliyorum. Bugün Nazım Hikmet’in ölüm yıl dönümü,
ünlü şairimizin önünde saygıyla eğiliyorum. 
Yüce Meclisi
saygıyla sevgiyle selamlıyorum. (CHP sıralarından alkışlar) 
BAŞKAN –
Teşekkür ediyorum. 
Bir milletvekili
adına söz isteyen Musa Çam, İzmir Milletvekili. 
Buyurun Sayın
Çam. (CHP sıralarından alkışlar) 
MUSA ÇAM (İzmir)
– Sayın Başkan, Türkiye Büyük Millet Meclisinin saygıdeğer üyeleri; (2/1938)
esas no.lu Kanun Teklifi üzerine söz almış bulunuyorum. Hepinizi saygı ve
sevgiyle selamlıyorum. 
İstanbul
Milletvekili Sayın Süleyman Çelebi’nin, vermiş olduğu bu kanun teklifiyle
bizler emeklinin, emekçinin hakkını talep ediyoruz ve istiyoruz. 
Biz bu yasayla,
yasaksız, barajsız Sendikalar Yasası talep ediyoruz ve istiyoruz. 
Biz bu yasayla,
işçilerin birliğini, örgütlülüğünü, özgürlüğünü istiyoruz. 
Biz bu yasayla,
“Kıdem tazminatı hakkımıza dokundurmayız.” diyoruz, ne kadar çalışırsa
çalışsın, ister taşeron olsun ister sözleşmeli, ister geçici işçi olsun,
herkese kıdem tazminatı hakkı öneriyoruz ve talep ediyoruz. 
Biz bu yasayla,
esnek, güvencesiz çalışan, örgütlenme özgürlüğü olmayan, iş kazalarında ölüme
mahkûm edilen taşeron işçisine iş güvencesi, kadro istiyoruz. 
Sendikasızlaşmadan
güvencesiz çalışmaya, iş güvenliğinden ücretlerin düşüşüne kadar birçok sorunun
yaratıcısı taşeron sistemidir. 
Önerdiğimiz
değişiklikle işçilerin bütün hak ve alacaklarına dair eksiklikler giderilerek
işçilerin haklarının güvence altına alınmasını talep ediyoruz. 
Biz bu yasayla,
“Taşeron çilesine son.” diyoruz. 
Biz bu yasayla,
güvencesiz, sendikasız, sosyal haklardan mahrum, çalışmaya mahkûm edilen
4/C’lilere kadro talep ediyoruz. 
Biz bu yasayla,
son on yılda 12.723 işçinin öldüğü Türkiye'de iş cinayetleri son bulsun
diyoruz.
Biz bu yasada,
çocuk emeği kullanımının doğrudan yasaklanmasını ve buna ilişkin sonuç alıcı
düzenlemeler getirilmesini, bu konunun sermayenin duvarlarını aşıp Meclis
gündemine gelmesini, çocuk işçiliğinin son bulmasını talep ediyoruz ve
istiyoruz. 
Biz bu yasada,
işçinin kazanılmış hakkı olan grev hakkını talep ediyoruz, grev yasaklarının
kaldırılmasını öneriyoruz ve istiyoruz. 
Biz bu yasada,
polislere, Emniyetteki sivil memurlara sendikalaşma hakkını talep ediyoruz ve
istiyoruz. Sendikalı oldukları için işten atılan 6 polis memurunun göreve geri
dönmesini ve işe iade edilmesini talep ediyoruz. 
Biz bu yasada,
“Her yurttaş insanca yaşama hakkına sahiptir.” ilkesi gereğince emeklilere
millî gelirden pay verilmesini talep ediyoruz ve istiyoruz. 
Biz, bu yasada
“Yurt dışı intibak öneriyoruz.” diye kandıranlara karşı gerçek intibak
verilmesini, emeklilerin hak kaybının giderilmesini talep ediyoruz. 
Biz bu yasada,
Anayasa’nın 60'ıncı maddesinin "Herkes, sosyal güvenlik hakkına sahiptir.
Devlet, bu güvenliği sağlayacak gerekli tedbirleri alır ve teşkilatı
kurar." hükmü dikkate alındığında, sigortalıların ve işverenlerin, kendi
namına bağımsız çalışanların, BAĞ-KUR’luların genel sağlık sigortası
primlerinin Sosyal Güvenlik Kurumuna olan pirim borçlarının yeniden
yapılandırılmasını talep ediyoruz ve istiyoruz. 
Biz bu yasayla,
yıllarca çalışan, emek veren, primlerini ödeyen, emeklilik hakkı kazanmasına
rağmen yaşı doldurmayı bekleyen, emeklilikte yaşa takılanların emeklilik
hakkını talep ediyoruz ve istiyoruz. 
Emekliliğe hak
kazanmalarına rağmen yaşı bekleyenler, yaşları sebebiyle yeni işlerde
çalışmakta zorlanmakta, sigortalı işlerde çalışamadığı için sağlık giderlerini
dahi karşılayamamaktadırlar. Biz, bu adaletsizliğin son bulmasını istiyoruz.
"Siz yardım
edilmiş yoksullar istiyorsunuz, biz de ortadan kaldırılmış yoksulluk."
Victor Hugo’nun söylemiş olduğu gibi, yoksulluğa, yolsuzluğa son; emeğe saygı
diyoruz.
Sayın
milletvekilleri, vermiş olduğumuz bu önergenin karşısında, yarın Türkiye Büyük
Millet Meclisi Plan Bütçe Komisyonunda taşeronlaşmaya karşı ve Soma’da hayatını
kaybeden 301 işçi arkadaşımız için ve sosyal güvenlik sistemine getirilecek
olan düzenlemeleri konuşacağız ama oraya gelmeden önce, Sayın İstanbul
Milletvekili Süleyman Çelebi’nin vermiş olduğu bu kanun teklifine vereceğiniz
destek yarın getirilecek olan, Plan Bütçe Komisyonunda görüşülecek olan kanun teklifinde
sizin ne kadar samimi, ne kadar içten olduğunuzun da bir göstergesidir. Biraz
sonra yapılacak olan bu oylamada vereceğiniz oylar ne kadar samimi, ne kadar
içten olduğunuzun bir referandumu olacaktır. Onu da birazdan burada göreceğiz.
Vereceğiniz oylarla bu teklifin yasalaşmasını talep ediyoruz.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunacağım.
KAMER GENÇ
(Tunceli) – Karar yeter sayısı…
BAŞKAN – Karar
yeter sayısı arayacağım.
Kabul edenler…
Kabul etmeyenler… Evet, sayın milletvekilleri, karar yeter sayısı yoktur.
Birleşime yarım
saat ara veriyorum.
Kapanma Saati: 19.01
BEŞİNCİ OTURUM
Açılma Saati: 19.38
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem IŞIK (Erzincan)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşiminin Beşinci
Oturumunu açıyorum.
İstanbul
Milletvekili Süleyman Çelebi’nin İç Tüzük’ün 37’nci maddesine göre vermiş
olduğu doğrudan gündeme alınma önergesinin oylanmasında karar yeter sayısı
bulunamamıştı.
Şimdi önergeyi
tekrar oylarınıza sunacağım ve karar yeter sayısı arayacağım. Önergeyi kabul
edenler… Kabul etmeyenler… Karar yeter sayısı vardır, önerge kabul
edilmemiştir.
Gündemin “Özel
Gündemde Yer Alacak İşler” kısmına geçiyoruz.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Komisyonlardan Gelen Diğer İşler
1.- İstanbul Milletvekili Ferit Mevlüt Aslanoğlu ve 22
Milletvekilinin; Tokat Milletvekili Reşat Doğru ve 20 Milletvekilinin; Mersin
Milletvekili Aytuğ Atıcı ve 26 Milletvekilinin; Tekirdağ Milletvekili Candan
Yüceer ve 24 Milletvekilinin; İstanbul Milletvekili Mahmut Tanal ve 24
Milletvekilinin; İzmir Milletvekili Hülya Güven ve 22 Milletvekilinin; Mersin
Milletvekili MHP Grup Başkanvekili Mehmet Şandır ve 19 Milletvekilinin; Ankara
Milletvekili Cevdet Erdöl ve 37 Milletvekilinin; Bingöl Milletvekili İdris
Baluken ve 22 Milletvekilinin ve Mersin Milletvekili Aytuğ Atıcı ve 20
Milletvekilinin; Sağlık Çalışanlarına Yönelik Artan Şiddet Olaylarının
Araştırılarak Alınması Gereken Önlemlerin Belirlenmesi Amacıyla Bir Meclis
Araştırması Açılmasına İlişkin Önergeleri ve Meclis Araştırması Komisyonu
Raporu (10/49, 113, 118, 252, 253, 254, 255, 256, 257, 258) (S. Sayısı: 454)(x)
BAŞKAN – 1’inci
sırada yer alan, sağlık çalışanlarına yönelik artan şiddet olaylarının
araştırılarak alınması gereken önlemlerin belirlenmesi amacıyla kurulan Meclis
Araştırması Komisyonunun 454 sıra sayılı Rapor’u üzerinde 28/5/2014 tarihli
94’üncü Birleşimde görüşmelerinin İç Tüzük’ün 72’nci maddesine göre devamına
ilişkin verilen önerge geri alınmıştır. Bu durumda rapor üzerindeki genel
görüşme tamamlanmıştır.
Sayın
milletvekilleri, alınan karar gereğince özel gündemde yer alan, 381 ve 489 sıra
sayılı Meclis Araştırması Komisyonu Raporlarının genel görüşmesi 24 Haziran
2014 tarihli birleşimde yapılacaktır.
Gündemin “Seçim”
kısmına geçiyoruz.

IX.- SEÇİMLER
A) Komisyonlarda Açık Bulunan Üyeliklere Seçim
1.- Plan ve Bütçe Komisyonunda açık bulunan üyeliğe
seçim

BAŞKAN – Plan ve
Bütçe Komisyonunda boş bulunan ve siyasi parti grubu mensubu olmayan bağımsız
milletvekillerine düşen 1 üyelik için İstanbul Milletvekili İhsan Barutçu aday
olmuştur. Oylarınıza sunuyorum: Kabul edenler… Kabul etmeyenler… Kabul edilmiştir.
B) Komisyonlara Üye Seçimi
1.- Manisa’nın Soma ilçesinde başta 13 Mayıs 2014
tarihinde olmak üzere meydana gelen maden kazalarının araştırılarak bu sektörde
alınması gereken iş sağlığı ve iş güvenliği tedbirlerinin belirlenmesi amacıyla
kurulan (10/937, 938, 939, 940, 941, 942, 943, 944, 945, 946 ve 947) esas
numaralı Meclis Araştırması Komisyonuna üye seçimi

BAŞKAN - Manisa’nın Soma
ilçesinde başta 13 Mayıs 2014 tarihinde olmak üzere meydana gelen maden
kazalarının araştırılarak bu sektörde alınması gereken iş sağlığı ve iş
güvenliği tedbirlerinin belirlenmesi amacıyla kurulan (10/937, 938, 939, 940,
941, 942, 943, 944, 945, 946 ve 947) esas numaralı Meclis Araştırması Komisyonu
üyeliklerine siyasi parti gruplarınca gösterilen adayların listesi bastırılıp
sayın üyelere dağıtılmıştır.
Şimdi listeyi
okutup oylarınıza sunacağım, okutuyorum:
Adı Soyadı Seçim
Çevresi
AK PARTİ (10)
Fatoş Gürkan (Adana)
Ali Rıza
Alaboyun (Aksaray)
Ali Aydınlıoğlu (Balıkesir)
Yılmaz Tunç (Bartın)
Canan Candemir
Çelik (Bursa)
Nesrin Ulema (İzmir)
Ayşe Türkmenoğlu (Konya)
Vural Kavuncu (Kütahya)
Selçuk Özdağ (Manisa)
Muzaffer Yurttaş (Manisa)
CHP (4)
Namık Havutça  (Balıkesir)
Hasan Ören (Manisa)
Sakine Öz  (Manisa)
Özgür Özel (Manisa)
MHP (2)
Erkan Akçay  (Manisa)
Necati Özensoy  (Bursa)
HDP (1)
Faysal
Sarıyıldız  (Şırnak)

BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
V.- BAŞKANLIĞIN GENEL KURULA SUNUŞLARI (Devam)
D) Duyurular (Devam)
2.- Başkanlıkça, (10/937, 938, 939, 940, 941, 942, 943,
944, 945, 946 ve 947) esas numaralı Meclis Araştırması Komisyonunun başkan,
başkan vekili, sözcü ve kâtip üye seçimini yapmak üzere toplanacakları gün,
saat ve yere ilişkin duyuru

BAŞKAN – Meclis
Araştırması Komisyonuna seçilmiş bulunan sayın üyelerin 4/6/2014 Çarşamba günü,
yarın saat 15.00’te Ana Bina 2’nci kat 386 numaralı Meclis Araştırması
Komisyonu toplantı salonunda toplanarak başkan, başkan vekili, sözcü ve kâtip
seçimini yapmalarını rica ediyorum. 
Komisyonun
toplantı yer ve saati ayrıca plazma ekranda ilan edilmiştir.
Alınan karar
gereğince sözlü soru önergelerini görüşmüyor ve gündemin “Kanun Tasarı ve
Teklifleriyle Komisyonlardan Gelen Diğer İşler” kısmına geçiyoruz.
1'inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu'nun görüşmelerine kaldığımız yerden
devam edeceğiz.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
B) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)

BAŞKAN -
Komisyon? Yok.
Ertelenmiştir.
2'nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN -
Komisyon? Yok.
Ertelenmiştir.
3'üncü sırada
yer alan, Tapu ve Kadastro Genel Müdürlüğü Teşkilat ve Görevleri Hakkında
Kanunda Değişiklik Yapılmasına Dair Kanun Tasarısı ile Plan ve Bütçe Komisyonu
Raporu'nun görüşmelerine başlayacağız.
3.- Tapu ve Kadastro Genel Müdürlüğü Teşkilat ve
Görevleri Hakkında Kanunda Değişiklik Yapılmasına Dair Kanun Tasarısı ile Plan
ve Bütçe Komisyonu Raporu (1/919) (S. Sayısı: 591) (x)

BAŞKAN -
Komisyon? Burada.
Hükûmet? Burada.
Komisyon raporu
591 sıra sayısıyla bastırılıp dağıtılmıştır.
Tasarının tümü
üzerinde Halkların Demokratik Partisi Grubu adına söz isteyen Adil Zozani,
Hakkâri Milletvekili. 
Buyurun Sayın
Zozani. 
HDP GRUBU ADINA
ADİL ZOZANİ (Hakkâri) – Teşekkür ederim Sayın Başkan. 
Tapu ve Kadastro
Genel Müdürlüğü Teşkilat ve Görevleri Hakkında Kanun’da yapılan değişiklikle
ilgili olarak grubumuz adına söz almış bulunuyorum. Hepinizi saygıyla
selamlıyorum. 
Sözlerime bugün
Şırnak’ta meydana gelen göçük faciasında yaşamını yitiren işçimize Allah’tan
rahmet, yakınlarına başsağlığı dileyerek başlamak istiyorum. Maalesef bu sorun
gündemimizden bir türlü hiç çıkmıyor, her gün yeni işçilerimizi yitirmek
durumunda kalıyoruz. 
İkinci önemli husus:
Bugün 3 Haziran. 3 Haziran bizler açısından maalesef iyi anıları olan bir gün
değil. 3 Haziran 1994’te 3 Kürt iş adamı İstanbul’da kaçırılarak katledildiler
ve katledilişlerinin üzerinden tam yirmi yıl geçti. Dönemin hükûmetleri, Kürt
iş adamlarıyla ilgili olarak başlattıkları tasfiye politikasının bir parçası
olarak bir kısmının malına mülküne el konulması suretiyle, bir kısmını
korkutarak, sindirerek geri çekilmelerini sağlayarak, bir kısmını da bu tarz
uygulamalarla katlederek onları Türkiye iş dünyasından bertaraf etme gayreti
içerisinde oldular. O dönemin hiçbir aktörünü, bu insanların katlinde payı olan
hiçbir aktörü onurla yâd etmemiz mümkün değildir. Biz her zaman onları lanetle
anacağız ve mutlaka ama mutlaka günün birinde hak ettikleri cezayı adalet
karşısında, ilahî adalet karşısında vereceklerini umut ediyoruz, bunun için de
mücadelemizi sürdüreceğiz.
Savaş Buldan, biliyorsunuz Grup
Başkan Vekilimiz Sayın Pervin Buldan’ın eşi, iş ortağı Hacı Karay, yine iş
ortağı Fevzi Aslan ve daha nice Kürt iş adamı bu şekil uygulamalarla bertaraf
edildiler, katledildiler. Behice Cantürk’ü ve daha birçok iş adamını
sayabiliriz. 
Daha önce de bu
Meclis kürsüsünde ifade ettim, bir kez daha ifade etmek istiyorum: Bu
insanların katledildiği dönem hiç tesadüfi bir dönem değildir. Bu insanların
katledildikleri o dönemde Türkiye’deki ekonomik panoramaya bakıp, Türkiye
ekonomisinin zirve isimlerine baktığınız zaman esasında onlara yönelişin
sebeplerini de bir şekilde anlamış olursunuz. O dönem Türkiye’nin 10 büyük holdingi
içerisinden 6 tanesi işte bu tarz uygulamalarla tasfiye edilen iş adamlarına
aitti. Geride bıraktığımız yirmi yıl içerisinde Türkiye ekonomisinin zirve
isimleri, o dönemin zirve isimleri tek tek tasfiye oldular. İlk 100 içeresinde
sayılan isimler zaman içerisinde, kimisi korkutularak, kimisi baskıya maruz
bırakılarak, kimisi bu şekilde katledilerek Türkiye ekonomisinden tasfiye
edildiler. 1994 yılına ait Türkiye’nin 100 büyük zengini listesine bir bakın. O
100 büyük zengin listesiyle bugünkü listeyi kıyaslayın, o dönemden bugüne bu
ilk 100’ün içerisinde bir tek isim dışında ismin kalmadığını göreceksiniz.
Hepsi bir şekilde tasfiye edildiler. İşte, Behice Cantürk bunlardan bir
tanesiydi, Savaş Buldan bunlardan bir tanesiydi, daha pek çoğunu saymak mümkündür.

Yine, 3 Haziran,
merhum, büyük şair Nazım Hikmet’in ölüm yıl dönümü. Büyük şairimizi burada bir
kez daha onurla anıyoruz, yâd ediyoruz, “Mekânı cennet olsun.” diyoruz. Onun
şiirlerinde, dizelerinde, mısralarında verdiği mesajları Türkiye’nin yeni
kuşakları okuyor, yeniden anlamaya çalışıyor ve Türkiye’nin geleceğini onun
mısralarında gizli olan doğru mesajlar üzerinden inşa etmeye başladıklarını
ifade etmek istiyorum. 
Şimdi, bugünün
güncel yaşananlarını bir şekilde masaya yatırıp, sayfaları karıştırdığımızda
düne ilişkin olarak esasında neden söz ettiğimizi bugün de üç aşağı beş yukarı
aynı şeylerle, aynı sorunlarla cebelleştiğimizi bir şekilde görmüş olacağız. 
Bakın, bir buçuk
yıldan fazla bir süredir Türkiye’de çok şükür ki kan akmıyor, çok şükür ki
insanlar ölmüyor, hiçbir ailenin kapısına cenaze gitmiyor. Bundan daha değerli
bir şeyin olabileceğini düşünemiyorum. Üç yıllık milletvekilliğimi iki evreye
ayırarak bu sürecin ne anlama geldiğini bir şekilde analiz edebiliyorum:
Haziran 2011’den Aralık 2012’ye, benim parlamenteri olduğum bölgeden
Türkiye’nin değişik kentlerine asker, polis, gerilla yaklaşık 300 cenaze
kalktı. Hiç abartılı bir rakam ifade etmiyorum, yaklaşık 300 cenazeye tanıklık
ettim, parçalanmış bedenlere tanıklık ettim, yanmış bedenlere tanıklık ettim.
Son bir buçuk yıllık yani Aralık 2012’den sonraki süreci değerlendiriyorum,
trafik kazasından yaşamını yitiren güvenlik güçleri dışında herhangi bir asayiş
olayının olmadığına tanıklık ediyoruz ve biz bu süreci sahiplenmeye çalışıyoruz,
bu süreci güçlendirmeye çalışıyoruz. Her türlü, bu süreci sabote edecek
davranışın önüne geçiyoruz. Nerede bir askerî operasyon yapılıyorsa, nerede
yeni bir karakol yapma girişimi varsa ve bu süreci sabote edecek bir eğilim ve
fiil ise bu, önünde durmaya çalışıyoruz. 
Bu ülkenin
dağlarına, bu ülkenin insanları piknik yapmaya gitsin diye istiyoruz, bunun
için çaba sarf ediyoruz. Lice’nin Birkleyn mağaralarına insanlar turizm
amacıyla gidebilsin istiyoruz. Ama hangi koşullarda gidebilirler Birkleyn
mağaralarına? -Sayın Bakanım çok iyi bilir oraları- Sükûnet olursa, bu
çatışmalar son bulursa, bu sorunlar çözülürse gidebilir. Eminim pek çoğunuz
belki bu ismi bile ilk defa duyuyor olabilirsiniz ama gidip baktığınızda,
gördüğünüzde, dünyanın belki de sayılı doğa harikalarından bir tanesi olduğuna
tanıklık edeceksiniz sizler de. İnsanlar Meskan Dağı’na piknik yapmaya gitsin,
yaylada eğlensin diye gitmesini arzu ediyoruz. Ama bugün, bu ifade ettiğim iki
noktada da maalesef çatışma riskinin olduğu bir atmosfer vardır. Ortaya çıkacak
bir kıvılcım, bakın, her şeyi ters yüz edebilecektir, burada birbirimizle
konuşmamızı anlamsızlaştıracaktır. Bu süreç öyle siyaset malzemesi
yapılamayacak kadar önemli bir süreçtir. Sorunlarımıza eğer ki oturup
karşılıklı olarak çözüm yolları üzerinde kafamızı yormaz isek ve çözüm yolları
bulamaz isek -şimdi bir ifade kullanacağım, belki tehdit ifadesi olarak da
algılanabilir ama asla o anlamda kullanmıyorum- sorunlarımızı çözmez isek Orta
Doğu’nun kaosa sürüklenmesini arzu eden güçler için meydan boş kalmış olacak,
onlara meydanı bırakmış olacağız ve Türkiye Orta Doğu’nun en kaotik ülkesi
durumuna gelebilir. Sorunun büyüklüğünün, ciddiyetinin farkında olalım diye
ifade ediyorum. Biz, biz bize konuşursak sorunlarımızı çözebiliriz, biz bize
kafa yorarsak sorunlarımızı çözebiliriz ama bu coğrafya kaotik bir ortama
evrilir ise kaos egemen olursa hepimizi yönetecek gizli eller açığa çıkacak ve
yine bu coğrafyayı, yine bu bölgeyi kendi istekleri ve emelleri doğrultusunda
yeniden dizayn edeceklerdir, hepimize rağmen bunu yapabileceklerdir. 
Bu
Parlamentonun, bu ülkenin insanlarının kendi sorunlarını çözme erdemi yok
mudur? Vardır. Biz, bu erdemin var olduğuna inanıyoruz, bu kabiliyetin
varlığına inanıyoruz. O yüzden bütün görüşlerimizi tüm çıplaklığıyla masaya
koyuyoruz. Gizli saklı hiçbir şeyi kenarda tutmadan, her şeyi açık şekilde,
ajandamızda ne yazılıyorsa, fikriyatımız neyse -çözüm önerilerine ilişkin
olarak- ortaya koyuyoruz ve tartışmaya davet ediyoruz. Şimdi, yarın çok geç
olabilir. Bugün siyaset atmosferi içerisinde birbirimizi sıkıştırmanın
argümanlarını bulmak yerine, onlara kafa yormak yerine bence çözümün
argümanlarına kafa yoralım. Biz, dağlara gençlerin, çocukların gitmesini
istemiyoruz, hiçbir şekilde de tasvip etmiyoruz. Tersine -ne kadar süredir
burada dilimizde tüy bitti, her seferinde de ifade ediyoruz- gelin, dağdakileri
ovaya indirecek, normalleşmeyi sağlayacak düzenlemeler yapalım diyoruz; bırakın
yeni gidişleri, oradakileri geri getirecek normalleşme adımlarını atalım diyoruz.

Hükûmet bu
adımları atmadıkça bize yönelik yaptığı hiçbir eleştirinin kıymetiharbiyesi
yoktur. BDP’yi, HDPýi, aileleri yönlendirerek, belediyelerin önüne
yığarak politika üretme gayretinden vazgeçin. Bu politika politika değildir.
Kimse inanmıyor. İnanmış olsaydı Ağrı’da sonuç alırdınız. Ağrı’da her gün
aileler bize geldi, dertlerini, serzenişlerini bizimle paylaştı. Çocuklara
dahi “BDP adayı çocuk kaçırtıyor, kaçırıyor.” propagandası yaptırdılar. Bizzat
tanıklık ettim. Para etmedi. 1’i 273’le artırdık. 11 fark vardı, 2.900 farka
çıktı. 1’e 273 artırdık. Norşin’de aynı propagandayla karşılaştık. İnandırıcı
olmuş olsaydı sonuç alırdınız. 1’i 37’yle çarptı Norşin, arttırdı. Demek ki bu
politikalar politika değildir, vazgeçmeniz gerekir bu politikalardan. Gerçekten,
mümkün olduğunca bu süreçte negatif bir üslup içerisinde olmama gayreti
içerisindeyiz. 
Medeni Yıldırım
bir çocuktu. Bir barışçıl eylemde, daha bir yıl önce asker kurşunuyla yaşamını
yitirdi. Ne dedi? “Ben bu coğrafyada karakol değil, fabrikaların kurulmasını
istiyorum.” Böyle bir eylemin içerisinde olan bir çocuktu. Kürt çocuklarına bu
kadar sevdalıydınız niye Medeni Yıldırım’ı hiç anımsamıyorsunuz?
Bir fotoğrafı sizinle
paylaşacağım. Ben bu çocuğun son nefesine tanıklık ettim. 9 yaşında, Enes Ata.
Gazeteci olarak o güne tanıklık ettim. 28 Mart 2006 olaylarında göğsünden
kurşunlanan Enes Ata’dır. 9 yaşındaydı. Kameralar son nefesini çektiler. Son
nefesini kamera kaydında verdi. Üzerinden ne kadar süre geçti? 2006 nere bugün
nere? Bu çocuğun failine ilişkin, bu çocuğu katleden, silahın tetiğine basan
polisle ilgili ne yaptınız?
Ceylan Önkol. Sürekli suç
yakanızda bir leke olarak duruyor, önünüzde bir leke olarak duruyor. İktidarı
muhalefeti hepimiz bir daha Ceylanlar ölmesin diye ne yaptık? 
Uğur Kaymaz, 12 yaşında 13
kurşunla öldürüldüğünde o günün Başbakanı -bugünün Başbakanı- akşam
televizyonlarda ne söyledi? “Mardin Kızıltepe’de terörist öldürüldü.” dedi.
İşten dönen babasını kapısının önünde bekleyen Uğur Kaymaz, 12 yaşındaki Uğur
Kaymaz, terörist Uğur Kaymaz oldu. 
Şimdi sormak istiyorum: Biz mi
çocukları dağa kaldırıyoruz? Gerçekten böyle mi düşünüyorsunuz? İktidarı
muhalefeti, bu ülkenin insanı, batı yakası bizi böyle mi düşünüyor, böyle mi
biliyor? 
Birçok örnek vardı, getirmiştim
buraya. Son dönemlerdeki bu kirli propagandalardan gına geldi. Bu, çözüm dili
değil. Biz dağdakilerin yerini bilmiyoruz, sadece dağda olduğunu biliyoruz.
Devletin istihbarat güçleri vardır. Mesele eğer yer bilme meselesiyse, eminim,
Hükûmet bizden daha iyi yerlerini biliyor. Buyursun, hep beraber gidelim, hep
beraber; davet ediyoruz, birlikte gidelim, birlikte getirelim. Ama yerini çok
iyi bildiğimiz çocuklar var. Uğur Kaymaz’ın nerede yattığını çok iyi biliyoruz,
Adem Durmaz’ın nerede yattığını çok iyi biliyoruz, Enes Ata’nın, Ceylan
Önkol’un, daha nicesinin nerede yattığını çok iyi biliyoruz; bunların mezar
taşlarını çok iyi biliyoruz.
İstanbul’daki bir anmadan buraya
geldim. Savaş Buldan’ın ve beraberindeki 2 arkadaşının katledilişinin yıl
dönümünde onların anmasına katılarak buraya geldim. Emin olun, o saatten bu
saate kadar, o anmadan şimdiye kadar düşünüyorum; son bir hafta, on beş gün
içerisinde Türkiye’de siyaset dünyasında, siyaset arenasında konuşulanları yan
yana koyuyorum, pozitif hiçbir şey bulamıyorum. Çoğu zaman umutsuzluğa
kapılıyorum. Bu ülkenin geleceği açısından kaygılanıyorum. Tehlikenin
büyüklüğünün farkında değiliz. Bu kadar tehlikenin olduğu bir yerde ateş
çemberi içerisinde konuşurken eğer biz birbirimizden destek almazsak, pozitif
bir dil, bir üslup kullanmazsak, emin olun, hepimiz çok şey kaybedeceğiz.
Burada birbirimizin yüzüne bakarak çok şeyi artık konuşamayacak duruma geliriz.
Yüz yıl önce, iki yüz yıl önce bu coğrafya nasıl birileri tarafından
şekillendirildiyse bugün de aynı şeyler söz konusu olabilir. Eğer ki biz
kendimize çekidüzen verip kendi sorunlarımızı çözemezsek, birileri
sorunlarımızı kendi istediği gibi çözecektir. O zaman da hepimiz kaybedeceğiz.
Öyle bir ülke hiçbirimizin ülkesi olmayacak. İsterseniz tam demokratik bağımsız
bir Türkiye olsun, isterseniz tam demokratik bağımsız Kürdistan olsun, öyle bir
ülke ne sizin olur ne bizim olur. Başkalarının dizayn ettiği bir coğrafya bize
ait coğrafya olmaz. O zaman kendi sorunlarımızla kendimiz cebelleşelim, kendi
çözüm önerilerimizi kendimiz bulalım.
Bu tasarıyla
ilgili, bu maddeyle ilgili düzenlemeye ilişkin olarak çok şey ifade
etmeyeceğiz, muhalefet şerhimizde de belirtmişiz. 
Hayırlı olmasını
diliyorum, hepinize teşekkür ediyorum.
BAŞKAN –
Teşekkür ediyorum.
Tasarının tümü
üzerinde Milliyetçi Hareket Partisi Grubu adına söz isteyen Erkan Akçay, Manisa
Milletvekili. 
Buyurun Sayın
Akçay. (MHP sıralarından alkışlar)
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; 591 sıra sayılı
Tapu ve Kadastro Genel Müdürlüğü Teşkilat ve Görevleri Hakkında Kanunda
Değişiklik Yapılmasına Dair Kanun Tasarısı üzerine söz aldım. Hepinizi saygıyla
selamlıyorum.
Konuşmama
başlamadan evvel Hükûmetin dikkatini çekmek istediğim, dikkate sunmak istediğim
bir husus var, gerçi Tarım Bakanlığını ve tarım müdürlüklerini kısmen
ilgilendirmekle birlikte asıl Çevre ve Şehircilik Bakanlığını ilgilendiren bir
husus. Fakat, tabii, Hükûmet sıralarında Sayın Çevre ve Şehircilik Bakanını
göremiyoruz ancak Sayın Bakanın -kendisini kısmen de olsa ilgilendirdiği için-
gerekli istişareyi yaptıktan sonra yüce Meclise bu konuyla ilgili mutlaka bilgi
vermelerini hassaten talep ediyorum. 
Konu şu:
Malumunuz 15/5/2014 tarihli Resmî Gazete’de 6537 sayılı Toprak Koruma ve Arazi
Kullanımı Kanununda Değişiklik Yapılması Hakkında Kanun yayımlanmıştı ve bu
yürürlüğe girdi. Bu kanuna göre de “asgari tarımsal arazi büyüklüğü”yle “yeter
gelirli tarımsal arazi büyüklüğü” biçiminde iki yeni temel kavram getirildi ve
buna ilişkin sınıflandırma ve tanımlamalar yapıldı. Devir, ifraz ve
bölünmelerin tarım arazilerinde önlenmesi amaçlanıyor bu kanunla ve bugün
itibarıyla, bu kanun nedeniyle bütün Türkiye’de arazi alım satımı
yapılamamaktadır, bütün işlemler tıkanmış durumdadır. Bu yapılacak satış
işlemlerinde mutlaka 5403 sayılı Toprak Koruma ve Arazi Kullanımı Kanunu’na
uygun olup olmadığına ilişkin ilgili tarım teşkilatlarının görüşü
istenmektedir, kanun gereğince. Fakat bu cevaplar da büyük ölçüde gelmiyor ve
şu anda işlemler tıkanmış durumda. Arazisini satan vatandaş satamıyor, alan
vatandaş alamıyor, birçoğunun parası da ödenmiş. Bu konuda çok önemli bir sorun
olarak Hükûmeti uyarıyorum ve cevap bekliyorum.
Sayın Başkan,
değerli milletvekilleri; 25 Kasım 2010 tarihli 6083 sayılı Tapu ve Kadastro
Genel Müdürlüğü Teşkilat ve Görevleri Hakkında Kanun’un da döner sermaye
işletmeleriyle ilgili 8’inci maddesinin (5)’inci fıkrası, oradaki “ile
gelirlerine” ibaresi Anayasa Mahkemesi tarafından iptal edildi. Bu fıkrada
“Döner sermaye işletmelerinin yönetimi, faaliyet alanları, işleyişi, sermaye
kaynakları, her türlü idari ve mali işlemleri ile gelirlerine ilişkin usul ve
esaslar Maliye Bakanlığının da görüşü alınarak çıkartılacak yönetmelikle
belirlenir.” deniyordu. Anayasa Mahkemesince bu “ile gelirleri” ibaresinin
Anayasa’ya aykırı olduğu ve bu döner sermaye gelirlerinin harç niteliğinde
olduğundan bunun mutlaka kanunla düzenlenmesi gerektiği gerekçesiyle iptal
edilmiştir ve bu kanun tasarısıyla ilgili düzenleme de buna ilişkin
yapılmaktadır. 
Anayasa
Mahkemesinin iptal kararı, AKP iktidarının hukuk tanımayan, ilke gözetmeyen,
ben yaptım oldu anlayışının bir tezahürüdür. Hukuk tanımazlığın bir başka
örneğiyse düzeltmeyle ilgili bir maddelik tasarının bile zamanında Meclise sevk
edilememesidir. 
Anayasa
Mahkemesi kararı çok geç yayımlanmasına rağmen ve yayımlanma tarihinden
itibaren altı ay gibi uzunca bir süre geçmesine rağmen tasarının mayıs
ortasında Meclise sevk edilmesi ve komisyonda ancak süre dolduktan sonra
görüşülmesi de AKP Hükûmetinin maalesef lakayıtlığının ve beceriksizliğinin bir
göstergesidir. Gerçi, siz Adalet ve Kalkınma Partisi iktidarı olarak Anayasa
Mahkemesi kararlarına saygı duymadığınız için bu düzenlemeyi kerhen yaptığınızı
anlıyorum ve lakayıtlık ve beceriksizlik de bu Anayasa Mahkemesi kararlarına
olan saygı sorunundan kaynaklanıyor diye düşünüyorum. Neticede, Hükûmet hukuk
tanımaz icraatlarına hâlen ve behemehâl devam etmektedir. 
Şu anda, 22
Mayıs 2014 tarihinden bu yana vatandaşlarımızdan tahsil edilen tapu hizmet
bedellerinin yasal dayanağı yoktur ama bu bedeller de tahsil edilmeye şu ana
kadar devam etmektedir.
Plan ve Bütçe
Komisyonunda bu tasarının görüşmeleri sırasında, 2’nci maddede iktidar
partisinin önergesiyle bu kanunun 22 Mayıs 2014’te yürürlüğe gireceği hükmünün
eklenmesi de bu garabeti açıkça ortaya koymaktadır.
Anayasa
Mahkemesinin karar gerekçesinde, döner sermaye ücreti “harç benzeri mali
yükümlülük” olarak nitelendirildi. Buna göre Anayasa'nın “Vergi ödevi” başlıklı
73’üncü maddesinde, verginin, harcın ve benzeri mali yükümlülüklerinin kanunla
konulup kaldırılacağı ve değiştirileceği öngörülüyor. Anayasa Mahkemesinin bu
kararı ve “harç benzeri mali yükümlülük” tanımı dikkate alındığında, kamuda
mevcut olan 2.900 döner sermaye işletmesini disiplin altına alacak genel bir
çerçeve kanun tasarısı hazırlanmasının ne kadar elzem olduğu da ortaya
çıkmaktadır. Uzun yıllar üzerinde çalışılan döner sermayelere ilişkin bir
çerçeve kanun taslağının Maliye Bakanlığında hazırlandığını ve Başbakanlığa
gönderildiğini biliyoruz ancak akıbetinden haber alamıyoruz. Buradan Hükûmete
soruyorum: Bu döner sermaye kanun taslağı ne durumdadır, hangi safhadadır?
Maliye Bakanı, 2012 Ekim ayında, 2013 yılının bütçe sunuşunda “Döner sermaye
kanunu hazırlığındaki çalışmalara son noktayı koyuyoruz.” demişti. Anlaşılan bu
son nokta bitiş noktası değil de üç noktanın noktası olmalı ki Hükûmet
noktalamaya devam etmektedir. Döner sermaye kanun tasarısı bir an önce Meclise
sevk edilmelidir. 
Tapu ve Kadastro
Genel Müdürlüğü, döner sermaye uygulamasında bütçenin birliği ve genelliği
ilkesinden sapmıştır. Tapu Kadastro Genel Müdürlüğünün döner sermaye
faaliyetlerini yüzeysel olarak incelediğimizde dahi bu durum ortaya
çıkmaktadır. Bazı kamu kuruluşlarının döner sermaye gelirlerini bir finansman
aracı olarak görmeye başlaması bütçe sisteminin bozulmasına yol açmıştır. 
Kamu hizmetleri
görülürken ortaya çıkan fazla kapasiteleri piyasa kurallarına göre
değerlendirmek üzere kurulan küçük sermaye ünitelerine döner sermaye diyoruz.
Döner sermayeli işletmeler, devletin temel hizmet ve görevlerinin yürütülmesi
sırasında bir ihtiyaç olarak ortaya çıkabilmektedir. Bu işletmeler aracılığıyla
ticari, sınai, tarımsal, kültürel ve mesleki faaliyetler yapılabilmekte,
böylece boş olan bir kapasite kullanılmakta, belli bir talep karşılanmakta,
ayrıca devlete ek bir gelir de sağlanmaktadır. Bütçenin genellik ilkesinin
önemli sapmalarından birisi olan bu döner sermayeli işletmeler, bir işletme
sermayesi verilerek, asıl amaçları olan kamu hizmetinin yanı sıra, küçük çapta
ticari, sınai ve tarımsal faaliyetlerini kâr amaçlı olarak yürüten ve
sermayenin tamamının bağlı olduğu kuruma ait olan işletmelerdir. 
6083 sayılı
Teşkilat Kanunu’nda öngörüldüğü üzere, kuruma yani Tapu ve Kadastro Genel
Müdürlüğüne, ülkenin kadastrosunu yapmak, tapu planlarının yenilenmesini ve
güncellenmesini sağlamak, bunlara ilişkin kontrol ve denetim hizmetlerini
yürütme görevleri verilmiştir. Kurumun asli görev ve yetkileri arasında olan
işleri için ayrıca döner sermaye ücreti alınması kamu hizmeti anlayışına uygun
düşmemektedir. Bu anlayış, kamu kuruluşunu bir özel ticari şirkete
dönüştürmektedir. Kaldı ki, bu hizmetlerden illa ki ücret alınacaksa ve bu
ücretlerin de Anayasa Mahkemesi kararıyla harç niteliğinde olduğu tescil
edildiğine göre, tahsil edilen bu harçların merkezî yönetim bütçe gelirlerine
dâhil edilmesi ve döner sermayeden yapılan bu harcamaların da genel bütçeden
yapılması gerekir. 
Değerli milletvekilleri, Tapu ve
Kadastro Genel Müdürlüğü personeli düşük ücret, aşırı iş yükü ve fazla çalışma
altında ezilmektedir. 31 Temmuz 2009 tarihindeki Resmî Gazete’de kamu
hizmetlerinin sunumuna ilişkin standartlar bir yönetmelik hâlinde belirlenmiş
ve yayımlanmıştır. Bu yönetmelik uyarınca Tapu Sicil Müdürlüğü hizmet
standartları da belirlenmiştir. Buna göre, örneğin, bir satış işlemine iki
saat, mirasın intikali işlemine iki saat, ayırma yani ifraz işlemine iki saat,
birleştirme yani tevhit işlemine dört saat süre verilerek hizmetin tamamlanma
süreleri belirlenmiştir. Ancak, tapu sicil müdürlüklerindeki iş ve işlem yükü
bu standartların çok çok üzerindedir. Örneğin, bir memurun bir satış işlemi
için iki saat üzerinden günde 4 işlem yapması gerekirken, uygulamada, günde bir
memur 8-9 işlem yapmaktadır. Bu standartlara hiçbir yerde uyulmamaktadır. İş
yükü her geçen gün artıyor. Bu, insan haklarına aykırıdır ve angaryadır.
Hepimizin bildiği üzere Anayasa’mıza göre de angarya yasaktır. 
Bir işlem başına ortalama 100-180
lira arasında da döner sermaye geliri elde ediliyor. Bu döner sermaye
gelirinden de Tapu Kadastro personelinin fazla bir çalışma ücreti alması da söz
konusu değildir. 
Maliye
Bakanlığı, 2/B çalışmaları nedeniyle çalışanlarına fazla çalışma ücreti
ödemesine rağmen, 2/B işlemlerinin altyapı çalışmalarını yürüten Tapu Kadastro
personeline herhangi bir ücret ödemesi de, fazla çalışma ödemesi de
yapılmamıştır.
Değerli
arkadaşlar, Türk Medeni Kanunu’nun 1007’nci maddesine göre tapu sicilinin
tutulmasından doğan bütün zararların devlet sorumluluğunda olduğu ve kusurlu
bulunan görevlilere rücu edeceği belirtilmiştir ancak mahkemelerde dahi
sahteliği zor anlaşılan belgelerle işlem yapan tapu memurlarının aşırı iş yükü
ve fazla çalışmalarından dolayı yaptıkları bazı hatalarda zaman aşımı konulması
veya döner sermaye gelirlerinden oluşturulacak bir sigorta fonundan ödenmesi de
uygun olacaktır. Aksi takdirde, Tapu Kadastro memurları vefat etseler dahi
borçları devam etmekte ve varisleri reddimiras talebinde bulunmaktadırlar. Bu
konuda çok sayıda da sorun ve dava bulunmaktadır.
Kadastro
müdürlüklerinde çalışan personel işini bitirebilmek için mesai kavramını göz
ardı etmekte ve öğle arası ile akşam geç saatlere kadar çalıştırılmaktadır.
Gerçekten fazla mesai yapan memurların hak ettikleri mesai ücretlerini ne
zaman, nasıl alacakları, hâlâ Hükûmet tarafından cevabı beklenen bir sorudur. 
Tapu ve Kadastro
Genel Müdürlüğü Teşkilat ve Görevleri Hakkında Kanunda Değişiklik Yapılmasına
Dair Kanun Tasarısı’nın bu görüşmeleri vesilesiyle değerli milletvekilleri,
yabancılara toprak satışına da kısaca değinmemizin yararlı olacağına
inanıyorum.
Devlet, toprak
bütünlüğüne bağlı olarak siyasal bakımdan örgütlenmiş tüzel bir varlıktır.
Dolayısıyla, toprak bir ülkenin egemenliğinin asli unsurudur. Bütün ülkelerde
toprak satışıyla ilgili belli sınırlamalar vardır. Özellikle bu ülkelerin
güvenlik arz eden bölgelerinde, tarım alanlarında, sulama alanlarında yabancıya
toprak satışında sınırlamalar getirilmiştir. Gelişmiş ülkelerin yeni enerji
kaynaklarına, tarım alanlarına ve su kaynaklarına sahip olma mücadelesi
verdiğini göz önüne alırsak bu sınırlama da kaçınılmazdır. Şehit kanlarıyla
sulanmış bu topraklar bizim için kutsal vatan toprağıdır. Ancak vatan, toprak,
devlet ve millet kavramlarının anlamını henüz kavrayamayan AKP Hükûmeti bu aziz
vatan topraklarına bir bedel biçmekte ve yabancılara satarak şehitlerimizin
kemiklerini sızlatmaktadır. 
442 sayılı Köy
Kanunu’nun 87’nci maddesiyle yabancı gerçek ve tüzel kişilerin köylerde
taşınmaz edinmesi yasaktır. Ancak AKP Hükûmetinin 2003 yılında çıkardığı 4875
ve 4916 sayılı Kanunlarla yabancılara ait gerçek ve tüzel kişilerin Türkiye’de
taşınmaz edinmesi serbest bırakılmıştır. Bu kanunlarla Köy Kanunu’nun 87’nci
maddesi ile Tapu Kanunu’nun en fazla 30 hektar sınırının yer aldığı 36’ncı
maddesi yürürlükten kaldırılmıştır. Ancak Anayasa Mahkemesi bu düzenlemeleri 2005
yılında iptal etmişti. AKP Hükûmeti tarafından çıkarılan 3 Temmuz 2008 tarihli,
5782 sayılı Kanun’la Tapu Kanunu’nda değişiklik yapılarak yabancıların
Türkiye’de mülk edinmesine dair yüz ölçümünün binde 5’iyle sınırlanan hüküm
ilçe merkezlerinde yüz ölçümünün ve nâzım imar planlarının yüzde 10’una
çıkartılmıştır. 2008 yılındaki bu düzenlemenin ardından, özellikle turizm
bölgeleri başta olmak üzere, ülkemizin kıyı kesimlerinde çok ciddi toprak
satışları yapılmış ve yapılan bu satışlar sonunda ülkemizin önemli bir bölümü
yabancı gerçek ve tüzel kişilerin mülkiyetine geçmiştir. Tabii bu konuyla
ilgili söylenecek çok söz var fakat bu toprak satışlarına ilişkin eleştiri
getirildikçe Hükûmet yetkilileri genellikle “Toprakları satın alanlar sırtında
mı götürüyor?” diyerek sığ bir anlayışın temsilcisi olmuşlardır. 
Değerli
milletvekilleri, 2 Aralık 2013 tarihinde Çevre ve Şehircilik Bakanına
yabancılara toprak satışıyla ilgili bir soru önergesi vermiştim. Bu soru
önergesini sizlerle paylaşıyorum: “2010 yılında valiliklerden alınan bilgilere
göre, ülkemizin imarlı alanı 2 milyon 263 bin hektardır. Dolayısıyla, 3 Mayıs
2012 tarihli 6302 sayılı Kanun çıkmadan önce Tapu Kanunu’nun 35’inci maddesine
göre yabancılara satılabilecek toplam arazi miktarı 226 bin hektardır. 3 Mayıs
2012 tarih ve 6302 sayılı Tapu Kadastro Kanununda Değişiklik Yapılmasına Dair
Kanun’un 1’inci maddesiyle 2644 sayılı Tapu Kanunu’nun 35’inci maddesi ‘Özel
mülkiyete konu ilçe yüz ölçümünün yüzde 10’unu geçemez.’ şeklinde
değiştirilmiştir. Bu değişiklikle yabancılara satılacak toprak miktarı ne kadar
artmıştır?” diye sorduk. Çevre ve Şehircilik Bakanı Sayın İdris Güllüce 17
Şubat 2014 tarihinde verdiği cevapta “Bakanlığımızca Türkiye’nin özel mülkiyete
konu ilçe yüz ölçümleri 957 ilçe için hesaplama çalışmalarına başlanmış olup
çalışmaların bitirilmesini müteakiben yabancılara satılabilecek toprak
miktarının ne kadar olacağı ve ne kadar artacağı net olarak
hesaplanabilecektir.” diyor yani bir hesaplama yapılmamış. Yani, Hükûmet bir
kanun çıkarıyor, yabancılara toprak satışını artırıyor ancak yaptığı kanun
değişikliği ile yabancılara satılacak toprak miktarının ne kadar artacağını,
ülkemizin ne kadarını yabancılara satacağını bilmiyor. 
Hesapsızlık ve
kitapsızlık dedikleri de bu olsa gerektir diyor, bu düşüncelerle muhterem
heyetinizi saygıyla selamlıyorum. (MHP sıralarından alkışlar)
BAŞKAN –
Teşekkür ediyorum. 
Tasarının tümü
üzerinde Cumhuriyet Halk Partisi Grubu adına söz isteyen Vahap Seçer, Mersin
Milletvekili. 
Buyurun Sayın
Seçer. (CHP sıralarından alkışlar)
CHP GRUBU ADINA VAHAP SEÇER
(Mersin) – Sayın Başkan, değerli milletvekilleri; hepinizi saygıyla
selamlıyorum.
Az önce Sayın Akçay’ın söylediği
önemli bir konu. Sayın Tarım Bakanı buradaydı, bunları dinleme fırsatı buldu,
yalnız Sayın Güllüce yoktu. Gerçekten son zamanlarda yapılan birtakım yasal
düzenlemeler şu anda çiftçilerimizi önemli sıkıntılarla karşı karşıya getirdi.
Özellikle, Toprak Koruma Kanunu’nda yapılan değişiklikler, yine tarım
topraklarına ilişkin miras hukukunda yapılan değişiklikler şu anda
üreticilerimizin arazilerini elden çıkartma ya da satış noktasında bazı
sıkıntılarla karşı karşıya getirdi. Sayın Bakanın bu konuda bir tedbir almasını
istiyoruz. Bu konuda şikâyetler de alıyoruz üreticilerimizden. Malumunuzdur,
tabii ki, konuştuğumuz sektör ya da bu sektörde faaliyet gösteren sosyal sınıf
Türkiye’nin en sorunlu sınıfı; üretici, çiftçi. E, zaten önemli sıkıntılarla
karşı karşıya. Belki de insanlar borucunu ödeyecek, harcını ödeyecek ya da
üretimi devam ettirmek için işletme sermayesi yaratacak; arazi satmak istiyor
ama maalesef bunu şu anda gerçekleştiremiyorlar. Bu konunun ivedilikle
çözülmesini sizlerden talep ediyoruz.
Değerli arkadaşlarım, geçtiğimiz
hafta Plan ve Bütçe Komisyonunda konu olan bu yasa değişikliği, kanun tasarısı
görüşüldü. Bu, 2010 yılında çıkan 6083 sayılı Tapu ve Kadastro Genel Müdürlüğü
Teşkilat ve Görevleri Hakkında Kanun’la ilgili yapılan bir düzenleme, orada bir
düzenleme yapılmış. “Döner sermaye işletmesi” başlığı altında 8’inci maddede
yapılan düzenlemede, döner sermaye işletmelerinin yönetimi, faaliyet alanları,
işleyişi, sermaye kaynakları, her türlü idari ve mali işlemleri ile gelirlerine
ilişkin usul ve esasların Maliye Bakanlığının da görüşü alınarak çıkartılacak
yönetmelikle belirlenmesi hükme bağlanmış. Bu kanunun, o günlerde, bazı
maddelerinin iptali istemiyle partimiz tarafından Anayasa Mahkemesine
götürülüyor ve Anayasa Mahkemesinin 27/9/2012 tarihli kararı gereğince bu madde
iptal ediliyor. Gerekçesi de şu, diyor ki Anayasa Mahkemesi: Siz, özellikle
gelirlere ilişkin, döner sermaye gelirlerine ilişkin usul ve esasları yürütmeye
bırakamazsınız. Bunu yasamanın yapması gerekiyor. Bunun çerçevesinin çizilmesi
gerekiyor. Gerekçesinde şöyle diyor Anayasa Mahkemesi: Döner sermaye ücretini
“harç benzeri mali yükümlülük” olarak nitelendiriyor. Harç benzeri mali
yükümlülük taşıyan döner sermaye gelirlerinin kanunla düzenlenmesi gerektiği,
iptale konu kuralda döner sermaye gelirlerinin miktar ve oranına ilişkin
düzenleme yapma yetkisinin yürütmeye bırakıldığı, miktar ve oranı kanunla
belirlenmeyen harç benzeri mali yükümlülüğün her an değiştirilebilir nitelikte
bulunmasının hukuk güvenliği ve hukuk devleti anlayışıyla bağdaşmayacağı
belirtiliyor ve bozuluyor. Dolayısıyla bu düzenleme, Anayasa Mahkemesinin gerekçeli
kararına baktığınız zaman, uygun gibi görünse de bazı çekincelerimiz var.
Özellikle bu düzenlemelerle tek bütçe uygulamalarından Hükûmetin hızla
uzaklaştığını görüyoruz ve bu yasaya da muhalefet edeceğimizi belirtmek
istiyorum.
Değerli
arkadaşlarım, Çevre ve Şehircilik Bakanımız Sayın Güllüce burada. Tabii ki
değerlendirmelerimizin daha çok çevreyle ilgili, şehircilikle ilgili olması
gerekiyor. Yanıt bekleyen bazı sorular var, çözüm bekleyen sorunlar var. 5
Haziran Dünya Çevre Günü. Doğal olarak o gün, özellikle çevre hassasiyeti olan
insanlar bu konuda belli toplantılar yapacaktır, anayasal haklarını,
Anayasa’dan doğan haklarını, temiz bir çevrede, temiz ve sağlıklı bir çevrede
yaşama taleplerini dile getireceklerdir ama çevreye ilişkin sorunlar devam
edecek, çevre kirliliği devam edecek, çarpık kentleşme devam edecek, yine,
plansız tesisleşme, birtakım enerji kaynakları, HES’ler, nükleer santral
yapımları devam edecek, ranta kurban edilen doğa katliamları maalesef devam
edecek. 
“Çevre” deyince
benim aklıma Sayın Başbakan geliyor, hani söylemişti ya: “Ben çevrecinin
daniskasıyım, yeşilin hastasıyım.” Allah’tan, çevrecinin daniskası, yeşilin
hastası! Bunun tersini düşündüğüm zaman neler olurmuş yani Başbakan çevrecinin
daniskası olmasaymış ya da yeşilin hastası olmasaymış? 
AKP iktidarının
on üç yıllık devri iktidarı süresince gerçekten önemli çevre sorunlarıyla
Türkiye karşı karşıya kaldı. Bakın, uluslararası kuruluşların yaptığı
çalışmalarda çevre performansıyla Türkiye 132 ülke arasında 109’uncu sırada. 
Şimdi, üçüncü
köprü tartışması var. Çevreciler, çevre hassasiyetiyle yaklaşanlar bu konuya
karşı çıkıyor ama ilginç paradoksal bir durum var, bir çelişki var. Sayın
Başbakan Belediye Başkanlığı döneminde böyle bir projeye ilişkin neler söylemiş
bir bakalım, 27 Nisan 1995 tarihinde, üçüncü köprü için şunu söylüyor: “Üçüncü
köprü bir cinayettir. Böyle bir teşebbüs İstanbul’un çağdaş kentleşmesi ve
şehir içi ulaşım sistemi için ölümcül sonuçlar doğurur.” Ama bugün bakıyoruz,
üçüncü köprü için o bölgede binlerce ağaç katledilebiliyor. Tabii ki hesapsız
kitapsız “Yol açıyorum.” diye ağaçları talan eden belediye başkanları var
günümüzde. 
Bakın, önemli
bir değişiklik yapıldı yönetmeliklerde. Hükûmetin, ÇED Yönetmeliği’nde yaptığı
değişiklikle, 23 Haziran 1997’den önce yatırım programına alınan ve 5 Nisan
2013 itibarıyla planlama aşaması geçmiş, ihalesi yapılmış ya da üretim veya
işletmeye başlamış olan projeler için ÇED raporu zorunluluğu kaldırıldı.
Biliyorsunuz, bu, yargı sürecine gitti, iptal edildi, tekrar çıkarıldı, sonra
geçtiğimiz yıl bir torba yasaya ilave edilen bir maddeyle bu da halledilmiş
oldu. Bunlar, tabii ki büyük projelerin, özellikle toplumsal muhalefetin yoğun
olduğu projeleri kanunu dolaşarak aşma yöntemleri.
Yine, 2011
yılında maden arama faaliyetlerine ÇED süreci muafiyeti getirildi. Bunu yargı
bozdu ama bu süre içerisinde birçok işletme bundan faydalandı. Yine, 2011
yılında kanun hükmünde kararnameyle Çevre ve Şehircilik Bakanlığı Kültür ve
Tabiat Varlıklarını Koruma Kurulları “Kültür” ve “Tabiat” olarak ikiye ayrıldı.
Kültür varlıkları Kültür ve Turizm Bakanlığına, tabiat varlıkları ise Çevre ve
Şehircilik Bakanlığına bağlandı. Dolayısıyla, kurulların özerkliği ortadan
kaldırılmış oldu. Bu süreç içerisinde cennet köşelere termik santraller
yapıldı: Amasra’da, Çanakkale Biga’da, Çan’da, Yenice’de, Zonguldak Kireçlik
Koyu’nda, benim seçim bölgem Mersin Yeşilovacık’ta, Trakya’nın Karadeniz’e
sahili olan İğneada’da -o cennet longoz tipi orman alanlarının olduğu bölgede-
gerçekten içimizi acıtan, içimizi sızlatan çevre katliamları yapıldı ve bunlara
imza atıldı.
Biliyorsunuz
geçtiğimiz hafta Gezi Parkı olaylarının yıl dönümüydü. O olaylar da bir çevre
hassasiyetiyle başladı. Nitekim, İstanbul’un belki de nefes alınabilecek
müstesna yerlerinden bir tanesi olan Gezi Parkı’na Hükûmet, Hükûmet dışında,
belediye dışında Sayın Başbakan -sadece Sayın Başbakan- büyük bir ısrarla,
büyük bir inatla, büyük bir gayretle “Hayır kardeşim, ben burada ağaç
istemiyorum, burada park istemiyorum, buraya AVM yapacağım, buraya rezidans
yapacağım ya da bir başka tesis oturtacağım.” diye… O inatla Türkiye ve
gençlerimiz büyük bedeller ödedi, geçlerimiz katledildi orada gerçekten. Orada onlarca,
yüzlerce yurttaşımız yaralandı, Türkiye'nin morali, motivasyonu bozuldu. Türkiye
bunu günlerce tartıştı. Sadece çevre hassasiyetinden doğan bir karşı çıkış
bakın Türkiye'yi hangi noktalara getirdi.
Şimdi, Sayın
Bakanım, 1 Mart 2014 tarihinde Mersin’in Adana sınırında olan bir bölgede bir
çevre sorunu yaşandı. Çevre hassasiyeti olan, çevreci örgütlerde faaliyet
gösteren bir yurttaş beni aradı, dedi ki: “Seyhan Nehri ile Berdan Nehri
arasında kalan bir bölge var, ‘Dipsiz Lagünü’ dediğimiz sulak bir bölge var;
oradan, köylülerden şikâyet geldi; biz aracımıza bindik gittik; ortalık perişan.”
“Ne oldu?” “Nedenini bilmediğimiz bir şekilde -affedersiniz- ot yiyen inekler
zehirlenmiş ölmüş. Balıklar nehrin dışına vurmuş, zehirlenmiş ölmüş. Onları,
ölü balıkları yiyen -affedersiniz- köpekler, onlar da ölmüş. Bir çevre
katliamı.” Ne yapmak gerekiyor? Hemen 181’i aramak gerekiyor. Vatandaşlar bunu
yapmış. Yalnız, vatandaşlar diyor ki: “Bu şikâyetimizi onlara ulaştırmakta
zorlandık.” Bunu araştırabilirsiniz, vatandaşın iddiası. Ben bunu soru önergesi
de yaptım, siz “Hayır, böyle bir şey olamaz.” demişsiniz. Ancak altını çizmem
gereken şu: Danışmanım Bakanlığınızı aradı, yetkili daireyi aradı. Nereyi
aradı? Çevresel Etki Değerlendirmesi İzin ve Denetim Genel Müdürlüğünü. Bu
konuyu aktardı. Ben milletvekiliyim, yurttaşlarımın sorununu takip etmek zorundayım.
Ben yurttaşlarımla sizin yani yürütme arasında bir aracıyım, bu sorunların
çözümü için sizlerden talepte bulunurum, ricada bulunurum. Bakın, 1 Mart, bugün
3 Haziran, aradan kaç ay geçmiş, bir bürokratınız bize dönüp de “Ya,
değerli milletvekilim, orada böyle böyle sorunlar yaşanmış, bundan bundan
kaynaklı, şöyle şöyle müdahale ettik.” demedi. Böyle bir şey olamaz. Bu en
küçük bir tabirle, en hafif bir tabirle saygısızlıktır; milletvekiline
saygısızlıktır, onun temsil ettiği halka saygısızlıktır. Şimdi, ben bunu soru
önergesi yapıyorum, size gönderiyorum, iki buçuk ay sonra, 20 Mayısta bana
cevap gönderiyorsunuz. 
Bakın, bu bir
çevre felaketi, bu bir çevre katliamı -adını ne koyarsanız koyun- iki buçuk ay
sonra beni haberdar ediyorsunuz. O süreç zarfında neler yaptınız neler
yapmadınız, gerçekten incelemeler yaptınız mı yapmadınız mı? Ben orada herhangi
bir işlem yapıldığını da görmedim. Ve diyorsunuz ki cevabınızda: “Kimyasal atık
yok.” Ee, peki bu hayvanlar nasıl telef oldu, nasıl öldü? Diğer taraftan basit
bir cevap, geçiştirici bir cevap: “O bölgelerde tarımsal üretim var, tarım
bölgeleridir.” Doğrudur. “Orada zirai ilaçlama yapılmıştır.” Doğrudur.
“Efendim, onlardan kaynaklı bir ölüm olabilir.” Bu, işi baştan savmadan başka
bir şey değildir. 
Şimdi, Sayın
Bakan, gerçekten, oturduğunuz makam çok önemli bir makam, Türkiye'nin geleceği,
çevre ve şehircilik. Her konuda hata yapabilirsiniz, sağlık konusunda, tarım
konusunda, diğer konularda, ama çevreyi katlettiğiniz zaman gelecek
jenerasyonların yaşam hakkını elinden alırsınız, onlara yaşam hakkı tanımamış
olursunuz. 
Şehirleri,
kentleri, yerleşim yerlerini çarpık kentleşmeyle ranta boğarsanız sizin orayı
tekrar düzeltmek için ne yapmanız gerekir biliyor musunuz? Yukarıdan uçaklar
bombalayacak şehri, yerle bir edecek, sonra tekrar orayı imar edeceksiniz. Bu
da uygulamada mümkün değil. Dolayısıyla, bu konulara çok daha fazla hassas
eğilmeniz gerekiyor. 
Şimdi, Sayın
Bakan özel bir mülakat yapıyor, aşka dair çok güzel şeyler söylüyor. Katılmamak
mümkün değil. Orada çarpıcı bir cümlesi var, diyor ki: “Gençlerimiz AVM’de
dolaşmak yerine martıları izlemeli.” Detayına girmiyorum. Gayet de güzel bir
söyleşi olmuş, nostalji yapmış, gençliğini yaşamış. Kısmen, zaman zaman bizler
de yapıyoruz o nostaljiyi. Ama diyor ki: “AVM’de dolaşmak yerine de martıları
izlemeli.” Şimdi, sanki Hükûmet park yaptı da bizim gençlerimiz, âşıklarımız,
âşık gençlerimiz o parkta oturdular, martıları izlediler.
Şimdi, az önce
Gezi Parkı olayını anlattım. Çevreciler, gençler diyor ki: “Ya bırakın burası
park olarak kalsın -Sayın Bakanın da belirttiği gibi- martıları, kuşları
izleyelim, sevgililerimizle oturalım, hoş sohbetler edelim.” Ama sizin aklınız
fikriniz parada pulda, rantta: “Hayır, burası AVM olsun, burası rezidans
olsun.” 
Mersin’de Tevfik
Sırrı Gür Stadı var, Sayın Başkanım iyi bilir.
MEHMET VOLKAN
CANALİOĞLU (Trabzon) – Oynadım orada futbol.
VAHAP SEÇER
(Devamla) – Futbol da oynadınız orada.
Orada, Mersin’de
Akdeniz Oyunları’yla ilgili gerçekten çok müstesna tesisler yapıldı. Burada
elbette ki Hükûmetinizin de payı var, o dönemde CHP’li Belediye Başkanının da
payı var. Herkese teşekkür ediyoruz; Cumhuriyet Halk Partisine de, AKP katkı
yapmışsa AKPye de, MHP katkı yapmışsa MHP’li belediyeye de, şimdi de aynı
Belediye Başkanımız, o dönemin BDP’li Akdeniz Belediye Başkanına da. Buraya
kadar her şey güzel. Çok da güzel bir stadyum oldu ama bir taraftan “Stadyumu
Mersin halkına armağan ettik.” diye bağırıyorlar, siyasi propaganda yapıyorlar,
diğer taraftan da Tevfik Sırrı Gür Stadı’nı alıyorlar. 
Tevfik Sırrı Gür
Stadı sahile nazır, denize nazır, âdeta kentin akciğeri. Şimdi oraya bir AVM
yapılacak. Sayın Başbakan geliyor Mersin’e 9 Haziranda, Mersin halkına basıyor
kalayı, diyor ki: “Neymiş efendim -bir cümlesini okuyorum zamanım daraldığı
için- ‘Orası park olsun.’ Onu git sen Belediye Başkanına söyle, o sana park
yapsın.” AVM yapacak orayı. TOKİ marifetiyle AVM yapacak, Allah bilir kimler
oradan nemalanacak. Şimdi, dönüyor, mart seçimlerinden, yerel seçimlerden önce
geliyor 13 Martta, aynı Sayın Başbakan şunu söylüyor: “Şu Mersin’in bir meydanı
bile yok ya.” Miting yaptığı yer stadyumun yanı. “Biz bu mitingi böyle bir
yerde mi yapmalıydık? Buraya büyük bir kent meydanı yapacağız. Yani Mersinli
hem bu meydanda mitingi yapabilecek ama aynı zamanda da gelip bu meydanda
gezebilme imkânı bulacak.” Bunu da söyleyen Sayın Başbakan. Şimdi, hangisi
doğru? Çevre ve Şehircilik Bakanı olarak sizden bunun cevabını bekliyorum.
Değerli
arkadaşlarım, sürem daraldı ama iki konuya temas etmek istiyorum, özellikle
çevre konusunda iki önemli konu var. Türkiye cari açık sıkıntısı çeken bir
ülke. Türkiye 60 milyar dolar ortalama -son zamanların rakamını veriyorum- cari
açık veriyor. Yaklaşık olarak da 60 milyar dolara yakın enerji ithalatı
yapıyor. Petrol ithalatı yapıyor, komşulardan elektrik satın alıyorsa elektrik
enerjisi ithalatı yapıyor vesaire, vesaire.
Şimdi, bize şu
eleştiri yapılıyor. Hani diyoruz ki: “Ya, HES’leri yapmayın.” Bakın 1.400 küsur
proje var. Bunun bir kısmı tamamlanmış, bir kısmı inşaat aşamasında, bir kısmı
proje aşamasında. Siz önünüze gelen yere HES yapmayın. Tamam, Türkiye’nin su
kaynakları önemlidir. Su zengini değiliz ama fena da bir kullanılabilir su
kapasitemiz yok. 100 milyar metreküp gibi bir su varlığımız var. Bunlardan faydalanalım.
HES’ler yapalım, bir sıkıntı yok ama kardeşim siz bunu rant kapısı hâline
getirdiniz. Bir dönem Sayın Başbakan da söyledi, eli çantalılardan bahsetti
Ankara’da dolaşan, hani bu HES lisansları satanlar. Şimdi, bunlara biraz dikkat
edelim. 
Bakın, bir gün
Sayın Genel Başkanımız grup toplantısında da Rize’de meydana gelen bir olayı
anlattı. Vatandaş suyuna sahip çıkıyor, vatandaş kuşuna sahip çıkıyor, vatandaş
böceğine sahip çıkıyor, vatandaş ağacına sahip çıkıyor; siz asker marifetiyle…
Şimdi askeri de kafaya aldınız. Ben o askerlere de şaşıyorum. Yani bu milletin
evladı, davulla zurnayla askere gönderiyoruz; eline veriyorsunuz copu, kendi
vatandaşınızı dövdürüyorsunuz. Kadının ayağının resmi çekilmiş, gazetelerde,
itiraz eden bacımızın resmi var, o başörtülü bacımızın. Hani Gezi olaylarında
da “Başörtülü bacımıza saldırıldı.” dediğiniz başörtülü bacımızın hâli perişan.
Niçin bunu yapıyorsunuz? HES’e karşı çıktığı için. 
Bunlar yanlış
işler. Kafanızı ranttan kaldırın çevreye bakın. Kafanızı ranttan kaldırın
gözünüzü yeşile dikin, yeşili ve çevreyi korumaya dikin. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
Soru-cevap
işlemi yapacağız.
Sayın Halaman,
buyurun.
ALİ HALAMAN
(Adana) – Sayın Başkanım, teşekkür ederim.
Şimdi bu kanun
tapuyla ilgili. Tasarı 1 maddelik, diğerleri yürütme ve yürürlük maddeleri.
Tabii, Anayasa Mahkemesi de iptal etmiş vesaire. Şimdi onu kanun hâline getirip
Bakanlar Kurulunu biraz da işte -aralıklı- yetkili hâle getiriyor. 
Ben Sayın Bakanıma
şöyle söylüyorum: Bunları gündeme getirirken… Bu tapu dairelerinde müthiş harç
parası alınıyor. Yani alan, satan, veren, tapuya ayak basandan bu kadar yüksek
para alınırken –harç parası- “Ya, bunu biraz düşürsek.” demeyi akıl etmiyor mu?
Böyle bir kanun hazırlamayı gündeme getirmiyor mu? 
Teşekkür ederim.
BAŞKAN –
Teşekkür ediyorum.
Sayın Tanal…
MAHMUT TANAL
(İstanbul) – Teşekkür ederim Sayın Başkan.
Sayın Bakan,
Şanlıurfa’da yazın günde on-on iki saat elektrik kesiliyor, kışın da yine aynı
şekilde kesiliyor. Şanlıurfa’nın bu elektrik sorunu ne zaman düzelecek? Bu
birinci sorum. 
İkinci sorum:
Urfa’da, yine, üretim yapan köylülerimize, işte 100 dönümü olan vatandaşa en
azından 30-40 bin TL elektrik para cezası gelmekte. Kaldırdığı hasılatı
topladığımız zaman, buğday ekerse buğdayı satsın veya pamuk ekerse pamuğu
satsın, sattığı buğday veya para gelen elektrik parasını karşılamıyor. Bu
konuda sosyal devlet ilkesi uyarınca ne tür bir tedbir almayı düşünüyorsunuz?
Yani vatandaş elindeki bu toprakları satsın mı yoksa köyden göç mü etsin? Sizin
köylüye öneriniz nedir?
Teşekkür ederim.

BAŞKAN –
Teşekkür ediyorum. 
Sayın Özgündüz…
ALİ ÖZGÜNDÜZ
(İstanbul) – Teşekkür ediyorum Sayın Başkan. 
Sayın Bakan, 25
Aralık soruşturmasıyla birlikte Çevre ve Şehircilik Bakanlığının İstanbul Bölge
Müdürlüğünde bulunan birçok bürokrat görevden alındı, görev yerleri
değiştirildi; bir kısmı hakkında savcılık tarafından soruşturma sürmektedir.
Fakat sizin Bakanlığınızın Teftiş Kurulu, bu görevden alınan bürokratlarla
ilgili herhangi bir soruşturma yapmakta mıdır? Görevden alınma gerekçeleri,
Bakanlığınız tarafından 25 Aralık soruşturmasında ortaya konulan iddialar ciddi
görüldüğü için mi bu tasarrufta bulunulmuştur?
Teşekkür
ediyorum. 
BAŞKAN –
Teşekkür ediyorum. 
Sayın Acar…
GÜRKUT ACAR
(Antalya) – Teşekkür ederim Sayın Başkan.
Sayın Bakan, son
günlerde PKK terör örgütünün eylemlerinde, saldırılarında bir artış
gözlenmektedir. Yollar kesiliyor, askerler, yurttaşlar, çocuklar kaçırılıyor,
karakol inşaatları yıkılıyor, iş makineleri yakılıyor, yollarda kontroller
yapılıyor. Sanki devlet doğu ve güneydoğudan çekilmiş, bölge PKK terör örgütüne
teslim edilmiş gibi bir hava var. Bunu kabul etmek mümkün değil. Bu konuda
Hükûmet ne yapmaktadır? PKK’nın etkinliği nedeniyle Türkiye kendi ülkesinde
karakol inşaatı yapamayan bir devlet durumuna mı düşürülecektir? Bölge PKK’ya
teslim mi edilmiştir?
Bir de,
üreticilerin tarımsal desteklerinin verilmesi için elektrik şirketlerine borç
olmaması şartı getirilmiştir. Bunu kınıyorum. Sayın Bakan, Hükûmet özel
elektrik şirketlerinin tahsildarlığını mı yapmaktadır? Özel şirketler kendi
alacaklarını tahsil etmekten aciz midir? Onların tahsildarlığını niye
üstlenmektedir ve bu köylülerimiz neden mağdur edilmektedir? Üreticiyi perişan
eden bu uygulamaya son verecek misiniz?
Teşekkür ederim.

BAŞKAN –
Teşekkür ediyorum. 
Sayın Bakan,
buyurun. 
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Efendim, Sayın Ali Bey’in sorduğu
soruya önce cevap veriyorum: İlave bir harç alınmıyor. Daha önce zaten alınan,
zaten uygulanan harçlar Anayasa Mahkemesince rakamlaştırılmadığı için,
“rakamlaştırın” dedikleri için yeniliyoruz, yoksa ilave bir şey getirilmiyor.
Sayın Tanal
Şanlıurfa’nın elektriğiyle ilgili “Ne zaman düzelecek? Niye çok kesiliyor?”
diyor. Bu benim konum değil ama ilgili Bakana ileteceğim bunu. 
Urfa
köylülerinin elektrik parası da keza benim alanım değil. Bunu Sayın Bakana,
Enerji ve Tabii Kaynaklar Bakanlığımıza ileteceğim. 
Sayın
Özgündüz’ün söylediği… Teftiş Kurulumuz tabii ki gerekeni yaptı. Hukuk ne diyorsa
bunlar yapılıyor. Zaten yargı devam ediyor.
Gürkut Acar Bey
“Yollar kapatılıyor, bölge PKK’ya teslim edilmiş midir?” diyor. Türkiye
Cumhuriyeti 77 milyonluk dev bir ülke, öyle bir terör örgütüne teslim olmaz,
teslim edilemez, edilmemiştir. Otuz kırk yıldır terör devam etmektedir. Bu
terörle amansız mücadele edilmektedir. Devletimiz oldukça güçlüdür, bu millet 3
tane eşkıyaya prim vermez. Terörle, terörü yok etmek için Hükûmetimiz ve
devletimiz otuz senedir mücadele ediyor ve edecektir. O olayları da tabii ki
kınıyoruz.
Özel şirketlerin
elektrik parasıyla ilgili… Gene benim konum değil ama bu konuda herkesin bir
uzlaşmaya varması lazım. Elektrik kullananların elektrik parasını ödeyip
ödememesi gibi bir tartışmaya götürür bu. O zaman “Kim elektrik parasını
verecek, kim vermeyecek?” diye bir tartışmaya gider bu iş. Onun için bu da
siyasi bir tartışmadır. Benim cevap verme şansım yok buna ama yani elektriği
kullananların elektrik parasını ödememesi gibi bir teklifte bulunamayız,
düşünemeyiz de.
GÜRKUT ACAR
(Antalya) – Tarımsal destekler kesiliyor Sayın Bakan.
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Yani elektrik parasını hangi
üretici ödeyecek hangi üretici ödemeyecek, hangi köylü ödeyecek hangi köylü…
Hangi standarttakilerin ödememesi lazım, bu yasa mevzusu ama şu andaki mevzuat,
elektriği kim kullanıyorsa yasal olarak ödemesini amir hükümler var ama yasa
koyucu öyle bir kanun çıkartır ki, elektrik kullananlar parasını ödemesinler
diyebilir.
GÜRKUT ACAR
(Antalya) – Hayır efendim, tarımsal desteği niye kesiyorsunuz? Benim sorduğum
budur Sayın Bakan, anlamamışsınız. “Tarımsal destek niye kesiliyor?” diye
soruyorum Sayın Bakan?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Efendim, Tarım Bakanlığı onu… Yani
elektrik parasının ödenmemesi söylenemez. 
Teşekkür
ediyorum. 
GÜRKUT ACAR
(Antalya) – Ödenmemesi nedeniyle kesiliyor. 
BAŞKAN –
Teşekkür ediyorum. 
Sayın Tanal,
buyurun. 
MAHMUT TANAL
(İstanbul) – Teşekkür ederim Sayın Başkan. 
Sayın Bakan,
biraz önceki, para tahsilatıyla ilgili sorun şu: İcra İflas Kanunu’nda açık
hüküm var. Ne deniliyor? “Devlet tarafından verilen desteklemeler
haczedilemez.” diyor. Bakın, 4 Mart 2014 tarihinde Bakanlar Kurulu kararı var,
sizin de imzanız var. “Bu benim konum değildir.” diyorsunuz. İmzanız bulunan Bakanlar
Kurulu kararından bir bakanın haberi olmaz mı? Ben bu Bakanlar Kurulu kararını
size ibraz ediyorum. 
Şimdi, kanun “Bu
desteklemeler haczedilmez.” diyor. Siz Bakanlar Kurulu kararı alıyorsunuz,
“Vatandaşın elektrik borcuna karşılık destekleme primi ödenmeyecek.”
diyorsunuz. Bu, kanuna karşı hile değil midir? Bu bir ihkakıhak suçu değil
midir? Siz özelleştirmeyi yaptığınız zaman diğer firmalara biz böyle bir
Bakanlar Kurulu kararı çıkaracağız, siz de katılabilirsiniz demiş olsaydınız
gerçekten haklı olmuş olurdunuz. Ama bu aynı zamanda, Bakanlar Kurulu kararıyla
ihaleye fesat karıştırma suçu değil midir Sayın Bakan? 
BAŞKAN –
Teşekkür ediyorum Sayın Tanal.
Sayın Zozani…
ADİL ZOZANİ
(Hakkâri) – Söz almayacaktım ama deminki gerçekle alakası olmayan ve biraz da
provokatif bulduğum bir soruya karşılık cevap vermek için… Soru mahiyetinde
cevap vereceğim.
BAŞKAN – Sayın
Zozani, siz soru soracaksınız Sayın Bakana.
ADİL ZOZANİ
(Hakkâri) – Soru soruyorum Sayın Başkan. 
Bölgede PKK’nin
yol kestiği, yollarda eylem yaptığı bilgisi külliyen yalandır. Bu amaçlı sarf
edilen ifadeler provokasyon amaçlı ifadelerdir. Yirmi dakika boyunca demin
kürsüden bu olayı anlattım ama Sayın Gürkut Acar eğer yirmi dakikalık
konuşmadan hiç bir şey anlamamışsa deminki sorusuna da söylenecek hiçbir şey
yok. Doğrusu, Sayın Bakanın da bu bilginin yanlış bilgi olduğu ifade etmesini
beklerdim. Otuz yıl “Devlet büyüktür.” teranesini çok duyduk, çok ifade edildi
ve eğer geldiğimiz noktada hâlâ Sayın Gürkut Acar gibi düşünenler varsa o da
onların ayıbıdır. 
BAŞKAN –
Teşekkür ediyorum.
Sayın Tanal… 
MAHMUT TANAL
(İstanbul) – Teşekkür ederim Sayın Başkan. 
BAŞKAN – Sayın
Tanal, soru soracaksınız yalnız. Lütfen… 
MAHMUT TANAL
(İstanbul) – Efendim, soru-cevap faslı değil mi? 
BAŞKAN – Evet,
ama soru soracaksınız. 
MAHMUT TANAL
(İstanbul) – Biraz önce soru sordum ben. Yani soru değil de neydi sorduğum
Sayın Başkanım?
BAŞKAN –
Buyurun. 
MAHMUT TANAL
(İstanbul) – Şimdi, soru şu: Şanlıurfa’da 355 kişilik bir çocuk hastanesi var.
Burada günde 70 bebek dünyaya geliyor ve yılda 24 bin doğum gerçekleşiyor. 
RECEP ÖZEL
(Isparta) – Yasayla ilgili sorsun efendim, yasayla ne alakası var?
MAHMUT TANAL
(İstanbul) – Bu hastane Şanlıurfalılara yetmiyor, yetersiz. Siz tekrar bir
başka çocuk hastanesi yapmayı düşünüyor musunuz?
Teşekkür ederim.

BAŞKAN –
Teşekkür ediyorum. 
Sayın Acar,
buyurun. 
GÜRKUT ACAR
(Antalya) – Teşekkür ederim. 
Sayın Başkan,
ben soruyu Sayın Bakana sormuştum ama cevabını Sayın Zozani’den aldım. 
Yani burada
gazetelerin yazdığı ve bölgeden gelen haberlerin hepsi yalan mı? Yani çocuklar
kaçırılmıyor mu, karakol inşaatları yıkılmıyor mu, iş makineleri yakılmıyor mu?
Yani neyi yanlış anlamışız? 
ADİL ZOZANİ
(Hakkâri) – Hepsini yanlış anlamışsın, hepsini yanlış biliyorsun Sayın Acar.
GÜRKUT ACAR (Antalya)
– Sayın Zozani’nin konuşmasını yirmi dakika dikkatle dinledim, bize gerçekten
oradaki acıları anlattı. Biz de bu acılara aynen iştirak ediyoruz. 
ADİL ZOZANİ
(Hakkâri) – Hepsini yanlış biliyorsun. 
GÜRKUT ACAR
(Antalya) – Gerçekten Kürt yurttaşlarımıza yapılmış devlet baskısını ve
terörünü buradan kınıyoruz ama ortada bir gerçek var. 
ADİL ZOZANİ
(Hakkâri) – Sizin derdiniz çözüm bulmak değil, provoke etmek.
GÜRKUT ACAR
(Antalya) – Bütün bunları yalanladı. Yani biz hayal mi görüyoruz? Bu
gazetelerin hepsi yalan mı yazıyor? Bu haberlerin hepsi yalan mı? 
ADİL ZOZANİ
(Hakkâri) – Buyurun gidelim, götürelim sizi oraya, orada ne olup bittiğini
kendi gözünle gör! 
GÜRKUT ACAR
(Antalya) – Yani ben o Kürt yurttaşlarımın öldürülmesine sonuna kadar karşıyım
ama Türkiye’nin bölünmesine sebebiyet verecek bir uygulamaya da karşıyım. 
ADİL ZOZANİ
(Hakkâri) – Gel yarın seni Lice’ye götüreyim, gözünle gör!
GÜRKUT ACAR
(Antalya) – Teşekkür ediyorum Sayın Başkan. 
BAŞKAN -
Teşekkür ediyorum Sayın Acar. 
ADİL ZOZANİ
(Hakkâri) – Gel seni Lice’ye götüreyim yarın, buyur gel! 
GÜRKUT ACAR
(Antalya) – Gideriz Sayın Zozani. 
BAŞKAN - Sayın
Akar, buyurun. 
HAYDAR AKAR
(Kocaeli) – Sayın Başkan, Soma maden faciasından sonra taşeron işçiliği gündeme
oturmuş vaziyette ve ülkenin bütün bölgelerinde, özellikle kamu hastanelerinde
ve üniversite hastanelerinde çalışan sağlık personeli, geçici sağlık personeli
veya taşeron çalışan sağlık personeli bir günlük grev yapmıştır. Bu bir günlük
grev yapan arkadaşlarımızın, bugün o hastanelerdeki sendika temsilcilerinin
işlerine son verilmeye başlanmıştır. Bunların bir örneği de Kocaeli
Üniversitesi Hastanesinde yaşanmıştır. 5 işçi temsilcisi ya da taşeron işçisi
temsilcisinin iş akitlerinin feshedildiğine dair bir tebligat yapılmıştır.
Evet, işçi sağlığı ve iş güvenliği yasalarının ne kadar sağlıklı olduğu bu
yapılan davranıştan da görülmektedir! Getirmek istediğiniz veya getirilmek
istenen taşeron işçilikle ilgili kanunun da bu işlere çözüm olmayacağı
komisyona gelen kanun teklifinde görülmektedir. Bunların bir an önce
düzeltilmesi konusunda gerekli girişimlerin yapılmasını rica ederim.
BAŞKAN –
Teşekkür ediyorum.
Sayın Serindağ…
ALİ SERİNDAĞ
(Gaziantep) – Teşekkür ederim Sayın Başkan.
Sayın Bakan,
Gaziantep’ten aldığımız pek çok telefonda tapu sicil müdürlüklerinin işlem
yapmadığı ifade edilmektedir. Gerekçe olarak da tapu sicil müdürlükleri ile
Tarım Müdürlüğü arasındaki bir işlem nedeniyle bu işin geciktiği ifade
edilmektedir. Bu konuyu çözmeyi düşünüyor musunuz?
Teşekkür ederim.
BAŞKAN – Teşekkür
ediyorum.
Sayın Akar,
buyurun.
HAYDAR AKAR
(Kocaeli) – Sayın Bakan, aynı telefonları, biraz evvel Ali Serindağ’ın
Gaziantep’ten örnek vermiş olduğu telefonları biz de Kocaeli bölgesi tapu sicil
müdürlüklerinde işlem yaptırmaya çalışan vatandaşlardan almış bulunuyoruz.
Yine, tapu sicil müdürlüklerine giden vatandaşlar Tarım İl Müdürlüğüne, Tarım
İl Müdürlüğüne giden vatandaşlar tapu sicil müdürlüklerine yollanmaktadır.
Bunun bir an önce çözüme kavuşturulması konusunda gereken çalışmaların
yapılmasını rica ediyorum.
BAŞKAN -
Teşekkür ediyorum.
Sayın Bakan,
buyurun.
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Efendim, Sayın Tanal’ın hastaneyle
ilgili sorduğu soruya cevap veriyorum: Biz Hükûmet olduğumuzdan beri Türkiye'de
sağlık alanında otuz sene, kırk sene ileriyi gören bir vizyonla inanılmaz bir
değişiklik yaptık. Eğer hastane ihtiyacı varsa planlanıyordur bu. Sağlık
Bakanlığına bu konuyu ileteceğimi söylüyorum ama beş sene, on sene, on beş sene
önceki Türkiye'nin sağlık politikalarıyla bugünü herkes bir mukayese etsin
dileğinde bulunuyorum ben de. Yeterli midir? Bunun tahkik edilmesi ve ölçülmesi
lazım. Sağlık Bakanlığı bu konuda oldukça donanımlı bir bakanlık. Zaten yaptığı
işlerden de belli ve vatandaşın en çok takdir ettiği, dua ettiği bir bakanlığımız.
Hastane ihtiyacı varsa, gerekiyorsa, hesaplanmışsa, sayın milletvekilimizin
söylediği orandaysa mutlaka planlamaya alınır diye düşünüyorum.
Sayın
Serindağ’ın söylediği tapu sicil müdürlükleriyle ilgili konu şöyle: Şimdi, 5403
sayılı Kanun uyarınca biz bu arazinin satılıp satılmayacağına tapu olarak karar
veremeyiz. Biz bunu Tarım Bakanlığına sormak durumundayız çünkü Tarım Bakanlığı
bu noktada yetkili ve tarım arazilerinin korunması için de böyle bir
mekanizmanın çalışması lazım. Burada haklı olarak şu eleştiride
bulunabilirsiniz. Bunun hızlanması, bu tahkikatın, bu soruşturmanın, bu cevap
vermenin çok hızlı olması lazım, vatandaşın zaman kaybetmemesi lazım. Ama
behemehâl Tarım Bakanlığına, Tarım Bakanlığı yetkililerine bu sorunu sormak
zorundayız, ileride başka türlü problemlerin olmaması bakımından sormak
zorundayız. Tapu müdürlüklerimizin ve Tarım Bakanlığı yetkililerimizin bu
konuda hızlı hareket etmesi konusunda çalışmalar yapacağımızı söyleyebilirim.
Teşekkür
ediyorum.
BAŞKAN –
Teşekkür ediyorum.
Tasarının tümü
üzerindeki görüşmeler tamamlanmıştır.
Maddelerine
geçilmesini oylarınıza sunuyorum…
S. NEVZAT
KORKMAZ (Isparta) – Karar yeter sayısı istiyoruz.
BAŞKAN – Kabul
edenler… Kabul etmeyenler… Kabul edilmiştir.
Birleşime…
S. NEVZAT
KORKMAZ (Isparta) – Karar yeter sayısı istedim.
BAŞKAN – Hayır,
ben kabul ediyorsunuz diye el kaldırdınız zannettim, duymadım. 
S. NEVZAT
KORKMAZ (Isparta) – Yapmayın efendim ya. 
BAŞKAN -
Duymadım sizi.
S. NEVZAT
KORKMAZ (Isparta) - Benim söylediğimi herkes duydu, kayıtlarda da var.
BAŞKAN – Anladım
da, duymadığımı söylüyorum. Karar yeter sayısının istenme şekli: Ayağa
kalkılır, seslice “Karar yeter sayısı istiyorum.” denir. Ben sizin el
kaldırdığınızı kabul ettiğiniz anlamında değerlendirdim doğrusu.
S. NEVZAT KORKMAZ
(Isparta) – Peki peki, tamam.
BAŞKAN –
Birleşime beş dakika ara veriyorum.
Kapanma Saati: 20.59

ALTINCI OTURUM
Açılma Saati: 21.09
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muharrem IŞIK (Erzincan)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 96’ncı Birleşiminin Altıncı
Oturumunu açıyorum. 
591 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
1’inci maddeyi
okutuyorum: 

TAPU VE KADASTRO GENEL MÜDÜRLÜĞÜ TEŞKİLAT VE GÖREVLERİ HAKKINDA
KANUNDA DEĞİŞİKLİK YAPILMASINA DAİR KANUN TASARISI
MADDE 1- 25/11/2010 tarihli ve 6083 sayılı Tapu ve
Kadastro Genel Müdürlüğü Teşkilat ve Görevleri Hakkında Kanunun 8 inci
maddesine aşağıdaki fıkralar eklenmiştir.
“(6)
Birinci fıkra uyarınca elde edilecek gelirler bu Kanuna ekli (III) sayılı
tarife cetvelinde gösterilmiştir. Tarife cetvelindeki yöresel katsayılar; il ve
ilçelerin coğrafi ve ekonomik durumu, nüfusu, gelişmişlik seviyesi, işlem hacmi
ve taşınmazların değeri dikkate alınmak suretiyle Bakanlıkça 0,30-3,00 arasında
belirlenir. Tarife cetvelinde belirlenen döner sermaye hizmet bedeli
tutarlarını veya oranlarını yarısına kadar indirmeye veya en fazla üç katına
kadar artırmaya Bakanlar Kurulu yetkilidir. Döner sermaye hizmet bedelleri, her
takvim yılı başından geçerli olmak üzere o yıl için 4/1/1961 tarihli ve 213
sayılı Vergi Usul Kanunu uyarınca tespit ve ilân edilen yeniden değerleme
oranında artırılarak uygulanır.
(7) Genel yönetim
kapsamındaki kamu idareleri, köy tüzel kişileri ve kalkınma ajanslarının
kanunlarla sayılan görevleriyle ilgili yapılacak tapu işlemlerinden ve veri
paylaşımından döner sermaye hizmet bedeli tahsil edilmez. Ayrıca, tapu
müdürlüklerince gerçekleştirilen her türlü terkin ve bedelsiz yol ve yeşil alan
gibi yerlere terk işlemlerinden, Genel Müdürlük birimlerince sebebiyet verilmiş
hataların düzeltilmesi işlemlerinden, tapu müdürlüklerince re’sen yapılan
işlemlerden, aile konutu şerhi işlemlerinden ve kat irtifakından re’sen kat
mülkiyetine geçiş işlemlerinden döner sermaye hizmet bedeli tahsil edilmez.
Veri paylaşımına ilişkin protokol veya sözleşmelerde, döner sermaye hizmet
bedellerinin ödenmesine ilişkin usul ve esaslar düzenlenebilir.”

BAŞKAN – Madde
üzerinde Milliyetçi Hareket Partisi Grubu adına söz isteyen Mehmet Günal,
Antalya Milletvekili. (MHP sıralarından alkışlar) 
MHP GRUBU ADINA
MEHMET GÜNAL (Antalya) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Değerli
arkadaşlar, bu kanun, Tapu ve Kadastro Genel Müdürlüğü Teşkilat ve Görevleri
Hakkında Kanun’da bir maddelik bir değişiklik içeriyor. Az önce arkadaşlarımız
genel hatlarıyla değindiler ama burada -bir kısmınız belki yemek arası sonrası
duymamış olabilirsiniz- önemli bir garabet var. Evet, arkadaşlarımız getirdi,
kanunun gerekçesinde yazıyor. Ne yazıyor? “Buradaki kanunun 8’inci maddesinin
5’inci fıkrasında yer alan ücretlerle ilgili kısmın Anayasa Mahkemesi
tarafından iptal edilmesi nedeniyle zaruret oluştu, biz de bu kanunu tasarı olarak
getirdik.” derler.
Şimdi, tasarı, bildiğiniz gibi
Bakanlar Kurulundan geliyor. “Burada bir garabet var.” dedim, neresi diye
arkadaşlar bakıyor, 1 maddelik bir kanun. Evet, çıkması gerektiğini biliyoruz
da garabet nerede biliyor musunuz? Bu iptal kararı 22/11/2013’te yayınlanmış,
Anayasa Mahkemesinin iptal kararı ki bu da kararın belli olmasından çok uzun
süre beklenerek Resmî Gazete’de yayınlanmasında da yine zaman kazandırılmış.
22/11/2013’ten bugüne kadar altı aylık bir süre geçmiş olmasına rağmen, 22
Mayıs itibarıyla, maalesef bu bizim Komisyonumuza, bir türlü Meclis Genel
Kuruluna gelememiş. Bakıyoruz, bir de, 12 Mayısta ancak gelmiş, bir haftada
çıkacak gibi ama Komisyonumuzda da 18 Mayısta ancak görüşebilmişiz. Yani, altı
aylık bir süre var, bunu, sizin aldığınız gelirleri yönetmelikle belirlediğiniz
için, ücretleri, değiştirmeniz lazım ama bekliyorsunuz burada birtakım, sabaha
kadar, demin de söylediğim işte Ceza Kanunu gibi maddelerle bizi oyalıyorsunuz.
Ee, peki, bu çıkması gereken bir şeyse, bu gelirlerin zaten kanunda
belirlenmesi gerekiyorsa neden yönetmelikle yaptınız da şimdi böyle saat
gösteriyorsunuz? Daha günler var, saati bıraktık, cuması var, cumartesisi var,
önümüzde daha çok var. Bugün bitti, gittik, yarın ne yapacaksınız?
RECEP ÖZEL (Isparta) – Anlaştık. 
MEHMET GÜNAL (Devamla) – Öbür gün
ne yapacaksınız? Yarın nasıl anlaşacaksınız, bugün anlaştık diyorsunuz?
RECEP ÖZEL (Isparta) – Onda da
anlaşırız. 
MEHMET GÜNAL
(Devamla) – Şimdi, burada hakikaten bir garabet var dediğim bu. Eğer bunun
çıkması gerekiyorsa -değerli arkadaşlar, başka konular da var- yapısal olarak
alınması gereken ekonomik, sosyal ne varsa bunları bu tartışma gündemlerinin
dışına, Sayın Başbakanın yarattığı böyle kısır çekişmelerin dışına alıp buradan
çıkarmak lazım, onu anlatmaya çalışıyorum, onun için “Garabet var.” diyorum;
birinci kısmı bu. 
İkincisi;
burada, tabii “Böyle olmaz.” dedik. Bu şekliyle gelirse -Komisyonda da
arkadaşlarımıza- bu sürekli olarak döner. Yani, Sayın Bakan da oradaydı, Maliye
Bakanlığı temsilcisi arkadaşımız dedi ki: “Biz zaten bir çerçeve kanun tasarısı
taslağı üzerinde çalışıyoruz.” İşte onu çıkarmamız lazım nasıl ki
yap-kirala-devrette olduğu gibi, yap-işlet-devrette olduğu gibi çerçeve
kanunları atıyorsunuz. Niye? Ya, falanca bakan bir işlem yapacak, ona ayrı bir
kanun çıkaralım. Ee, sonra da bu sıkıntıları yaşıyoruz. Ya, bir efradını cami,
ağyarını mâni, şöyle hepsini içeren bir kanun çıkar, onun içerisinde
ayrıntıları yönetmelikle düzenlenir. Ee, şimdi aynısını yapıyoruz. Bu döner
sermayeler bütçe birliğini, bütçenin genelliği ilkesini bozan uygulamalardır.
Yeniden bunların bir ele alınması lazım. Şimdi hadi bunu çözdük. Anayasa
Mahkemesi iptal etmiş, gelirler geliyor. Ee şimdi, gündüz konuştuk
arkadaşlarımızla, birçok tapu dairesinde işlemler yapılmıyor. Neden? Garabet
dediğim zaman gülüyorsunuz ama 22’sinde dolduğu için gülüyoruz. 
Bakın, bir
sonraki maddede yürürlük tarihi gelecek. Ne yazıyoruz? Geçmişe yönelik, 22
Mayıs itibarıyla… Ya nasıl olur kardeşim, haziran gelmiş. Yani... 
RECEP ÖZEL
(Isparta) – Olur, olur.
MEHMET GÜNAL
(Devamla) – Ha oluyor, oluyor, aynen, aynen. Recep’in dediği gibi oluyor, yani
AKP iktidarında bunlar oluyor. Sonra biz burada kanunla düzeltiyoruz. Ne
yapacağız? Peki, 22’sinden bu yana alınanlar ne olacak? Bazı tapu daireleri
doğru yapıyormuş. Vatandaş mağdur oluyor ama ortada mevzuat yoksa o parayı neye
göre alacak? Peki şimdi, tahsilatı yapan döner sermayeler nereye kaydedecek, ne
olacak bu? Yani şu anda kanuni değil tahsilat ama 22’sinde de dolmuş, vatandaş
da tapu işlemi bekliyor. Onun için “Garabet var.” diyorum. 
Arkadaşlar, yani
zaman güzel ama garabet var çünkü vatandaşın şu anda tapudaki işlemleri
yapılmıyor, yapılmaması gerekiyor, yapanlar da nereye kaydedeceğini bilmiyor.
Onun için Sayın Bakan, bir an önce hazır bu vesileyle -sadece tapunun değil
başka yerlerin döner sermayesi de var- arkadaşlarımızın söylediği döner
sermayelerle ilgili genel kanun tasarısı taslağını Bakanlar Kurulundan
geçirerek buraya alalım.
Aksi takdirde ne
oluyor arkadaşlar? Ben ayrıntısına girmeyeceğim. Anayasa Mahkemesi gelmiş
“Bunlar harç benzeridir.” demiş. Dolayısıyla, harç benzeri olduğu için de
kanunla düzenlenmesi lazım elhak doğru düzenleniyor. Ama bu vesileyle döner
sermayelerin genel mantığını da tartışmamız lazım. Bütçe dışı birtakım farklı
büyüklükler olmaya başladığı zaman bütçe disiplini kayboluyor. Döner
sermayelerde, şartlı bağışlarda bütçenin genelliği ilkesi ve burada bütçenin
genelliğini bozan birtakım uygulamalar… Birtakım bütçe ilkelerine baktığımız
zaman bunların bütçeye işlenmesi gerekir. Sürekli olarak normal tahsisat
yapılmadığı zaman da ne yapıyor arkadaşlarımız? Döner sermaye üzerinden yapılan
tahsilatlarla belli harcamalarını karşılamaya çalışıyorlar veya personelin
özlük haklarını geliştirmediğimiz için, döner sermayeden o personele bir şey
verebilmek için bir işletme daha kuruyoruz, bir işletme daha kuruyoruz. Bu
doğru bir sistem değil. Bunu baştan ele almak lazım, bütün döner sermayeleri
bir gözden geçirmek lazım. Eğer personelin özlük haklarından farklılaştırma
yapmak gerekiyorsa onu da oturup -kamu personel rejimini en az 10 defa bu
kürsüden ben söylemişimdir, bütün arkadaşlarımız tartıştı- liyakate göre,
hizmete göre yani “Herkesin unvanı şudur.” diye eşitleyerek değil, eşit unvana
değil, eşit işe eşit ücret vererek… Unvana koyduğunuz zaman yapılan iş
farklıysa, mesai saati farklıysa onu da farklılaştırmak lazım. Onun için böyle
hep bölük pörçük olduğu zaman bu sorunlarla karşılaşıyoruz. Bu döner sermaye
işletmelerinin bu vesileyle asli işi kamu görevini yerine getirmekse bunların
da elden geçirilmesi ve normal bütçe içerisinde değerlendirilmesi lazım. Bu
işletmelerin fonksiyonlarını o zaman bütçeden yapılan tahsisatlarla hizmeti
kılar hâle getirmek lazım ve onlar da kamu eliyle yapıldığına göre bu bütçenin
içerisine –gelirini de ama giderini de- o idareye yetecek kadar gider de vermek
lazım. Yani, farklı yollardan dolaşıp döner sermaye aracılığıyla bunları
yapmaya çalışalım diye kanunun arkasına dolanmanın bir anlamı yok. Dolayısıyla,
bugün bunu çözeceğiz, tamam, bu maddeyi kabul edeceğiz, eğridir doğrudur; peki
diğer sorunlar ne olacak, bütün döner sermayeleri çözmüş olacak mıyız? Hayır.
Onun için bunu vesile edelim. Burada bütçenin denkliğiyle ilgili birtakım
çalışmaları elden geçirmemiz lazım. İşte, getirdiniz mali kural önceki yıl,
paldır küldür burada başladık, bir sihirli el dokundu, gitti. Yani nasıl
sağlayacağız? O gün onu kaldır, bugün gel döner sermaye istisnalarını devam
ettir. Değişik kurumlarda bunları çalışırsak olmaz. Dolayısıyla, bütün bu çalışmalar
kapsamında biz Milliyetçi Hareket Partisi olarak, yapılması gereken bir kanun
çalışması varsa, alınması gereken önlem varsa bunları öncelikli olarak,
özellikle de ekonomik ve sosyal sorunların çözümünde yapıcı, yol gösterici bir
muhalefet anlayışı içerisinde olacağımızı tekraren vurgulamış oluyoruz. 
Bu vesileyle
Sayın Bakana da tekrar bu kanun tasarısı taslağını bir an önce -bunu bugünlük
çözdük ama- ele alıp sonraki bütçe yılına kadar en azından bütçenin ilkelerine
uygun, genellik ilkesine uygun bir şekilde bunları da çıkaralım diyor, hepinize
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
Madde üzerinde
Cumhuriyet Halk Partisi Grubu adına söz isteyen Volkan Canalioğlu, Trabzon
Milletvekili. (CHP sıralarından alkışlar) 
CHP GRUBU ADINA
MEHMET VOLKAN CANALİOĞLU (Trabzon) – Teşekkür ediyorum Sayın Başkan. 
Sayın Başkan,
değerli milletvekilleri; Tapu ve Kadastro Genel Müdürlüğü Teşkilat ve Görevleri
Hakkında Kanunda Değişiklik Yapılmasına Dair Kanun Tasarısı ile ilgili olarak
Cumhuriyet Halk Partisi Grubu adına söz almış bulunuyorum. Yüce Meclisi
saygıyla selamlıyorum. 
Değerli
milletvekilleri, elbette ki mülkiyet çok önemli ve toprak hakkı çok önemli, su
hakkı çok önemli ancak bu mülkiyet olayına baktığımız zaman, geçmişten bugüne
şöyle bir değerlendirme yapmamız lazım: Ne yazık ki bilhassa Karadeniz’de
ormanlarda, köylerde kadastro işi çok geç kalmıştır ve bu geç kalma nedeniyle
vatandaş devlete olan güvenini kaybetmiştir. Örnek vermek gerekiyorsa,
Karadeniz’de kendi köyümde, şimdi rahmetli olan bir amcamızı -90 yaşlarında-
biz evine ziyarete gittiğimizde, evin kapısında oturmuş, taze fidanları orakla
kestiğini görünce dedik ki: “Amca ne yapıyorsun?” Dedi: “Uşaklar -kendi
tabiriyle- düşman kesiyorum.” Dedik ki: “Ya sen ağacı seversin, ağaç dikmeyi
seviyorsun; bak, burada bir sürü ağaç diktin, korudun.” Dedi: “Doğru diyorsunuz
uşaklar ama bu ağaçları ben diktim. Şimdi şu fidanlar evin önünde. Bu arsa
kimin?” “Senin.” “Tapun var mı?” “Var.” “Peki, benim bu tapulu arazide ağaçlar
büyüyüp orman olduğu zaman ne olacak?” Biz de “Ne olacak?” dedik geçmişte.
“Gelecek orman kadastrosu benim arazimi orman arazisi olarak kendi arazisine
yazacak. O nedenle düşman kesiyorum.” dedi. Çok enteresan bir tabir değerli
arkadaşlar ve ne oldu biliyor musunuz? Orman kadastrosu bundan üç dört sene
önce geldi ve bu rahmetli amcamızın arazisi ve bunun durumunda olan bütün
insanların, bütün köyün arazisi orman arazisi olarak yazıldı ve elindeki
araziler ormana gitti. Ormana gittikten sonra mahkemelere gidildi ancak bir
sonuç alınmadı. Yapmış oldukları masraf da yanlarına kâr kaldı. O nedenle tapu
kadastro işi çok önemli ama zamanında, verimli olması lazım.
Şimdi, Trabzon’a
baktığımız zaman, Trabzon Uzungöl hepimizin bildiği, çoklarınızın da, burada
herkesin herhâlde gördüğünü umduğum, görmeyenlere de mutlaka gitsinler,
görsünler diye tavsiye ettiğim, hatta biz Trabzon’dayken gelsinler, onları biz
ağırlayalım, biz gezdirelim dediğim bir yerdir. Dünya harikası bir yer olan ve
turizm merkezi olan Uzungöl’deki -Sevgili Bakanımız, bilmiyorum,
görmüşsünüzdür, siz de hemşehrimizsiniz yakın kentten- o çarpık yapılaşma ne
yazık ki her geçen gün artmış ve artmasının sonucunda insanlar buraya geldiği
zaman hayal kırıklığına uğramaktadırlar. 
Yine bununla
ilgili olarak bir anımı anlatayım. Turizm müdürlüğüm döneminde Uzungöl Belediye
Başkanı Kadir İnan -o da rahmetli oldu- şöyle bir anısını, genel
koordinasyonda, bakanımızın da, valinin de ve diğer kurum müdürlerinin olduğu
bir toplantıda anlattı. Niye bunu anlattı? Şunun için: Çünkü Uzungöl’e hem
Bayındırlık ve İskân Bakanlığı -o zamanki adıyla- Orman Bakanlığı, Belediye
Başkanlığı ve Millî Emlak Müdürlüğü gibi çeşitli kurumlar buraya dâhil
olmuşlardı ve herkes kendi kanununa göre burada bir yapılaşma yapıyor ve vatandaşa
müsaade etmiyordu. 
Kadir İnan rahmetli Belediye
Başkanımız şunu anlattı: “Bir gün sabah belediyeye geldim, balkondan etrafa
bakarken genç bir arkadaşımızın sevinerek, gülerek koştuğunu görünce ‘Ali ne
yapıyorsun, nereye gidiyorsun?’ dedim, ‘Sayın Başkanım, oğlum oldu, onu nüfusa
kaydettirmeye gidiyorum.’ deyince, ‘Ya kime sordun da çocuk yaptın?’ dedim.” Bu
sefer durdu, Ali durunca Başkan şöyle bir espride bulunmuş, demiş ki: “Evladım,
bak burası Uzungöl. Burada belediyeye soracaksın, Orman Bakanlığına soracaksın,
Çevre Bakanlığına soracaksın, Valiliğe soracaksın, Millî Emlak Genel
Müdürlüğüne soracaksın.” Yani böyle tek elden yürümemesi sonucunda, gerçekten
Uzungöl’de baktığınız zaman çarpık yapılaşma, betonlaşma ve oranın sivil mimari
örneği evlerin çok kötü durumda olduğunu ve turizme de önemli bir getiri
sağlayan bu alanın süratle çok kötüleşmeye doğru gittiğini görmekteyiz.
Yine, “Araklı Turup” dediğimiz
alan dünya harikası bir alan, yeşillik, ağaçlık ama ne yazık ki -burada çok
konuştuk, yine konuşuyoruz- burayı Trabzon belediyeleri, ortaklaşa olarak, katı
atık depolama tesisi yapmak istemektedirler yani çöp alanı yapmak
istemektedirler. 
Sayın Bakanımızın açıklamasını
biraz önce Sayın Vahap Seçer söyledi: “Martıları seyredin.” Martıları seyretmek
istiyorsanız o alanı çöp alanı yapın, martılar gelsin onun üzerinde uçsun, siz
de keyifli, o koku içerisinde, martıları seyredin. Ama böyle değil. Buralara
sahip çıkmamız gerekiyor.
Yine, Tonya Livalobo mevkisinde
-gerçekten turizm merkezi, dünya harikası olan bir yer- burada çimento
fabrikası yapılmak istenmektedir Sayın Bakanım. Geçmişteki, sizden önceki Çevre
Bakanımız, hemşehrimiz de bu konuda ilgili, çok meşgul oldu ve oranın insanı,
Tonyalı hemşehrilerimiz Trabzon’da, Ankara’da gelip eylem yaptılar, yasal
yönden, hukuki yönden seslerini duyurmak istediler, “Burayı turizm merkezi
yapalım, burayı betonlaştırmayalım, çimento fabrikası yapmayalım.” dediler.
Ancak ne yazık ki o aşamada “ÇED raporları alınmıştır.” denilerek bu işin
arkasında durmadan, yapılması yönünde teklifler geliyor ve olaya bakışları bu
şekilde oluyor. Sayın Bakanımız, lütfen, siz yeni Bakan olarak bunu dikkate
alınız ve Tonya Livalobo mevkisini -ki gelin, beraber çıkalım, görün, gerçekten
dünya harikası bir yer- betonlaştırmaktan ziyade, fabrika yapmaktan ziyade -ki
sahile de çok uzaktır- orayı turizm merkezine çevirelim diyoruz.
Şimdi, HES’ler…
Bu HES’leri vatandaş istemiyor. Sayın Bakan dedi ki: “Elektrikle benim işim
yok.” Ama HES’lere ÇED raporunu kim veriyor? Çevre ve Şehircilik Bakanlığı
veriyor. Demek ki orada koordineli çalışmak lazım. Vatandaş ne diyor? Vatandaş
diyor ki: “İstemiyorum.” Vay, istemiyor musun? O zaman 1 kadına 3 tane asker
düşer, seni coplar. Ne diyor kadın? Benim Rizeli hemşehrim, bacım, ablam,
kardeşim ne diyor? “Benim devlete, polise, askere güvenim kalmadı.” diyor. Bu
güveni sağlamak hükûmetlerin görevidir. 
Sevgili Bakanım,
sevgili milletvekillerim… Bakın “sevgili” diyoruz, birbirimize yaklaşıyoruz.
Birbirimizi sevmemiz, anlamamız ve dinlememiz lazım. Biz burada konuşurken, sağ
olsun, AKP’li milletvekilleri üçerli, ikişerli gruplar hâlinde sohbetlerini
yapıyorlar.
ZÜLFÜ DEMİRBAĞ
(Elâzığ) – Cankulağıyla dinliyoruz.
MEHMET VOLKAN
CANALİOĞLU (Devamla) – Dinleyenleri tenzih ediyorum Sevgili Vekilim ama elbette
ki bu konuşmaları, bu kentin, bizim kentlerimizin, ülkemizin yararı için de
uyarıcı konuşma olarak düşünüyoruz.
Ve bakın
“elektrik” diyoruz. Bu devirde -Bayburt Milletvekilim Bünyamin Bey bilecektir-
Bayburt’un Çavdar Yaylası’nda elektrik yok. Niye? Özelleştirdik. Çaykara
Uzundere’de elektrik yok. Niye? Biz özelleştirdik, ilgili kurum gelip
yatırım yapacak. Ya, böyle bir şey olur mu? Devletin görevi bunu organize etmek
değil midir? O nedenle, bu devirde elektriksiz kalan köyleri, yaylaları bir an
önce ele almak gerekiyor.
Kıyıları
dolduruyoruz. Vahap Seçer kardeşim dedi. Bizim de bir Avni Aker Stadı’mız var.
Üç dönemdir AKP bundan oy aldı ama burayı yapma noktasında yeniden temel
attılar. Yaparken de ne yaptılar? Bizim Yavuz Selim Stadı’mızı, Orman Bölge
Müdürlüğünün lojmanlarını, spor salonumuzu ve Avni Aker’i, yetmedi Akçaabat
Fatih Stadı’nı TOKİ’ye veriyor. Devasa gelir getirecek, rant getirecek binalar
yapıyor, sözde, Trabzonspor’a da stadyum yapıyor. Artık bunların ranta
dönüştürülmemesi lazım. 
Bir de Sayın
Bakanım -sözlerimi bitireceğim, süre daralıyor ama- şunu söylemek istiyorum:
Bakın, Trabzon kamuoyunu gerçekten yürekten yaralayan… Ben sizin hemşehrinizim,
ben Erzurumspor’un formasını giydim, Erzurum’da öğretmenlik yaptım, Şair Nef’î Ortaokulunda.
Siz, şimdi, Trabzon’a çok yakınsınız, Trabzon ve Erzurum iç içedir. Siz bizim
deniz görmemişimizsinizdir, biz de sizin dağ görmemişiniz, böyle anarız. Fakat
niye bizim bürokratlarımızı görevden alıyorsunuz Sayın Bakanım? Yani bunların
suçları ne? Yani hadi iktidar değişse deriz ki, tamam, A gitti, B geldi ama
aynı partinin aynı milletvekilleri, aynı bakanı. 
Bizim 25
bürokratımızı görevden alıyorsunuz, yetmiyor, 180 öğrencimizin burslarını
kesiyorsunuz. Günah değil mi? Bu öğrenciler okula giderken yani okurken yurt
dışında… Her birimiz öğrenci olduk, hepimiz yaya gittik. Gaz lambası altında
-ben okuduğum için biliyorum- okuyanlarınız var. Niye bunların burslarını
kesiyorsunuz? Bunlara bir cevap veriniz, lütfen Trabzon’u dışlamayınız. Yalnız
siz değil, diğer bakanlar da sizi görerek Trabzonlu bürokratları ki
Trabzonlular… Burada hepimiz ülkenin birliğine beraberliğine bağlıyız ama
Trabzonlular olarak gittiğimiz her yere katma değer sağlayan insanlarız,
bilimde, iş hayatında, siyasette, spor hayatında, kültürde, sanatta katma değer
sağlayan insanlarız. Bunların alınmasının gerekçesini de herhâlde bize
söylersiniz çünkü gerçekten bu, Trabzon kamuoyunu yürekten yaralamıştır. Aynı
Bakanlığın elemanlarının, bilgi birikimli, yetişmiş elemanlarının alınmasının
bir gerekçesi vardır diyorum ve yüce Meclisi saygılarımla selamlıyorum.
Teşekkür
ediyorum. (CHP sıralarından alkışlar)
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Sayın Başkan, söz istiyorum.
BAŞKAN –
Buyurun.
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Değerli milletvekili arkadaşlarım,
Değerli Başkanım; hepinizi saygıyla selamlıyorum.
Bu konuyu daha
önce de sayın vekilimiz sormuş Mecliste. Tabii, bu arada 2 milletvekili
aranızda anlaşacaksınız. Biraz önce “Teftiş Kurulu görevini yaptı mı?” diye sordu,
siz de “Niye aldınız?” diye soruyorsunuz, aynı partinin 2 milletvekili bu. Bir
milletvekili “Niye aldınız?” diye soruyor, diğeri de “Teftiş Kuruluna
gönderdiniz mi?” diye soruyor. O zaman anlaşacaksınız, soruyu biriniz
soracaksınız. Yani ben “Savcılığın el attığı olaylarda Teftiş Kurulu da
gereğini yapıyor.” diye cevapladım. 
Biz, Türkiye’de
yaşayan 77 milyon insanın hangi şehirli olduğuna bakmayız; Türkiye’nin, 77
milyonun kardeş olduğuna bakarız. Bu, Trabzonlu da olabilir, Edirneli de
olabilir, Ardahanlı da olabilir, şurası da olabilir. Kimin damadı olduğuna
bakarak onu görevden alıp ya da göreve tayin etmeyiz. Biri görevden alınmışsa
alınırken “Kimin damadı aman dikkat edelim, falancanın damadıysa alınmasın,
aman yaya kalsın.” da demeyiz. Türkiye’deki bir il karşıtı olmamız da mümkün
olmaz. Bu topraklarda bunu yapmak bölücülük ve çirkinliktir, bunu da binlerce
kere reddederim. Ama ben Bakan olduktan sonra -17 Aralığı biraz önce
söylediler- soruşturma açılmış insanlar varsa ben bunları görevden alırım. 
Bir de, hepsi
böyle midir? Hayır, hepsi öyle değildir ama benim beraber çalışacağım insanlar
da vardır, beraber çalışamayacağım insanlar da vardır. Performansını düşük
görmüşümdür, daha uygun çalışacağım insanlar görmüşümdür. Kusura bakmayın,
bakanlığa gelmiş bir insan da kendi bakanlığı bünyesinde bazı değişiklikler
yapar, bu değişiklikleri yaparken de “Bu nereli? Trabzonluysa olmasın,
Trabzonluysa olsun.” diyemezsiniz buna, böyle bir mantık olmaz.
MEHMET VOLKAN
CANALİOĞLU (Trabzon) – Sayın Bakanım, hep Trabzonlulara rastladığı için.
ÇEVRE VE
ŞEHİRCİLİK BAKANI İDRİS GÜLLÜCE (Devamla) - Yani, bu bir kere Türkiye’de başka
siyasi partilerin yaptığı bir duruma düşürür sizi. Türkiye’de il milliyetçiliği
yapayım derken bölücülük yapacak bir noktaya götürür.
MEHMET VOLKAN
CANALİOĞLU (Trabzon) – Trabzonlular bölücülük yapmaz Sayın Bakan, biz
Karadenizliler bölücü değiliz, asla. 
ÇEVRE VE
ŞEHİRCİLİK BAKANI İDRİS GÜLLÜCE (Devamla) - Biz Trabzon’a karşı olmaktan
Allah’a sığınırız ve ben bu toprağın bütünlüğü, birliği için hayatımı vermiş
bir insanım. Çocukluğumda da Trabzonluların kucağında büyümüşümdür.
Trabzonlulara karşı bizim kinimiz de olmaz, canımız kadar da severiz ama ben
Bakanlıkta birilerini değiştireceksem onun nereli olduğuna bakmam, benim
önceliğim o olmaz. Performansına bakarım, hukukla ilgili, kanunlarla ilgili
sorunu var mı yok mu ona bakarım.
Savcılık
mahkemeye vermiş, “KPSS’ye uygun olmayan adamlar alındı.” diyerek savcılık el
koymuş. Ben savcıya müdahale edemem ama bu müdahale ettiği insanlar Trabzonlu
da olur, Trabzonsuz da olur. Ben bunu belirleyemem ki, onu savcıya
soracaksınız, benimle ilgisi yok.
S. NEVZAT
KORKMAZ (Isparta) – Sayın Bakanım, sizden önceki atama amiriyle ilgili suç
duyurusunda bulundunuz mu?
ÇEVRE VE
ŞEHİRCİLİK BAKANI İDRİS GÜLLÜCE (Devamla) – Dolayısıyla, sizin bu
söyledikleriniz, Trabzon’a hoş görünmek için yaptığınız bu konuşma aslında
Trabzon’a hoş görünmek gibi olabilir ama ülke bütünlüğü için, memleket için
doğru bir konuşma değildir, zararlıdır. 
Bursa gelelim,
burs konusunu açıklıyorum: Değerli arkadaşlar, Çevre ve Şehircilik Bakanlığı
bir karar aldı. Ben bursu kimin aldığını, kimin almadığını da bilmiyorum,
nereli olduğunu da bilmem. İnsanların nereli olduğu bizim ilgilendiğimiz bir
konu olmaz. Biz, Türkiye'yi de bırak, dünya insanlarını kucaklamak gibi
ideallerle donanmışız. Demişiz ki: “Çevre ve Şehircilik Bakanlığı yüksek lisans
ve doktora bursu versin, ortaokul ve liseyi başka kurumlar versin.” Bize eleman
lazım, şehircilik uzmanları lazım, çevrecilik uzmanları lazım; bunların doktora
ve yüksek lisans yapması lazım. Dolayısıyla, bir karar almışız: “Bundan böyle
biz hiç kimseye burs vermeyeceğiz.” Kime vereceğiz? Üniversitelere müracaat
etmişiz: “Bize öğrenci gönderin.” Ardahan Üniversitesine söylemişiz, Kars
Üniversitesine söylemişiz, falan üniversiteye söylemişiz: “Bizim verdiğimiz
alanlarda doktora yapacak, bizim verdiğimiz alanlarda yüksek lisans yapacak
yetişmiş insana ihtiyacımız var. Bu konularda yüksek lisansa 600 lira,
doktoraya 900 lira burs vereceğiz.” demişiz. Şimdi bana bunu söyler misiniz,
bunun yanlış tarafı neresidir? Ama bu burs alanlar sadece bir şehirdense o
zaman başka bir soru sormak lazım: “Niye sadece bir şehirden?” diye de ben size
soru sorarım ve sizin şöyle bir şey demeniz lazımdı: “Bu kadar bursun bir
şehirden verilmemesi lazım. Türkiye 81 il, bizim 81 ili kucaklamamız lazım.”
diye sizin o 180 kişinin o bir yerden olmamasının daha doğru olacağını bana
söylemeniz lazımdı. (AK PARTİ sıralarından alkışlar) Ve ilime verdiğim
hizmetten dolayı, Türkiye'de 81 ile eşit davrandığımdan dolayı, üniversite ve
akademisyenleri desteklediğimden dolayı beni kutlamalıydınız. Yoksa bizim bursu
falan kestiğimiz yok, biz bursun istikametini değiştirdik. Kime? Buyurun, bu
Bakanlığa lazım olan mütehassıs insanlara değiştirdik. Bizim Trabzon’la
derdimiz olur mu? Bizim dünyanın insanıyla derdimiz olmaz. Türkiye’yi bırakın,
biz dünyadaki insanlarla dertli olmayan milletiz. (AK PARTİ sıralarından
alkışlar) Kusura bakmayın, bu cümle, bu eleştiri beni çok rahatsız ediyor. 
5 tane gazeteye yazı
yazdırıyorsunuz “Trabzon düşmanlığı” diye, her gün gazetelere yazı
yazdırıyorsunuz Trabzon’da. 
MEHMET VOLKAN CANALİOĞLU
(Trabzon) – Hiçbir gazeteye vermedim.
ÇEVRE VE ŞEHİRCİLİK BAKANI İDRİS
GÜLLÜCE (Devamla) – Yakışıyor mu Sayın Başkanım size bu? 
MEHMET VOLKAN CANALİOĞLU
(Trabzon) – Ben hiç yazdırmadım, ben yazdırmadım. 
ÇEVRE VE ŞEHİRCİLİK BAKANI İDRİS
GÜLLÜCE (Devamla) – Trabzon’da yerel gazetelere “Trabzon düşmanlığı yapılıyor.”
diye yazdırmanız yakışıyor mu size Sayın Başkan? 
MEHMET VOLKAN CANALİOĞLU
(Trabzon) – Ben yazdırmadım, yazdırana sor. Ben yazdırmadım. 
ÇEVRE VE ŞEHİRCİLİK BAKANI İDRİS
GÜLLÜCE (Devamla) – Siz belediye başkanlığı yaptınız, sizi kınıyorum. (AK PARTİ
sıralarından alkışlar) O Trabzon’da benim adıma çıkan, yerel gazetelerde çıkan,
çıkarttırdığınız o gazeteleri desteklediğinizi biliyorum ve kınıyorum. Bizim
Trabzon’la, Türkiye’nin 81 iliyle hiç problemimiz olmaz, hepsi kardeşimizdir,
canımızdır, ciğerimizdir. 
Saygılar sunuyorum. (AK PARTİ
sıralarından alkışlar) 
BAŞKAN – Teşekkür ediyorum. 
Buyurun Sayın Canalioğlu. 
MEHMET VOLKAN CANALİOĞLU
(Trabzon) – Sataşmadan söz istiyorum Sayın Başkan. Bizi Karadeniz’de,
Trabzon’da bölücülük yapmakla...
BAŞKAN – Ne söyledi de sataştı
Sayın Canalioğlu?
AYTUĞ ATICI (Mersin) – Daha ne
söyleyecek Sayın Başkan, yapmayın Allah aşkına ya, sataştı işte.
BAŞKAN – Sabırlı olacaksınız,
sabırlı olacaksınız, söyleyecek söylediğini. 
MEHMET VOLKAN CANALİOĞLU
(Trabzon) – Gazetelere yazı yazdırdığımı, desteklediğimi söyledi, yalan bilgi
verdi. 
BAŞKAN – Buyurun Sayın
Canalioğlu. 
Sataşma nedeniyle iki dakika söz
veriyorum. 
VII.- SATAŞMALARA İLİŞKİN KONUŞMALAR (Devam)
5.- Trabzon Milletvekili Mehmet Volkan Canalioğlu'nun,
Çevre ve Şehircilik Bakanı İdris Güllüce’nin 591 sıra sayılı Kanun Tasarısı’nın
1’inci maddesi üzerinde Hükûmet adına yaptığı konuşması sırasında şahsına
sataşması nedeniyle konuşması

MEHMET VOLKAN CANALİOĞLU
(Trabzon) – Teşekkürler Sayın Başkan. 
Şimdi, Sayın Bakan burada bir
heyecanla, bir sinirle… Biz dedik ki: Bunları niye kestiniz? Gel, burada çık,
anlat kardeşim, teftiş kurulu raporu vardı, onu söyle. Ben yazılı soru önergesi
verdim, bana cevap ver, de ki: “Bunları ben teftişe verdim, o nedenle bunlar
bunu, bunu, bunu yaptılar ve bu nedenle aldım.” Tamam. “Geldim, çocukların
bursunu kestik, şu nedenle kestik.” Onu söyle. Burada gelip hekelenmenin,
Erzurum, Dadaş hekelenmesi yapmanın bir anlamı yok. (AK PARTİ sıralarından
gürültüler) 
Bir ikincisi, Trabzonlu… 
ADNAN YILMAZ (Erzurum) – Spor
yaptık, spor yaptık, beraber top oynadık. 
MEHMET VOLKAN CANALİOĞLU
(Devamla) – Ben de Dadaşım, ben Çırçırlıyım. Anlamı yok. 
Bir ikincisi, Trabzonlular asla
bölücülük yapmamıştır. 
ADNAN YILMAZ (Erzurum) – Öyle bir
şey söylemedi. 
MEHMET VOLKAN CANALİOĞLU
(Devamla) – Trabzonlular bu ülkenin Kurtuluş Savaşı’nda en önde olmuşlardır,
Atatürk’ü Samsun’da karşılayanların ön safında olmuşlardır. Atatürk bunu şunun
için söylemiştir… “Arkadaşlar, Samsun’a ilk defa çıktığım zaman beni
karşılayanların ön safında kahraman Trabzonlular vardır.” demiştir, bunu
Atatürk söylemiştir.
OSMAN BOYRAZ (İstanbul) – Ne
alaka?
MEHMET VOLKAN CANALİOĞLU
(Devamla) – Sayın Bakan, burada hekelenmenin, kızmanın bir anlamı yok. Gel,
anlat, bunlar, bunlar… Peki, o zaman sizden önceki Bakanı teftişe verdiniz mi?
Sizden önce yapılan bu işlere soruşturma açtınız mı, suç duyurusunda bulundunuz
mu? Madem bu bizim bir önceki hemşehri Bakanımız bu işleri yaptı, siz ne
yaptınız Sayın Bakan? Bununla ilgili savcılığa suç duyurusunda bulundunuz mu?
Burada fezlekeye “evet” mi verdiniz, “ret” mi verdiniz? Komisyon önerisine ne
verdiniz, onu da -lütfen- açıklamanız gerekiyordu. 
Ben sizi kınıyorum.
Sinirlenmenize gerek yok. Sizler, devleti yönetenler sakin olur. Ve asla ben
gazetelere -şurada açık ve net söylüyorum- onu pompaya verip de basında
aleyhinize yazdıran bir tavırda olmamışımdır. Bunu da bilmenizi istiyorum ve
Trabzon’daki yerel basının da kimlere destek verdiğini “tape”lerden siz de
takip edin, öğrenin. 
Teşekkür ediyorum. (CHP
sıralarından alkışlar) 
BAŞKAN – Teşekkür ediyorum. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
B) Kanun Tasarı ve Teklifleri (Devam)
3.- Tapu ve Kadastro Genel Müdürlüğü Teşkilat ve
Görevleri Hakkında Kanunda Değişiklik Yapılmasına Dair Kanun Tasarısı ile Plan
ve Bütçe Komisyonu Raporu (1/919) (S. Sayısı: 591) (Devam)

BAŞKAN – Madde üzerinde bir adet
önerge vardır, okutuyorum:

Türkiye Büyük Millet Meclisi Başkanlığına
Görüşülmekte olan tasarının 1.
m.sinde yer alan “…3 katına kadar” ibaresinin “...bir katına kadar” olarak
değiştirilmesini arz ederiz. 
Yusuf Halaçoğlu  Mustafa
Kalaycı  S. Nevzat Korkmaz
 Kayseri Konya 
Isparta
Mehmet Günal  Ali
Halaman  Ali Uzunırmak
 Antalya  Adana 
Aydın
BAŞKAN – Komisyon önergeye
katılıyor mu? 
PLAN VE BÜTÇE KOMİSYONU SÖZCÜSÜ
AHMET ARSLAN (Kars) – Katılmıyoruz Sayın Başkan. 
BAŞKAN – Hükûmet katılıyor mu? 
ÇEVRE VE ŞEHİRCİLİK BAKANI İDRİS
GÜLLÜCE (İstanbul) – Katılmıyoruz efendim. 
BAŞKAN – Evet, önerge üzerinde
söz isteyen Nevzat Korkmaz, Isparta Milletvekili. 
Buyurun Sayın Korkmaz. (MHP
sıralarından alkışlar) 
S. NEVZAT KORKMAZ (Isparta) –
Sayın Başkan, değerli milletvekilleri; hepinize iyi akşamlar diliyorum. 
Tabii, Trabzon Milletvekilimiz
kendi hemşehrilerinin hakkını savunurken burada bir iddiada bulundu. İddiayı
cevaplandırmak üzere Sayın Bakan çıktı, savunmasını yaparken gerçekten iki
husus bizim de dikkatimizi çekti.
Bir: Dedi ki: “O görevden
aldığımız bürokratlar yahut soruşturma açtığımız insanlar içerisinde KPSS’li
olmayanlar vardı.” 
İkincisi: Dedi
ki: “Burs verilen öğrencilerin neredeyse tamamı tek bir ildendi.” Yani bunu ima
etti en azından. Dolayısıyla, şimdi, biz bunun takipçisiyiz Milliyetçi Hareket
Partisi olarak. Burada, siz, kendinizden önceki yönetimle ilgili çok ciddi iki
iddiada bulundunuz. Bu yönetimle ilgili siyasal anlamda ne yapacağınızı
Milliyetçi Hareket Partisi olarak takip edeceğiz Sayın Bakan.
Değerli
arkadaşlar, toprak sahipliği bağımsızlık ve istikbali yakından ilgilendiren bir
husustur. “Efendim, devlet kimin elindeyse mühür ondadır, Sultan Süleyman odur.
Dolayısıyla, toprağın sahipliğinin kimde olduğunun önemi yoktur.”
diyebilirsiniz ama öyle değil değerli milletvekilleri. Şayet öyle olsaydı,
bütün ülkeler yabancıların toprak satın almasıyla ilgili birtakım sınırlamaları
getirmezlerdi. Uluslararası hukuk, kaldı ki artık bu satılan toprakların geri
alınabilmesiyle ilgili gerçekten çok ciddi mekanizmalar getirmiş. Dolayısıyla,
“Efendim, yarın iktidar değişir, tekrar bu mülkiyet yeniden el değiştirir.”
gibi bir düşünce tamamen yanlış bir düşünce. Ülkeler şizofren mi, ruh hastası
mı da bu engellemeleri getiriyorlar? Herhâlde bir bildikleri var. Ancak, sadece
Adalet ve Kalkınma Partisi, bu toprakların satışını bir kazanç kapısı, bir
gelir kapısı olarak görüyor. Türkiye’den başka herhâlde bir başka ülkede bu
kadar kolay toprak satış rejimi yoktur. Mirasyedi evlat gibi Adalet ve Kalkınma
Partisi âdeta fütursuzca topraklarını satıyor. 
Bakın, bu
Mecliste, İsrail’in, Yahudilerce, Araplar ve Filistinlilerden toprak satın
alınmak suretiyle kurulduğunu bilmeyenimiz yok. Rakamları veriyorum değerli
arkadaşlar: 2003-2013 yılları arasında 247.384 yabancıya yani yaklaşık 250 bin
yabancıya 190 milyon 265 bin 84 metrekare büyüklüğünde yaklaşık 250 bin adet
taşınmaz satılmış. Doksan yıllık cumhuriyet tarihinin neredeyse 1 misli toprak
satışı. 
Yirmi dokuz ya
da kırk dokuz yıllığına 150 bin kilometrekarelik –ki bu, Türkiye yüzölçümünün
yüzde 17’sine tekabül ediyor- maden alanının işletme hakkı verilmiş. Bugün ülke
toprakları artık öyle büyük bir hızla elden çıkıyor ki en az 7 il ve 11 ilçede
yüzde 10 sınırı aşılmış, yabancılara 1 milyon metrekarenin üzerinde toprak
satılan il sayısı 15’i bulmuş. Bu iller arasında, efendim, Muğla, Antalya ve
Ankara ilk 3 sırada; Hatay, İstanbul, İzmir, Mardin, Aydın, Kırşehir, Bursa,
Konya, Adana, Nevşehir, Kayseri ve Kahramanmaraş diğer iller olarak takip
ediyor. 
Durum böyleyken
AKP ne yaptı? AKP bir önlem mi geliştirdi, bir tedbir mi üretti? Hayır,
toprakların daha çok satılabilmesi için âdeta çıldırdı. Çıkardığı bütün yasalarda
konulmuş olan engellemeler kaldırıldı. Neymiş bunlar? Mütekabiliyet şartını
kaldırmış, karşılık esasını kaldırmış. Efendim, yüzde 10 sınırı şartı fiilî
olarak, fiiliyatta kaldırılmış, kişi başına 30 hektar yani 300 dönüm toprak
satın alabilme hakkı tanınmış. Efendim, köylerdeki taşınmazların yabancılara
satışına da imkân verilmiş. Alınan arazinin iş yeri ve mesken olarak
kullanılması şartı kaldırılmış, dolayısıyla tarım alanları da satışa açılmış.
Bu satışlar karşısında efendim sormak lazım: AKP niye çıldırdı da böyle bir
satış hâletiruhiyesine kapıldı? Çaresiz, mecbur çünkü finansman açığını satarak
savarak kapamaya çalışıyor. 
Bunun yol
olmadığını, üreterek, alın teri dökerek, efendim, bir ekonomi tesis etmemiz
gerektiğini hatırlatıyor, hepinizi saygıyla selamlıyorum. (MHP sıralarından
alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
2’nci maddeyi
okutuyorum:
MADDE 2- Bu Kanun
22/5/2014 tarihinden geçerli olmak üzere yayımı tarihinde yürürlüğe girer.
BAŞKAN – Madde
üzerinde Milliyetçi Hareket Partisi Grubu adına söz isteyen Mustafa Kalaycı,
Konya Milletvekili. (MHP ve CHP sıralarından alkışlar)
MHP GRUBU ADINA
MUSTAFA KALAYCI (Konya) – Sayın Başkan, değerli milletvekilleri; hepinizi
saygılarımla selamlıyorum.
Bu tasarıyla
Tapu ve Kadastro Genel Müdürlüğünce sunulan hizmetlerden alınan döner sermaye
ücretlerine ilişkin yasal altyapı oluşturulmaktadır. Döner sermaye ücretlerine
ilişkin bir düzenleme yapılmasına karşın, döner sermaye gelirlerinden personele
yapılan ek ödemeyle ilgili herhangi bir değişikliğe gidilmemektedir. Tapu ve
Kadastro personeli yoğun bir iş ortamında, yüksek risk ve sorumluluk altında
çalışmaktadır. Sayıca yetersiz personelle çok iş yapılmaktadır. Tapu ve
Kadastro personelinin yaptıkları iş ve sorumlulukları dikkate alınarak özlük
hakları mutlaka iyileştirilmelidir. Tapu müdürlükleri ve kadastro
müdürlüklerinde çalışan personel, işini bitirebilmek için mesai kavramını göz
ardı etmekte, geç saatlere kadar çalışmaktadır. Bu şekilde fazla mesai yapan
personel hak ettikleri mesai ücretlerini alabilmelidir. Bu açıdan, Bakanlar
Kurulu kararıyla Maliye Bakanlığı çalışanlarından taşra teşkilatına ödenen
fazla çalışma ücretinin Tapu ve Kadastro çalışanlarına da ödenmesi
gerekmektedir.
Tapu ve Kadastro
personeli stresli ve yorucu çalışmalar yapmasına rağmen hak ettiği ücreti
alamadığı gibi, yaptığı işlemlerle ilgili sınırsız hukuki sorumluluğu
bulunmaktadır. Bu mali sorumluluğun zaman aşımı süresi yoktur. “Hatasız kul
olmaz.” derler ama tapu çalışanı hatasız kul olmak zorundadır. Türk Medeni
Kanunu’nun 1007’nci maddesine göre, tapu sicilinin tutulmasından doğan bütün
zararlardan devlet sorumlu olup devlet bu zararı tapu çalışanlarına rücu
etmektedir. Bu madde uyarınca, tapu dairesinde çalışanlar yapmış olduğu yanlış
işlemden dolayı kıyamete kadar sorumlu olmaktadır. Bu sorumluluktan dolayı
büyük bedeller ödenmekte olup geçmişte yaptığı hatalı işlemlerden dolayı
milyonlarca lirayla yargılanan tapu çalışanları bulunmaktadır. Tapu dairesinde
çalışanlar akşam eve gittiklerinde gün boyu yaptıkları işlemlerin muhasebesini
yapmaktadır. Tapu çalışanları emekli de olsa, ölse de sorumlulukları
bitmemekte, çocuklarına ve torunlarına işlerinde yaptıkları hata ve
yanlışlıkların bedeli miras olarak kalmaktadır. Yani, hata ve yanlışların
faturası birkaç nesil sonra bile vârislerinden tahsil edilmektedir. Bu nedenle
tapu çalışanları çocuklarına reddimirasta bulunmalarını tembih etmektedir. Eğer
çocuklar mirası reddetmezse bir gün babasından hatta dedesinden yüklü bir
borçla karşılaşabilmektedir. Her meslekte doğan zararlardan sorumluluk bir
zaman aşımı süresine bağlandığı hâlde, örneğin benzer durumunda olan noterlerde
zaman aşımı süresi beş yıl olmasına karşın, tapu memurunun mali sorumluluğu
için bir zaman aşımı süresi öngörülmemiştir. Tapu kadastro çalışanlarının Türk
Medeni Kanunu’nun 1007’nci maddesinden kaynaklanan bu sorumluluğunun bir zaman
aşımına tabi tutulması, hatalı işlemlerden doğan zararın tapu işlemlerinden
alınan döner sermaye ücretlerinden oluşturulacak bir fon tarafından
karşılanması, bu işlemlerin mesleki sorumluluk sigortası kapsamına alınması
gibi yollarla bu soruna mutlaka bir çözüm getirilmelidir. Hükûmet geçen yılki
toplu sözleşme görüşmelerinde tapu çalışanlarının bu problemine çözüm getirmeyi
kabul etmesine karşın bu konuda henüz bir düzenlemeye gitmemiştir. Bu tasarıda
da böyle bir düzenleme bulunmamaktadır. Hükûmet verdiği sözü bir an önce yerine
getirmelidir. Tapu çalışanlarının yıllardır beklediği düzenlemenin bu tasarıya
alınması konusunda Milliyetçi Hareket Partisi gerekli desteği ve katkıyı
vermeye hazırdır.
Değerli
milletvekilleri, tasarı metninde Tapu ve Kadastro Genel Müdürlüğünce sunulan
hizmetlerden alınan döner sermaye ücretlerinin yarısına kadar indirilmesi veya
3 katına kadar artırılması konusunda Bakanlar Kuruluna yetki verilmektedir.
Döner sermaye ücretlerini 3 kat artırma yetkisi verilmesinin hiçbir izahı yoktur,
olamaz. Bu, Deli Dumrul anlayışının bir tezahürüdür. Vatandaşımız tapu
idarelerinde zaten alım satımdan dolayı bir dünya harç yatırmakta, bunun
yanında döner sermayeye de para aktarmaktadır. Üstelik, tapu harç oranlarının
yükseltilmesi, belediyelerce emlak vergi değerlerinin artırılması nedeniyle
vatandaşlarımızın ödediği vergi, harç ve döner sermaye miktarları büyük
boyutlara yükselmiştir. Bu vergiler vatandaşın canını yakmaktadır. Mesela,
Konya Selçuklu ilçesinde, bu yıl, emlak vergisi değerlerine, insafsızca, 10
kata varan artış yapılmıştır. Emlak vergisi ödemek için Selçuklu Belediyesinin
kapısını çalanlar kendilerinden istenen fahiş, zamlı vergi karşısında neye
uğradıklarını şaşırmıştır. Değerli arkadaşlarım, hiç, 10 kat vergi artışı olur
mu? Ama oldu. Dar ve sabit gelirli vatandaş bunu nasıl öder, hiç
düşünülmemektedir. AKP zihniyeti, bu şekilde, vatandaşı resmen soymaktadır.
Enflasyonun yüzde 9-10 olduğu dönemde emlak değerinin yüzde bine yani 10 kata
varan oranlarda artırılmasının hiçbir haklı gerekçesi olamaz. Vergi, harç ve
döner sermaye ücretlerindeki artışlar makul düzeyde olmalı, yapılan her artışın
da mutlaka hesabı verilmelidir. “Ben yaptım, oldu.” anlayışına artık son
verilmelidir. 
Değerli
milletvekilleri, tapu sicilini oluşturmak üzere yapılan kadastro çalışmaları
sonucunda bazı hatalı ölçümler ve tespitler nedeniyle vatandaşlarımız ciddi
mağduriyetlerle karşı karşıya kalmaktadır. Vatandaşlarımız kendi mülküyle
ilgili tapu sorunu yaşamakta, atalarından kalan ve yıllardır kullandıkları yerlerin
hazine ve ormana yazılması nedeniyle mülklerinin ellerinden alındığından
şikâyet etmektedir. Düşünün değerli arkadaşlarım, bir tarlanız var, bir eviniz
var, bir bahçeniz var; dedeniz kullanmış, babanız kullanmış, siz
kullanmışsınız; torunlara bırakacaksınız; bir gün geliyor “Kardeşim, kusura
bakma, burası hazine yeri, burası orman, burası senin değil.” deniliyor,
vatandaşa mahkeme yolu gösteriliyor. Sayın Bakan, gerek Tapu gerek Maliye
gerekse Orman idaresi vatandaşımızın kendi mülküyle ilgili yaşadığı bu
sorunlara çözüm getirmeli; mağduriyetleri giderilmelidir. 
Değerli
milletvekilleri, vatandaşımızın mülkleriyle ilgili bir başka sorun da
kamulaştırma faaliyetlerinde düşük değer tespiti yapılması, takdir edilen
değerler arasında büyük çelişkiler ve tutarsızlıklar olmasıdır. AKP zihniyeti
alırken kepçeyle almakta, verirken kaşıkla vermektedir. Toroslar üzerinde
Bağbaşı ve Bozkır Barajı’nın yapıldığı bölgede yer alan Bozkır ve Hadim
ilçemizde Bolat, Dereiçi, Dedemli, Korualan ve Yalınçevreliler başta olmak
üzere tüm köylülerimiz büyük mağduriyet yaşamaktadır. Kamulaştırma işlemlerinde
evlere, kiraz bahçelerine, kuyulara, bağlara, tarlalara çok düşük ve adaletsiz
değerler biçilmiştir. Aynı bölgede hem baraj hem de karayolu için kamulaştırma
yapılmaktadır ancak kamu kurumlarının belirlediği kamulaştırma değerleri
arasında uçurum bulunmaktadır. Yaşanan gelişmeler hakkaniyetle
bağdaşmamaktadır, hemşehrilerime büyük haksızlık yapılmaktadır, âdeta zulüm
uygulanmaktadır.
Hükümetin
ilgisizliğinden yakınan vatandaşlarımız sadece haklarını istemektedir. Hükûmet
yetkilileri vatandaşın şikâyetlerini kale almamakta, sorunlarına çözüm getirme
konusunda hiçbir gayret sarf etmemektedir.
AKP Hükûmeti
vatandaşı mağdur eden bu uygulamalardan vazgeçmelidir. Kıymet takdirleri doğru
ve tutarlı bir şekilde yeniden yapılmalı, vatandaşımızın hakları verilmelidir.
Sayın Bakanım,
Bakanlığınız sorumluluk alanında bulunan iskân konusu da bir çözüme
kavuşturulmamış olup, hâlen belirsizlik sürmektedir.
Evleri baraj
altında kalacak olan Dedemlili hemşehrilerimden, bekâr olanların, kıraç arazide
yerleri olanların ve nüfus kaydını kısa süreli başka yere kaydıranların hak
sahipliği kabul edilmemiştir.
Dedemlili
vatandaşlarımızın iskân sorunu bir an önce çözülmeli, hak sahipliği konusundaki
mağduriyetleri giderilmelidir.
Teşekkür ediyor,
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
Madde üzerinde
şahsı adına söz isteyen Mahmut Tanal, İstanbul Milletvekili. 
Buyurun Sayın
Tanal. (CHP sıralarından alkışlar) 
MAHMUT TANAL
(İstanbul) - Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Tabii, Çevre ve
Şehircilik Bakanlığını bugün yanımızda görmüşken, ben biraz çevre konusuyla
hemen konuya girmek isterim. 
Sayın Bakan,
Atatürk Barajı’na sınır olan il ve ilçelerden, gerek Şanlıurfa ilinin Hilvan
ilçesi, Adıyaman ilinin Kâhta ilçesi, Siverek, Bozova ilçesi, bu ilçelerin ve
illerin pis, atık suları arıtılmadan, olduğu gibi Atatürk Barajı’na verilmekte
ve o bölgede bulunan arazilerin çoğu sulu üretim yapmakta, dolayısıyla, o suya
bulaşan mikrop ürüne, üründen vatandaşa hakikaten -bulaşıcı hastalıklar-
geçmekte. Bu anlamda -benim Bakanlığınızdan istirhamım- pis, atık suların
arıtılmadan ham vaziyetiyle Atatürk Barajı’na verilmesiyle hem Türk Ceza Kanunu
184’üncü madde anlamında belediye başkanlıkları suç işliyor hem de bu konuda
Bakanlığınızı göreve davet ediyorum.
Şanlıurfa’yla
ilgili konuşacağım konular… Bir, GAP’ın başkentiydi geçmişte, şu anda GAP’ın
başkenti değil, mevsimlik işçilerin başkenti. Aşağı yukarı okullar kapanmadan
iki ay önce oradaki öğrencilerin çoğu veliler tarafından alınıp tarım işçisi
olarak Urfa dışına götürülmekte, Malatya’ya götürülmekte, Yozgat’a
götürülmekte, Ordu’ya götürülmekte, Ankara’nın Polatlı’sına, Haymana’sına
getirilmekte. Bu anlamda bu öğrencilerimiz hakikaten mağdur. Mümkün olduğunca
hem velilerin hem de öğrencilerin bu mağduriyetlerinin giderilmesini sizden
istirham ediyorum.
Biraz önce,
elektrikle ilgili soruları sorduğumda… Bakın, Sayın Bakan, ben size hemen
şurada… 32.224 dekar alanda pamuk üretimi yapıyor vatandaş, gelen para cezası
13.180 TL. Pamuğu sattığınız zaman zaten bu 32 bin dekar alanın toplam bedeli
aşağı yukarı 12 bin lira paraya tekabül etmekte, bunun gübresini, sulamasını,
ilaçlamasını, işçiliğini hesaba kattığınız zaman hakikaten mağdur durumda.
Bir başka örnek,
yine, aynı şekilde, 126.175 dekar alan pamuk ekim alanı var, buna da gelen ceza
60.992 TL. Bunların birer fotokopilerini ben konuşmamdan sonra size ibraz
edeceğim.
Şimdi, bu cezalar
nereden geliyor? Karşımda hukukçu arkadaşlarım var; evet, sizin mesleki
alanınız olmayabilir, ona ben saygı duyarım. Yani netice itibarıyla, eğer
burada elektrik şirketleri… Siz bu ihaleyi yaptığınız zaman özelleştirmeyle
ilgili, o şartnamenin içerisinde “Biz bir Bakanlar Kurulu kararı alacağız,
devletin vatandaşa vereceği destekleme primini biz kaynaktan keseceğiz.” diye
böyle bir güvence verilmiş olsaydı belki özelleştirmeyle ilgili TEDAŞ’ın
oradaki elektrik idaresi, daha yüksek bir rakamla üçüncü şahıslar da ihaleye
katılabilirdi, kamunun kasasına daha yüksek bir rakam girebilirdi ama bu,
şartnamede gösterilmediği için daha ucuza satıldı ve sizin de imzanızın
bulunduğu 9 Mart 2014 tarihli 28936 sayılı Resmî Gazete’de yayınlanan Bakanlar
Kurulu kararı uyarınca, efendim… Elektrik parasını kim ödememişse
vatandaşa verilecek olan bu destekleme prim ücretlerinin ödenmemesi hususunda
bir Bakanlar Kurulu kararı aldınız, gayet rahat. İcra ve İflâs Kanunu’nda açık
hüküm var bu tür desteklemelerle ilgili, “Vatandaşın borcundan dolayı
haczedilemez.” deniliyor. Şimdi, “haczedilemez” ilkesini bertaraf etmek için
siz böyle bir Bakanlar Kurulu kararı aldınız. Bu Bakanlar Kurulu kararı
hakikaten, tüm Urfalıları, Mardinlileri, Gazianteplileri, Siirtlileri, hepsini
o bölgede mağdur ediyor. Benim sizden istirhamım, kimse size “Parasını
almayın.” demiyor, bu bir kamu hizmetidir. Buralarda olay şu: Susuz olan
arazileri sulu göstermişler. Sulu arazinin primi yüksek, susuzun düşük. Bunu
yapan sizin memurlarınızla birlikte iş ve eylem birliği içerisine girmişler.
Gelin, bir tespit yapalım, orada sizin sulu gösterdiğiniz arazilerin çoğu
susuz. Bunun içerisinde, sizin ağa olan milletvekilleriniz varsa onların da
arazileri bunun içerisine dâhildir. Bu kadar iddialı konuşuyorum. Yani burada
hakikaten devlet de mağdur, vatandaş da mağdur.
(Mikrofon
otomatik cihaz tarafından kapatıldı)
MAHMUT TANAL
(Devamla) – Bunun mağduriyetinin giderilmesinin yolu bunu yerinde tespit
yapmaktan geçer.
Hepinize
teşekkür ederim, saygılar sunarım. (CHP ve MHP sıralarından alkışlar)
BAŞKAN –
Teşekkür ediyorum.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3’üncü maddeyi
okutuyorum: 
MADDE 3- Bu
kanun hükümlerini Bakanlar Kurulu yürütür.
BAŞKAN – Madde
üzerinde Milliyetçi Hareket Partisi Grubu adına söz isteyen Süleyman Nevzat
Korkmaz… Yok.
Cumhuriyet Halk
Partisi Grubu adına söz isteyen Kocaeli Milletvekili Haydar Akar.
Buyurun. (CHP
sıralarından alkışlar)
CHP GRUBU ADINA
HAYDAR AKAR (Kocaeli) – Sayın Başkan, değerli milletvekilleri; 3’üncü maddede
Cumhuriyet Halk Partisi Grubu adına söz almış bulunuyorum. 
Şimdi nereden
başlayayım, on dakika mı, beş dakika mı kullanayım diye hesap ediyorum ama on
dakika da yetmeyecek, öyle düşünüyorum çünkü hem Kocaeli’nin çevreyle ilgili çok
fazla problemi olduğu için… Her ne kadar Başbakan Kocaeli’ni Türkiye'ye örnek
kent gösterse de kararmış, kahverengiye dönüşmüş Körfez deniziyle ve balıkların
yaşamadığı bir denizle meşhur Kocaeli. Şimdi, dağlarımız ve dağlarımızda
bulunan kestane, ıhlamur ve yine çevrede bulunan kiraz ağaçlarının kurumasıyla
gündeme gelmiş bir Kocaeli’nden bahsetmek istiyorum. Ama bu konuya geçmeden
evvel de biraz evvelki konuşmamda bir amonyak tankından bahsetmiştim, zamanın
kısıtlı olması nedeniyle bu amonyak tankını çok anlatamadım. 
Yine, sizin
milletvekillerinizden bir arkadaşım, kentte verdiği demeçte “Haydar Akar mı bu
kentte yaşıyor yoksa biz mi bu kentte yaşıyoruz?” diye bir soru sormuş yerel
gazetelerde. Çok merak ediyorum, o arkadaşım Erzurum’dan gelip Kocaeli’ne
yerleşti ama hâlâ kafası Erzurum’da kalmış, Kocaeli’yle ilgili çok fazla bir
şey de gündeme getirmiyor, sadece Kocaeli’nde bize muhalefet ediyor,
Kocaeli’nin problemlerini dile getirip, Kocaeli’nin problemlerini çözmek için
gayret göstermek yerine Kocaeli’nde bize muhalefet etmeye çalışıyor.
Şimdi,
arkadaşlar, yine örnek vermiştim, 17 Ağustos 1999 depreminde en çok
vatandaşımızın öldüğü bölge Körfez bölgesiydi. Körfez bölgesi de gerçekten
bomba üzerinde olan bir bölge; işte, TÜPRAŞ’ın tankları, diğer tesislerin
tankları ve bu arada gübre fabrikasının, İGSAŞ’ın amonyak tanklarının bolca
olduğu, yerleşimle iç içe geçmiş, nüfusu yüz binlere yaklaşan bir ilçeden
bahsediyoruz. Biraz evvel yine örneğini verdim, orada bir fabrika var ve gübre
üretiminde amonyak kullanıyor. 300 metreküplük bir amonyak kendisine yetiyor.
Bu fabrika acaba yeni tesisler mi kuruyor, yeni yatırımlar mı yapıyor, yeni
istihdam sahaları mı yaratıyor diye bakıyoruz; böyle bir şey de yapmıyor ama
37.200 metreküplük bir tank izni için ÇED raporu alıyor; ÇED olumlu
değerlendirme raporu veriliyor. 
Sayın Bakan, bu
rapor verilirken Kocaeli Valiliğinden görüş sormuşsunuz, demişsiniz ki Kocaeli
Valiliğine: “Böyle bir talep var Körfez bölgesindeki GÜBRETAŞ fabrikasından, bu
talebi nasıl değerlendiriyorsunuz?” Kocaeli Valiliğinden bir vali yardımcısı
cevap vermiş size “O bölge çok yoğun konut alanının olduğu, yerleşim alanının
olduğu, yine E5 Karayolu’na 50 metre, otoyola 350 metre, bugün hızlı tren
güzergâhının -ki banliyö güzergâhı aynı zamanda, güzergâh değişmedi- olduğu
bölge. Bu nedenle de amonyak tanklarınızın…” Amonyak tankına gaz olarak girilip
orada likitleştirme işlemi, sıvılaştırma işlemi yapılıyor. Bu arada transferde
ve bu işlem sırasında oluşabilecek bir gaz kaçağının insanlara çok büyük
boyutlarda zarar vereceği -1’e 850 oranında genleşme katsayısına sahip bir
gazdan bahsediyoruz- söylenmiş ve depremde o bölgedeki insanlar bölgeyi terk
etmek zorunda kalmıştır, alarm verilmiştir Valilik tarafından bölgeye
girilmemesi konusunda. TÜPRAŞ yangınıyla beraber, gaz sızıntısına karşı bölgeye
girilmemesine karar verilmiş ve insanlar hayatlarını kaybetmişlerdir kurtarma
çalışmaları yapılamadığı için. Şimdi, bu kadar tehlikeli bir tank, 300
metreküplük bir tanka karşılık 37.200 metreküplük bir tank kuruluyor, gerçekten
bir bomba. Şimdi, birinci vali yardımcısı diyor ki size: “Mümkün değil, burada
bu tankın kurulmasının çevreye çok büyük bir zararı olur. Allah korusun, bir
tehlikeyle karşı karşıya kaldığımızda Körfez ilçesini toptan öldürürüz.” Bu kadar
açık söylemiyor belki ama olumsuz diyor sizin için. Sonra, üç ay sonra Çevre
Bakanlığı bir görüş sormamış, bir başka vali yardımcısı diyor ki: “Efendim, gerekli
tedbirler alınırsa o tank yapılabilir.” Şimdi, düşünüyorum, gerekli tedbir
nedir? Ya o yerleşim alanlarını boşaltacaksınız, ya kara yollarını oradan
kaldıracaksınız, ya demir yollarını oradan kaldıracaksınız, gerekli tedbir
budur. Ama gerekli tedbir yok. Buna rağmen siz bir de halka da sormamışsınız.
Bu üç ay sonra gelen yazıdan on beş gün sonra ÇED olumlu raporu vermişsiniz,
“Bu tankı yapabilirsiniz.” demişsiniz. 
Şimdi merak
ediyorum, siz hangi görüşe, hangi dayanağa, hangi kritere istinaden bu görüşü
verdiniz, niye verdiniz? Bu tanka gerçekten Kocaeli’nin veya Türkiye’deki
endüstrinin ihtiyacı mı var, yoksa bu fabrika İran’da amonyak üreten bir tesis
satın almış da bu tesiste üretilen amonyağı Türkiye’ye transfer edecek ve
Türkiye’nin çeşitli bölgelerinde ticari faaliyetlerde mi bulunacak, bunun için
mi vermiştiniz? Bunu gerçekten merak ediyorum. Mutlaka Türkiye’nin bu tesislere
ihtiyacı var ama bu tesisleri yaparken, Soma’da karşılaştığımız olayla
karşılaşmamak için, 17 Ağustos depreminde Kocaeli’nde yaşadığımız gibi bir
olayla karşılaşmamak için tekrar, ne yapmamız lazım? Bunun çevreden uzak yerlerde
inşasına izin vermemiz lazım. Ama ne yapıyoruz? Kentin göbeğinde buna izin
veriyoruz. 
Derhâl bu
konunun araştırılıp tekrar bir gözden geçirilmesini sizden rica ediyorum.
Gerçekten, Soma gibi sonradan ah vah etmeyelim. Biz deprem kuşağında yaşayan, deprem
bölgesinde yaşayan, deprem bölgesinde olan bir kentiz. Allah korusun, yarın
böyle büyük bir felaketle karşılaştığımızda binlerce insan ölür, yüzlerce
Soma’yla karşı karşıya kalırız. Onun için sizden ricam -biraz sonra depremle
ilgili bilgileri de vereceğim- o konunun tekrar gözden geçirilmesi. 
Şimdi,
gerçekten, arkadaşlar, Kocaeli mağdur edilen bir kent. 17 Ağustos 1999
depreminden sonra 3.756 bina hasarlı olarak duruyor hâlâ. Çok önemli bu… 
Bana beş dakika
işareti yapma! Gerçi sizi bu konular ilgilendirmiyor. 
9.971 konut şu
anda orta hasarlı ve bu konutların tümünde kiracılar oturuyor arkadaşlar. Belki
birkaçında ev sahibi oturuyor olabilir. Tümünde kiracılar oturuyor ve yüzde
70’ine yakın da öğrenciler oturuyor, başka kentlerden gelmiş, sizin çocuklarınız,
sizin evlatlarınız bu kentte, bu orta hasarlı binalarda oturuyor. Biz Kocaeli
Milletvekiliyle beraber her yıl da Gölcük’te anmaya çıktığımızda, depremle
ilgili anma töreninde yaptığımız konuşmada tedbirlerin alınacağını, en kısa
zamanda bu orta hasarlı binaların yıkılacağını, kentsel dönüşüm çerçevesinde,
çıkan kanunlar çerçevesinde bunların yerine getirileceğini söylüyoruz ama
Kocaeli’ne bir çivi çakmıyorsunuz. Yazıktır, günahtır. Kocaeli bunu hak
etmiyor. Yarın öbür gün bir felaketle karşılaştığımızda çok daha büyük ölümlere
neden olabilir. Sadece Kocaeli mi? 
Bakın, resmî
kayıtlara göre 17.480 kişi öldü, 23.781 kişi yaralandı, 500 kişi de sakat kaldı
ama Kocaeli’nde kentsel dönüşüm projesi nereye uygulanıyor, biliyor musunuz
Sayın Bakan? Boş arazilere. Askeriyeden, askerlerden almış olduğunuz arazilerde
kentsel dönüşüm projesi uyguluyorsunuz, bir de fuar alanında kentsel dönüşüm
projesi uygulanıyor. Orada yanan bir AVM vardı, Van Milletvekilinin kardeşinin
AVM’si. Orada kentsel dönüşüm uygulayarak 10 bin metrekare daha fazla bir
inşaat yapmasına izin verildi ve onu resmîleştirdiler. Kentsel dönüşümü Kocaeli
Belediyesi böyle uyguluyor. Yine buna da yazıktır, günahtır diyorum, buna da
bir bakın diyorum. 
Onun için ben
burada Kocaeli için bağırdığımda sizin milletvekiliniz kente gidip “Haydar Akar
Kocaeli’nde yaşamıyor galiba.” diyor. 
Haydar Akar
yirmi dört saatini Kocaeli’nde geçiriyor. Haydar Akar yaz tatillerinde başka
bir memlekete gitmiyor. Haydar Akar yaz tatilini de Kocaeli’nde geçiriyor. Kocaeli’nin
problemlerini elimden geldiğince buraya getirmeye çalışıyorum. Niye getirmeye
çalışıyorum? Gerçekten Kocaeli örnek gösterilecek bir kent değil çünkü
Türkiye’nin değil, Avrupa’nın en borçlu büyükşehir belediyesine de sahibiz.
Diyecekler ki, “Yuvacık Barajı’ndan” diyecekler…
İLYAS ŞEKER
(Kocaeli) – Doğrudur, doğru, doğru, CHP’den kalma. 
HAYDAR AKAR
(Devamla) – Değil, değil. Palavrayı bırak! Çıkacaksın buraya, aslanlar gibi
konuşacaksın. İkide bir oradan “CHP’den” demeyeceksin.
İLYAS ŞEKER
(Kocaeli) – CHP’den kalma, doğru.
HAYDAR AKAR
(Devamla) – 5,4 trilyonu bize ait, bize, aslanlar gibi bize ait; 13,8
katrilyonla Avrupa rekoru sizde. Ne yaptın çiçek böcekten başka? Hiç
konuşmayacaksın. 
İLYAS ŞEKER
(Kocaeli) – Dünyanın en borçlu belediyesi ve CHP’den kalma.
HAYDAR AKAR
(Devamla) – Evet, dünyanın en borçlu belediyesi sayenizde oldu. Çiçek böcekten
başka, sabah kahvaltılarından başka bir iş yapmıyorsunuz Körfez’de, Körfez’de
yapmıyorsunuz.
HAKAN ÇAVUŞOĞLU
(Bursa) – 30 Martta niye oy verdiler ya?
HAYDAR AKAR
(Devamla) – Evet, niye oy verdiklerini ben açıklarım biraz sonra, biraz daha
zamanım olsa, oradan işaret etmezse üç beş dakika kaldı diye, onları da
açıklarım.
Kocaeli ihmal
ediliyor. Kocaeli 70’inci, 80’inci sırada devlet yatırımı alıyor. Sizden rica
ediyorum: Beni eleştireceğinize bu problemleri buraya taşıyorum diye, bu
problemlerin çözümüne katkı sunun, ben de size teşekkür edeyim Kocaeli’nde,
diyeyim ki bu arkadaşlarım Kocaeli’nin eğitim problemine katkı sunmuşlardır.
Bakın, Fikri Işık Komisyon Başkanı olduğunda ilk defa Kocaeli’ne bin öğretmen
atanmıştır. Her yıl bir Bayburt kadar büyüyen Kocaeli’nde yeni dersliklere,
yeni öğretmenlere ihtiyaç vardır. Biz bunu da söyleyebilecek kadar yürekli
insanlarız ama yapmadığınız işleri burada algı yaratıp da “Yapıyorum.” diye
söylemenin çok doğru olduğunu düşünmüyorum. 
İLYAS ŞEKER
(Kocaeli) – Yapılanları göreceksin. 
HAYDAR AKAR
(Devamla) – Hepinize sevgiler, saygılar sunuyorum. 
Teşekkür
ediyorum. 
BAŞKAN –
Teşekkür ediyorum. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
İç Tüzük’ün
86’ncı maddesi gereğince oyunun rengini belli etmek üzere ve aleyhte söz
isteyen Aytuğ Atıcı, Mersin Milletvekili. 
Buyurun Sayın
Atıcı. (CHP sıralarından alkışlar) 
AYTUĞ ATICI (Mersin)
– Teşekkür ederim Sayın Başkan.
Sayın Bakan,
Hükûmetiniz Mersin’e bir nükleer santral kurmaya kararlı görünüyor. Siz de
göreve yeni geldiniz ama geldiğiniz günden beri Çevre ve Şehircilik Bakanı
olarak bu konuda gıkınız çıkmadı. 
Şimdi, bir yere
nükleer santral yapmak hükûmetin tasarrufu olabilir “Benim parmak çoğunluğum
var, istediğimi yaparım.” da diyebilir; bize uymaz ama diyebilir ve dedi. Fakat
istediğini yapabilmesi için sizin Hükûmetinizin de onay verdiği uluslararası
anlaşmalara göre çevre etki değerlendirme raporunun olumlu olması gerekir.
Peki. Firma geldi, size bir ÇED raporu sundu Sayın Bakan, dedi ki: “Ey
Bakanlık, işte ÇED raporum budur, bana onay verin.” Biz de o sırada kalktık, bu
kürsüden Mersin’e niçin nükleer santral kurulmamalıdır, Türkiye’nin nükleer
enerjiye neden ihtiyacı yok, enerji ihtiyacımızı, büyüyen Türkiye’nin enerji
ihtiyacını nasıl karşılayabiliriz; rakamlarla size anlattık. Siz bizi
dinlemediniz. Sonra bir de baktık ki ÇED raporunu iptal etmişsiniz,
reddetmişsiniz. Sevindik, dedik ki: “Güzel, iyi işler oluyor.” ve size,
Bakanlığınıza bir yazı yazdım, Bilgi Edinme Kanunu çerçevesinde sizin kurumlara
sorduğunuz ve size verilen cevapları istedim. Bana dediniz ki: “Hayır, bunları
vermeyeceğim, git bunları kendi kurumlarından iste.” Tam 54 kuruma yazı yazdım
Sayın Bakan, aynı kanundaki hakkımı kullanarak 54 kurum ve kuruluşa yazı
yazdım. Dedim ki: “Siz Çevre ve Şehircilik Bakanının sizden istediği raporu
bana gönderir misiniz?” Bunların büyük bir kısmı cevap dahi vermediler. Suç
duyurusunda bulundum. Bir kısmı dedi ki: “Cevabı, git Çevre ve Şehircilik
Bakanından al.” Diyorum ki: O, beni size gönderdi. O da diyor ki: “Hayır, git
oradan al.” Bir kısmı “Cevabı verdim ama ben sana cevabımı göndermiyorum.”
dedi. Birazdan bu kurumları söyleyeceğim, dudağınız uçuklayacak Sayın Bakan.
Bir kısmı da dedi ki: “Ya ben, Çevre ve Şehircilik Bakanına verdiğim cevabı
sana verip vermeyeceğimi Bakana soracağım.” Hangi kanunda yazıyor Sayın Bakan?
Bunları tek tek size anlatacağım. 
Bakın TÜBİTAK, Türkiye
Bilimsel ve Teknik Araştırma Kurumu diyor ki: “Ben raporumu açıklamam.” Sayın
Bakan Boğaziçi Üniversitesi Kandilli Rasathanesi Deprem Araştırma Enstitüsü
diyor ki: “Ben nükleer santral kurulacak yerle ilgili raporumu sana vermem.”
Açıkça, net, hepsini size gönderirim. Kalkınma Bakanlığı, Hazine Müsteşarlığı
diyor ki: “Ben size raporumu göstermem.” Sayın Bakan neyi gizliyorsunuz Allah
aşkına? Neden bu raporları halktan gizliyorsunuz? Bu bir devlet sırrı değil.
Bunların hiçbirine ben ulaşamıyorum. Diyorum ki: Acaba TÜBİTAK vicdana geldi,
size, “Ey Bakan, buraya nükleer santral yapmak iyi bir şey değil, çocuklar
kanser olur.” mu dedi? Dediyse bana açıklamak zorundasınız veya Kandilli
Rasathanesi, “Sayın Bakan, burada Ecemiş fay hattı var. Enerji Bakanı buraya
nükleer santral yapmaya çalışıyor, vebali alıyor, sen buna ortak olma. Burada
yeni bir fay hattı keşfettim. Bu fay hattı hareketlidir, deprem olur, sen de
vebal altında kalırsın.” dedi mi? Ben bunu bilmek istiyorum, Mersin halkı
bunları bilmek istiyor. 
Hazine
Müsteşarlığı, Kalkınma Bakanlığı “Sayın Bakan, eğer buraya nükleer santral
kurulursa tarım biter, turizm biter, balıkçılık biter, buranın halkı
fakirleşir.” dedi mi? Neden ÇED raporunu iade ettiniz, iptal ettiniz? Ben
bilmiyorum, ben bu kentin milletvekiliyim ve sizin bu ÇED raporunu niçin iade
ettiğinizi bilmiyorum; bilmeye hakkım var. Oradaki 1 milyon 100 bin seçmen, 2
milyon insan adına sizin bu bilgileri kentin milletvekiline verme
mecburiyetiniz var. 
Bir
mecburiyetiniz daha var: 2’nci ÇED raporu geldi elinize. Çalmadığım kapı
kalmadı, 2’nci ÇED raporunu da bana vermiyorsunuz. 
Şimdi, ben sizi
halkıma havale ediyorum, halkımıza diyorum ki: “Çevre ve Şehircilik Bakanı
bizden her şeyi gizliyor.” Çıkın, cevap verin Sayın Bakan. 
BAŞKAN – Teşekkür
ediyorum. 
Tasarının tümünü
oylarınıza sunuyorum: Kabul edenler… Kabul etmeyenler… Tasarı kabul edilmiş ve
kanunlaşmıştır. 
Alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için, 4 Haziran 2014 Çarşamba günü saat 14.00’te toplanmak
üzere birleşimi kapatıyorum. 
Kapanma Saati: 22.19




(x) 454 S. Sayılı Basmayazı 28/05/2014
tarihli 94’üncü Birleşim Tutanağı’na eklidir.


(x) 591 S. Sayılı Basmayazı tutanağa
eklidir




