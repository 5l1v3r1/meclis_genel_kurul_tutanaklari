



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 26’ncı
Birleşim
 24
Kasım 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili
Sibel Yiğitalp’in, hak ihlallerine ilişkin gündem dışı konuşması
2.- Konya Milletvekili Mustafa Hüsnü
Bozkurt’un, 30 Kasım Dünya Çocuk Hakları Günü’ne ilişkin gündem dışı konuşması
3.- Konya Milletvekili Halil Etyemez’in, 24
Kasım Öğretmenler Günü’ne ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ahmet Aydın’ın, 24 Kasım Öğretmenler Günü’nü kutladığına ilişkin
konuşması 
2.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak Adana ile Suriye’de yapılan hain saldırıları
kınadıklarına ve Avrupa Parlamentosunun Avrupa Birliğiyle üyelik müzakerelerini
durdurma kararına ilişkin konuşması
3.- Oturum Başkanı TBMM Başkan Vekili Ahmet
Aydın’ın, Muhalefet kulisinde yer alan ve tadilat sırasında kaldırılan Atatürk
tablosunun Azerbaycan eski Cumhurbaşkanı Haydar Aliyev tarafından hediye
edildiğine ve Meclis Başkanlarına gelen hediyelerin yer aldığı bölümde
sergilendiğine ilişkin konuşması

VI.- AÇIKLAMALAR
1.- Bursa Milletvekili Erkan Aydın’ın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler
Günü’ne ilişkin açıklaması
2.- Bursa Milletvekili Nurhayat Altaca
Kayışoğlu’nun, 24 Kasım Öğretmenler Günü’ne ilişkin açıklaması
3.- Osmaniye Milletvekili Suat Önal’ın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler
Günü’ne ilişkin açıklaması
4.- Uşak Milletvekili Özkan Yalım’ın, 24
Kasım Öğretmenler Günü’ne, Uşak Sivaslı Devlet Hastanesinde ambulans
ihtiyacının giderilmesi ve telsiz komuta sisteminin kurulması gerektiğine
ilişkin açıklaması
5.- İstanbul Milletvekili Markar Eseyan’ın, 24 Kasım Öğretmenler Günü’ne, Adana ve Suriye’deki hain
saldırıları kınadığına ve 15 Temmuz darbesine suskun kalan, terör örgütlerini
besleyen Avrupa Birliğinin Türkiye’ye vereceği bir ders olmadığına ilişkin
açıklaması
6.- Adana Milletvekili İbrahim Özdiş’in,
Adana’da gerçekleştirilen terör saldırısında hayatını kaybedenlere Allah’tan
rahmet dilediğine, 24 Kasım Öğretmenler Günü’ne ve EĞİTİM SEN’li oldukları için
açığa alınan öğretmenlerin görevlerine iadelerinin ne zaman yapılacağını
öğrenmek istediğine ilişkin açıklaması
7.- Hatay Milletvekili Birol Ertem’in, 24
Kasım Öğretmenler Günü’ne ve EĞİTİM SEN’li öğretmenlere haksız ve hukuksuz bir
uygulama yapıldığına ilişkin açıklaması
8.- Samsun Milletvekili Kemal Zeybek’in, 24
Kasım Öğretmenler Günü’ne, görevden alınan Ondokuz Mayıs Üniversitesinin bazı
öğretim üyeleri ile Atakum Belediyesinde çalışan bazı memur ve işçilerin
görevlerine iade edilmelerini talep ettiğine ilişkin açıklaması
9.- İstanbul Milletvekili Sibel Özdemir’in,
24 Kasım Öğretmenler Günü’ne, Millî Eğitim Bakanlığının proje okul
uygulamasından bir an önce dönmesini ve velilerin haklı taleplerinin işleme
konulması konusunda gerekli adımları atmasını beklediğine ilişkin açıklaması
10.- Balıkesir Milletvekili Namık
Havutça’nın, 24 Kasım Öğretmenler Günü’ne ilişkin açıklaması
11.- Mersin Milletvekili Aytuğ Atıcı’nın,
Mersin Akkuyu’da kurulması planlanan nükleer santralle aynı tipte bir santralin
Rusya’da denendiğine ve kısa sürede arıza yaptığına, Mersin’in nükleer lobinin
deney laboratuvarı olmadığına ilişkin açıklaması
12.- Mersin Milletvekili Hüseyin Çamak’ın,
24 Kasım Öğretmenler Günü’ne ve Adana’da gerçekleştirilen terör saldırısında
hayatını kaybedenlere Allah’tan rahmet dilediğine ilişkin açıklaması
13.- İzmir Milletvekili Kerem Ali
Sürekli’nin, Adana’da gerçekleştirilen terör saldırısında hayatını kaybedenler
ile Suriye’de şehit olan askerlere Allah’tan rahmet dilediğine ve 24 Kasım
Öğretmenler Günü’ne ilişkin açıklaması
14.- İzmir Milletvekili Müslüm Doğan’ın, 24
Kasım Öğretmenler Günü’ne ve Veli Saçılık’ın durumuyla ilgili her türlü
araştırmanın yapılmasını beklediğine ilişkin açıklaması
15.- İstanbul Milletvekili Didem Engin’in,
24 Kasım Öğretmenler Günü’ne ilişkin açıklaması
16.- Balıkesir Milletvekili Ahmet Akın’ın,
24 Kasım Öğretmenler Günü’ne, her fırsatı cumhuriyete ve Atatürk’e ait
değerleri ortadan kaldırmak için kullanan AKP’nin Mecliste de aynı tavrını
sürdürdüğüne ve Atatürk’ün posterini ait olduğu yere asmaktan kaçındığına
ilişkin açıklaması
17.- Çanakkale Milletvekili Muharrem
Erkek’in, muhalefet kulisinden indirilen Mustafa Kemal Atatürk’ün resmini
Cumhuriyet Halk Partisi olarak yeniden astıklarına ve 24 Kasım Öğretmenler
Günü’ne ilişkin açıklaması
18.- Giresun Milletvekili Bülent Yener
Bektaşoğlu’nun, 24 Kasım Öğretmenler Günü’ne ve eğitim bütçesinin millî gelire
oranının OECD ortalamasının çok altında olduğuna ilişkin açıklaması
19.- Kırklareli Milletvekili Vecdi
Gündoğdu’nun, 24 Kasım Öğretmenler Günü’ne ilişkin açıklaması
20.- Osmaniye Milletvekili Mücahit
Durmuşoğlu’nun, Adana’da gerçekleştirilen terör saldırısında hayatını
kaybedenler ile Suriye’de ve Şırnak’taki operasyonda şehit olan askerlere
Allah’tan rahmet dilediğine ve 24 Kasım Öğretmenler Günü’ne ilişkin açıklaması
21.- Kayseri Milletvekili Çetin Arık’ın, Adana’da
gerçekleştirilen terör saldırısında hayatını kaybedenler ile Suriye’de şehit
olan askerlere Allah’tan rahmet dilediğine ve 24 Kasım Öğretmenler Günü’ne
ilişkin açıklaması
22.- İzmir Milletvekili Ali Yiğit’in,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine, 24 Kasım Öğretmenler Günü’ne
ve bugün yapılan saldırının Rus uçağının düşürülmesinin yıl dönümü misillemesi
olup olmadığıyla ilgili Hükûmetin görüşünü öğrenmek istediğine ilişkin
açıklaması
23.- Mersin Milletvekili Ali Cumhur
Taşkın’ın, 24 Kasım Öğretmenler Günü’ne ilişkin açıklaması
24.- İstanbul Milletvekili Onursal
Adıgüzel’in, Adana’da gerçekleştirilen terör saldırısında hayatını kaybedenler
ile Suriye’de şehit olan askerlere Allah’tan rahmet dilediğine, 24 Kasım
Öğretmenler Günü’ne ve Millî Eğitim Bakanının, proje okul uygulamasının
iptalini isteyen velilerin sesine kulak vermesini istediğine ilişkin açıklaması
25.- Erzincan Milletvekili Sebahattin
Karakelle’nin, Adana’da gerçekleştirilen terör saldırısında hayatını
kaybedenler ile Suriye’de şehit olan askerlere Allah’tan rahmet dilediğine ve
24 Kasım Öğretmenler Günü’ne ilişkin açıklaması
26.- Adana Milletvekili Muharrem Varlı’nın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler Günü’ne
ilişkin açıklaması
27.- Niğde Milletvekili Ömer Fethi
Gürer’in, 24 Kasım Öğretmenler Günü’ne ve Adana’da gerçekleştirilen terör saldırısında
hayatını kaybedenlere Allah’tan rahmet dilediğine ilişkin açıklaması
28.- Diyarbakır Milletvekili Çağlar
Demirel’in, Adana’da gerçekleştirilen terör saldırısında hayatını kaybedenlere
Allah’tan rahmet dilediğine, Bitlis ve Kızıltepe’de DBP’li belediyelere yönelik
gasp ve işgal operasyonunun tekrar başladığına, Mardin Büyükşehir Belediye
Başkanı Ahmet Türk’ün tutuklanma kararına ve 24 Kasım Öğretmenler Günü’ne
ilişkin açıklaması

29.- Samsun Milletvekili Erhan Usta’nın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine, 24 Kasım Rus uçağının düşürülmesinin
yıl dönümü olduğu için Suriye rejim güçleri tarafından yapılan saldırının iyi
analiz edilmesi gerektiğine, Gazi Mustafa Kemal Atatürk’e “Atatürk” soyadının
verilmesinin 82’inci yıl dönümüne ve 24 Kasım Öğretmenler Günü’ne ilişkin
açıklaması
30.- Ankara Milletvekili Levent Gök’ün,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine, Avrupa Parlamentosunun Avrupa
Birliğiyle üyelik müzakerelerini durdurma kararına, 24 Kasım Öğretmenler
Günü’ne, Atatürk’e “Başöğretmen” unvanının verilmesinin yıl dönümüne ve tamirat
nedeniyle kaldırılan ve daha sonra yerine asılmayan Atatürk posterini
Cumhuriyet Halk Partisi milletvekillerinin muhalefet kulisine tekrar astığına
ilişkin açıklaması
31.- Aksaray Milletvekili İlknur İnceöz’ün,
Adana’da gerçekleştirilen terör saldırısında hayatını kaybedenler ile Suriye’de
ve Şırnak’ta şehit olan askerlere Allah’tan rahmet dilediğine, terörle hem
içeride hem dışarıda sistematik bir şekilde mücadele edildiğine ve Avrupa
Parlamentosunun Avrupa Birliğiyle üyelik müzakerelerini durdurma kararına
ilişkin açıklaması
32.- Diyarbakır Milletvekili Çağlar
Demirel’in, 4 Kasımda halkın iradesine ipotek konduğuna ve milletvekillerine
operasyon yapıldığına ilişkin açıklaması
33.- İstanbul Milletvekili Mahmut Tanal’ın,
Düzce Belediye Meclisinin yeni bir kadro yaratarak Düzce 1. Ağır Ceza Mahkemesi
Başkanının eşini biyolog olarak işe başlatma kararına ilişkin açıklaması
34.- Amasya Milletvekili Mehmet Naci
Bostancı’nın, İstanbul Milletvekili Celal Doğan’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
35.- Diyarbakır Milletvekili Çağlar
Demirel’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
36.- Manisa Milletvekili Özgür Özel’in,
cinsel istismarla ilgili düzenleme konusunda parlamenter sistemin kendi içinden
bir çözüm ürettiğine ve bu çözüme katkı sağlayan muhalefet partilerine, iktidar
partisine ve yanlıştan dönmeyi bilip doğruda birleşen herkese teşekkür ettiğine
ilişkin açıklaması
37.- Diyarbakır Milletvekili Çağlar
Demirel’in, toplumun, muhalefetin ve kadınların duyarlılığını görmenin yanlışı
doğruya çevirmenin bir adımı olduğuna ve bunun için kadın örgütlerine ve
mücadelelerine teşekkür ettiğine ilişkin açıklaması
38.- Manisa Milletvekili Erkan Akçay’ın,
cinsel istismara ilişkin düzenlemenin geri çekilmesinin son derece isabetli
olduğuna ve bu düzenlemede Milliyetçi Hareket Partisinin kendi ilkesi ve
politikası gereğince tutumunu son derece açık ve net bir şekilde belirlediğine
ilişkin açıklaması
39.- Amasya Milletvekili Mehmet Naci Bostancı’nın,
iktidarı ve muhalefetiyle siyasetin görevinin toplumsal problemlere çare bulmak
olduğuna, herkesin cinsel istismarla ilgili problemin nasıl çözüleceğine
ilişkin tekliflerini de ortaya koyması gerektiğine ve Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
40.- Samsun Milletvekili Erhan Usta’nın,
tecavüzcüyü affetmenin bu Parlamentonun görevi olmadığına ve tecavüzcünün en
üst seviyede cezalandırılması gerektiğine ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Şanlıurfa Milletvekili Osman Baydemir
ve 22 milletvekilinin, madde bağımlılığı konusunun tüm yönleriyle araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/378)
2.- Diyarbakır Milletvekili Altan Tan ve 22
milletvekilinin, dilencilik şebekelerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/379)
3.- Diyarbakır Milletvekili Altan Tan ve 22
milletvekilinin, özellikle Şengal’den gelen Ezidiler ile tüm mültecilerin
yaşadığı sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/380)

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetinin Suriye ve
Irak politikalarındaki sorunların belirlenmesi, çözümleri için yol haritasının
tespiti ve uygulamaya konması amacıyla 3/11/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 24 Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
2.- CHP Grubunun, Hatay Milletvekili Serkan
Topal ve arkadaşları tarafından, öğretmenlerin durumlarının ve mesleki
geleceklerinin tespit edilmesi, üniversitelerin bilimsel özerkliklerinin
yeterliliğinin araştırılması ve eğitimde alenen aksayan unsurların çözüme
ulaştırılması amacıyla 23/11/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 24
Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

IX.- SATAŞMALARA İLİŞKİN KONUŞMALAR
1.- Rize Milletvekili Osman Aşkın Bak’ın,
Bingöl Milletvekili Hişyar Özsoy’un HDP grup önerisi üzerinde yaptığı konuşması
sırasında şahsına sataşması nedeniyle konuşması
2.- Bingöl Milletvekili Hişyar Özsoy’un,
Rize Milletvekili Osman Aşkın Bak’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
3.- Muş Milletvekili Ahmet Yıldırım’ın,
Ankara Milletvekili Aydın Ünal’ın HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
4.- Ankara Milletvekili Aydın Ünal’ın, Muş
Milletvekili Ahmet Yıldırım’ın sataşma nedeniyle yaptığı konuşması sırasında
şahsına sataşması nedeniyle konuşması
5.- İstanbul Milletvekili Celal Doğan’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
6.- Eskişehir Milletvekili Cemal Okan
Yüksel’in, Bartın Milletvekili Yılmaz Tunç’un 438 ve 438’e 1’inci Ek sıra
sayılı Kanun Tasarısı’nın geçici 1’inci maddesi üzerinde AK PARTİ Grubu adına
yaptığı konuşması sırasında Cumhuriyet Halk Partisine sataşması nedeniyle
konuşması
7.- İstanbul Milletvekili Filiz
Kerestecioğlu Demir’in, Bartın Milletvekili Yılmaz Tunç’un 438 ve 438’e 1’inci
Ek sıra sayılı Kanun Tasarısı’nın geçici 1’inci maddesi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
8.- Aydın Milletvekili Deniz Depboylu’nun,
Bartın Milletvekili Yılmaz Tunç’un 438 ve 438’e 1’inci Ek sıra sayılı Kanun
Tasarısı’nın geçici 1’inci maddesi üzerinde AK PARTİ Grubu adına yaptığı
konuşması sırasında Milliyetçi Hareket Partisine sataşması nedeniyle konuşması
9.- Bartın Milletvekili Yılmaz Tunç’un,
Eskişehir Milletvekili Cemal Okan Yüksel, İstanbul Milletvekili Filiz
Kerestecioğlu Demir ve Aydın Milletvekili Deniz Depboylu’nun sataşma nedeniyle
yaptıkları konuşmaları sırasında şahsına sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDA
GELEN DİĞER İŞLER
A) Kanun Tasarı ve Teklifleri
1.- Ceza Muhakemesi Kanunu ile Bazı
Kanunlarda Değişiklik Yapılmasına Dair Kanun Tasarısı (1/775) ve Adalet
Komisyonu Raporu (S. Sayısı: 438 ve 438’e 1’inci Ek) 
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa Kalaycı
ve Milliyetçi Hareket Partisi Grup Başkanvekili İzmir Milletvekili Oktay
Vural’ın Yükseköğretim Kanununda Değişiklik Yapılmasına Dair Kanun Teklifi (2/666)
ile Millî Eğitim, Kültür, Gençlik ve Spor Komisyonu Raporu (S. Sayısı: 405)

XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın 405 sıra sayılı Kanun Tasarısı’nın görüşmeleri sırasında yoklama talebini
yerine getirmeyerek İç Tüzük hükümlerine uygun davranıp davranmadığı hakkında
24 Kasım 2016 Perşembe
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ), Ömer SERDAR (Elâzığ)
-----0-----
BAŞKAN
– Türkiye Büyük Millet Meclisinin 26’ncı Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, hak ihlalleri hakkında söz isteyen Diyarbakır Milletvekili Sibel
Yiğitalp’a aittir. (HDP sıralarından alkışlar)
ÇAĞLAR
DEMİREL (Diyarbakır) – Başkan, bu şekilde olmaz.
BAŞKAN
– Sayın milletvekilleri, gündem dışı konuşmalara geçtik, lütfen, derin bir
uğultu var salonda, sükûnet istirham ediyoruz. 
Sayın
milletvekilleri, oturacak sayın vekillerimizin salonda uygun yerlerine
oturmalarını, çıkacak sayın milletvekillerimizi kuliste çay içmeye davet
ediyorum.
Sayın
Yiğitalp, sizi de kürsüye davet ediyorum.
Buyurun.
ÇAĞLAR
DEMİREL (Diyarbakır) – Başkan, otursunlar.
BAŞKAN
– Siz başlarsanız, vekillerimiz…
FİLİZ
KERESTECİOĞLU DEMİR (İstanbul) – Başlayınca susmuyorlar.
BAŞKAN
– Siz konuşmaya başlayın Sayın Yiğitalp. Söyledim, uyarımı yaptım.
Buyurun.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili
Sibel Yiğitalp’in, hak ihlallerine ilişkin gündem dışı konuşması
SİBEL
YİĞİTALP (Diyarbakır) – Sayın Başkan, değerli milletvekilleri; gündem dışı
konuşmak için grubum adına söz almış bulunmaktayım.
Bu
şekilde anlatamayacağım, konuşamayacağım. Siz de lütfen ikaz edin ve süremi de
gözetin.
BAŞKAN
– Sayın Yiğitalp, bir şey yapamam, lütfen konuşun siz.
Buyurun.

FİLİZ
KERESTECİOĞLU DEMİR (İstanbul) – Nasıl “Bir şey yapamam.” Sayın Başkan? Buranın
huzurunu sağlamak zorunda değil misiniz?
SİBEL
YİĞİTALP (Devamla) – Ama, en azından oturabilirler yani. Şimdi, o zaman biz de
mi böyle yapalım, arkadaşlar konuştuğunda biz de mi aynı davranışı yapalım?
BAŞKAN
– Sayın Yiğitalp, lütfen, buyurun, devam edin. 
Sayın
milletvekilleri, istirham ediyorum, lütfen.
Buyurun.
SİBEL
YİĞİTALP (Devamla) – Yaklaşık iki yıldır burada yasama faaliyeti yapmaya
çalışıyoruz ve bölgelerimizde yaşananları sizlere anlatmaya çalıştık ve
anlatmaya da devam edeceğiz. Ama, siz yaşananları anlamaya çalışmaktan ziyade
“Anlatılanlara nasıl karşı çıkarım, kendimi nasıl savunurum, nasıl hatibi
kriminalize ederim?”in çabasında oldunuz. Şöyle bir dönüp geçmiş iki seneye
baktığımızda geçen yıl ağustos ayından bu yana başlayan -tırnak içinde- sokağa
çıkma yasakları aralıksız bir şekilde devam ediyor. Burada yüzlerce kez ifade
ettik, şehirler yıkıldı, yakıldı, binlerce insan yaşamını yitirdi ve hâlâ
cenazelerini alamayan, cenazelerine ulaşamayan aileler var. Yüz binlerce insan
yaşam alanlarından zorla göç ettirildi. Bu yaşananlar hâlen devam ediyor ve
halkta çok büyük bir öfke olduğunu ve öfke birikimine sebep olduğunu da
hatırlatmak isterim. Ayrıca, şu anda yaşamış olduğumuz ekonomik krizde ve Türk
lirasının değer kaybetmesinde de savaşın büyük bir etkisinin olduğunu da
hatırlatmakta fayda var. 
Biz
bu kürsüden size defalarca Taybet Ana’nın, Sur’un, Cizre’nin fotoğraflarını
gösterdik. Yaşananları tüm çıplaklığıyla size anlatmaya çalıştık. Ama siz, tüm
bu yaşananlara karşı kulaklarınızı ve gözlerinizi kapattınız. Kimi zaman da
bölgeye gidip iki gün kalırız, rapor hazırlarız, zırhlı araçlarla bir tur atıp
geçtikten sonra gelip burada cümle kurarızın çabasına girdiniz ve bu şekilde
sorumluluğumuzu yerine getiririz mantığıyla yaklaştınız.
Bugün
de burada rehin olan eş başkanlarımızın ve milletvekillerimizin fotoğraflarını
gösteriyoruz. Ancak, buradaki tüm vekillerin, sadece bizim değil, bütün
partilerin bu milletvekili resimlerini gösterip bu Parlamento ayıbını
göstermesi gerekirdi.
15
Temmuz darbe girişiminden sonra yürüttüğünüz politikalarla on binlerce insan
görevden alındı, binlerce insan sorgusuz sualsiz gözaltına alındı ve tutuklandı
ve bu süreçlerde insanlık suçlarına maruz bırakıldı. Tüm bu yaşananları şöyle
okumak gerekiyor: “Cemaat” adı altında yapılan operasyonların asıl amacı, kendi
iktidarınızı tehdit edecek, onlar için tehdit oluşturacak bütün insanları
lağvetmekti. Beraber politika ürettiğiniz, beraber ülke yönettiğiniz ve hatta
yağmurlar altında beraber ıslandığınız insanlarla sürdürdüğünüz akıl, hâlen o
akıl devam ediyor. Birlikte kurmaya başladığınız kötülük mirasınızı onları da
içine katarak daha da büyütüyorsunuz. 
Hükûmet
15 Temmuzu kendi sivil darbesinin sacayaklarından biri olarak kullandı fakat
mesele bu darbenin siyasi ayağını araştırmaya gelince, kaçıyor. Neden
kaçıyorsunuz, neden korkuyorsunuz? Çünkü darbenin siyasi ayağı sizin içinizde.
İşte bu siyasi ayağın görünür olmaması için size muhalif tüm sesleri, en başta
da bizi susturmaya çalışıyorsunuz. Aynen 1994’te DEP’li milletvekili
arkadaşlarımızın buradan zor kullanılarak, gözaltına alınarak tutuklanması
gibi. Sene 2016, bir dejavu yaşıyoruz, aradan yirmi iki sene geçmiş ama bugün
de eş başkanlarımız ve 10 milletvekili arkadaşımız yine zor kullanılarak,
gözaltına alınarak tutuklandı. Birbirinin devamı niteliğinde uyguladığınız
politikalara bugün bütünen baktığımızda, bize tam da bir sivil diktayı işaret
ediyor. Seçilmişlerimizin rehin alınması, eş başkanlarımızın, vekillerimizin
tecrit koşulları altında tutulması, tüm hakların gasbedilmesi, halkların oyuyla
elde edilen belediyelerimize kayyum atanması, tüm bunlara, kötülük mirasınıza
miras eklemeye ve devam eden bir politikayla güvenlik politikalarını sürdürmeye
çalışıyorsunuz. 
Şu
iyi bilinmelidir ki iktidarın da sonu gelecek. Bu iktidarın politikalarını
alkışlayanlar, bu politikalara sessiz kalanlar ve korku içinde kendini
kurtarmaya çalışanlar bu kötülüğün altında kalacaklar ve bunun hesabını
verecekler çünkü henüz doğmamış çocuklara, henüz doğmamış bebeklere büyük bir
enkaz bırakıyorsunuz. Lütfen, gidin bir bakın, 1994 darbesinin yaratıcıları
bugün nerede, ne şekilde ve nasıl anılıyor. Bir de Halkın Emek Partisinden
bugünlere kadar gelen, mücadele eden partimize bakın. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Gündem dışı ikinci söz, 30 Kasım Dünya Çocuk Hakları Günü münasebetiyle söz
isteyen Konya Milletvekili Mustafa Hüsnü Bozkurt’a aittir. 
Buyurun
Sayın Bozkurt. (CHP
sıralarından alkışlar) 
2.- Konya Milletvekili Mustafa Hüsnü
Bozkurt’un, 30 Kasım Dünya Çocuk Hakları Günü’ne ilişkin gündem dışı konuşması
MUSTAFA
HÜSNÜ BOZKURT (Konya) – Teşekkür ederim Sayın Başkanım. 
Pek
çok günün yıl dönümü, Çocuk Hakları Günü, yarın Kadına Şiddete Karşı Mücadele
Günü, bugün 24 Kasım Öğretmenler Günü. 
Atatürk’ün
Millet Mektepleri Başöğretmenliğini kabul ettiği gün. Nedir Millet Mektepleri?
1 Kasım 1928’de harf inkılabı, harf devrimiyle, hani diyorlar ya bazıları “Bir
gecede cahil kaldık.” erkeklerinin yüzde 7, çoğunluğu gayrimüslim ve
kadınlarınınsa binde 4 okuryazar olduğu ve iki yüz yılda basılan kitap
sayısının sadece Paris’te bir yılda basılan kitap sayısından az olduğu bir
coğrafyada Mustafa Kemal’in dehasıyla geçtiğimiz Türk alfabesiyle bir okuma
yazma devrimi icra ediliyor ve o devrim Türkiye’de okuryazarlığı hızla
yükseltiyor, dört yüz yıl sonra bu toprakları bilimle buluşturuyor. 
Sevgili
kardeşlerim, Atatürk 15-21 Temmuz 1921’de Ankara'da Maarif Kongresi’ni,
muallimler kongresini topluyor. 16 Temmuz günü salona girdiğinde muallimeler
ile muallimlerin yani erkek ve kadın öğretmenlerin ayrı ayrı oturtulduğunu
görünce dernek başkanına diyor ki: “Siz ne yaptınız böyle? Kendinize mi güveniniz
yok, yoksa muallim hanımefendilerin iffetinden mi şüphe edersiniz? Bir daha
asla kadının ve erkeğin ayrı tutulduğunu görmek istemem.” Mustafa Kemal bunu
derken yani kadını ve erkeği daha 1921 yılında bu topraklarda eşit görürken
doksan üç yıl sonra bir başka 24 Kasım günü, 24 Kasım 2014’te dönemin Başbakanı
-bugünkü Cumhurbaşkanı- Kadın ve Adalet Zirvesi’nde aynen şunu diyor: “Kadın
ile erkeği eşit konumda gösteremezsiniz; o, fıtrata terstir.” 
İşte,
doksan üç yılda, devleti yöneten zihniyetin “Kadını ve erkeği nasıl birbirinden
ayrı oturtursunuz?” noktasından “Kadını ve erkeği eşit göremezsiniz.” noktasına
geldiği bir serüveni yaşıyoruz ve bugün, yine bir yıl önce bu salonda “Rus
uçağını düşürdük.” yarışını dinledik hep beraber. Sonra, aradan bir yıl
geçtikten sonra, 15 Temmuzdan sonra bir de öğrendik ki meğer Rus uçağını
düşürme emrini Sayın Cumhurbaşkanı ya da o günkü Sayın Başbakan değil, 2
FETÖ‘cü pilot yapmış. 
Şimdi,
on dört yılda sürekli dinselleştirdiğiniz; bilim, akıl ekseninden kaydırdığınız
ve son olarak 4+4+4’le perişan ettiğiniz Millî Eğitim sisteminde çocuklarımızı
dindar ve kindar nesiller yetiştirme hedefine mahkûm ederek geldiğiniz noktada,
kardeşlerim, matematikte 60 ülke arasında 44’üncü, fen bilimlerinde 45’inci,
okuduğunu anlama ve anlatmada 46’ncı sırada olan çocuklarla nasıl muasır
medeniyet seviyesinin üstüne çıkacaksınız? Bununla yapmaya çalıştığınız şey,
yani eğitimde yapmaya çalıştığınız, yani kadın-erkek ayrımcılığıyla yapmaya
çalıştığınız, yani kadını aklen ve dinen dun yaratıklar olarak görmenizin
sonucu olarak bugün geldiğimiz noktada yüzlerce ülke arasında maalesef, insani
gelişmişlik oranında yerlerde sürünüyoruz. Maalesef çocuklarımıza iyi eğitim
veremiyoruz ve Kabataş Erkek Lisesi’ne Müdür Yardımcısı yaptığınız bir adam
diyor ki: “Artık bütün okulları imam-hatipleştirmenin zamanı gelmiştir.”
Olabilir, bütün okulları imam-hatipleştirelim, bütün Meclisi de
AKP’lileştirelim. Ne yapacaksınız gerçekten? 21’inci yüzyıldayız arkadaşlar,
2016 yılındayız. Dünya bambaşka yerlerdeyken biz, bakın, hâlâ nelerle
uğraşıyoruz. Dün Cumhurbaşkanınız çıktı dedi ki: “Yüzde 11 oranındaki işsizlik
bu ülkeye yakışıyor mu?” Ben de dinledim, ya, rahat, şimdi işsizliği de bize
yıktı, “Ey CHP, kendine gel.” dedi. (CHP sıralarından alkışlar) 
(Mikrofon
otomatik cihaz tarafından kapatıldı) 
MUSTAFA
HÜSNÜ BOZKURT (Devamla) – Yani, ne yapıldığı, ne edildiği belli değil. 
Ben
bütün öğretmenlerimizin, atanamayan öğretmenlerimizin ve KHK’yla ekmeğinden
edilmiş öğretmenlerimizin öğretmenler gününü kutluyor, hepinizi saygıyla
selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Bozkurt.
Şimdi,
gündem dışı üçüncü söz, 24 Kasım Öğretmenler Günü münasebetiyle söz isteyen
Konya Milletvekili Halil Etyemez’e aittir.
Buyurun
Sayın Etyemez. (AK PARTİ sıralarından alkışlar) 
3.- Konya Milletvekili Halil Etyemez’in, 24
Kasım Öğretmenler Günü’ne ilişkin gündem dışı konuşması
HALİL
ETYEMEZ (Konya) – Saygıdeğer Başkan, değerli milletvekilleri; Adana
Valiliğimize yapılan o menfur saldırıyı ve arkasındaki şer odaklarını
lanetleyerek milletimizin başı sağ olsun diliyorum.
Medeniyetimizin
inşası Anadolu direnişinin ruhunu sağlayan geçmişin öğreticisi ve geleceğin
kurucusu öğretmenlerimizin Öğretmenler Günü dolayısıyla söz almış
bulunmaktayım. 
Öğretmenlik
kadim bir meslektir. Öğretmenlik mesleği, günümüze kadar varlığını sürdürerek
insanlığın en vazgeçilmez mesleği olmuştur. Şüphesiz ki bundan dolayı toplumun
ve kültürün devamı, nesillerin yetiştirilmesi için oynadığı rol, öğretmenliği,
mesleklerin içerisinde alternatifsiz kılmıştır. Öğretmenlik, bir meslek olmanın
yanında kişiye şahsiyet ve yön duygusu veren, millî ve manevi değerleri
kazandıran, zihni ve ruhu biçimlendiren, kutsiyeti olan bir iştir. Öğretmenlik,
medeniyetimizin yetiştirdiği büyük dava adamı Nurettin Topçu’nun ifade ettiği
gibi cephede savaşmaktan daha değerli bir meslektir.
Öğretmenlik,
Fatih Sultan Mehmet'i cihanda manevi olgunluğa ulaştıran, âlimin atının
ayağından sıçrayan çamuru bile şeref olarak gören Yavuz Sultan Selim'i
yetiştiren mesleğin adıdır.
Bundan
dolayı medeniyetimizi inşa eden ve ihyasına katkı sağlayan, nesilleri ilim,
irfan, güzel ahlak ve bilgiyle donatarak yetiştiren öğretmenlerimize bu millet
her daim vefa duymalıdır.
“İyi
insan yetiştirmek" günümüz dünyasının en çok değer verdiği kavramdır. Bu
kavramın içini iyi dolduran toplumlar önümüzdeki on yıllarda muhakkak dünyaya
yön verecek, insanlığa önemli katkılar sağlayacaktır.
Bizler
bu kavrama “şuurlu insan" kavramını da ekleyerek geleceğe yön verecek her
anlamda adil, müreffeh ve güçlü bir toplumsal yapıyı oluşturmalıyız. 
Milletimizin
teveccühüyle on dört yıldır bu güzel ülkeyi yönetme onuruna nail olan AK PARTİ
iktidarının temel felsefesi, insanı önceleyen bir maarif anlayışı olmuştur.
Türkiye’nin her alandaki gelişimiyle orantılı, yeni bir okul ve öğretmen
yetiştirme stratejisine ihtiyaç olduğu bir gerçektir. Bu sebeple Hükûmetimiz bu
konuda önemli çalışmalar yapmıştır. Ulusal Öğretmen Stratejisi Belgesi’ni
hazırlamıştır. Böylece öğretmen yetiştirme düzenimizi, maarif sistemine ve
topluma öncü rol model öğretmenler yetiştirecek bir düzene kavuşturacağına
inanıyorum.
“İnsanı
yaşat ki devlet yaşasın.” felsefesini hiç terk etmedik, etmeyeceğiz. Bizim
yolumuz büyük dava adamı Mehmet Akif İnan’ın ifadesiyle “Türkümüz dünyayı
kardeş bilenlerin yoludur.” diyoruz. 
Değerli
milletvekilleri, birileri 15 Temmuz hain darbe girişimi sonrasında
öğretmenlerimizin üzerinden mağduriyet edebiyatıyla bir algı operasyonu
yürütmeye çalışıyor. Şunun çok iyi bilinmesini isterim ki, öğretmenlik kutsal
bir meslektir. Hiç bir öğretmenimiz asla bu millete, bu vatana ihanet etmez,
edenlerle birlikte hareket edemez. Bunu yapanı bir öğretmen olarak kabul
edemem, şiddetle reddederim. İnsanlık tarihinde bu kutsal mesleğe hiç kimse
böyle bir leke süremedi, süremeyecek de. Hainlerle mücadelemizin bu kutsal
mesleğe leke sürmeye çalışanlarla yapılan mücadele olduğunun bilinmesini
istiyoruz. 
Geleceğimiz,
ümidimiz, varlığımız, vatanımız, bayrağımız, kısacası her şeyimiz olan
çocuklarımızı yetiştiren kıymetli öğretmenlerim, onlara yaşananları anlatın;
anlatın ki onlar da karşılaştıkları her bilgiyi akıl süzgecinden geçirerek hak
ve haklıyı ayırt ederek, irdeleyerek ve eleştirerek doğruyu görebilsinler.
Değerli
milletvekilleri, AK PARTİ iktidarında maarife ayrılan kaynak ve
öğretmenlerimizin bundan aldığı pay önemli oranda artmış, öğretmenlik mesleği
toplumumuzda en itibarlı mesleklerden biri hâline gelmiştir. Geçmişte sözde
ülkeyi idare edenlerin söylediği "Hiç bir şey olamıyorsan öğretmen
yapalım." aymazlığı bugün o sözü söyleyenlerle birlikte tarihe
karışmıştır. 
Sözlerime
Nurettin Topçu’nun güzel cümleleri ve temennisiyle son vermek istiyorum. “Bize
bir insan mektebi lazım. Bir mektep ki, bizi kendi ruhumuza kavuştursun; her
hareketimizin ahlaki değeri olduğunu tanıtsın; hayâya hayran gönüller,
insanlığı seven temiz yürekler yetiştirsin; her ferdimizi milletimizin tarihi
içinde aratsın; vicdanlarımıza her an Allah’ın huzurunda yaşamayı öğretsin.” 
Değerli
milletvekilleri, bu milletin medeniyet tasavvurunu inşa eden kıymetli
öğretmenlerimizin Öğretmenler Günü’nü kutluyor, yüce Meclisimi tekrar saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Etyemez.
V.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ahmet Aydın’ın, 24 Kasım Öğretmenler Günü’nü kutladığına ilişkin
konuşması 
BAŞKAN
– Sayın milletvekilleri, bugün Öğretmenler Günü. Güçlü ve dünyada söz sahibi
bir Türkiye’yi oluşturacak olan nesillerin bugünden hazır olabilmesi muhakkak
ki büyük bir özveri ve azimle çalışan fedakâr öğretmenlerimizin eseri
olacaktır. Bu büyük sorumluluğun bilincinde olan değerli öğretmenlerimiz,
yurdumuzun dört bir yanında, yeri geldiğinde her türlü zorluğa karşı
mücadelelerinden hiçbir zaman vazgeçmemişlerdir. Değerli öğretmenlerimizin
yetiştirdiği azimli, kararlı, millî ve manevi değerlerine bağlı ve demokrasinin
temel ilkelerini benimsemiş gençler, yarınlar için de ülkemize güven ve umut
vermektedir. Yüce dinimizin ilk emrinin “Oku.” olduğu bilinciyle hareket
ederek, “Bana bir harf öğretenin kırk yıl kölesi olurum.” diyen inancın
sahipleri olarak bir kez daha, değerli öğretmenlerimizin 24 Kasım Öğretmenler
Günü’nü kutlar, eğitim ve öğretim neferlerimizin çalışma hayatında başarılı
olmasını diler, en içten sevgi ve saygılarımı sunarım. 
Değerli
milletvekilleri, şimdi sisteme giren sayın milletvekillerine sırasıyla 60’a
göre söz vereceğim. 
Tabii,
bugün Öğretmenler Günü olduğu için sayıyı biraz daha artırabilirim. (AK PARTİ
ve CHP sıralarından alkışlar) 
İSMAİL
TAMER (Kayseri) – Sayın Başkanım, artırın ben de gireyim. 
BAŞKAN
– O kadar değil. 
Bugün
24 Kasım Öğretmenler Günü, 24 sayın milletvekiline 60’a göre söz vereyim, bir
kereye mahsus olmak üzere, öğretmenlerimize duyduğumuz güvenin bir nişanesi
olarak. (AK PARTİ ve CHP sıralarından alkışlar) 
İSMAİL
TAMER (Kayseri) – Sayı doldu mu Sayın Başkan? 
BAŞKAN
– Sayı doldu, arttı bile. 
Evet,
Sayın Aydın, yine listenin başındasınız. 
Buyurun.

VI.- AÇIKLAMALAR
1.- Bursa Milletvekili Erkan Aydın’ın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler
Günü’ne ilişkin açıklaması
ERKAN
AYDIN (Bursa) – Teşekkür ederim Sayın Başkanım.
Bu
sabah, Adana kentimizdeki terör saldırısını şiddetle kınıyor, hayatını kaybeden
vatandaşlarımıza Allah’tan rahmet, yaralılara acil şifalar diliyorum. 
Bugün,
ayrıca, Suriye’de şehit düşen askerlerimizin de acısını yaşıyoruz. Şehit
askerlerimize de Allah’tan rahmet, gazilerimize de acil şifa diliyorum. 
Bölgesel
bir savaş kaygısı içindeyim, bunu da belirtmek isterim. 
Bugün
Öğretmenler Günü. Ulu Önder Atatürk “Arkadaşlar, efendiler ve ey millet; iyi
biliniz ki Türkiye Cumhuriyeti şeyhler, dervişler, müritler, meczuplar
memleketi olamaz. En doğru, en hakiki tarikat medeniyet tarikatıdır.” diyor.
Başöğretmen Atatürk’ün yol göstericiliğinde, geleceğimize yön veren, her zaman
sevgiyle andığımız, saygın kişilikleriyle yüreklerimizde yaşattığımız
öğretmenlerimizin Öğretmenler Günü’nü en içten dileklerimle kutluyor,
esenlikler diliyorum. 
BAŞKAN
– Sayın Kayışoğlu…
2.- Bursa Milletvekili Nurhayat Altaca
Kayışoğlu’nun, 24 Kasım Öğretmenler Günü’ne ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum.
Ben
de bugün Öğretmenler Günü olması nedeniyle, savaş koşullarında dahi ara
vermeksizin okuyan, öğrenen ve öğreten, Başöğretmenimiz Mustafa Kemal Atatürk
başta olmak üzere, onun izinden giden ve fikri hür, irfanı hür, vicdanı hür
nesiller yetiştiren bütün öğretmenlerimizin gününü kutluyorum. Bu yolda
güvencesiz çalışma koşullarından öğretmenlerimizin kurtarılmasını, yandaş
sendika üyesi olmayanlar üzerindeki baskıların son bulmasını ve köy okullarının
açılarak her köye ışık olacak atanmayı bekleyen bütün öğretmenlerimizin
atanmasını diliyorum.
Teşekkürler.
BAŞKAN
– Sayın Önal…
3.- Osmaniye Milletvekili Suat Önal’ın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler
Günü’ne ilişkin açıklaması
SUAT
ÖNAL (Osmaniye) – Teşekkür ederim Sayın Başkan.
Bugün
24 Kasım Öğretmenler Günü. Türkiye'nin istikbali, öğretmenlerimizin
tutuşturduğu eğitim meşalesiyle daha da aydınlık olacaktır. Bu vesileyle,
geleceğimizin teminatı olan öğrencilerimizi, yavrularımızı fedakârca yetiştiren
tüm öğretmenlerimizin Öğretmenler Günü’nü kutluyorum.
Ayrıca,
bu sabah tam mesai saati başlangıcında Adana Valiliğine teröristlerce yapılan
bombalı saldırıyı, bu saldırıyı yapanları ve onlara destek olanları
lanetliyorum. Hayatını kaybeden masum 2 kişiye ve sınır ötesi operasyonunda
şehit olan 3 askerimize Yüce Allah’tan rahmet, yaralılarımıza da acil şifalar
diliyorum. Ülkemizin birliğine, beraberliğine ve istikbaline kasteden
teröristler, hainler ve onların destekçileri döktükleri kanda boğulacaklardır.
(Mikrofon
otomatik cihaz tarafından kapatıldı)
BAŞKAN
– Sayın Yalım…
4.- Uşak Milletvekili Özkan Yalım’ın, 24
Kasım Öğretmenler Günü’ne, Uşak Sivaslı Devlet Hastanesinde ambulans
ihtiyacının giderilmesi ve telsiz komuta sisteminin kurulması gerektiğine
ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Bugün
24 Kasım Öğretmenler Günü. Başta Ulu Önder Atatürk’ümüz ve de rahmetli öğretmen
babam olmak üzere bütün öğretmenlerin Öğretmenler Günü’nü kutluyorum, bütün
öğretmenlerimizin ellerinden öpüyorum.
Benim
bir de önemli bir isteğim olacak Sağlık Bakanından: Uşak Sivaslı Devlet
Hastanesinde maalesef ambulans 1 adettir ve de çok yetersizdir. 1 adet daha
ambulans ihtiyacı vardır ve de telsiz komuta sisteminin de kurulması gerekmektedir
çünkü canları bu şekilde kurtarabileceğiz. 
Teşekkür
ederim.
BAŞKAN
– Sayın Eseyan…
5.- İstanbul Milletvekili Markar Eseyan’ın,
24 Kasım Öğretmenler Günü’ne, Adana ve Suriye’deki hain saldırıları kınadığına
ve 15 Temmuz darbesine suskun kalan, terör örgütlerini besleyen Avrupa
Birliğinin Türkiye’ye vereceği bir ders olmadığına ilişkin açıklaması
MARKAR
ESEYAN (İstanbul) – Saygıdeğer Başkan, ben de değerli öğretmenlerimin ve tüm
öğretmenlerimizin gününü kutlayarak söze başlamak istiyorum. 
Aynı
zamanda, Adana ve Suriye’deki hain saldırıları kınıyorum. 
Bilindiği
üzere, bugün Avrupa Parlamentosunda Türkiye’yle müzakerelerin askıya alınmasına
dair bağlayıcılığı olmayan bir karar tasarısı görüşülecek. Gün geçtikçe Avrupa
değerlerinden uzaklaşan ve ırkçılığa teslim olan bu kıtanın Parlamentosunda
alınacak kararın, ne olursa olsun bizim için hiçbir kıymetiharbiyesi
olmayacaktır. 
İlk
başvurumuzun 1959 yılında rahmetli Menderes Hükûmetince yapılıp 1963’te süreci
başlatan Türkiye, Birliğin kapısı önünde en uzun bekletilen ülke rekorunu
elinde tutmaktadır. 
15
Temmuz darbesine önce sempatiyle bakan, sonra suskun kalan, terör örgütlerini
kucağında besleyen bir Birliğin Türkiye’ye vereceği bir ders yoktur. Terör,
savaş ve mülteci akışıyla Avrupa Kıtası arasında bir set olan Türkiye’ye
yapılan bu haksızlıklar en çok Avrupa Kıtası’na zarar verecektir. 
Avrupa’da
aklıselimin galip gelmesini diliyor, saygılar sunuyorum. 
BAŞKAN
– Sayın Özdiş…
6.- Adana Milletvekili İbrahim Özdiş’in,
Adana’da gerçekleştirilen terör saldırısında hayatını kaybedenlere Allah’tan
rahmet dilediğine, 24 Kasım Öğretmenler Günü’ne ve EĞİTİM SEN’li oldukları için
açığa alınan öğretmenlerin görevlerine iadelerinin ne zaman yapılacağını
öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Bugün
Adana’da sabah saatlerinde gerçekleşen terör eyleminde hayatını kaybedenlere
Allah’tan rahmet diliyorum, yaralılara acil şifalar diliyorum. 
Ayrıca,
24 Kasım Öğretmenler Günü nedeniyle de tüm öğretmenlerimizin bu gününü
kutluyorum.
15
Temmuz sonrası binlerce EĞİTİM SEN’li öğretmen açığa alındı veya ihraç edildi.
Ailelerle beraber 10 binlerce mağdur yaratıldı. Devlet izniyle kurulan,
sendikal aidatların bir kısmının devlet tarafından ödendiği EĞİTİM SEN ne oldu
da “terörist” anılır oldu? Bu çağdaş, demokrat, laik öğretmenler ne yaptı da
“terörist eylem” sayıldı? Size muhalif olmak, bir saat veya bir gün…
(Mikrofon
otomatik cihaz tarafından kapatıldı) 
İBRAHİM
ÖZDİŞ (Adana) – …iş bırakmak “terörist bir eylem” olarak mı görülüyor?
Mağduriyetleri neden görmüyorsunuz? Göreve iadeler ne zaman gerçekleşecek?
Teşekkür
ediyorum. 
BAŞKAN
– Sayın Ertem…
7.- Hatay Milletvekili Birol Ertem’in, 24
Kasım Öğretmenler Günü’ne ve EĞİTİM SEN’li öğretmenlere haksız ve hukuksuz bir
uygulama yapıldığına ilişkin açıklaması
BİROL
ERTEM (Hatay) – Bugün 24 Kasım dolayısıyla, başta başöğretmen Mustafa Kemal
Atatürk olmak üzere özgür, laik ve demokratik bireyler yetiştiren tüm
saygıdeğer öğretmenlerimizin 24 kasım Öğretmenler Günü’nü kutlarım. 
Bugünkü
buruk tabloya baktığımızda, Anayasa’ya göre kurulmuş sendikaların eylemine
katılan kamu emekçileri öğretmenlerimiz, AKP iktidarı tarafından terör
örgütleriyle ilişkilendirilerek görevlerinden uzaklaştırılmışlardır. Haksız
yere ve hukuksuz yapılan bu uygulama, emek, barış ve demokrasi mücadelesi veren
EĞİTİM SEN emekçilerine yapılan bir kıyımdır. 
Binlerce
öğretmenimiz mağdur olduğu gibi, öğrencilerimizin ve velilerimizin de zor
durumda kaldığı bugünlerde bizler, her zaman hakkın ve hukukun yanında olarak,
öğretmenlerimizin bugüne kadar kaybettikleri haklarının tazmin edilerek tekrar
görevlerine başlamaları için her mecrada gereken bütün çalışmaları yapmaktayız.
Öğretmenlerimiz görevlerine dönene kadar onların sesi olmaya devam edeceğiz.
Teşekkür
ediyorum.
BAŞKAN
– Sayın Zeybek…
8.- Samsun Milletvekili Kemal Zeybek’in, 24
Kasım Öğretmenler Günü’ne, görevden alınan Ondokuz Mayıs Üniversitesinin bazı
öğretim üyeleri ile Atakum Belediyesinde çalışan bazı memur ve işçilerin
görevlerine iade edilmelerini talep ettiğine ilişkin açıklaması
KEMAL
ZEYBEK (Samsun) – Sayın Başkan, başta başöğretmen Mustafa Kemal Atatürk olmak
üzere tüm öğretmenlerimizin Öğretmenler Günü’nü kutluyorum. 
Samsun
Ondokuz Mayıs Üniversitesi öğretim üyelerinden Profesör Doktor Taner Özbenli,
Doçent Doktor Özgür Öztürk, Yardımcı Doçent Melda Yaman, Doçent Doktor Canani
Kaygusuz, Yardımcı Doçent Engin Delice, Araştırma Görevlisi Ali Rıza Güngen,
Samsun belediyelerinde, başta Atakum Belediyesinde memur ve işçi kardeşlerimiz,
barış, özgürlük ve demokrasi sevdalıları, sol düşünceli Cumhuriyet Halk Partili
insanlarımız darbenin diktatör, paralel anlayışları tarafından, FETÖ’cü
belediye yöneticileri tarafından, belediye başkanları tarafından görevlerinden
alınmışlardır. Bu arkadaşlarımızın görevlerine iade edilmelerini, siyasi
iktidarın kontrolünde kendilerini şikâyet ederek kendilerinin yerine göreve
alınanların yeniden yargılanmalarını talep ediyorum.
Saygılarımı
arz ediyorum.
BAŞKAN
– Sayın Özdemir…
9.- İstanbul Milletvekili Sibel Özdemir’in,
24 Kasım Öğretmenler Günü’ne, Millî Eğitim Bakanlığının proje okul
uygulamasından bir an önce dönmesini ve velilerin haklı taleplerinin işleme
konulması konusunda gerekli adımları atmasını beklediğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Başta,
beni yetiştiren ve emek veren öğretmenlerim olmak üzere, tüm zorluklara rağmen,
başöğretmen Mustafa Kemal Atatürk’ün hedef gösterdiği fikri ve irfanı hür
nesiller yetiştirmek için emek veren değerli öğretmenlerimizin Öğretmenler Günü’nü
en içten duygularımla kutluyorum.
Değerli
milletvekilleri, proje okul uygulamasından vazgeçilmesi için topladıkları 15
bin imzayı bu sabah Millî Eğitim Bakanlığına teslim etmek isteyen veliler,
polisin orantısız ve sert muamelesine maruz kaldılar. En demokratik ve tamamen
barışçıl bir şekilde taleplerini dile getirmek isteyen ailelerin karşı karşıya
kaldığı bu durum asla kabul edilemez. Bakanlığın bu yanlıştan bir an önce
dönmesini ve velilerin haklı taleplerinin işleme konulması konusunda gerekli adımları
atmasını bekliyoruz.
Teşekkür
ederim.
BAŞKAN
– Sayın Havutça…
10.- Balıkesir Milletvekili Namık
Havutça’nın, 24 Kasım Öğretmenler Günü’ne ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Bugün
24 Kasım Öğretmenler Günü nedeniyle bütün öğretmenlerimizin Öğretmenler Günü’nü
yürekten kutluyorum. Öğretmenlerimiz, bugün toplumsal statüleri, ekonomik,
sosyal ve özlük hakları bakımından Cumhuriyet Dönemi’nin en geri sürecini
yaşamıştır. AKP iktidarı döneminde 4+4+4 gibi gerici eğitim yasasıyla öğretim
birliğine vurulan darbe, okul dönüşümleri, siyasi kadrolaşma en üst seviyeye
yükselmiştir. Şu anda da 15 Temmuz darbe süreci bahane edilerek öğretmenlerimiz
büyük bir kıyım altındadır, yaklaşık 80 bin öğretmenin işine son verilmiştir.
Özellikle Atatürkçü, devrimci, cumhuriyetin değerlerine sahip çıkan
öğretmenlerimiz üzerinde ağır bir baskı oluşturulmuştur. Öğretmen alımlarında
objektif kriterlerden uzak, yandaş kayırıcı bir siyasal çizgi izlenmektedir.
Millî Eğitim Bakanlığının Atatürkçü değerleri, cumhuriyetin değerlerini esas
alan bir yönetim kadrosuna derhâl ihtiyacı vardır. Öğretmenler Günü’nde bir kez
daha öğretmenlerimizin gününü kutluyorum.
BAŞKAN
– Sayın Atıcı…
11.- Mersin Milletvekili Aytuğ Atıcı’nın,
Mersin Akkuyu’da kurulması planlanan nükleer santralle aynı tipte bir santralin
Rusya’da denendiğine ve kısa sürede arıza yaptığına, Mersin’in nükleer lobinin
deney laboratuvarı olmadığına ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
milletvekilleri, Mersin Akkuyu’da kurulması planlanan nükleer santralin tipi
VVER-1200’dür. Bu santral henüz hiçbir ülkede denenmemiştir diye hep haykırdık.
Nihayet Rusya bu santrali kendi ülkesinde denedi. Peki, ne oldu? Nükleer
santral kısa sürede arıza yaptı. Arızayla ilgili iki önemli not: Bir, Rusya bu
kazayı tam altı gün kendi halkından sakladı. İki, Rus yetkililer “Bu kaza
öngörülemezdi.” dedi. Şimdi, aynı santral Mersin’e yapılacak. Başka
öngörülemeyen kazaların olması yüksek olasılıktır. Maalesef endişelerimizde haklı
çıktık. Mersin halkı ve Türkiye Rusların kobayı değildir. Mersin, nükleer
lobinin deney laboratuvarı değildir. Bu katil santrali halkın parasıyla
Mersin’e getirmenize izin vermeyeceğiz. Bu sevdadan vazgeçin.
BAŞKAN
– Sayın Çamak…
12.- Mersin Milletvekili Hüseyin Çamak’ın,
24 Kasım Öğretmenler Günü’ne ve Adana’da gerçekleştirilen terör saldırısında
hayatını kaybedenlere Allah’tan rahmet dilediğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Çağdaş
ve gelişmiş tüm devletler, öğretmenlik mesleğinin önemi konusunda hemfikirdir.
İşte Öğretmenler Günü de bu mesleği icra edenleri onore etmek için kutlanan bir
gündür. Bu kutsal mesleğe ve öğretmenlerimize hakkını vermekten oldukça uzağız.
Açığa almalar, meslekten ihraçlar, soruşturmalar ve cezalar yoluyla
öğretmenlerimizin elindeki aydınlanma ışığı söndürülmeye çalışılmaktadır.
Başöğretmenimiz Mustafa Kemal Atatürk’ün dediği gibi ”Ulusları kurtaracak olan,
yalnız ve yalnız öğretmenlerdir.” Bu bilinç ve inançla tüm öğretmenlerimizin
Öğretmenler Günü’nü kutluyorum.
Sayın
Başkan, bugün Adana’da olan terör olayını şiddetle kınıyorum, yaşamını yitiren
vatandaşlarımıza Allah’tan rahmet diliyorum.
Teşekkür
ediyorum.
BAŞKAN
– Sayın Sürekli…
13.- İzmir Milletvekili Kerem Ali
Sürekli’nin, Adana’da gerçekleştirilen terör saldırısında hayatını kaybedenler
ile Suriye’de şehit olan askerlere Allah’tan rahmet dilediğine ve 24 Kasım
Öğretmenler Günü’ne ilişkin açıklaması
KEREM
ALİ SÜREKLİ (İzmir) – Öncelikle, Adana’daki hain saldırıyı kınıyorum. Hayatını
kaybeden iki vatandaşımıza Cenab-ı Allah’tan rahmet, yaralılara acil şifalar
diliyorum.
Yine,
Suriye’de hayatını kaybeden şehit askerlerimize Cenab-ı Allah’tan rahmet
diliyorum.
Öğretmenlik,
şafak gibi aydınlığa açılan bir kapı, kurumuş toprağa can veren bir bahar,
kısacası hayat gibidir. Yurdumuzun en doğusundan en batısına, kuzeyinden
güneyine ayrım yapmaksızın görevlerini en zor şartlarda bile layıkıyla yerine
getiren öğretmenlerimize minnet borçluyuz. Kendi kültür ve medeniyetimizde
öğretmenlerimiz, anne ve babalarımız kadar değerli, onlar kadar aziz ve muteber
sayılmakta ve aynı zamanda geleceği inşa noktasında yavrularımıza kılavuz
olmaktadırlar. Bu vesileyle, başta Başöğretmen Atatürk olmak üzere tüm
öğretmenlerimizin ve eşim Fidangül Hanım’ın Öğretmenler Günü’nü kutluyor,
teşekkürlerimi sunuyorum.
BAŞKAN
– Sayın Doğan…
14.- İzmir Milletvekili Müslüm Doğan’ın, 24
Kasım Öğretmenler Günü’ne ve Veli Saçılık’ın durumuyla ilgili her türlü
araştırmanın yapılmasını beklediğine ilişkin açıklaması
MÜSLÜM
DOĞAN (İzmir) – Öğretmenler Günü’nün tüm öğretmenlere kutlu olmasını diliyorum.
Değerli
milletvekilleri, 19 Aralık operasyonuyla önce kolunu koparttığınız Veli
Saçılık, daha sonra ödenmesi gereken bir tazminatı yerine getirilmiyor, alacak
davası açılıp işten atılıyor ama hâlâ Veli Saçılık’tan korkuluyor. 
Kolu
olmayan bir insana ters kelepçe işlemi yapılıyor. Bu durum, hukuk dışı ve
adaletsizdir, gerçekten ahlaksızca yapılan bir işlemdir. Kolu olmayan bir
insana ters kelepçe işlemi yapmak hiçbir adalet sistemine uymamaktadır. Bu
konuda gerekli her türlü araştırmanın yapılması ve gereğinin yapılmasını
bekliyorum.
BAŞKAN
– Sayın Engin...
15.- İstanbul Milletvekili Didem Engin’in,
24 Kasım Öğretmenler Günü’ne ilişkin açıklaması
DİDEM
ENGİN (İstanbul) – Bugün 24 Kasım Öğretmenler Günü. Öncelikle Başöğretmenimiz
Gazi Mustafa Kemal Atatürk’ü saygıyla anıyorum.
Eğitim
sistemimizdeki sorunlar, bugün ülkemizin en önemli sorunu. Çocuklarımız,
gençlerimiz kaliteli bir eğitim alamıyorlar, öğretmenlerimiz ise gönülden bağlı
oldukları mesleği icra edebilmek için yıllarca eğitim alıyorlar ama mezun
olunca iş bulamıyorlar, atama bekliyorlar, atamaları yapılsa bile zar zor
geçinebiliyorlar ya da haksız bir şekilde görevden alınabiliyorlar. Bu
sorunlar, öncelikli olarak hep birlikte çözmemiz gereken sorunlar.
Bugün
Öğretmenler Günü olması vesilesiyle, başta ilk öğretmenlerim olan annem Meral
Engin, babam Fazıl Mümtaz Engin, ilkokul öğretmenlerim sevgili Samim Ardıçoğlu
ve sevgili Mustafa Kaymal olmak üzere tüm öğretmenlerimizin ellerinden
öpüyorum, bizlere emekleri için yürekten teşekkür ediyorum... 
(Mikrofon
otomatik cihaz tarafından kapatıldı) 
BAŞKAN
– Sayın Akın...
16.- Balıkesir Milletvekili Ahmet Akın’ın,
24 Kasım Öğretmenler Günü’ne, her fırsatı cumhuriyete ve Atatürk’e ait
değerleri ortadan kaldırmak için kullanan AKP’nin Mecliste de aynı tavrını
sürdürdüğüne ve Atatürk’ün posterini ait olduğu yere asmaktan kaçındığına
ilişkin açıklaması
AHMET
AKIN (Balıkesir) – “Ulusları kurtaranlar, yalnız ve ancak öğretmenlerdir.” diyen
Başöğretmen Mustafa Kemal Atatürk’ün yol göstericiliğinde geleceğimize yön
veren öğretmenlerimizin Öğretmenler Günü’nü kutluyorum. 
Her
fırsatı cumhuriyete, Atatürk’e ait değerleri ortadan kaldırmak için kullanan
AKP, maalesef Mecliste de aynı tavrını sürdürüyor. Büyük Atatürk’ün posterini
ait olduğu yere asmaktan kaçındı. Atatürk’e, cumhuriyete, demokrasiye sonuna
kadar sahip çıkan ve çıkmaya devam edecek olan Cumhuriyet Halk Partisinin milletvekilleri olarak
az önce Atatürk posterini muhalefet kulisine yeniden astık. Atatürk posterini
duvardan indirerek bu halkın engin
gönlündeki Atatürk ve cumhuriyet sevgisini yok edeceğini sanıyorsanız çok
yanılıyorsunuz. Halkımız sizden Atatürk’e, cumhuriyete ve cumhuriyet
değerlerine sahip çıkmanızı bekliyor. (CHP sıralarından alkışlar) 
BAŞKAN
– Sayın Erkek…
17.- Çanakkale Milletvekili Muharrem
Erkek’in, muhalefet kulisinden indirilen Mustafa Kemal Atatürk’ün resmini
Cumhuriyet Halk Partisi olarak yeniden astıklarına ve 24 Kasım Öğretmenler
Günü’ne ilişkin açıklaması
MUHARREM
ERKEK (Çanakkale) – Sayın Başkan, 15 Temmuzdan sonra, Türkiye Cumhuriyeti’nin
kurucusu Mustafa Kemal Atatürk’ün mareşal üniformalı resmi muhalefet
kulisinden, muhalefetin onayı alınmadan indirilmişti ve tüm girişimlere rağmen
tekrar asılmamıştı. Bunun üzerine, bugün Cumhuriyet Halk Partisi Grubu olarak o resmi yeniden
muhalefet kulisine astık. Atatürk’ün resminden rahatsız olanlara, o resimdeki
mareşal üniformasının, mareşal unvanının Gazi Meclis tarafında Atatürk’e
verildiğini unutanlara en güzel cevabı bugün verdik. 
Bugün 24 Kasım, Başöğretmenimizin Mustafa Kemal Atatürk
olduğunu asla unutmayacağız ve aklın ve bilimin rehberliğinde özgür nesiller
yetiştirmemiz gerektiğini de asla unutmayacağız. (CHP sıralarından alkışlar) 
BAŞKAN – Sayın Bektaşoğlu…
18.- Giresun Milletvekili Bülent Yener
Bektaşoğlu’nun, 24 Kasım Öğretmenler Günü’ne ve eğitim bütçesinin millî gelire
oranının OECD ortalamasının çok altında olduğuna ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Ben
de tüm öğretmenlerimizin gününü gönülden kutluyorum. 
Bakanlığınızın
2017 yılı bütçesi 122 milyar 414 milyon lira olarak öngörülüyor. Bu bütçeyle
övünüyorsunuz ama Hükûmetiniz döneminde eğitim bütçesinin millî gelire oranı,
OECD ortalamasının çok altındadır. Bu bütçe, Hükûmetin eğitim hedeflerini
gerçekleştirmek bir yana, mevcut durumu bile kurtaracak nitelikte değildir. 
Zaten
bu bütçenin büyük bölümü de personel harcamalarından kaynaklanmaktadır.
Sanırım, bu durumdan kaynaklı olarak tam bir tüccar mantığıyla, okulları ticari
bir işletme mantığıyla yönetmeye çalışıyorsunuz. Bir süredir eğitim
emekçilerini kuralsız, güvencesiz çalıştırma arzunuz var. Performans ölçümüyle
maliyetleri aşağıya çekerek, çok işe az ücret vererek öğretmenleri çalıştırmak
istiyorsunuz. Taşeron öğretmenlik sistemine yönelmeniz de bundan kaynaklanıyor.

Bilgiyle
donatılmış, pedagojik formasyona sahip 450 bin öğretmen atanmayı beklerken,
başka iş kolunda çalışması gereken at yetiştiricisi, şarap üreticisi, kimyager,
laborant gibi meslek sahiplerini sözleşmeyle öğretmen yaptınız; ayıptır,
yazıktır, günahtır.
BAŞKAN
– Sayın Gündoğdu…
19.- Kırklareli Milletvekili Vecdi
Gündoğdu’nun, 24 Kasım Öğretmenler Günü’ne ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan. 
Bugün
24 Kasım Öğretmenler Günü. En başta Başöğretmenimiz Mustafa Kemal Atatürk olmak
üzere, her şartta ve ortamda öğrencilerimize ve ülkemizin geleceğine yön veren,
toplumun aydınlık ve çağdaş yüzü saygıdeğer öğretmenlerimizin 24 Kasım
Öğretmenler Günü’nü bir kez daha yürekten kutluyor, saygılar sunuyorum.
Öğretmenlerimizin her zaman Mecliste sesi olmaya devam edeceğiz diyorum. 
Teşekkür
ediyorum Sayın Başkan. 
BAŞKAN
– Sayın Durmuşoğlu…
20.- Osmaniye Milletvekili Mücahit
Durmuşoğlu’nun, Adana’da gerçekleştirilen terör saldırısında hayatını
kaybedenler ile Suriye’de ve Şırnak’taki operasyonda şehit olan askerlere
Allah’tan rahmet dilediğine ve 24 Kasım Öğretmenler Günü’ne ilişkin açıklaması
MÜCAHİT
DURMUŞOĞLU (Osmaniye) – Bugün, çok güzel ve önemli bir günü kutlamaya
hazırlanırken önce Adana’dan, ardından da Fırat Kalkanı operasyonunun sürdüğü
Suriye’deki El Bab bölgesinden ve Şırnak’tan acı haberler aldık. 
Adana
Valiliğine yönelik saldırıda hayatını kaybeden vatandaşlarımıza, Fırat Kalkanı
ve Şırnak’taki operasyonlarda şehit olan kahramanlarımıza Allah’tan rahmet,
yaralılarımıza acil şifalar diliyorum. Herkes şunu çok iyi bilsin ki Türkiye
teröre boyun eğmeyecektir. 
Öğretmenlerimizin
ülkemizin dört bir yanında sevgili çocuklarımızın eğitimi uğruna verdikleri
emekleri büyük bir takdir ve şükranla karşılıyoruz. Eğitim alanındaki hiçbir
gelişmeyi, hiçbir başarıyı yeterli görmüyoruz. Bu yüzden, öğretmenlerimize ve
öğrencilerimize çok daha iyi imkânlar sağlamanın gayreti içerisindeyiz. 
Çocuklarımızı
sevgiyle, fedakârlıkla, eğitimle, öğretimle besleyerek çok anlamlı ve kutsal
bir görevi yerine getiren tüm öğretmenlerimizin 24 Kasım Öğretmenler Günü’nü
kutluyor, öğrencileriyle birlikte nice başarılı yıllar diliyorum. 
Teşekkür
ediyorum. 
BAŞKAN
– Sayın Arık…
21.- Kayseri Milletvekili Çetin Arık’ın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler
Günü’ne ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Öncelikle,
Fırat Kalkanı operasyonu ve Adana’daki hain terör saldırısında hayatını
kaybeden şehitlerimize Allah’tan rahmet diliyorum. 
Bugün
24 Kasım. Darbe fırsatçılığı yaparak Başöğretmenimiz Gazi Mustafa Kemal
Atatürk’ün muhalefet kulisindeki posterini kaldıranlara inat, bugün yeniden
posteri hak ettiği yere astık. Bu vesileyle, Türkiye’yi aydınlık yarınlara
taşıyan tüm öğretmenlerimizin Öğretmenler Günü’nü kutluyorum. 
AKP
iktidarının on dört yıllık eğitim karnesi maalesef kırıklarla dolu. Hep
ötekileştiren, ayrıştıran AKP, öğretmenlerimizi de “kadrolu, sözleşmeli,
ücretli, vekil” diye ayırdı, hor gördü, hedef gösterdi. Öğretmenler hor
görülecek değil, elleri öpülecek değerli insanlardır ve atama bekleyen yarım
milyon öğretmen, bugün iktidardan atama müjdesi bekliyor. Bırakın bir kişinin
hayallerinin peşinde koşmayı, bu çığlığa kulak verin. 
Teşekkür
ediyorum. 
BAŞKAN
– Sayın Yiğit…
22.- İzmir Milletvekili Ali Yiğit’in,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine, 24 Kasım Öğretmenler Günü’ne
ve bugün yapılan saldırının Rus uçağının düşürülmesinin yıl dönümü misillemesi
olup olmadığıyla ilgili Hükûmetin görüşünü öğrenmek istediğine ilişkin açıklaması
ALİ
YİĞİT (İzmir) – Teşekkür ederim Sayın Başkan. 
Bugün,
güne acı haberlerle uyandık. Hem El Bab’da hem Adana’da şehitlerimiz,
yaralılarımız var. Hayatını kaybedenlere Allah’tan rahmet, yaralılarımıza acil
şifalar diliyorum.
Ayrıca,
öğretmen okulu kökenli bir milletvekili olarak başta Başöğretmenimiz Mustafa
Kemal Atatürk olmak üzere bütün öğretmenlerimize şükranlarımı sunuyor, 24 Kasım
Öğretmenler Günü’nü kutluyorum. 
El
Bab’da Suriye uçakları tarafından askerlerimize yönelik hava saldırısıyla
ilgili bir noktaya dikkatleri çekmek istiyorum. Bugün Rus uçağının
düşürülüşünün yıl dönümü ve tam da bugün yapılan saldırının Suriye Hava
Kuvvetlerinin kendi inisiyatifiyle olmadığı ve Rusya’nın bilgisi dâhilinde
gerçekleştiği yönünde yorumlar yapılıyor. Hükûmetin bu konuda görüşü nedir?
Askerlerimiz, Rus uçağının düşürülmesinin yıl dönümü misillemesine mi kurban
gitmiştir?
Teşekkür
ederim.
BAŞKAN
– Sayın Taşkın…
23.- Mersin Milletvekili Ali Cumhur
Taşkın’ın, 24 Kasım Öğretmenler Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bugün
24 Kasım Öğretmenler Günü. Bu vesileyle sözlerimin başında tüm
öğretmenlerimizin Öğretmenler Günü’nü kutluyorum. 
Milletlerin
devamlılığı ve gelişmişliği, eğitime verdikleri değer ve önemle ölçülür. Eğitime
yapılan yatırımın, ülkemizin ve milletimizin geleceğine yapılan yatırım
olduğunun bilincinde olan AK PARTİ, iktidara geldiği ilk günden beri en fazla
yatırımı eğitime yapmaktadır. 
Öğretmen
bir babanın oğlu ve öğretmen eşi olarak öğretmenlik mesleğinin nasıl bir
özveriyle icra edildiğini yakından bilen birisiyim. 
Ülkemizin
her köşesinde görevlerini hakkıyla yerine getiren, kendilerini eğitime ve
öğrencilerine adamış tüm öğretmenlerimizi tekrar en içten duygularımla tebrik
ediyor, şükranlarımı sunuyorum. Emekli öğretmenlerimize de saygılarımı ifade
ediyor, ebediyete intikal etmiş öğretmenlerimize de Cenab-ı Hak’tan rahmet
diliyorum.
BAŞKAN
– Sayın Adıgüzel…
24.- İstanbul Milletvekili Onursal
Adıgüzel’in, Adana’da gerçekleştirilen terör saldırısında hayatını kaybedenler
ile Suriye’de şehit olan askerlere Allah’tan rahmet dilediğine, 24 Kasım
Öğretmenler Günü’ne ve Millî Eğitim Bakanının, proje okul uygulamasının
iptalini isteyen velilerin sesine kulak vermesini istediğine ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Öncelikle,
bugün gerçekleşen hain saldırılarda yaşamını yitiren tüm şehitlerimize ve
vatandaşlarımıza Allah’tan rahmet, yaralılara acil şifalar diliyorum. 
Ayrıca,
bilimsel ve çağdaş eğitim için çalışan tüm emekçi öğretmenlerimizin 24 Kasım
Öğretmenler Günü’nü kutluyorum. 
Bu
yıl ne yazık ki on binlerce bilim emekçisi, 24 Kasıma mesleklerinden hukuksuzca
uzaklaştırılmış, mesleklerinden ihraç edilmiş bir şekilde girdi.
Öte
yandan, proje okullarında görev yapan binlerce öğretmen, bu 24 Kasımı yıllardır
emek verdikleri okullarından, öğrencilerinden uzakta geçirmeye mahkûm
edildiler. 
Çocuklarının
geleceği için direnen onlarca veli, bugün Ankara’da Millî Eğitim Bakanlığı
önündeydi. “Projeniz değiliz.” diyen veliler, biber gazlarıyla karşılandı. Tüm
engellemelere rağmen, proje okullarının iptali için getirdikleri 22 bin 900
imzayı Bakanlığa teslim etti. 
Buradan
Sayın Bakana sesleniyorum: Sayın Bakan, aylardır görmezden geldiğiniz bu
velilerin seslerine kulak verin. Öğrenciler projeniz değildir. 
BAŞKAN
– Son olarak Sayın Karakelle, buyurun. 
25.- Erzincan Milletvekili Sebahattin
Karakelle’nin, Adana’da gerçekleştirilen terör saldırısında hayatını
kaybedenler ile Suriye’de şehit olan askerlere Allah’tan rahmet dilediğine ve
24 Kasım Öğretmenler Günü’ne ilişkin açıklaması
SEBAHATTİN
KARAKELLE (Erzincan) – Bugün, mayamızı kuran, hamurumuzu yoğuran, kabiliyet
tohumlarımızı keşfederek bizleri bugünlere hazırlayan, çileyi hoşgörüyle
barıştırıp mermerde gül yetiştiren, cehalet karanlığını aydınlıklarla
buluşturan, yüreği ve gönülleri yaratılanı Yaradan’dan ötürü sevme felsefesi
gereği insan sevgisiyle dopdolu, kısaca, bizi biz yapan değerlerimizle
donatılmış öğretmenlerimizin 24 Kasım Öğretmenler Günü’nü kutluyorum. Başta
Başöğretmenimiz Gazi Mustafa Kemal Atatürk olmak üzere, terör örgütlerinin
şehit ettiği öğretmenlerimiz ile ebediyete intikal eden tüm öğretmenlerimize
Allah’tan rahmet diliyorum. Mekânları cennet, ruhları şad olsun. 
Gerek
Adana’da gerekse Fırat Kalkanı Harekâtı’nda teröristler tarafından şehit edilen
şehitlerimize Allah’tan rahmet, yaralılarımıza da hayırlı şifalar diliyorum. Bu
teröristleri kınamayanları da kınıyorum. 
BAŞKAN
– Teşekkür ediyorum. 
Sayın
Varlı, siz de ısrarla istiyorsunuz ama bir size bir de Sayın Gürer’e de
verelim, bu işi bitirelim. 
Buyurun
Sayın Varlı.
26.- Adana Milletvekili Muharrem Varlı’nın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine ve 24 Kasım Öğretmenler
Günü’ne ilişkin açıklaması
MUHARREM
VARLI (Adana) – Teşekkür ederim Sayın Başkan. 
Bugün
Adana’da Valilik önünde elim bir patlama meydana geldi, 2 vatandaşımız şehit
oldu, epeyce yaralı var. Şehitlerimize Allah’tan rahmet, yaralılarımıza da acil
şifalar diliyorum. Yine, Suriye’de yapılan bir saldırıda 3 askerimiz şehit,
birkaç da yaralımız var. İnşallah o yaralılarımız da bir an önce sağlıklarına
kavuşurlar. Yine şehitlerimizin yakınlarına da baş sağlığı diliyorum. 
Bugün
24 Kasım Öğretmenler Günü. Bütün eli öpülesi öğretmenlerimizin de Öğretmenler
Günü’nü kutluyorum.
Söz
verdiğiniz için de teşekkür ediyorum, sağ olun. 
BAŞKAN
– Teşekkürler Sayın Varlı. 
Sayın
Gürer, nihayet olarak…
27.- Niğde Milletvekili Ömer Fethi
Gürer’in, 24 Kasım Öğretmenler Günü’ne ve Adana’da gerçekleştirilen terör
saldırısında hayatını kaybedenlere Allah’tan rahmet dilediğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan. 
Adana’daki
terör saldırısını nefretle kınıyorum. Ayrıca, şehitlerimize ve yaşamını kaybedenlere
Allah’tan rahmet, yaralılarımıza sağlık diliyorum.
Eğitimin,
öğretimin, öğretmenin sorunlarının zirve yaptığı bu süreçte Öğretmenler
Günü’nü, bir kutlama gününden öte, bizlere emek veren değerlerimiz
öğretmenlerimize saygı ve sevgimizi sunma günü olarak değerlendiriyorum. Vefat
eden öğretmenlerimize rahmet diliyorum. Öğretmenlerimiz ve eğitimle ilgili
sorunların çözümü için uğraşlarımızı sürdüreceğiz. 
Başöğretmenimiz
Mustafa Kemal Atatürk’ün aydınlattığı yolda çağdaş eğitim için emek verenlere
selam olsun. “Öğretmen yalvarmaz, öğretmen boyun eğmez, öğretmen el açmaz;
öğretmen ders verir.” diyen Fakir Baykurtlara selam olsun. 
Haksızlığa
uğrayan, mağdur edilen, özlük hakları iyileştirilmeyen öğretmenlerimizin
yanında olmaya devam edeceğiz. 47.039 öğretmen meslekten çıkarıldı ya da açığa
alındı, 1 milyon 511 bin 200 öğrenci öğretmensiz kaldı. Bir an önce
mağduriyetlerin giderilmesini diliyor, söz verdiğiniz için teşekkür ediyorum.
BAŞKAN
– Teşekkür ediyorum. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak Adana ile Suriye’de yapılan hain saldırıları
kınadıklarına ve Avrupa Parlamentosunun Avrupa Birliğiyle üyelik müzakerelerini
durdurma kararına ilişkin konuşması
BAŞKAN
– Sayın milletvekilleri, bizler de Başkanlık Divanı olarak, bugün Adana ve
Suriye’de yapılan hain saldırıları bir kez daha kınıyoruz. Hayatını kaybeden
tüm vatandaşlarımıza, şehitlerimize Allah rahmet eylesin diyoruz. Ülkemizin,
milletimizin başı sağ olsun ve hain örgütler bilsinler ki Türkiye, teröre asla
boyun eğmeyecektir.
Yine
bugün Avrupa Parlamentosunun az önce sonuçlanan oylamasında aldığı bir karar
var. 15 Temmuzda hain bir kalkışmayı büyük bir bedel ödeyerek önleyen
milletimiz, maalesef Batı tarafından insafsız eleştirilere muhatap oldu.
Demokrasiye sahip çıkan bu millet, ödüllendirilmek yerine cezalandırılmaya
çalışıldı. Bu riyakâr tutum hâlen devam etmektedir. Bugün Avrupa Parlamentosu,
Avrupa Birliği üyelik müzakerelerini oyladı ve durdurma kararı aldı. Bu
oylamanın bizim nezdimizde kıymeti yoktur. Bu milletin istiklal ve istikbal
mücadelesi orada kalkan ellerin kararına bağlı değildir. Milletimiz kendi
istiklal ve istikbalini kendisi tayin edecektir.
Bu
oylamanın siyasi bağlayıcılığı yoktur ancak Batı’nın, evrenselliğini iddia
ettiği kurallarla çelişerek teröre kol kanat germesi, bunun yanında, dünyada
örneği görülmemiş bir şekilde demokratik duruş ortaya koyan milletimizi takdir
etmemesi kendilerinin ikiyüzlülüğüdür. Avrupa’da yükselen aşırı şovenizm, İslam
karşıtlığı politikası Avrupa Birliğinin ortak politikalarını rehin almış
durumdadır. Avrupa, bu tavrıyla tarihindeki ön yargılarını geri çağırmıştır.
Tarih, Avrupa Birliği ülkelerini bir müttefike karşı çıkarken, teröre de
yataklık yaptığını not edecektir. 
Şimdi,
sisteme giren grup başkan vekillerimize ikişer dakika süreyle söz vereceğim. 
Sayın
Demirel, buyurun.
VI.- AÇIKLAMALAR (Devam)
28.- Diyarbakır Milletvekili Çağlar
Demirel’in, Adana’da gerçekleştirilen terör saldırısında hayatını kaybedenlere
Allah’tan rahmet dilediğine, Bitlis ve Kızıltepe’de DBP’li belediyelere yönelik
gasp ve işgal operasyonunun tekrar başladığına, Mardin Büyükşehir Belediye
Başkanı Ahmet Türk’ün tutuklanma kararına ve 24 Kasım Öğretmenler Günü’ne
ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Öncelikle,
Adana’da yapılan saldırıda hayatını kaybeden yurttaşlarımıza Allah’tan rahmet,
yakınlarına başsağlığı dilemek istiyorum ve yaralılara da acil şifalar
diliyorum.
Biliyorsunuz,
her sabah uyandığımızda birçok şeyle karşı karşıyayız, gündem çok yoğun bir
şekilde devam ediyor. Bitlis ve Kızıltepe’de, yine, aynı şekilde DBP’li
belediyelere yönelik gasp ve işgal operasyonu tekrar başladı ve devam ediyor.
Oradaki belediye eş başkanlarımıza yönelik saldırı, halkın iradesiyle seçilmiş
belediyelere yönelik gasp ve saldırıyı da bir kez daha kabul etmediğimizi ifade
etmek istiyorum.
Yine,
aynı şekilde, Sayın Ahmet Türk’ün bugün mahkemeye çıkarıldığını ve Ahmet
Türk’ün bu Parlamentoda yıllar önceden beri yer aldığını çok iyi biliyoruz.
Sayın Ahmet Türk, Mardin Büyükşehir Belediyesi Eş Başkanı ve şu anda savcılık
ifadesinden sonra tutuklama kararıyla hâkime sevk edildi. 
Ahmet
Türk, barış elçisidir. Ahmet Türk, bu süreç açısından barışın, demokrasinin,
özgürlüğün bedelini geçmiş dönemde de ödemiş ve barış, özgürlük mücadelesinin
bundan sonraki süreçte yaşam bulması için mücadele eden bir barış güvercinidir.
Böyle görmek, böyle değerlendirmek lazım. Bu siyasi iktidarın vermiş olduğu
kararlarla yargılanmasını bir kez daha kınıyor, Ahmet Türk’ün derhâl serbest
bırakılması gerektiğini ifade etmek istiyorum.
Yine,
evet, bugün 24 Kasım, Öğretmenler Günü. 24 Kasım, aslında 12 Eylül darbe
rejiminin belirlediği bir gündür. 
(Mikrofon
otomatik cihaz tarafından kapatıldı) 
BAŞKAN
– Bir dakikada toparlayın.
Buyurun.
ÇAĞLAR
DEMİREL (Diyarbakır) – Biz, tüm dünyanın Öğretmenler Günü olarak kabul ettiği
ve kutladığı, öğretmenlerin sorunlarının o gün özelinde bir kez daha dile
getirildiği, özellikle de UNESCO tarafından tavsiye edilen ve tüm dünyada öyle
kabul edilen 5 Ekim Öğretmenler Günü’nü kutladığımızı ifade ediyoruz ama yine,
24 Kasım vesilesiyle, öğretmenlerin yaşadıkları durumları da bir kez daha dile
getirmek ve öğretmenlerin onurlu mücadelesi önünde saygıyla eğildiğimizi ifade
etmek istiyorum.
Evet,
ataması yapılmayan yüz binlerce öğretmeni bugün dile getirmemiz gerekiyor.
“Mülakat sistemi” adı altında, dünyada benzeri olmayan hak kıyımlarıyla aslında
öğretmenler karşı karşıya; “proje okulları” adı altında nitelikli eğitimin
ortadan kaldırılmasıyla karşı karşıya ve aynı zamanda sendikal çalışmalarından
kaynaklı tutuklanan, görevden alınan ve işten atılan öğretmenlerimizin, açığa
alınan öğretmenlerimizin binlercesinin bugün yaşadığı sorunlar bizler için öne
alınması gereken sorunlardır. 
Bu
vesileyle, öğretmenlerimizin daha demokratik, özgür bir yaşam sürmesini hep
beraber temenni etmemiz gerektiğini ifade ediyorum.
Teşekkür
ediyorum.
BAŞKAN
– Teşekkür ediyorum.
Sayın
Usta, buyurun.
29.- Samsun Milletvekili Erhan Usta’nın,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine, 24 Kasım Rus uçağının
düşürülmesinin yıl dönümü olduğu için Suriye rejim güçleri tarafından yapılan
saldırının iyi analiz edilmesi gerektiğine, Gazi Mustafa Kemal Atatürk’e
“Atatürk” soyadının verilmesinin 82’inci yıl dönümüne ve 24 Kasım Öğretmenler
Günü’ne ilişkin açıklaması
ERHAN
USTA (Samsun) – Teşekkür ederim Sayın Başkan.
Bugün
sabahleyin Adana’da hain bir terör saldırısı oldu. Bunu şiddetle, lanetle
kınıyoruz. Bu saldırıda hayatını kaybeden bütün vatandaşlarımıza Cenab-ı
Allah’tan rahmet diliyorum, yaralılara da acil şifalar diliyorum. Ayrıca, Fırat
Kalkanı operasyonunun 93’üncü gününde 3 şehidimiz, 10 yaralımız var. Şehitlerden
birde seçim bölgem Samsun Alaçam’dan Uzman Çavuş Erdal Bolat. Bütün
şehitlerimize Cenab-ı Allah’tan rahmet diliyorum. 
Tabii,
bu 24 Kasım, Rus uçağının düşürülmesinin de yıl dönümü bir anlamda. Bu
şehitlerimizin de… Bize Fırat Kalkanı operasyonu çerçevesindeki saldırının
Suriye rejim güçleri tarafından yapıldığı değerlendirildiğinde, konunun iyi bir
analiz edilmesinin faydalı olacağını düşünüyorum. 
Bugün,
ayrıca, Gazi Mustafa Kemal Atatürk’e Türkiye Büyük Millet Meclisi tarafından
“Atatürk” soyadının verilmesinin de 82’nci yıl dönümü, onu da kutluyoruz. 
Diğer
taraftan, “Bana bir harf öğretenin kırk yıl kölesi olurum.” kutlu seslenişinin
muhatabı olan öğretmenlerimizin de 24 Kasım Öğretmenler Günü’nü kutluyorum.
Öğretmenlerimizin özverili ve gayretli çaba ve çalışmalarına rağmen hâlâ
sorunların altında ezildiklerini görmek bizim için son derece üzüntü vericidir.
Millet olarak belirlediğimiz amaçlara gidebilmemizin yolu, doğal olarak,
öğretim kadrosunun niteliği ve huzuruyla yakından alakalıdır. Borçlanarak ve
faize bulaşarak hayatlarını idame ettirmek zorunda kalan öğretmenlerimiz
zorunlu ihtiyaçlarını bile zor karşılayabilecek hâldedirler. KAMU-SEN ve EĞİTİM
SEN verilerine göre, öğretmenlerimizin yüzde 89,2’si borç sarmalı içindedir.
Bize düşen, öğretmenlerimizin sesine kulak vermek, sorunlarına eğilmek, onları
içine düştükleri sosyal, ekonomik ve mesleki darboğazlardan çekip çıkarmaktır. 
15
Temmuz FETÖ darbe kalkışmasından sonra şimdiye kadar 30 bini aşkın öğretmen
memuriyetten çıkartılmıştır. Elbette, FETÖ’yle mücadelede suçu sabit
görülenler…
(Mikrofon
otomatik cihaz tarafından kapatıldı)
ERHAN
USTA (Samsun) – Bitiriyorum Sayın Başkanım.
BAŞKAN
– Lütfen tamamlayın bir dakikada.
ERHAN
USTA (Samsun) – …geleceğimizin güvencesi olan evlatlarımızı zehirleyenler, bu
ihanet şebekesine yardım ve yataklık yapanlar, bir terör örgütünün lehine
faaliyet gösterenler yaptıklarının bedelini en ağır şekilde ödemelidir. Ancak,
anayasal bir hak olan sendika üyeliği nedeniyle, sırf malum bir bankayla
zorunluluktan dolayı parasal konularda iş ve işlem yaptı diye ve “Bazı
dershanelerde görev aldı.” bahanesiyle bir öğretmene FETÖ’cü damgası vurmak,
itibarından ve ekmeğinden mahrum etmek yanlıştır. 
Diğer
taraftan, atanamayan öğretmenlerimizin feryatlarına artık kulak tıkanamaz hâle
gelmiştir. Bu konunun üzerine mutlaka eğilmemiz gerekiyor. Hükûmete yakın
sendikaya üye olmayan idareci pozisyonundaki eğitim neferlerinin görevden
alınmalarına son verilmeli, mahkeme kararlarıyla geri dönenlerin ise mahkeme
kararları bir an önce uygulanarak göreve başlamaları sağlanmalıdır.
Çocuklarımıza
bir harf öğretebilmek için yurdumuzun her köşesinde heyecanla görev yapan,
fedakârlığın gerçek göstergesi olan saygıdeğer öğretmenlerimizin Öğretmenler
Günü’nü kutluyorum.
Teşekkür
ederim Sayın Başkan.
BAŞKAN
– Teşekkür ediyorum.
Sayın
Gök, buyurun.
30.- Ankara Milletvekili Levent Gök’ün,
Adana’da gerçekleştirilen terör saldırısında hayatını kaybedenler ile Suriye’de
şehit olan askerlere Allah’tan rahmet dilediğine, Avrupa Parlamentosunun Avrupa
Birliğiyle üyelik müzakerelerini durdurma kararına, 24 Kasım Öğretmenler
Günü’ne, Atatürk’e “Başöğretmen” unvanının verilmesinin yıl dönümüne ve tamirat
nedeniyle kaldırılan ve daha sonra yerine asılmayan Atatürk posterini
Cumhuriyet Halk Partisi milletvekillerinin muhalefet kulisine tekrar astığına
ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, bugün yine üzücü haberlerle uyandık. Adana’da patlayan bomba
neticesinde yurttaşlarımız hayatını kaybetti, oldukça çok sayıda yaralımız var.
Terörün artık il merkezlerinde, valiliklerin yanına kadar gelmiş olması,
Emniyetin gözünün önünde cereyan eder hâle gelmiş olması vahim bir tablodur.
Terörün her türlüsünü lanetliyoruz. Hayatını kaybeden yurttaşlarımıza Allah’tan
rahmet ve yaralananlara da acil şifa diliyoruz. 
Yine,
Suriye’de Fırat Kalkanı operasyonunda şehitlerimiz ve yaralılarımız var. Şu ana
kadar 3 askerimizin öldüğüne ilişkin bilgi ulaştı. Bu konuda Hükûmetin derhâl
Meclisi bilgilendirmesi gerekiyor. Bu nasıl olmuştur, niçin olmuştur,
askerlerimizin şehit olmasına yol açan olaylar nasıl gerçekleşmiştir ve ne
yapılacaktır; bu konuda Meclise bilgi verilmesini talep ediyoruz, tıpkı Avrupa
Parlamentosundaki oylama gibi. 
Bugün
üzücü bir oylamayla karşı karşıya kaldık. Cumhuriyet Halk Partisi olarak
görüşümüz, Türkiye'nin sonuna kadar müzakereler sürecini götürmesidir. Bu
konuda iktidara her türlü desteği vermeye hazırız. İktidarın da bu anlayış
içerisinde olması gerekir. Türkiye'nin çıkarları Avrupa Birliği içerisinde, Avrupa
Parlamentosu içerisinde kalmamızla mümkündür, daha ileri gitmek mümkündür. Bu
nedenle, üzülerek karşıladığımız bu oylamanın her ne kadar bir resmî sonucu
olmasa da Türkiye'nin getirildiği nokta bakımından da ibret verici bir tablo
olduğu ortadadır. Bu konuda da Hükûmetten bilgi bekliyoruz.
Son
olarak, bugün 24 Kasım Öğretmenler Günü. Öğretmenlerimiz hak ettikleri yaşam
standardına kavuşamadılar. Pek çok atanamayan öğretmenimiz var. Biz bu 24
Kasımda, Başöğretmen Mustafa Kemal Atatürk’ün şahsında bütün öğretmenlerimizin
Öğretmenler Günü’nü yürekten kutluyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
LEVENT
GÖK (Ankara) – Ayrıca, bugün, Atatürk’e “Başöğretmen” unvanının verilmesinin
yıl dönümüdür. Daha önce Meclisimizin darbe gecesi tahrip olması nedeniyle,
tamirat nedeniyle kaldırıldığı ama daha sonra aynı yerine asılacağı bildirilen
Atatürk posteri -yaptığımız birçok görüşmeden sonuç alınamaması üzerine- başka
bir yere kaldırılmıştır, kimsenin göremediği bir yere. Cumhuriyet Halk Partisi
ve ulusumuz bunu kabullenmemiştir. Cumhuriyet Halk Partisi milletvekilleri
bugün, ulusundan aldığı yetkiyle, Atatürk sevgisiyle, muhalefet kulisine o
posterin aynısını, aynı ölçülerde tekrar asmıştır. (CHP sıralarından alkışlar)
Bu konuda sabah Meclis Başkanımızı aradım, sağlık sorunu olduğu için
görüşemedik. Sizi bilgilendirdim, Meclis Genel Sekreterini bilgilendirdim ve
hak ettiği yerde, Mustafa Kemal Atatürk’e yakıştığı gibi, tam da “Başöğretmen”
unvanının verildiği bir günde böyle bir törenin yapılması da anlamlı olmuştur. 
(Mikrofon
otomatik cihaz tarafından kapatıldı) 
LEVENT
GÖK (Ankara) – Atatürk posteri ulusumuza ve Meclisimize armağan olsun, hayırlı
olsun diyoruz. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Gök. 
V.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ahmet
Aydın’ın, Muhalefet kulisinde yer alan ve tadilat sırasında kaldırılan Atatürk
tablosunun Azerbaycan eski Cumhurbaşkanı Haydar Aliyev tarafından hediye
edildiğine ve Meclis Başkanlarına gelen hediyelerin yer aldığı bölümde
sergilendiğine ilişkin konuşması
BAŞKAN
- Müsaadeniz olursa bu konuyla ilgili… Tabii, cumhuriyet, cumhuriyetin
değerleri, Atatürk, bunlar hepimizin ortak değerleridir. Bu değerler üzerinde
hiçbirimizin siyaset yaparak bu değerleri yüceltmeyeceğimizi biliyoruz.
Dolayısıyla, bu ortak değerler hepimizin mutlak suretle sahip çıkması gereken
değerlerdir.
Bu
konuyla ilgili, malum, 15 Temmuz günü meydana gelen menfur darbe girişimi
neticesinde Türkiye Büyük Millet Meclisinde büyük hasar meydana gelmiştir. Bu
hasarın giderilmesi amacıyla ana binada gerekli tadilat işlemlerine
başlanmıştır. 
Şimdi,
daha önce yine üyeler lokantasında da asılı bulunan Mustafa Kemal Atatürk
tablosu lokanta tadilatı sırasında hasar görmemesi için alınmış ama hasarın
giderilmesinden sonra, yine aynı şekilde, aynı yere asılmış durumdadır. Onunla
ilgili de bir soru önergesi gelmişti.
Sizin
bahsetmiş olduğunuz muhalefet kulisinde locanın arkasındaki duvarda yer alan ve
tadilat sırasında yerinden kaldırılan Atatürk tablosu 1994 yılında eski
Azerbaycan Cumhurbaşkanı Haydar Aliyev tarafından, eski Türkiye Büyük Millet
Meclisi Başkanı Hüsamettin Cindoruk’a hediye edilmiş. Muhalefet kulisinde yer
alan ve yine Meclis Başkanlarına gelen tüm hediyelerin yer aldığı bölümde, yine
aynı şekilde muhalefet kulisindeki bölümde zaten sergilenmektedir o. 
LEVENT
GÖK (Ankara) – Kimsenin görmediği bir yerde.
BAŞKAN
– Hayır. 
Bütün
hediyelerin verildiği yerdeki locada da bir tadilat oldu biliyorsunuz, loca da
ana yapıdaki projeye uyduruldu aynı şekilde. O tadilat esnasında o ana bölgede,
yine muhalefet kulisinde olmak kaydıyla bütün hediyelerin sergilendiği mekânda
tablo sergileniyor yani tablo muhalefet kulisinden alınmış değil. Dolayısıyla,
bunu da ben bilgilerinize sunmak istedim. Bunlar hepimizin ortak değerleri.
Evet,
Sayın Gök…
LEVENT
GÖK (Ankara) – Teşekkür ederim Sayın Başkan.
Elbette
Atatürk hepimizin ortak bir değeri. Yalnız muhalefet kulisinde daha önce
herkesin rahatlıkla görebildiği bir alanda ve bir yönde sergilenirken şimdi
kimsenin göremediği, ancak merak edenlerin ya da sordukları zaman “İşte Atatürk
posteri burada.” diyecekleri bir yere kaldırıldı. Biz bunu defalarca Meclis
Başkanına anlattık yani biz muhalefet kulisine... Bize bilgi verilmeden yapıldı
bu işlemler yani muhalefet kulisindeki bir Atatürk posterinin bizim bilgimiz
dışında başka bir yere kaldırılmasını saygısızlık olarak da nitelendirdik.
Şimdi, biz herkesin göreceği bir şekilde aynı ölçülerde yaptırdığımız bir
benzerini –elbette aslıyla aynı orantılı değil ama bir benzerini- sergileme
kararı aldık, bugün de bunu gerçekleştirdik. Ben de anlayışınıza teşekkür
ederim. 
BAŞKAN
– Sayın İnceöz, buyurun. 
VI.- AÇIKLAMALAR (Devam)
31.- Aksaray Milletvekili İlknur İnceöz’ün,
Adana’da gerçekleştirilen terör saldırısında hayatını kaybedenler ile Suriye’de
ve Şırnak’ta şehit olan askerlere Allah’tan rahmet dilediğine, terörle hem
içeride hem dışarıda sistematik bir şekilde mücadele edildiğine ve Avrupa
Parlamentosunun Avrupa Birliğiyle üyelik müzakerelerini durdurma kararına
ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; hepimizin bildiği
üzere, Fırat Kalkanı harekâtı devam etmekte. Burada, özellikle DEAŞ’ın ve PYD
terör örgütlerinin bu bölgeden temizlenmesine yönelik operasyonlar sürmekteydi.
Bu operasyonlar sürerken alçakça bir saldırı neticesinde 3 askerimiz şehit
olmuş ve 5 askerimiz de yaralanmıştır. 
Yine
Cudi Dağı’nda, Şırnak’ın Cudi Dağı bölgesinde teröristlerce yerleştirilen
el yapımı bombanın patlaması neticesinde 1 askerimiz şehit olmuş, 2 asker ve 3
korucumuz da yaralanmıştır. Ben şehitlerimize Allah’tan rahmet ve milletimize
başsağlığı diliyorum. Saldırıda yaralanan güvenlik güçlerimize de acil şifalar
diliyorum. 
Yine
Adana’da bugün valilik önünde bir patlama gerçekleşti ve bu patlama sonucunda
orada çalışan 2 kamu görevlisi vatandaşımız hayatını kaybetmiş ve şehit olmuş,
yaralı vatandaşlarımız vardır. Elbette ki bu alçak saldırılar sonucunda şehit
olan vatandaşlarımızın ailelerine, yakınlarına Allah’tan sabır, başsağlığı
diliyorum. Yaralı vatandaşlarımıza da acil şifalar diliyorum. 
Bilinmeli
ki bir taraftan terörle hem içeride hem dışarıda sistematik bir şekilde
mücadele ettiğimiz, çok güçlü bir şekilde mücadele ettiğimiz -sadece bir terör
örgütüne karşı değil, gerek DEAŞ’a gerek dışarıda PYD/YPG gibi güçlere karşı
gerekse içeride PKK’ya karşı, FETÖ’ye karşı topyekûn bir mücadele
sürdürdüğümüz- bu dönemde hepimizin birlik ve beraberliğe bu anlamda sahip
çıkması, güçlü olmamız ve bu Parlamentoda da, özellikle de Parlamentoda,
sorumluluk sahibi herkesin de terörle mücadele konusunda -her zaman söylüyoruz-
bu mücadeleler sürerken “ama”, “fakat”, “lakin” cümleleri kurmadan -çünkü bu
cümleleri kurduğunuz zaman yaptığımız her işi yok eden cümleler olmakta-
dolanmadan bu mücadeleye destek olması gerekmektedir. Bu anlamda da Avrupa
Parlamentosunun -biraz evvel sizin de bahsetmiş olduğunuz şekilde Başkanım-
vermiş olduğu karar hem bu söylediğim anlamda terörle mücadelemizi görmezden
gelerek ikircikli bir durumu hem de 15 Temmuz sonrası…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın İnceöz. 
Buyurun.

İLKNUR
İNCEÖZ (Aksaray) - Ki 15 Temmuz, 15 Temmuzu 16 Temmuza bağlayan gece,
hakikaten, artık sadece Avrupa’ya değil, dünyanın her tarafına Türkiye'nin
milletiyle beraber darbeye karşı topyekûn duruşuyla bir demokrasi dersi
verdiği, milletimizin canını siper etmek suretiyle, bedenini siper etmek
suretiyle darbe girişimini püskürttüğü bir geceydi. Bu süreci görmezden gelen,
uzun süre seslerini çıkarmamış Avrupa Parlamentosunun bugün böyle bir kararı
vermiş olmasında, aslında bütün bu tutumları, geçmişi, süreçteki tutumları,
terör örgütünün temsilcilerinin, sözcülerinin, teröristlerin Avrupa’da çok
rahat bir şekilde dolaşması, Brüksel’deki AB Parlamentosunda o bir sürü şeyleri
asması, çadır kurması, izin verilmesi vesaire vesaire, daha pek çok başlık
altında bunlar söylenebilir.
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Bu anlamda, bu karar şaşırtıcı olmamıştır. Bir an önce
Avrupa Parlamentosunun, Avrupa Konseyinin bu tarz tutumlarında Türkiye
gerçeğiyle artık yüzleşmesi gerekmektedir. 
BAŞKAN
– Teşekkür ediyorum. 
Gündeme
geçiyoruz. 
Meclis
araştırması açılmasına ilişkin üç adet önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Şanlıurfa Milletvekili Osman Baydemir
ve 22 milletvekilinin, madde bağımlılığı konusunun tüm yönleriyle araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/378)
Türkiye Büyük Millet Meclisi Başkanlığına
Türkiye'de
son yılların en büyük sorunlarından biri olan madde bağımlılığının gençler
arasında hızla arttığı yapılan araştırmalarda sıkça vurgulanmaktadır. Basında
çıkan haberler ve yapılan araştırmalar Türkiye'nin geneli ve özelinde Kürtlerin
yoğun yaşadığı illerde madde bağımlılığının küçük yaşlarda başladığını ve
meselenin gelecek nesiller için ciddi tehditler barındırdığını ortaya
çıkarmaktadır. Konuya dikkat çekmek, uygulanan yöntemlerin yetersiz kalan
noktalarını tespit etmek ve atılması gereken adımların belirlenmesi maksadıyla
Anayasa'nın 98'inci, Meclis İçtüzüğü’nün 104'üncü ve 105'inci maddeleri
gereğince Meclis araştırması açılması için gereğini arz ve talep ederiz.
1) Osman
Baydemir (Şanlıurfa)
2) Meral Danış
Beştaş (Adana)
3) Behçet
Yıldırım (Adıyaman)
4) Berdan Öztürk (Ağrı)
5) Dirayet
Taşdemir  (Ağrı)
6) Sırrı Süreyya
Önder (Ankara)
7) Ayşe Acar
Başaran (Batman)
8) Mehmet Ali
Aslan (Batman)
9) Saadet
Becerekli (Batman)
10) Hişyar Özsoy (Bingöl)
11) Mizgin Irgat (Bitlis)
12) Altan Tan (Diyarbakır)
13) Çağlar
Demirel (Diyarbakır)
14) Feleknas Uca (Diyarbakır)
15) İmam Taşçıer (Diyarbakır)
16) Nimetullah
Erdoğmuş (Diyarbakır)
17) Nursel
Aydoğan (Diyarbakır)
18) Sibel
Yiğitalp (Diyarbakır)
19) Ziya Pir (Diyarbakır)
20) Mahmut
Toğrul (Gaziantep)
21) Abdullah
Zeydan (Hakkâri)
22) Mehmet Emin
Adıyaman (Iğdır)
23) Erdal Ataş (İstanbul)
Gerekçe:
Türkiye’de
madde bağımlılığı uzun yıllardır var olan bir konu olmakla beraber, son on
yılda madde bağımlılığı olan gençlerin sayılarındaki artış konuyu bütün
dinamikleriyle ele almayı gerekli kılmaktadır. Bu artış, bir bakıma, madde
bağımlılığını önleyen bir mekanizmanın da eksikliğini, doğru yöntem yokluğunu
işaret etmektedir. 
Şanlıurfa
Barosunun açıklamalarına göre sadece Şanlıurfa’da uyuşturucu madde bağımlısı
çocuk sayısı bini aşmıştır. Günümüzde uyuşturucu madde kullanım yaşının 10
olduğu ve madde bağımlısı çocuk sayısının her geçen gün arttığı da diğer
belirtilen hususlardır.
Ekim-Aralık
2014 yılında Harran Üniversitesi kayıtlarıyla yapılan bir araştırmada, İl Millî
Eğitim Müdürlüğüne bağlı 7’nci ve 8’inci sınıf ortaokul ve 9’uncu ve 12’nci
sınıf liseye devam eden 54.928 öğrenciyle görüşülmüştür. Araştırmada, görüşme
yapılan gençlerden yüzde 2,4’ünün madde bağımlısı olduğu ve bu öğrencilerin
yüzde 36,1’inin esrar, bali, yüzde 32,3’ünün bonzai, yüzde 15,5’inin çakmak
gazı, yüzde 10,5’inin alkollü içecekler, yüzde 5,5’inin de ecstasy kullandığı
belirtilmektedir. Bu öğrencilerden madde bağımlısı olanların yüzde 46,6’sı
madde kullanmayı bırakabileceğini düşünmediğini belirtmekte, yine, yüzde 73,5’i
de maddeyi bırakmak için yardım almadığını ifade etmektedir. Sadece bir
ilimizde, örneklemi oluşturan ortaokul ve lise öğrencilerinde durum böyleyken
Türkiye'nin genelinde oluşan tabloyu tahmin etmek zor olmayacaktır.
Denenen
yöntemlerin eksiksiz kaldığını kanıtlayan artışlar göz önüne alındığında, her
geçen gün gençlerimizi avucuna alan madde bağımlılığının önlenmesi konusunda
farkındalık yaratmak, gençlerle ve ailelerle, yerel aktörlerle konunun bire bir
istişare edilebilmesi sorunun çözümü için önem arz etmektedir.
Madde
bağımlılığında ebeveynlerin sorumluluğundan bahsedilirken eğitim kurumlarında ve
diğer kurumlarda önleyici tedbirlere dair yetersizlikler, kurumların beraber
çalışacağı mekanizmaların yaratılmamış olması, madde bağımlılığıyla ilgili
merkezlerin kurulmamış olması, ebeveynler, eğitimcilerle bir diyalog ve
paylaşım alanının yaratılmamış olması, meselenin yüksek katılımlı konferanslar
düzenlemeyle çözülemediğini ortaya koymaktadır.
Bu
minvalde, Türkiye'de madde bağımlılığı konusunda denenen yöntemlerin
irdelenmesi, doğru yöntemlerin ne olduğu konusunda tespitlerin yapılması, yerel
dinamiklerin ön plana çıkarılması, sonuç alıcı çalışmaların tespitinin
yapılması, bunun yanı sıra konunun toplumda tabu olmaktan ve/veya sadece uzun
istatistik analizleriyle ele alındığı bir mecradan çıkarılması için Meclis
araştırması açılmasını talep ediyoruz.
2.- Diyarbakır Milletvekili Altan Tan ve 22
milletvekilinin, dilencilik şebekelerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/379)
Türkiye Büyük Millet Meclisi Başkanlığına
Türkiye'de
insanların duygularını istismar edip dilencilik yapan şebekelerin araştırılarak
bu konuda önlemler alınması adına Anayasa'nın 98'inci, İç Tüzük’ün 104'üncü ve
105'inci maddeleri gereğince Meclis araştırması açılmasını arz ederiz.
1) Altan Tan (Diyarbakır)
2) İdris Baluken
 (Diyarbakır)
3) Filiz
Kerestecioğlu Demir (İstanbul)
4) Garo Paylan (İstanbul)
5) Hüda Kaya (İstanbul)
6) Müslüm Doğan  (İzmir)
7) Ali Atalan  (Mardin)
8) Erol Dora (Mardin)
9) Mithat Sancar (Mardin)
10) Ahmet
Yıldırım (Muş)
11) Burcu Çelik
Özkan (Muş)
12) Besime Konca (Siirt)
13) Kadri
Yıldırım (Siirt)
14) Aycan İrmez  (Şırnak)
15) Faysal
Sarıyıldız  (Şırnak)
16) Ferhat Encu (Şırnak)
17) Leyla Birlik (Şırnak)
18) Dilek Öcalan (Şanlıurfa)
19) İbrahim
Ayhan (Şanlıurfa)
20) Osman
Baydemir  (Şanlıurfa)
21) Alican Önlü (Tunceli)
22) Nadir
Yıldırım (Van)
23) Tuğba Hezer
Öztürk (Van)
Gerekçe:
Türkiye'deki
bütün illerde dilencilik faaliyetleri yapılmaktadır. Dilenenler arasında muhtaç
olduğu için bu işi yapanlar yok denecek kadar azdır. İnsanların vicdani ve dinî
duygularını kullanan şebekeler çocuklara, kadınlara ve yaşlılara dilencilik
yaptırmaktadır.
Komşu
ülkelerdeki iç karışıklıklar nedeniyle Türkiye'de dilenci sayısı 50 binleri
geçmiş durumdadır. Bu veriye göre her 1.400 kişiye 1 dilenci düşmektedir. Aylık
ortalama kazançları 1.500 TL ila 2.500 TL arasında değişmektedir. Ramazan
ayında bu kazançlar ikiye katlanmaktadır. Cami, türbe, mezarlık gibi dinî
duyguların sömürüleceği yerler, dilencilerin en gözde mekânları arasındadır.
İstanbul'da, ramazan ayları hariç 15 bine yakın dilenci bulunduğu tahmin
edilmektedir. Her ilde olduğu gibi ramazan ayında İstanbul’daki dilenci sayısı
yüzde 50’lere varan artışlar göstermektedir.
Genellikle
dilencilik sektöründe çocuklu kadınlar kullanmaktadır. Çocuklu kadınların en
çok parayı getirdiğini gören şebekeler, çocukluları dilendirmektedir. Çocuklu
kadınları bulmakta zorlandıkları için de küçük çocuk ve kundaktaki bebekleri
günlük 50-100 TL’ye kiraladıkları da bilinmektedir. İnsanların duygularını
kullanarak hem küçük yaştaki çocukları dilendirmekte hem de bu paralarla kirli
bir suç şebekesi kurmaktadırlar. 
Sektörde
bir yılda yarım milyar lira dönmektedir. Büyük bölümünü dilenci mafyasının
kontrol ettiği bu paralar, her türlü kirli işler için finansman kaynağı
oluşturmaktadır. Böyle kârlı bir sektöre insan bulabilmek için de türlü
oyunlara başvurulmaktadır. Sakat olmayan kişilerin sakat gibi gösterilmesi,
çocukların, özellikle 0-3 yaş arası bebeklerin kaçırılması, Suriye’den gelen
kişileri kandırarak dilendirmeleri gibi birçok durumla karşılaşılmaktadır.
İstanbul Büyükşehir Belediyesi Zabıta Daire Başkanlığının verilerine göre
2014’te yakalanan dilencilerin sayısı ve kesilen cezalar şöyle: Avrupa
Yakası’nda 3.178 dilenciden 102’si çocuk, 26.709 TL hasılata el konuldu.
Anadolu Yakası’nda 2.955 dilenciden 147’si çocuk, 17.609 TL hasılata el
konuldu. İstanbul’un dilencilerin gözdesi olmasının en büyük nedeni kazanılan
büyük paraların olmasıdır.
Devletin
bu alanda ciddi çalışmalar yapması gerekmektedir. Gerçekten muhtaç olan
kişilerin belediyelerce ve devletin ilgili kurumlarınca belirlenip yardımlar
yapılması, suç şebekelerinin elinde bulunan çocuk, kadın, engelli ve yaşlıların
da bir an önce bunların elinden kurtarılması ve gereken cezaların verilebilmesi
için bir Meclis araştırması açılmasını arz ve teklif ederiz.
3.- Diyarbakır Milletvekili Altan Tan ve 22
milletvekilinin, özellikle Şengal’den gelen Ezidiler ile tüm mültecilerin
yaşadığı sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/380)
Türkiye Büyük Millet Meclisi Başkanlığına
Özelinde
Şengal’den gelen Ezidilerin Avrupa’ya yasa dışı yollarla götürülmeye
çalışılması sürecinde yaşadıkları mağduriyetler; genelde de tüm mültecilerin
yaşadığı sorunlar ve bu bağlantıları yapan insan kaçakçılığı şebekelerinin
ortaya çıkarılmasıyla ilgili, Anayasa’nın 98’inci, İç Tüzük’ün 104’üncü ve
105’inci maddeleri gereğince Meclis araştırması açılmasını arz ederiz.
1) Altan Tan (Diyarbakır)
2) İdris Baluken
 (Diyarbakır)
3) Filiz
Kerestecioğlu Demir (İstanbul)
4) Garo Paylan (İstanbul)
5) Hüda Kaya (İstanbul)
6) Müslüm Doğan (İzmir)
7) Ali Atalan (Mardin)
8) Erol Dora (Mardin)
9) Mithat Sancar
 (Mardin)
10) Ahmet
Yıldırım (Muş)
11) Burcu Çelik
Özkan (Muş)
12) Besime Konca (Siirt)
13) Kadri
Yıldırım (Siirt)
14) Aycan İrmez (Şırnak)
15) Faysal
Sarıyıldız (Şırnak)
16) Ferhat Encu (Şırnak)
17) Leyla Birlik
 (Şırnak)
18) Dilek Öcalan (Şanlıurfa)
19) İbrahim
Ayhan (Şanlıurfa)
20) Osman
Baydemir (Şanlıurfa)
21) Alican Önlü (Tunceli)
22) Nadir
Yıldırım (Van)
23) Tuğba Hezer
Öztürk  (Van)
Gerekçe:

Suriye'de
yaşanan iç savaş her geçen gün daha yıkıcı bir hâl almakta ve sayısı milyonları
bulan Suriyeliler de ülkelerini terk edip farklı ülkelerde mülteci konumunda hayatlarını
sürdürmektedir. Başta Ezidilerin olduğu ve içlerinde Kürt, Türkmen ve Arapların
da bulunduğu birçok mülteci göçmen kaçak yollarla Avrupa'ya gitmenin yollarını
aramakta ve bu yolculukta da Türkiye'yi önemli bir geçiş noktası olarak
kullanmaktadır.
Dünya
üzerinde her yıl yüz binlerce göçmen, başta ekonomik nedenler olmak üzere iç
siyasi karışıklıklar ve sosyolojik sıkıntılardan ülkelerini terk edip başka
ülkelerde yaşamayı istemektedir. Ülkelerin de göçmenler için uyguladığı
zorluklar bu insanları çoğu kez kaçak olarak, çok zor şartlarda yolculuk
yapmaya zorlamaktadır; bu yolculuklarını çoğu kez ailesi, çocukları ve
akrabalarıyla gerçekleştirmektedirler.
Başta
Irak, Suriye, Kenya, Afganistan ve Nijeryalı göçmenler olmak üzere Türkiye
üzerinden de her yıl binlerce insan kaçak yollarla Avrupa'ya geçmek
istemektedirler. Bu haberlerin birçoğunu maalesef ki medyamızda ölüm haberleri
olarak görmekteyiz. Son zamanlarda İzmir, Bodrum, Kuşadası, Mersin ve
Antalya'dan çıkıp yakalanan ya da suda boğularak ölen kaçak göçmen haberlerini
sıklıkla medyadan takip etmekteyiz. Daha iyi bir yaşam umuduyla her yıl
binlerce kişi bu yasa dışı yöntemi kullanmaktadır. Dünya çapında bir sektör
hâline gelen yasa dışı göçmen kaçakçılığında bir yılda dönen paranın 40 milyar
doları bulduğu biliniyor. Bunun yaklaşık 10 milyar dolarının ise Türkiye'de
döndüğü söylenmektedir.
Bu
olayların bu kadar sık yaşanması, göçmenlerin başka ülkelerden gelip Türkiye
üzerinde kaçakçılık yapan firmalarla anlaşarak kendilerinin ve ailelerinin
hayatlarını daha iyi bir hayat yaşama uğruna tehlikeye atması bizleri derinden
üzmektedir. Bu kadar sık yaşanmasına rağmen bu olayların istihbarat bilgilerine
neden ulaşılamadığı ya da neden bunlara güvenlik güçlerince müdahale edilmediği
net olarak ortaya konulmalıdır. Kenya, Mozambik ve Afganistan'dan gelen fakir,
çaresiz ve kimsesiz garibanlar İstanbul'un orta yerinde, Aksaray'da insan
kaçakçılarını bulup ceplerindeki son kuruşları onlara vermekte ancak İstanbul
Emniyeti her ne hikmetse bu kaçakçıları bulamamaktadır. Bu kaçak yolcu
transferlerine göz yuman ya da yardımcı olan, çıkar sağlayan kişiler ortaya
çıkarılmalı ve artık bu göçmenlerin ölümlerine seyirci kalınmamalıdır.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetinin Suriye ve
Irak politikalarındaki sorunların belirlenmesi, çözümleri için yol haritasının
tespiti ve uygulamaya konması amacıyla 3/11/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 24 Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
24/11/2016
Türkiye Büyük Millet Meclisi Başkanlığına
Danışma
Kurulu 24/11/2016 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:

3
Kasım 2016 tarihinde Diyarbakır Milletvekili, Grup Başkan Vekili İdris Baluken
tarafından verilen (3205 sıra numaralı), “AKP Hükûmetinin Suriye ve Irak
politikalarındaki sorunların belirlenmesi, çözümleri için yol haritasının
tespiti ve uygulamaya konması” amacıyla Türkiye Büyük Millet Meclisine verilmiş
olan Meclis araştırması önergesinin Genel Kurulun bilgisine sunulmak üzere
bekleyen diğer önergelerin önüne alınarak 24/11/2016 Perşembe günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi Grubu önerisi lehinde ilk söz Bingöl
Milletvekili Hişyar Özsoy’a aittir. 
Buyurun
Sayın Özsoy. (HDP sıralarından alkışlar) 
HİŞYAR
ÖZSOY (Bingöl) – Teşekkür ederim. 
Sayın
Başkan, değerli milletvekilleri; aslında, bugün hem Orta Doğu hem Avrupa ile
Türkiye arasındaki ilişkilere dair bir araştırma önergemiz vardı ancak bu kabul
görmemiş. Gerekçe geldi mi bilmiyorum ama…
ÇAĞLAR
DEMİREL (Diyarbakır) – Gelmedi daha. 
HİŞYAR
ÖZSOY (Devamla) – Daha gelmedi, gerekçeyi de alamadık. Muhtemelen içeriği
yüzünden uygun bulunmamış; o açıklamayı bekliyoruz, niye uygun bulunmamış?
Dolayısıyla eski bir önergemizi biz bir daha işleme soktuk, daha önce kabul
görmüş bir önergeyi. O çerçevede söz hakkı almış bulunuyorum.
Şöyle
söyleyeyim: Türkiye genel anlamda Orta Doğu’daki ve Avrupa’daki yapısal büyük
dönüşümlere bir türlü ayak uyduramıyor. Biliyorsunuz, malum, son beş altı yılda
Türkiye’de önce “stratejik derinlik”, sonra “değerli yalnızlık” politikaları
işlendi; bunların iflas ettiği görüldü. 
Şimdi
de, içte son derece popülist, dışta son derece reaksiyonel bir şekilde Türkiye
dış ilişkilerde bir bloktan başka bir bloka savruluyor. Bundan kastım, darbe
girişiminden sonra Şanghay fantezileri kurmaya başlayan Cumhurbaşkanı ve AKP
Hükûmeti, Şanghay Beşlisiyle yakınlaşma ve mülteci krizini Avrupa’ya karşı
kullanma, tehdit ve şantajlarla öyle görünüyor ki yeni bir pozisyon almaya
çalışıyorlar. 
Ortada
son derece ilginç bir durum var. Daha önce bu kürsüde defalarca dile getirdik,
AKP döneminin en büyük dış politika meselesi, sürekli olarak dış politika
meselelerini iç politikaya malzeme etmiştir, bugün de etmeye devam ediyor.
Avrupa Birliği, Avrupa Konseyi, NATO, Batılı birçok kurumla yetmiş seksen
yıldır kurduğu yapısal kurumsal ilişkiler var Türkiye'nin ama darbe sürecinden
sonra bütün bu ilişkileri yerinden çıkarıp son derece maceracı bir şekilde
Rusya’yla bir flört aşamasında yeniden. Belki Rusya, belki Çin üzerinden
yeniden bir pozisyon yakalayabilirim gibi düşünüyor. 
Değerli
arkadaşlar, açık söyleyelim size, Batı dünyasında buna gülüyorlar. Bir,
gülüyorlar; ciddiye almıyorlar, iki. Üçüncüsü, bakın, Şanghay üzerinden o kadar
fırtına koparıyorsunuz. Sayın Cumhurbaşkanı Putin’e “Sevgili dostum.” dedi
sekiz aydan sonra, Rus jetinin düşmesinden sonra. Bugün Rus jetinin
düşürülmesinin yıl dönümü, 24 Kasım. O çok güvendiğiniz Rusya’nın müttefiki
Esad, bugün Türk askerlerine saldırdı. Tesadüf bir tarih değil herhâlde, bir
parça siyaset bilen bunun tesadüf olmadığını bilir. Yani o “dostum Rusya”nın,
Putin’in müsaadesi olmadan, rızası olmadan Esad’ın bir NATO ülkesinin askerine
havadan saldırması çok mantıklı gelmiyor bize. 
Dolayısıyla
şöyle söylüyoruz size: Avrupa’yla ilişkileri popülist ve reaksiyonel bir
şekilde biz rafa kaldıralım, biz başka havzalara açılalım, Şanghay’a açılalım.
Olabilir yani Türkiye bu güçler dengesinde tabii ki kendi çıkarlarına göre yeni
bir pozisyon almalı ama bunu popülist ve reaksiyonel bir şekilde yaptığınız
zaman, açıkça söyleyelim, Dimyat’a pirince giderken evdeki bulgurdan da pekâlâ
olabilirsiniz. 
2011
yılında İsrail karşıtlığı üzerinden “…”(x)idi seçim söyleminiz, 2014-2015
seçimlerinde Rabia işaretleriyle sokaklarda, seçim meydanlarında faaliyet
yürüttünüz. 2017 referandumuna veyahut da olmazsa erken seçime öyle görünüyor
ki Avrupa karşıtlığı üzerinden gidip içerideki milliyetçi cepheyi
sağlamlaştırmaya çalışıyor. Beyhude bir çabadır. Az önce haber geldi, Avrupa Parlamentosu
6 grubun oy birliğiyle 37’ye karşı 479 oyla Türkiye’yle müzakereleri geçici
olarak dondurma kararını aldı, bu tavsiyesini Avrupa Birliği ve Avrupa
Komisyonuna iletecek. 14-15 Aralık 2016’da bu mesele Avrupa Birliği Konseyi
tarafından görüşülecek. 107 çekimser oy var. 
2004
yılında, değerli arkadaşlar -AK PARTİ’li arkadaşlar, bir dinleseniz-
müzakerelere destek, Avrupa Parlamentosunda 2004 yılında 407 “evet”, 262
“hayır” vardı ve “hayır” diyenlerin içerisinde muhafazakârlar vardı. Sizi en
fazla destekleyen gruplar, başta sosyal demokratlar, Yeşiller, soldakiler
Türkiye ile Avrupa Birliği arasındaki ilişkilerin düzelmesini, bu sürecin
başlamasını istiyorlardı. Kala kala 37 kişi kalmış koca Avrupa Parlamentosunda.
Diyebilirsiniz ki: “Bu sembolik bir şeydir canım, tavsiye kararıdır, verir.”
Ama, piyasalar öyle düşünmüyor değerli arkadaşlar, piyasalar öyle düşünmüyor.
Nasıl? Size söyleyeyim, bu haber gelmeden bir saat önce Merkez Bankası otuz
dört ay sonra ilk defa faiz artırımına gitti. Cingözler ya “Doları biraz
aşağıya çekelim.”, 37’ye kadar çektiler; hani ani bir çıkış olmasın. Basit ayak
oyunlarıyla, para politikalarıyla böylesi bir yapısal krizi
öteleyebileceklerini düşünüyorlar. Dolar 37’ye indikten sonra, 40’a yeniden
çıkmaya başladı. Tabii şu da var: Bazı aklıevveller şöyle -dolar yükselmiş-
diyor: “Bu mesele bizim meselemiz değil, Amerika düşünsün.” Bunlar da
danışmanlık yapıyorlar, hayretle izliyoruz. Rus jeti düşünce de “Biz doğal gaz
değil tezek yakarız.” demişlerdi. Sekiz ay sonra, şu an cezaevinde olan Eş
Başkanımız Çok Kıymetli Selahattin Demirtaş’ın sözleriyle, Putin’e “çiçekli,
böcekli” mektuplar gönderip özür dilenmişti. Devam edin, devam edin. Şunu
söyleyelim arkadaşlar: Bu kafayla giderseniz, bizim eş başkanların ve
vekillerin yanında boş hücreler var, sizi de orada göreceğiz, emin olun, rahat
olun. Bu kafayla giderseniz, Türkiye’yi binbir türlü askerî, politik müdahaleye
açık kılarsanız… Çok gülmeyin, dört ay önce darbeyi geçirdiniz. Cizre’yi biz
burada konuşurken bize gülüyordunuz, bodrumlara saklandığınız zaman onların
hâlini anladınız. Bu asker öldürüyor mu sivil halkı, öldürmüyor mu diye.
OSMAN
AŞKIN BAK (Rize) – Kimse bodruma saklanmadı! Kimse bodruma saklanmaz burada,
kimse saklanmaz bodruma! Aslanlar gibi meydanlardaydı buradaki insanlar,
aslanlar gibi meydanlardaydı. 
HİŞYAR
ÖZSOY (Devamla) – Ama, öyle görünüyor ki çok ders almamışsınız, önünüzü
göremiyorsunuz, önünüzü.
OSMAN
AŞKIN BAK (Rize) – Ne alakası var! Kimse bodruma saklanmaz, aslanlar gibi
meydanlardaydı!
HİŞYAR
ÖZSOY (Devamla) – Tabii, tabii.
OSMAN
AŞKIN BAK (Rize) – Meydanlardaydı, tankı durdurdu! Tankı durdurdu, tankı! 
HİŞYAR
ÖZSOY (Devamla) – Ya, işte… 
Başkan,
bir şey söyleyecek misiniz bunlara? 
OSMAN
AŞKIN BAK (Rize) – Tankı durdurdu! 
BAŞKAN
– Sayın milletvekilleri, lütfen…
OSMAN
AŞKIN BAK (Rize) – Tankı durdurdu meydanlarda! 
HİŞYAR
ÖZSOY (Devamla) – Pazarda… Bakın işte…
BAŞKAN
– Sayın Bak, müdahale etmeyelim, Sayın Özsoy bitirsin, gerekirse, sataşma varsa
konuşuruz.
OSMAN
AŞKIN BAK (Rize) – Tankı durdurdu! Başlığı “Türkler darbeyi ezdi.” diye attı.
BAŞKAN
- Siz bitirin Sayın Özsoy.
HİŞYAR
ÖZSOY (Devamla) – Nasıl konuşayım?
BAŞKAN
– Osman Bey’in sesini bastırın Sayın Özsoy.
Buyurun.
HİŞYAR
ÖZSOY (Devamla) – Ya, pazarda karpuz satmıyoruz arkadaşlar, dış politika konuşuyoruz
burada.
OSMAN
AŞKIN BAK (Rize) – Ne alakası var ya? 
BAŞKAN
– Sayın Bak, lütfen…
OSMAN
AŞKIN BAK (Rize) – Siz bodrumlara gönderiyorsunuz, siz tehdit ediyorsunuz,
tabii cevap vereceğiz. 
HİŞYAR
ÖZSOY (Devamla) – Pazarda karpuz satmıyoruz. Ne kadar bağırırsam o kadar çok
müşteri gelir gibi psikolojiniz var.
OSMAN
AŞKIN BAK (Rize) – Kimi tehdit ediyorsunuz? 
HİŞYAR
ÖZSOY (Devamla) - Geçelim bunu. Pazarda karpuz satmıyoruz, ciddi bir mesele
konuşuyoruz. 
OSMAN
AŞKIN BAK (Rize) – Şunu söylüyorum: Niye insanları…
FİLİZ
KERESTECİOĞLU DEMİR (İstanbul) – Ya yeter artık, yeter artık! Ne oluyor? Ne
saygısızlık bu ya!
BAŞKAN
– Sayın Bak, lütfen, yeterli, tamam. 
OSMAN
AŞKIN BAK (Rize) – Hapishanede yer varmış, boşmuş! Fark etmez, aslanlar gibi
yatarız gerekirse. 
AHMET
YILDIRIM (Muş) – Gireceksiniz Osman Bey, siz de gireceksiniz, yer çok!
Yaptığınız hapishanelere siz de gireceksiniz!
OSMAN
AŞKIN BAK (Rize) – Ülkemiz için her şeyi yaparız biz. Ülkemiz için her şeyi
yaparız.
HASAN
BASRİ KURT (Samsun) – Biz kaçmayız.
OSMAN
AŞKIN BAK (Rize) - Meydanlardaydık, her zaman meydanlarda olacağız. Bu vatan
bizim vatanımız. 
BAŞKAN
– Sayın Bak…
FİLİZ
KERESTECİOĞLU DEMİR (İstanbul) – Siz orada duruyorsunuz Sayın Başkan!
HİŞYAR
ÖZSOY (Devamla) – Başkan, ek süre istiyorum. 
BAŞKAN
– Sayın Bak, bana bak! Lütfen… 
AHMET
YILDIRIM (Muş) – Gülenciler de senin gibi söylüyordu. Göreceğiz! 
OSMAN
AŞKIN BAK (Rize) – Ben kendimden sorumluyum. Aslanlar gibi yatarız, aslanlar
gibi meydanlardayız, aslanlar gibi. (HDP sıralarından gürültüler)
BAŞKAN
– Lütfen Sayın Bak, tamam. 
Sayın
Özsoy, buyurun…
OSMAN
AŞKIN BAK (Rize) – Sıkıntı yok, sıkıntı yok! Meydanlardaydık, ortada. Tankları
kim durdurdu? Tankları kim durdurdu? 
SİBEL
YİĞİTALP (Diyarbakır) - Aa, bu nasıl, nasıl diyor ya? Böyle olmaz ki!
AHMET
YILDIRIM (Muş) – Çık kürsüden konuş, çık kürsüden konuş!
ÇAĞLAR
DEMİREL (Diyarbakır) – Böyle olmaz Başkan! Sayın Başkan, böyle olmaz yani!
Hişyar
sen konuş ya, sen konuş.
BAŞKAN
– Sayın Özsoy, siz devam edin. 
Sayın
Bak, lütfen… 
AHMET
YILDIRIM (Muş) - Hangi tünele kaçtı Başbakan, onu söyle sen. Hangi tünelde
saklandı Başbakan, onu söyle sen. Geç bunu, geç!
HİŞYAR
ÖZSOY (Devamla) – Arkadaşlar, ben… Ahmet Bey, bir saniye… 
OSMAN
AŞKIN BAK (Rize) – Tankları kim durdurdu? Millet durdurdu, millet! Bu milleti
hizaya çekemez kimse. Bırak…
BAŞKAN
– Arkadaşlar, Sayın Özsoy nezaketiyle anlatıyor, lütfen; beğenirsiniz,
beğenmezsiniz. 
OSMAN
AŞKIN BAK (Rize) – Hayır efendim, bizi tehdit ediyor, bakın. Buradan tehdit
edici sözler doğru değil. 
HİŞYAR
ÖZSOY (Devamla) – “Tehdit…” Hayır…
BAŞKAN
– Gerekirse cevabını verirsiniz sonra. 
AHMET
YILDIRIM (Muş) – Kitabın ortasından konuşuyor. 
HİŞYAR
ÖZSOY (Devamla) - Arkadaşlar, bir saniye ya… 
OSMAN
AŞKIN BAK (Rize) – Hiçbir şey…
HİŞYAR
ÖZSOY (Devamla) - Bir saniye Osman Bey… Bir saniye… 
Bir
şey söyleyeyim: Bakın, Cizre’de bütün bunlar olurken biz burada ne dedik? Dedik
ki: Darbe mekaniği işliyor, bu ülkeye geliyor, başka bir şey var. Bakın, burada
boğazımızı patlattık, defalarca burada konuştuk.
OSMAN
AŞKIN BAK (Rize) – Cizre’de teröristler vardı kardeşim, burada millet var! 
HİŞYAR
ÖZSOY (Devamla) - Tamam, tamam…
SİBEL
YİĞİTALP (Diyarbakır) - Ne demek “teröristler var” ya? Ayıp ya!
AHMET
YILDIRIM (Muş) – Bak, orayı katleden komutan da terörist olarak içeride şimdi. 
OSMAN
AŞKIN BAK (Rize) – Bodrumda teröristler vardı. 
AHMET
YILDIRIM (Muş) – O komutan, Cizre’nin komutanı çünkü terörist, içeride.
HİŞYAR
ÖZSOY (Devamla) – Bakın, Cizre’de, Hakkâri’de, Şırnak’ta, Diyarbakır’da bütün o
askerî operasyonları yönetenlerin hepsi şu an FETÖ’den içeride. 
AHMET
YILDIRIM (Muş) – Cizre komutanı cezaevinde, cezaevinde. 
OSMAN
AŞKIN BAK (Rize) – O bodrumda teröristler vardı. Bunu da biliyoruz. 
SİBEL
YİĞİTALP (Diyarbakır) - Nasıl bir vicdan var sizde ya!
AHMET
YILDIRIM (Muş) – Şırnak, güneydoğu, hepsi içeride. Senin komutanların o
terörist komutanlar işte. 
HİŞYAR
ÖZSOY (Devamla) – Önünüzü göremiyorsunuz, burnunuzun ucunu göremiyorsunuz, bunu
diyoruz. Bu kafayla giderse bu memleket başka müdahalelere açıktır diyoruz.
“Tehdit ediyorsun…”
OSMAN
AŞKIN BAK (Rize) – Kimse müdahale edemez, sen boş ver! 
HİŞYAR
ÖZSOY (Devamla) – Yahu, maço, maço konuşmayın! 
OSMAN
AŞKIN BAK (Rize) – “Maço, maço” değil. Bu millet herkese cevabını verir. 
HİŞYAR
ÖZSOY (Devamla) – Sizin maçoluğunuz üzerinden ben oturup burada konuşmayacağım.

OSMAN
AŞKIN BAK (Rize) – Millet herkese cevabını verir. 
HİŞYAR
ÖZSOY (Devamla) – Pazara gidin, karpuz satın diyorum size, başka bir şey
demiyorum. 
OSMAN
AŞKIN BAK (Rize) – Kimseye boyun eğmez bu millet, kimseye!
AHMET
YILDIRIM (Muş) – Tabii, tabii!
HİŞYAR
ÖZSOY (Devamla) – Gidin, karpuz satın. 
OSMAN
AŞKIN BAK (Rize) – Bu millet kimseye boyun eğmez. 
SİBEL
YİĞİTALP (Diyarbakır) - Niye İsrail’le anlaşma yapıyorsunuz? 
OSMAN
AŞKIN BAK (Rize) – Kimseye boyun eğmez bu millet!
AHMET
YILDIRIM (Muş) – Biz de hiç eğmeyiz, biz de Osman Bey!
HİŞYAR
ÖZSOY (Devamla) – Tek bir şey söyleyeyim: Çok Kıymetli Parti Sözcümüz Ayhan
Bey… 
Ben
hemen bitiriyorum…
(Mikrofon
otomatik cihaz tarafından kapatıldı) 
HİŞYAR
ÖZSOY (Devamla) – Çok konuşamayacağım, gerek de yok zaten. 
ÇAĞLAR
DEMİREL (Diyarbakır) – Başkan, ek süre verin. Böyle olmaz!
HİŞYAR
ÖZSOY (Devamla) – Arkadaşlar, bir cümlede… 
ÇAĞLAR
DEMİREL (Diyarbakır) – Başkan, tutanaklara bakın, ne kadar konuşmadıysa o kadar
ek süre verin. 
HİŞYAR
ÖZSOY (Devamla) – Arkadaşlar, bir cümlede… Tamam…
BAŞKAN
– Bir saniye sayın milletvekilleri… 
Lütfen,
cümlenizi bağlayın, bağlayın. 
HİŞYAR
ÖZSOY (Devamla) – Ben çok uzatmayacağım, sadece bitireceğim. 
Ayhan
Bey, Çok Kıymetli Ayhan Bey bir gün…
ÇAĞLAR
DEMİREL (Diyarbakır) – Başkan, sesi açın. 
BAŞKAN
– Tamam, sakin olun. 
HİŞYAR
ÖZSOY (Devamla) – …şu kürsüden…
AHMET
YILDIRIM (Muş) – Hişyar Hocam, bir dakika, sesi açsınlar. 
BAŞKAN
– Tamam.
Buyurun,
bitirin. (HDP sıralarından gürültüler)
Arkadaşlar,
siz müsaade etmiyorsunuz bu sefer, Osman Bey durdu.
Buyurun
Sayın Özsoy.
HİŞYAR
ÖZSOY (Devamla) – Çok Kıymetli Parti Sözcümüz Ayhan Bilgen bir gün bu kürsüde
aynen şöyle demişti: Tam olarak hatırlamıyorum ama sanırım Kur’an’dan bir
ayetten mümin ve münafığın tarifini vermişti, değil mi? Müminler herkesi
dinlermiş, iyi olanla amel edermiş. Münafıklar ses çıkmasın diye seslerini çok
fazla yükseltirlermiş -bir şey demiyorum, buradan kim ne yorum çıkarırsa-
bastırırlarmış. (HDP sıralarından alkışlar)
OSMAN
AŞKIN BAK (Rize) – Ağır mı geldi?
HİŞYAR
ÖZSOY (Devamla) – Ben çok bir şey demiyorum, Genel Kurulu saygıyla sevgiyle
selamlıyorum.
BAŞKAN
– Bitirelim Sayın Özsoy.
HİŞYAR
ÖZSOY (Devamla) – Öyle görünüyor ki siz darbeden ders almamışsınız. Allah sizin
sonunuzu hayretsin.
OSMAN
AŞKIN BAK (Rize) – Darbeden siz ders alın. Darbeyi ezdi bu millet, darbeyi! Bu
millet darbeyi ezdi, darbeyi.
HİŞYAR
ÖZSOY (Devamla) – Biz aslanlar gibi, bedelse bedel… Ahmet Türk’ü bile içeri
atabilecek kadar gözü dönmüş bir siyasetten bahsediyoruz.
(Mikrofon
otomatik cihaz tarafından kapatıldı)
OSMAN
AŞKIN BAK (Rize) – Bu millet darbeyi ezdi! Millet biliyor kimin ne olduğunu.
HİŞYAR
ÖZSOY (Devamla) – Biz bunun faturasını öderiz ama size geldiği zaman ödeyecek
cesareti gösterebilir misiniz, onu bilmiyorum.
Saygıyla
selamlıyorum. (HDP sıralarından alkışlar) 
BAŞKAN
– Teşekkürler Sayın Özsoy.
OSMAN
AŞKIN BAK (Rize) – Kendine anlat. Bu millet darbeyi ezdi.
HİŞYAR
ÖZSOY (Bingöl) – Askerler birbirini sattı da ezdi. Neyi ezdi?
BAŞKAN
– Bir saniye sayın milletvekilleri…
ERHAN
USTA (Samsun) – Sayın Başkan…
BAŞKAN
– Sayın Usta…
OSMAN
AŞKIN BAK (Rize) – Sayın Başkan…
AYŞE
ACAR BAŞARAN (Batman) – Yerinden tüm konuşmayı yaptın, gerek var mı?
BAŞKAN
– Bir saniye Sayın Bak, Sayın Usta’ya söz verdim.
Sayın
Usta, buyurun.
ERHAN
USTA (Samsun) – Sayın Başkan, tutanaklara geçmesi açısından… 
Hatibin
konuşmasında, az önce “15 Temmuz gecesi askerin adam öldürüp öldürmediğini
gördünüz.” şeklinde bir ifadesi olmuştur. Bunu kabul etmek mümkün değil. 15
Temmuzda Türk halkının üzerine, Türk milletinin üzerine ateş edenler asker
değil, asker kılığına girmiş teröristlerdir. Bu ayrımı yapmak lazım. (MHP
sıralarından alkışlar)
Teşekkür
ederim.
BAŞKAN
– Aynen, doğrudur.
Sayın
Bak…
OSMAN
AŞKIN BAK (Rize) – Kürsüdeki hatip “Burası pazar mı, karpuz mu satılıyor böyle
bağırıyorsunuz?” diye sataştı. Cevap vermek istiyorum. Son cümlesi de…
ÇAĞLAR
DEMİREL (Diyarbakır) – Kim sataştı ilk önce? Yerinden sataşma hakkı var mı
Başkan? Böyle bir usul yoktur.
BAŞKAN
– Bir saniye…
OSMAN
AŞKIN BAK (Rize) – Kendisine yakıştıramadığım cümleler kullandı. Lütfen, cevap
vermek istiyorum. 
ÇAĞLAR
DEMİREL (Diyarbakır) – Yerinden sataşma üzerine alınan cevapla…
BAŞKAN
– Bir saniye… Buna ben karar vereceğim Sayın Demirel, lütfen. Gerekirse söz
veririm, size sataşır, size de söz veririm.
Buyurun
Sayın Bak, iki dakika söz veriyorum. (AK PARTİ sıralarından alkışlar)
ÇAĞLAR
DEMİREL (Diyarbakır) – Böyle bir usul yok. Ama, biz istesek vermezsiniz Başkan.
BAŞKAN
– Size sataşıldığı zaman da veriyorum Sayın Demirel.
ÇAĞLAR
DEMİREL (Diyarbakır) – Böyle bir usul yok. Bu yeni usulü de sizden öğrendim
Başkan. Yani, gerçekten böyle bir usul yok.
BAŞKAN
– Lütfen, yeni bir sataşmaya meydan vermeyelim.
Buyurun.
IX.- SATAŞMALARA İLİŞKİN KONUŞMALAR
1.- Rize Milletvekili Osman Aşkın Bak’ın,
Bingöl Milletvekili Hişyar Özsoy’un HDP grup önerisi üzerinde yaptığı konuşması
sırasında şahsına sataşması nedeniyle konuşması
OSMAN
AŞKIN BAK (Rize) – Teşekkür ederim Sayın Başkan.
Değerli
milletvekilleri, Hişyar Bey’in konuşmasını dinliyorduk arkadaşlarımızla
beraber. Avrupa Parlamentosundaki oylamayla ilgili görüşlerini aktarıyor. O
görüşler kendisine ait. Avrupalılar ne düşünür, nasıl değerlendirir, bizim için
önemli değil, bu bir gerçek.
Şunu
ifade ediyoruz: Konuşması esnasında dedi ki “İşte, eş başkanımızın yanındaki
hücreler boş, size de yer ayırıyorlar.”
SİBEL
YİĞİTALP (Diyarbakır) – Ee, ne var?
OSMAN
AŞKIN BAK (Devamla) - Bakın, biz ülkemize karşı terörü desteklemiyoruz. Biz
ülkemizin bütünlüğünü savunuyoruz. (AK PARTİ sıralarından alkışlar)
ÇAĞLAR
DEMİREL (Diyarbakır) – Cemaatle kim iç içeydi Osman Bey, bir açıklayın ya!
ByLock’u da bir açıklayın ya, kimlerin olduğunu bir açıklayın!
OSMAN
AŞKIN BAK (Devamla) - 15 Temmuz akşamında bu millet meydanlardaydı,
meydanlardaydı ve her zaman millet meydanlarda olmaya devam edecek.
AYHAN
BİLGEN (Kars) – 17-25 Aralıkta ne oldu? 17-25’te niye sakladınız bakanlarınızı?

OSMAN
AŞKIN BAK (Devamla) - Bakın, siz kendi derdinizi anlatamıyorsanız… Biz
dinliyoruz, bakın, dinledik orada.
AHMET
YILDIRIM (Muş) – Nerede? Dinlemeyi bilmiyorsun işte!
ÇAĞLAR
DEMİREL (Diyarbakır) – Dinledin mi? Ayıp ya! Kürsüde yalan söylüyorsun ya!
OSMAN
AŞKIN BAK (Devamla) - Ve şunu söylüyorum: Siz “Cizre bodrumlarında şu vardı, bu
vardı…”
AHMET
YILDIRIM (Muş) – Sen dinledin mi, bağırdın mı? 
OSMAN
AŞKIN BAK (Devamla) - Ya, Cizre bodrumlarında teröristler vardı, teröristler! 
AHMET
YILDIRIM (Muş) – Dinlemeyi bilmiyorsun, bilmiyorsun Osman Bey! Önce dinlemeyi
öğren! 
OSMAN
AŞKIN BAK (Devamla) - Cizre bodrumlarında teröristler vardı, onu unutmayın.
AHMET
YILDIRIM (Muş) – Dinlemeyi öğren ki seni dinleyebilelim.
ÇAĞLAR
DEMİREL (Diyarbakır) – Sen kürsüde yalan söylüyorsun ya! Kürsüde yalan
söylüyorsun! Bu kadar olmaz ya!
OSMAN
AŞKIN BAK (Devamla) - Bakın, bu millet 15 Temmuzda tüm dünyaya şunu
göstermiştir: Demokrasiden yana olduğunu göstermiştir.
AHMET
YILDIRIM (Muş) – Dinlemeyi bilmiyorsun sen, konuşmayı da bilmiyorsun! 
BAŞKAN
– Sayın milletvekilleri, Osman Bey nezaketle yerinde dinledi, siz niye
dinlemiyorsunuz? Lütfen…
AHMET
YILDIRIM (Muş) – Başkan, siz bağırması üzerine söz verdiniz ya! Böyle bir usul
var mı? 
OSMAN
AŞKIN BAK (Devamla) - Biz hiçbir zaman teröristleri desteklemedik,
teröristlerin yanında değiliz.
AHMET
YILDIRIM (Muş) – Bağıran adama söz verdiniz siz, sizi de kınıyorum. 
OSMAN
AŞKIN BAK (Devamla) - Ülkemizi seviyoruz, demokrasiye bağlıyız.
AHMET
YILDIRIM (Muş) – Bağıran adama söz veriyorsunuz ya! 
OSMAN
AŞKIN BAK (Devamla) - Bu millete hiç kimse diz çöktüremez. 
AHMET
YILDIRIM (Muş) – Ne dinlemeyi biliyorsun ne konuşmayı biliyorsun sen Osman! 
OSMAN
AŞKIN BAK (Devamla) - Bu millete hiç kimse diz çöktüremez; Çanakkale’de de
çöktüremedi, Kurtuluş Savaşı’nda da çöktüremedi, hiçbir zaman çöktüremezler.
AHMET
YILDIRIM (Muş) – Hilkat garibesi ya! Başkan, yaptığınız…
OSMAN
AŞKIN BAK (Devamla) - Bu millete kimse operasyon yapamaz, bu Meclis buna
müsaade etmez, bu halk buna müsaade etmez. 
Hepinizi
saygıyla selamlıyorum. (AK PARTİ sıralarından alkışlar) 
HİŞYAR
ÖZSOY (Bingöl) – Sayın Başkan…
BAŞKAN
– Buyurun Sayın Özsoy. 
AHMET
YILDIRIM (Muş) – Tamam, hadi git, yerinden bağır bakayım! Git yerine, bağırmaya
devam et! 
BAŞKAN
- Bir saniye sayın milletvekilleri… 
HİŞYAR
ÖZSOY (Bingöl) – Sayın Başkan, partimize yönelik birçok iddiada bulundu…
AHMET
YILDIRIM (Muş) – Şimdi, Başkan, münafıklıktan mı verdiniz söz hakkını ya,
münafıklıktan mı verdiniz? 
BAŞKAN
– Bir saniye… Sayın Yıldırım…
AHMET
YILDIRIM (Muş) – Ya, münafıklık üzerinden söz verilir mi ona? 
BAŞKAN
- Kararı ben vereceğim. 
AHMET
YILDIRIM (Muş) – Kendi münafıklığını mı tescilledi şimdi yani? 
BAŞKAN
– Ya, sizin hatibi kürsüye davet ettim. 
Lütfen,
arkadaşlar… Lütfen diyorum…
OSMAN
AŞKIN BAK (Rize) – Kötü söz sahibine aittir. 
ÇAĞLAR
DEMİREL (Diyarbakır) – Tabii, aynı sözler size aittir, söylediğiniz bütün
sözler size aittir. 
OSMAN
AŞKIN BAK (Rize) – “Münafık” dediyse kendisine aittir.
BAŞKAN
- Sayın Bak, istirham ediyorum, bütün milletvekillerinden istirham ediyorum…
BAŞKAN
- Sayın Özsoy, size de iki dakika süre veriyorum. 
Lütfen,
yeni bir sataşmaya meydan vermeyelim. 
Buyurun
Sayın Özsoy. 
AHMET
YILDIRIM (Muş) – Sayın Başkan, eğer devam ederse biz de ona göre, aynı şekilde
cevap veririz. 
2.- Bingöl Milletvekili Hişyar Özsoy’un,
Rize Milletvekili Osman Aşkın Bak’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
HİŞYAR
ÖZSOY (Bingöl) – Arkadaşlar, başladı söz hakkı. 
AHMET
YILDIRIM (Muş) – Hayret bir şey ya, bağırana sataşmadan söz veriyorsunuz ya!
HİŞYAR
ÖZSOY (Devamla) – Değerli arkadaşlar, bir dakika…
Değerli
arkadaşlar, önce bir şeye açıklık getireyim: Bakın, şimdi, kültür çok maço,
maskulen olduğu için her şeyi tehdit gibi alıyor. Tamam mı? Söylemeye
çalıştığım şu: Bakın, bir örnek de verdim, 8-9 tane kasaba, kent yerle bir
olurken biz burada dedik ki “Bunun içerisinde başka bir iş var. Bakın, bunlar,
bu, darbe mekaniğidir.” dedik, kelime olarak kullandık. Biz şu an, darbeden
sonra, darbe mekaniği şu an devam ediyor diyoruz. Bu bir görüş. Ve diyoruz ki
siz şu an bizi vurduğunu düşünüyorsunuz, ama bu dönüp gelip bumerang etkisi
yapacak, sizi vuracak. Belki, hani sizin hissiyatınıza denk düşmeyen bir
şekilde ifade ettim bunu, o da şu: Hücreler var orada, darbe zihniyeti sonucu
orada şu an arkadaşlarımız var ama Türkiye’de darbe mekaniği devam ediyor. Şu
an Hükûmetin uyguladığı bu politikalar Türkiye’yi dışarıda inanılmaz bir
şekilde tecrit etmiş durumdadır. Tecrit derinleşiyor ve siz bu ülkeyi hem
askerî anlamda hem siyasi anlamda birçok müdahaleye açık hâle getiriyorsunuz ve
bunun sonucunda, bunun siyasi faturası size de çıkacaktır diyoruz. Herhangi bir
hakaret, tehdit durumu yok, bir analiz yapmaya çalışıyoruz biz burada. Bu
şekilde giderse Selahattin Demirtaş, İdris Baluken, Eş Başkanımız Figen Hanım
ve diğer vekillerin yanında birçok siyasetçi de olacak, siz de olabilirsiniz.
Önünüzü görmeniz açısından biz size söylüyoruz; darbe mekaniği devam ediyor.
İçeride…
BÜLENT
TURAN (Çanakkale) – Bölücü olursak biz de gireriz, ne yapalım! 
HİŞYAR
ÖZSOY (Devamla) – Ya, gitmişsiniz, Doğu Perinçek’ten medet umacak duruma
gelmişsiniz, artık konuşacak bir şeyimiz yok. 
BÜLENT
TURAN (Çanakkale) – Yapmayın böyle şeyler ya! 
OSMAN
AŞKIN BAK (Rize) – Hadi canım, uyduruyorsun! 
HİŞYAR
ÖZSOY (Devamla) – Dolayısıyla, biz söyleriz, dinlersiniz, dinlersiniz;
dinlemezsiniz, paşa gönlünüz bilir, ileride sonuçlarına katlanırsınız. 
Teşekkür
ediyorum. (HDP sıralarından alkışlar) 
OSMAN
AŞKIN BAK (Rize) – Hadi bakalım! 
BÜLENT
TURAN (Çanakkale) – Sayın Başkan…
BAŞKAN
– Teşekkür ediyorum.
HİŞYAR
ÖZSOY (Bingöl) – Sataşma yapmadım.
BÜLENT
TURAN (Çanakkale) – Sayın Başkan, usul ekonomisi açısından kürsüye çıkmak
istemiyorum ama zabıtlara geçsin diye söyleyeceğim: Doğu Perinçek’i falan
referans aldığımız yok. Biz, on dört yıldan beri milletimizle beraber yol
yürüyoruz, buna da devam edeceğiz. (AK PARTİ sıralarından alkışlar)
BAŞKAN
– Teşekkür ediyorum.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun, 60’a göre bir dakika süreyle söz veriyorum. 
VI.- AÇIKLAMALAR (Devam)
32.- Diyarbakır Milletvekili Çağlar
Demirel’in, 4 Kasımda halkın iradesine ipotek konduğuna ve milletvekillerine
operasyon yapıldığına ilişkin açıklaması
ÇAĞLAR
DEMİREL (Diyarbakır) – Sayın Başkan, 4 Kasım darbesini unutmamak lazım. Biz
bunu her konuşmamızda dile getireceğiz. Bu halkın iradesine bir ipotek
konuluyor, bir darbe yapılıyor, bir operasyon gerçekleştiriliyor ve bu yapılan
operasyon milletvekillerine, bu çatı altında olanlara yapılıyor. Bunu kürsüden
ifade eden hatibe karşı da tahammül edemeyenler, bir gün… Yaşadıklarımızı daha
önce de söylemiştik. Biz Şırnak, Cizre dönemlerinde, ifade ederken “Siz
dokunulmazlıkları kaldırıp askere zırh getiriyorsunuz. Bu yarın döner, bizi hep
birlikte vurur.” demiştik, tutanaklarda vardır ve döndü, sonuçta bu
Parlamentoyu vurdu. Bugün, yine siyasi darbe operasyonuyla, yine aynı şekilde
Parlamentoyu vuran bir operasyonla, darbeyle karşı karşıya kaldık. Bu herkesi
bir gün vuracaktır. Biz bunu bir kez daha ifade ediyoruz ve arkadaşlarımızın
rehin tutulduğu bir süreçte bunları ifade etmeye de devam edeceğiz. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Çünkü, onlar demokratik siyaset için mücadele ettiler,
halkın iradesini burada temsil ettiler ama şu anda burada değiller, rehin
altındalar. Bunu asla kabul etmiyoruz. 
Bu
operasyonları bir kez daha kınadığımızı ifade etmek istiyorum. 
BAŞKAN
– Teşekkür ediyorum.
HÜSNÜYE
ERDOĞAN (Konya) – “Rehin” kelimesi yanlış olarak algılanıyor galiba. Kanunda,
Anayasa’da ne varsa, adı neyse onu söyleyin.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetinin Suriye ve
Irak politikalarındaki sorunların belirlenmesi, çözümleri için yol haritasının
tespiti ve uygulamaya konması amacıyla 3/11/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 24 Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisi aleyhinde ilk söz İstanbul
Milletvekili Arzu Erdem’e aittir.
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Milliyetçi Hareket Partisi Grubu adına söz almış
bulunmaktayım. Ekranları başında bizleri izleyen aziz Türk milletini, basın
mensuplarımızı ve Gazi Meclisi saygılarımla selamlıyorum.
Değerli
milletvekilleri, bugün Adana Valiliğine yapılmış olan hain terör saldırısında
hayatını kaybetmiş olanlarımıza Allah'tan rahmet diliyorum, yaralı olanlara da
acil şifalar diliyorum. Terörü, terörü destekleyenleri, barındıranları ve
teröre yardım ve yataklık edenleri lanetliyorum. Aziz Türk milletimizin başı
sağ olsun. 
Bugün,
burada, en büyük kıymetlerimiz olan evlatlarımız ve öğretmenlerimizin sesi
olacağım. 
Bugün
24 Kasım Öğretmenler Günü. Evlatlarımızın bizlerden yani anne babalarından
sonra en çok güvendikleri öğretmenleri, şefkatli, merhametli ve sabırlı
tutumlarıyla geleceklerine ışık olmuşlardır. Tüm öğretmenlerimizin Öğretmenler
Günü’nü kutlarım. Başta Başöğretmenimiz Gazi Mustafa Kemal Atatürk olmak üzere,
ebediyete intikal etmiş olan tüm öğretmenlerimizi rahmet, minnet ve saygıyla
anarım. 
Hepimizin,
özellikle Öğretmenler Günü’nde, sözcüklere sığdıramadığı, övgüyle bahsettiği,
minnetle andığı, en önemlisi de kıymetlilerimiz olan evlatlarımızı emanet
ettiği öğretmenlerimiz en kutsal mesleklerden birini ifa etmektedirler.
Hepimizin
hatıralarında yol göstereni ve örnek olan bir öğretmeni vardır mutlaka. Ben
öğretmenlerimi hatırladığımda fedakârlıklarını hatırlıyorum, cefakârlıklarını
hatırlıyorum. Tüm bu unvanlar saygıdeğer öğretmenlerimizin unvanlarıdır. Lakin,
öğretmenlerimizin özverili ve gayretli çalışmalarına rağmen, ne yazık ki hâlâ sorunlarının
altında ezilmekte olduğunu hepimiz görmekteyiz değerli arkadaşlar ve bu
sorunları çözmek, bu sorunlara çözüm getirmek hepimizin sorumluluğudur.
Hepimizin
üzerinde hakkı olan öğretmenlerimiz ve gelecekte evlatlarımız ve torunlarımız
üzerinde hakkı olacak olan öğretmen adaylarımız bizlere emanettir.
Öğretmenlerimiz mutsuz, öğretmenlerimiz umutsuz. Öğretmenlerimiz mutsuzsa,
umutsuzsa evlatlarımız da mutsuz ve umutsuz olur.
Ne
yazık ki bugünkü koşullarda öğretmenlerimiz mutlu değil, öğretmenlerimiz memnun
değil. Sürekli değişerek yazboz tahtasına dönen eğitim sistemi sadece bizleri
etkilememekte, aynı zamanda evlatlarımızı ve elbette ki öğretmenlerimizi de
etkilemektedir.
OHAL
kapsamında çıkarılan kanun hükmünde kararnamelerle, 2011’de kaldırılan sözleşmeli
öğretmenlik uygulamasına tekrar geçilmiştir. Ekim 2016'da 18.500 sözleşmeli
öğretmen ataması yapılmıştır. Şubat 2017'de ise 30 bin öğretmenin ilave ataması
gündemdedir. Eğer öğretmenlerimize değer veriyorsak tüm öğretmenlerimizin
atamasının yapılması gerektiğini biliyoruz, bu bilinçle de hareket etmeliyiz.
Burada
belirtmeliyim ki sözleşmeli öğretmenler mülakat sistemiyle alınmaktadır. Bu,
KPSS'den yüksek puan alan öğretmenlerimizi de mağdur etmektedir. Ancak,
alımları en çok etkileyecek unsur ise tabii ki mülakatlardır. Alımlarda liyakat
esas alınmalı. Defalarca bu kürsüden liyakatten bahsettik. Bugün yaşadığımız
günlerin en önemli problemi liyakat sahibi olmayan insanların makamlarda
oturmasıdır. Mülakatta kayırmacılık olmamalıdır. Mülakat aşamasının, adaletli
ve hakkaniyetli bir sistemde yapılması milletimizin devletine olan güvenini
tekrar tazeleyecektir. 
Bu
konuda 3 Kasım 2016 tarihinde bir kanun teklifi verdik, elektronik görüntüleme
vasıtaları kullanılarak kayıt altına alınmasını ve bu kayıtların sınavın
gerçekleştirilmesinden sorumlu birimlerce on yıl süresince saklanmasını talep
ettik. Neden istedik bunu? Mülakat sonrasındaki mağdurlardan dinliyoruz, adli
yollara başvurduklarında kayıt olmadığı için mülakatta aldıkları sonuçlara
itiraz bile edemiyorlar, davaları reddoluyor. Böylece, en ağır vebal olan kul
hakkına girmemiş oluruz ve böylece, sözleşmeli öğretmenlik sistemi güvencesiz
bir sistem olmaktan da çıkarılmış olur.
Öğretmenlerimizin
sıkıntılarını gidermek için eğitim sisteminin normale dönmesi şart. Liderimiz
Sayın Devlet Bahçeli bu salı günü yaptığı grup toplantısında bir yol haritası
çizmiştir bu konuda. Tekrar etmek istiyorum, çözümler ortada: Sözleşmeli ve
geçici öğretmenlerin daimî kadrolara geçirilmesi gerekmektedir. Teftiş sistemi tek
çatı altında toplanmalıdır. Rotasyondan kaynaklı sorunlar bitirilmelidir. Özür
grubu tayinleriyle ilgili sorunlar çözülmelidir. Ek ders ücretleri ile eğitim
ve öğretim tazminatları yükseltilmelidir. Eğitime hazırlık ödeneği
artırılmalıdır. Öğretmenlerin 3600 ek göstergeye kavuşmaları gerekmektedir.
Terfi sistemi liyakat ve başarı kriterlerine göre yapılmalıdır. Millî Eğitimde
yargı kararına kesinlikle uyulmalıdır. Sayın Bakan burada değil ancak 1.709
şube müdürünün göreve iadesi konusunda Danıştay kararını uygulayacağına dair
söz vermiştir kendisi ancak bu konuda karar hâlâ uygulanmamaktadır. Bu konuyu
da tekrar hatırlatmak istiyorum. 
Emekli
öğretmenlerin beklentilerine ve taleplerine kulak verilmelidir. Öğretmenlik
mesleğinin itibar ve saygınlığı artırılmalıdır. Öğretmenlerimizin ekonomik
durumları layık oldukları standartlara mutlaka getirilmelidir. 
Üzerinde
durmamız gereken önemli konulardan bir tanesi, 15 Temmuz FETÖ darbe kalkışması
sonrası Millî Eğitimde alınan tedbirler. Evet, tasfiye edilen öğretmenlerimiz
var, göreve geri dönenler de var ancak bu çok küçük sayılarda. 
FETÖ'nün
emel ve eylemlerine ortak olduysa öğretmenler, somut deliller varsa, örgüt
üyeliği tespit edilmişse gereği koşulsuz yapılmalıdır, cezası mutlaka
verilmelidir.
Değerli
milletvekilleri, ancak siz de biliyorsunuz ki asılsız ihbar ve şikâyetlerden
mağdur edilenler ve aynı şekilde, yasal bir sendikaya üye oldukları için veya
malum bankada hesapları olduğu için şu an açığa alınan öğretmenlerimiz var,
ihraç edilen öğretmenlerimiz var. Bunlarla ilgili incelemenin, tetkikin derhâl
yapılması gerekiyor. Bu öğretmenlerimizin eğer gerçekten bağlantıları yoksa
bunun tespitinin yapılması gerekiyor ve göreve iadelerinin yapılması gerekiyor.
Bizler, Milliyetçi Hareket Partisi olarak liderimiz Sayın Devlet Bahçeli’nin de
söylediği gibi, böylesi bir haksızlık karşısında asla dilsiz şeytan olmayacağız
yani haksızlık karşısında susmayacağız. Elimizi vicdanımıza koyalım yeter,
samimi olalım yeter, siyaset üstü olan bu meselede siyaset yapmayalım yeter. Ve
öğretmenlerimiz müsterih olsun, Milliyetçi Hareket Partisi her zaman ve her
şart altında öğretmenlerimizin haklarının takipçisi olacaktır. 
Değerli
milletvekilleri, 3,5 yaşındaki minik Irmak'ın hazin sonunu tartışıp
lanetlediğimiz günün üzerinden sadece bir ay geçmiştir. Değerli
milletvekilleri, her çocuk istismarında olduğu gibi bu olayda da hepimiz
dehşete kapılmıştık ve lanetlemiştik. Ancak, sıklıkla lanetlediğimiz,
toplumumuzun en derin yaralarının başında sayılabilecek çocuk istismarı konusunda
ne yazık ki bir arpa boyu yol almadığımız aşikâr. “Cinsel istismarda çocuğun
rızasının olması” cümlesi büyük bir gaflet. Bu cümleyi asla ve asla tekrar
etmememiz gerekiyor. “11 yaşında, 12 yaşında, 13 yaşında, 14 yaşında, 15
yaşında henüz ağzı süt kokan kız evladımızın rızası vardır, bu sebeple cinsel
istismar değildir.” diyemeyiz arkadaşlar. Bunu derken yüreğiniz ve vicdanınız
sızlamayacak mı? Bu gerekçe hepimizin vicdanını sızlatır. Allah’tan ki bu vahim
hatadan dönülmüştür, geçen hafta gelen önerge de geri çekilmiştir. Umarım,
cinsel istismar ve çocuğa şiddet konusunda acilen çalışma yapılması
gerektiğinin siz de farkındasınızdır. On dört yıllık iktidarınızda bu konuda
çok çalışma yaptığınızı söylüyorsunuz kürsüden, yetmemiş, yetmeyecek; daha çok
çalışmalıyız. 
Değerli
milletvekilleri, bu kötü olaylarla hafıza tazelemek istemiyorum ama hatırlarsak
daha çok çalışma yapmamız gerektiğini ve yaptığımız çalışmaların yeterli
olmadığını da göreceğiz. Birazdan bahsedeceğim olayların tamamı yargıya intikal
etmiştir. 
Tarih
11/7/2013… Mardin Midyat ilçesinde kaldığı öğrenci yurdunda 14 yaşındaki erkek
öğrenci cinsel istismara uğramıştır.
Tarih
19/4/2013… Zonguldak Kozlu'da iki yıl süreyle bir erkek çocuğuna, yaşları 15
ila 60 arasında değişen 15 kişi tecavüz etmiştir.
Tarih
28/11/2012… 14 yaşındaki 2 kızı kaçırıp tecavüz eden 5 kişi kızları yoldan
geçen 2 kişiye satmıştır. Bir süre sonra "Kızlarınızı parkta bulduk."
diye iade etmişlerdir ailelerine. 
Tarih
28/9/2012… Kendisini kaçıran E.E.'nin tecavüzü sonucu töresel evlilik yapmak
zorunda bırakılan 15 yaşındaki Kübra gördüğü şiddetin ardından evinin pencere
demirinde asılı olarak bulunmuştur.
Kanınız
dondu değil mi? Bunlar gibi binlerce örnek var. Demek ki yapılanlar yeterli
değil, yapılması gereken çok şey var.
Son
olarak söylemek istediğim ve benim yüreğimin en derin yarası olan “çocuk” ve
“istismar” kelimeleri nasıl yan yana gelir? Bu iki kelimenin arasına “cinsel”
nasıl gelir? Adı üstünde “çocuk.” Çocuğa istismar olur mu? Çocuğa cinsel
istismar olur mu? Lanetliyoruz.
Bu
sorun çözülmeli. 
(Mikrofon
otomatik cihaz tarafından kapatıldı)
ARZU
ERDEM (Devamla) - İşte, çözümün parçası Türkiye Büyük Millet Meclisi. İşte,
çözümün parçası değerli milletvekilleri.
Buradan
tüm evlatlarımızı ve onların yolunu aydınlatan öğretmenlerimizi sevgi ve
saygıyla selamlıyorum.
Teşekkür
ederim. (MHP sıralarından alkışlar) 
BAŞKAN
– Teşekkür ediyorum.
Önerinin
lehinde ikinci söz Ardahan Milletvekili Öztürk Yılmaz’a aittir.
Buyurun
Sayın Yılmaz. (CHP sıralarından alkışlar) 
ÖZTÜRK
YILMAZ (Ardahan) – Sayın Başkan, değerli milletvekilleri; yüce Meclisi saygıyla
selamlıyorum.
Siyasi
iktidarın dış politikada son dönemde yapmış olduğu zikzaklar gerçekten bizi
ciddi manada kaygılandırıyor. Dış politikada hiç alışık olmadığımız sert bir
üslup kullanılıyor ve üst perdeden konuşuluyor. Esasen, karşılığı olmayan
taleplerde bulunuluyor ve beklentiler yaratılıyor ve hayal kırıklıkları
yaşanıyor.
Son
dönemde, kendini ABD’den uzaklaştırıp Rusya’ya yakınlaştırması, AB müzakere
sürecini sanki önemsizmiş gibi gösterip bu müzakere sürecini bitirmekle tehdit
etmesi, NATO’dan ve Avrupa Konseyinden uzaklaşıp ŞİÖ’ye -Şanghay İşbirliği
Örgütüne- yaklaşmak istemesi esasen şu anlama geliyor içerideki gelişmelerle
birlikte değerlendirildiğinde: “Ben burada bir tek adam rejimi yaratmak
istiyorum. Çok fazla işime karışmayın.” Maalesef, bu iç hesap, dışarıdaki, dış
politikadaki bizim stratejik çıkarlarımızı ve yaklaşımımızı da kökten
etkiliyor. 
Bugün
kritik bir karar alındı Avrupa Parlamentosunda. Esasen, kararın hukuki bir
bağlayıcılığı yok, karar tavsiye kararı. Ancak, bu siyasi kararın, aralık
ayında yapılacak Avrupa Konseyi zirvesinde hukuki bir bağlayıcılığa dönüşmesi
hedefleniyor ve Türkiye’nin üzerine ilave baskılar geliyor ve ilk defa, Türkiye
üzerinde uygulanacak yaptırımlardan bahsediliyor, ekonomik ve siyasi
yaptırımlardan bahsediliyor. Biz, Türkiye hakkında alınan bu kararı yanlış
buluyoruz. Türkiye-AB ilişkilerinin devam etmesini, inişli çıkışlı olan bu
ilişkilerin sürdürülmesini destekliyoruz. Biz, Avrupa Birliğinin Türkiye
konusuna başından beri samimi yaklaşmadığını biliyoruz. Avrupa’daki marjinal
bazı grupların, İslamofobik, marjinal ve aşırı uçların Türkiye’yi Avrupa
Birliğine istemediğini ve samimi olmadığını biliyoruz ama siz de samimi
değilsiniz, siz de Avrupa Birliğini kullandınız, Türkiye’de yargıyı,
bürokrasiyi ve siyaseti dizayn ettiniz. Şimdi işinize gelmiyor, bundan
uzaklaşmak istiyorsunuz. 
Biz,
Avrupa Birliğine şu çağrıda bulunuyoruz: Türkiye, sizin AKP üzerinden
okuduğunuzdan daha büyüktür ve daha çoğulcudur ve çeşitlidir. Lütfen, okumanızı
AKP üzerinden yapmayın, yanlış yaparsınız çünkü bu ilişkilerin devamı sizin de
işinize yarıyor ve bu ilişkiler uzun erimli olacaktır. 
Bir
başka konu: Avrupa Birliğinin yaptırım konusuna değinmesi, Türkiye’ye yaptırım
uygulayacağını belirtmesi de yanlıştır. Yaptırım uyguladığı ülkelere bakın: Bir
zamanlar İran’a yaptırımlar uygulandı, bir zamanlar Belarus’a yaptırımlar
uygulandı, Saddam’a uygulandı, Kaddafi’ye uygulandı ve yaptırımlar her zaman
maalesef, mevcut rejimleri daha fazla güçlendirdi, içerideki demokratik
hareketleri ezdi, tüketti. Bu yanlış yola girmeyin.
Bir
başka konu: Bugün maalesef, El Bab’da şehitlerimiz var, Allah’tan rahmet
diliyoruz. Bu kürsüden defalarca uyardık, siz stratejik olarak hesaplayamadığınız
bir coğrafyaya balıklama gidiyorsunuz dedik. Daha fazla sarkarsanız orada
Esat’la karşılaşacaksınız, daha fazla sarkarsanız Esat’ın arkasındaki Rusya’yla
karşılaşacaksınız; başka bir alana giderseniz PYD’yle karşılaşacaksınız, daha
giderseniz onun arkasındaki Amerika Birleşik Devletleriyle karşılaşacaksınız
dedik. Ama plansız programsız, sanki düğün bayram, Suriye arazisine ve çölüne
hücum edildi ve maalesef şehitlerimiz var. 
Şunu
söyleyeyim: iki üç gün önce, Amerika Birleşik Devletleri’nden bir yetkili
açıklama yaptı; o açıklamanın satır aralarında şu deniyordu: “Bize
danışmadınız, bizimle koordine etmediniz.” Bu, sanki burada başka bir el varmış
gibi, bir şeyler bekleyin demek istiyor ama siz onu da okuyamadınız. Bu konuda
lütfen temkinli olalım, olayı iyice araştıralım ve Hükûmet gelsin, burada bilgi
versin. Bunu gerçekten Esat rejimi mi yapmıştır, başkaları mı yapmıştır? Kim
yapmıştır, bunu açıklasınlar. 
Kıbrıs
konusunda, biliyorsunuz, Cenevre-2 görüşmeleri de çöktü. Görüşmelerden önce
söyledik; siz bir taraftan Amerika’ya posta koyuyorsunuz güya, Avrupa Birliğine
posta koyuyorsunuz ama diğer taraftan da Kıbrıs’ı çözüme zorlamak için
elinizden gelen her şeyi yapıyorsunuz. Bir taraftan Lozan’ı beğenmiyorsunuz
size az toprak bıraktı diye, diğer taraftan KKTC’nin topraklarının yüzde 37’den
yüzde 29,2’ye düşmesine razı oluyorsunuz. Bir taraftan Lozan’ı beğenmiyorsunuz,
diğer taraftan Ege’de ada, adacık ve kayalıkların Yunanistan’ın işgalinden
kurtarılması için adım atmıyorsunuz. Bu çelişki değil mi sizce? Bu ciddi bir
çelişkidir.
Biz
Kıbrıs’ta kapsamlı çözümün olmasını destekledik ama kapsamlı çözüm şu anlama
gelmemeli: Siz bütün ara bölgeyi veriyorsunuz, Güzelyurt’u veriyorsunuz,
Dipkarpaz’ı veriyorsunuz, Maraş’ı veriyorsunuz, KKTC’nin gerdanlıklarını,
kollarını koparıyorsunuz, çözüm diye masaya oturuyorsunuz. Böyle bir çözüm
olmaz. 100 bin Rum’u getirip yerleştirdiğiniz zaman kuzeyde o kurucu Türk
devleti olmaz. Rum’lar ile Türk devleti olur kurucu kuzeyde, güneyde de saf bir
Rum devleti olur. Sizin tezleriniz çökmüştür, iflas ettiniz, lütfen bunu artık
anlayın. Bu politik yaklaşım bizi bir yere götürmüyor. Buradan uyarıyoruz,
KKTC’ye dikkat edin diyoruz. 
Bakınız,
Dışişleri Bakanlığı açıklama yapıyor. Ne diyor açıklamada? “Bir şans kaçırıldı.
Garantörlerin de katılımıyla gerçekleştirilecek 5’li konferansın tarihinin
gecikmeksizin belirlenmesinde ve bu arada görüşmelerin devamında fayda
görüyoruz. Acilen, hemen belirlensin. Türkiye’nin Kıbrıs meselesinde
yaşanabilir bir çözüm bulunması yönündeki kararlılığı sürmelidir ama sürecin
kritik aşamasında çok değerli bir fırsatın kaçırılmış olduğunu düşünüyoruz.”
diyor. Ya, bir kelime, şu Rumları kınayan bir cümle yok mu? Niye koymuyorsunuz?
Adamlar masadan kaçıyor, niye koymuyorsunuz? Bu, dış politikanın iflasıdır. Bir
kelime koyamıyorsunuz. Neymiş, tekrar başlayacaksınız. Aceleniz ne? Amerika’dan
korkmuyorsunuz madem, Avrupa Birliğinden korkmuyorsunuz, peki, niye acele
ediyorsunuz, bu çözüm aceleciliği nedir? Kıbrıs’ı lütfen dikkatle takip edin,
bu millî bir konudur. AKP’nin konusu değildir, millî bir konudur. Madem millî
bir konu, şurada tartışılsın. Güney Kıbrıs bir şey olduğu zaman koştura koştura
muhalefet partilerine gidiyor ve onları kullanıyor, pazarlık marjını artırıyor,
siz ise konuyu bizden saklıyorsunuz sanki büyük bir başarıymış gibi. Gelin,
konuşun, emin olun, biz size destek oluruz, köstek olmayız bu konuda, millî bir
konuda. 
Bir
başka konu, Şanghay İşbirliği Örgütü. Bunu ya bilmiyorsunuz ya öylesine
konuşuyorsunuz. Elmayla armutları birbirine karıştırıyorsunuz. Söyleyeyim
Şanghay İşbirliği Örgütünü: Zamanında Çin’in Uygur hassasiyeti vardı, Uygurları
baskı altına almak istiyordu; Rusya’nın ise Çeçen hassasiyeti vardı. Uygur ile
Çeçen’i bir torbaya koydular ve bölgeyi kapadılar. Şimdi ona kılıf uyduruyorlar,
ekonomik, ticari, başka alanlar uydurmaya çalışıyorlar. Bu, NATO benzeri bir
oluşum değildir, NATO’yla bir alakası yoktur. Ortak komuta kontrol mekanizması
yoktur. Ayrıca, bu Avrupa Birliği gibi de değildir. Bu örgüt, bu Rus
coğrafyasında, mezarlıklara dönüşen, örgüt mezarlığına dönüşen zincirin bir
başka halkasıdır. Yarın kopmayacağının da bir garantisi yoktur. Sizi bir tuzağa
çekiyorlar, NATO’dan koparıp oraya itmek istiyorlar. Düşerseniz geri dönüşünüz
yok. Sevindirirsiniz, sevindirirsiniz ve yalnız kalırsınız orada. Biz, “Şanghay
İşbirliği Örgütü’yle iş birliği yapmayın.” demiyoruz. Zaten diyalog ortağıyız.
Diyalog ortağı ne demek biliyor musunuz? Bir kere üyeler var, arkasından
gözlemciler var, onun arkasından diyalog ortakları var. Biz mesela, Sri
Lanka’yla, Kamboçya’yla, Azerbaycan’la bunlarla diyalog ortağıyız. Bu statüyü
artırabilirsiniz, bunu artırmanız bize sadece kazanç getirir. Ama bir şeyi
diğerinin alternatifi gibi sunmanız sizi komik duruma düşürüyor uluslararası
toplumda. Lütfen bundan vazgeçin, anlaşılmıyorsunuz dışarıda.
Bir
başka konu, hemen söyleyeyim, iktidarın, özellikle bu sonbahardaki Avrupa
Birliği Konseyi’nin toplantısına lütfen dikkat etmesi gerekir. Bu, içerideki
iktidar arayışı ve başkanlık arayışı, bizim “tek adam rejimi” dediğimiz bu
arayış, bizim dışarıyla bütün bağlarımızın kopmasıyla sonuçlanmamalı. Siz
Türkiye’ye zarar veriyorsunuz ve bu zararı bir an önce bitirin ve lütfen bu dış
politika iflasından vazgeçin artık.
Saygılar
sunuyorum. (CHP sıralarından alkışlar)
BAŞKAN
– Teşekkür ediyorum. 
Sayın
Tanal, buyurun, 60’a göre söz veriyorum.
VI.- AÇIKLAMALAR (Devam)
33.- İstanbul Milletvekili Mahmut Tanal’ın,
Düzce Belediye Meclisinin yeni bir kadro yaratarak Düzce 1. Ağır Ceza Mahkemesi
Başkanının eşini biyolog olarak işe başlatma kararına ilişkin açıklaması
MAHMUT
TANAL (İstanbul) – Sayın Başkan teşekkür ediyorum.
Değerli
milletvekilleri, Düzce Belediye Başkanının yaptığı hukuksuz iş ve işlemler için
suç duyuruları var. Ancak Düzce 1. Ağır Ceza Mahkemesinin Başkanının eşi için
Düzce Belediyesi Meclisi 23684786-419 sayılı Karar’ıyla yeni kadro yaratarak
Düzce 1. Ağır Ceza Mahkemesi Başkanının eşini biyolog olarak kadrolu işe
başlatmak için karar almıştır. Bu iş bir anlaşma mıdır, bu bir yolsuzluğun
çeşidi veya bir rüşvet çeşidi değil midir, bu etik midir? Hem bakanlıkları hem
de Hâkim ve Savcılar Yüksek Kurulunu göreve davet ediyorum.
Teşekkür
ederim Sayın Başkan.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, AKP Hükûmetinin Suriye ve Irak
politikalarındaki sorunların belirlenmesi, çözümleri için yol haritasının
tespiti ve uygulamaya konması amacıyla 3/11/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 24 Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisi aleyhinde ikinci ve son konuşmacı
Ankara Milletvekili Aydın Ünal.
Buyurun
Sayın Ünal. (AK PARTİ sıralarından alkışlar)
AYDIN
ÜNAL (Ankara) – Sayın Başkan, değerli milletvekilleri; heyetinizi hürmetle
selamlıyorum.
Esasen,
burada HDP’nin Avrupa Birliğiyle ilgili bir önergesi görüşülecekti ama son anda
bir değişiklik oldu ve AK PARTİ’nin dış politikasıyla ilgili bir önergenin
görüşülmesi kararı alındı ve şu anda da AK PARTİ’nin dış politikasıyla ilgili
bir önergeyi görüşüyoruz. 
Benden
önce 3 sayın milletvekili burada konuştular ama öyle tahmin ediyorum ki, bu son
andaki değişiklik nedeniyle bir hazırlık yapılamadığı için bu önergenin
içeriğine ilişkin, başta önergeyi veren partinin temsilcisi olmak üzere hiç
kimse bu içerikle ilgili konuşmadı. Oysa burada, içerikte çok tarihî bir
muhteviyat olduğunu görüyoruz. Ben, gerçekten, HDP’nin önerisine baktığım
zaman, burada tarihî bir içerik, tarihe not düşecek notlar olduğunu görüyorum.
2 sayfalık bir önerge. Önergenin başında Sykes-Picot Anlaşması’ndan
bahsediliyor, bu anlaşmayla Kürtlerin bölündüğü ifade ediliyor. Uzunca
anlatılıyor, arkasından da bugün artık bu anlaşmanın hükümlerinin -zaten
anlaşmanın hükümleri hayata geçmemişti ama- veya bu anlaşmayla ortaya çıkan
düşüncenin, Lozan’da somutlaşan bu anlaşmanın muhteviyatının artık değişmesi
gerektiği ifade ediliyor.
İşte,
İran’da Kürtler var, Irak’ın kuzeyinde Kürtler var, Türkiye'de Kürtler var, Suriye’nin kuzeyinde Kürtler
var. Benim anladığım şudur: Artık bu
Kürtler kendi devletlerini kurmalı, bağımsızlıklarını ilan etmeli gibisinden,
bugüne kadar hep örtülü olarak ifade edilmiş bir düşüncenin, bugün çok cesur
bir şekilde, artık açıkça ifade edildiğini, dile getirildiğini görüyoruz. 
Tabii,
bu boyutuyla önerge trajik ama bir de ifade gördüm önergede, onun da komik olduğunu
özellikle vurgulamak istiyorum. “Kürtler, yüz yıl önce devreye konan
emperyalist müdahaleye karşı mücadelesini sürdürmüştür.” diyor. “Emperyalist”
kelimesi gerçekten bana komik geldi. Bugün baktığınız zaman yani güya Kürtlerin
bağımsız bir devlet kurması için mücadele eden 2 örgüte -aslında tek örgüt ama-
PKK ve PYD’ye baktığınız zaman ne yapmıyorlar? Emperyalizme karşı mücadele
etmiyorlar, bunu biliyoruz. Ve ne yapıyorlar? Emperyalizmle birlikte hareket
ediyorlar. Bunun somut örneklerini de son günlerde sıkça gördük. 
Şimdi,
Amerika Birleşik
Devletleri dünyanın her yerinde sol iktidarlara karşı 1960’larda, 1970’lerde
faşist hareketleri desteklemiştir, kimi zaman da faşist terör hareketlerini,
terör örgütlerini desteklemiştir. Bunların en somut, en bilinen örneği de
Nikaragua’da Sandinistalar iktidara gelmişlerdi, sosyalist bir hükûmetti.
Amerika Birleşik Devletleri Sandinistalara karşı “Kontra” denilen terör
örgütünü var gücüyle desteklemişti. Sonradan bunun belgeleri de ortaya çıktı,
itirafları da ortaya çıktı. Amerika Birleşik Devletleri bu faşist örgüte yani
sosyalistlere karşı mücadele veren Kontra örgüte eğitim desteği, finans
desteği, silah desteği sağlamıştı. 
Tarihinde ilk defa, Amerika Birleşik Devletleri Orta
Doğu’da bir solcu, güya solcu örgütü yani PYD’yi desteklemeye başladı, kontra
olarak desteklemeye başladı ve PKK’nın uzantısı olan PYD de bu destekten son
derece memnun. Biliyorsunuz, bazı bölgelere Amerika Birleşik Devletleri’nin
bayrağını astılar. Şimdi, güya emperyalizme karşı mücadele ediyorlar ama
emperyalizme karşı Amerika Birleşik Devletleri’yle birlikte mücadele ediyorlar.
Son derece ilginç, komik, aynı zamanda da trajikomik bir durum. Dolayısıyla, bu
önergede, PYD’nin burada bir bağımsız Kürt devleti kurmak için mücadele ettiği iması var. Bu, bağımsız bir Kürt devleti filan
olmayacaktır; bu, Amerika Birleşik Devletleri’nin gölgesinde ve Amerika
Birleşik Devletleri’nin de -dediğim gibi- tarihte ilk defa bir solcu örgütü
desteklemesiyle ortaya çıkacak bir oluşum olacaktır. 
Tabii,
bu bana da Mahabad Cumhuriyeti’ni hatırlatıyor, sizlere de bunu hatırlatmak
isterim. 1946 yılında, maalesef Kürtler -daha doğrusu Kürtlerin bir kısmı, bazı
temsilcileri- yine böyle bir hataya düşmüşlerdi. O zaman Sovyet Sosyalist
Cumhuriyetler Birliği’yle bir iş birliği yapmışlardı ve Mahabad’da “Mahabad
Cumhuriyeti” adı verilen bir Kürt devleti kurulmuştu. Ömrü çok kısa oldu,
Sovyet Sosyalist Cumhuriyetler Birliği hemen desteğini çekti ve Cumhurbaşkanı
Kadı Muhammed -yanlış hatırlamıyorsam- orada, Mahabad’da Çarçıra Meydanı’nda
idam edildi. 
Yani,
şu anda Kürtlerin temsilcisi diyemeyeceğimiz ama Kürtleri temsil ettiğini iddia
eden PKK gibi, PYD gibi örgütler, Amerika Birleşik Devletlerinin ya da ona
benzer birtakım emperyalist ülkelerin güdümünde burada bir mücadele
verdiklerini iddia ediyorlar. Bu mücadelenin akamete uğrayacağı ve en kısa süre
içinde bu mücadeleyi destekleyenler tarafından bunların satılacağına hiç şüphe
yok, bunu özellikle vurgulamak isterim. 
Kürtlerin
temsilcisi PKK değildir, PYD değildir, Kürtlerin temsilcisi asla ve asla bu
terör örgütleri değildir. Kürtlerin Türklerle birlikte yaşama iradesi 1920’li
yıllarda zaten ortaya konulmuştur. Meşhur bir mektuptur, buna benzer çok sayıda
mektup var. Lozan’a Kürt temsilcileri heyetler göndererek, mektuplar göndererek
Türklerle birlikte Misakımillî sınırları içinde yaşamak istediklerini, bu
iradelerini beyan etmişlerdir. 
Birkaç
cümleyi de burada aktarmak isterim: Lozan Konferansı’nda İngiltere yetkili
kurul başkanı Lord Curzon’un Dersim ve Bitlis olaylarından bahsederek “Tek
millet olan Türk ve Kürt arasına ayrılık düşünceleri sokma gayretini biz
Kürtler anladık.” diyor mektupta Kürt temsilcileri. “Biz Kürtler, ‘Bizi
anavatandan hiçbir kuvvet ayıramaz. Bizim rahata kavuşmamız sizin hemen bu
topraklardan çekilmenizle olacaktır.’ dedik.” diyor Kürtler İngilizlere. 
Sonuç
olarak, yine mektupta, Lozan’a gönderilen, İngilizlere gönderilen mektupta,
“Biz Kürtler, İngiltere yetkili kurul başkanı Lord Curzon’un bizler için
fikirler üretmemesini rica eder ve Lozan’daki temsil heyetine ve başkanı
sevgili hemşehrimiz Kürt İsmet Paşa hazretlerine başarılar dileriz.” diye
mektup gönderiyorlar. 
Özetle,
Kürtler, Türklerle birlikte yaşama iradelerini ortaya koymuş, bunu tevsik etmiş
bir millettir ve Allah’ın izniyle de Kürtler ve Türkler bundan sonra da
ebediyete kadar birlikte yaşayacaklar, kardeş olarak, bir olarak, beraber
olarak birlikte yaşayacaklardır. Selahaddin Eyyubi’nin ordusunda Türkler ve
Kürtler nasıl birlik olarak Selahaddin Eyyubi’nin komutasında Orta Doğu’ya
barış getirdilerse Allah’ın izniyle bundan sonra da bu birliktelik devam
edecek, Kürtler ve Türkler bir arada bu bölgenin barışı için, coğrafyanın
barışı için ebediyete kadar birlikte hareket edeceklerdir, kader birliğini
muhafaza edeceklerdir. 
Şimdi,
ülkemizin dış politikasıyla, özellikle de AK PARTİ’nin dış politikasıyla ilgili
eleştiriler var, sadece birkaç hususu burada zikretmek istiyorum. “Avrupa
Birliğiyle ilişkilerimiz gerildi, en gergin dönemini yaşıyoruz.” Şunu
vurgulamak isterim: Türkiye Avrupa Birliğinden kopmuyor, Türkiye Avrupa
Birliğinden uzaklaşmıyor, Türkiye Avrupa değerlerinden uzaklaşmıyor; bunun tam
tersi gerçekleşiyor, Avrupa Türkiye’den uzaklaşmaya çalışıyor, uzaklaşıyor,
Avrupa Türkiye’den kopuyor, Avrupa kendi değerlerini, Avrupa değerlerini
çiğniyor. (AK PARTİ sıralarından alkışlar) Bizden istedikleri şu değerli
arkadaşlarım, bir süredir bunu çok somut bir şekilde görüyoruz: Bize “Ekonomiyi
büyütmeyeceksin.” diyorlar, “Savunma sanayisinde yatırım yapmayacaksın,
pazarımıza ortak olmayacaksın, tank üretmeyeceksin, uçak üretmeyeceksin, millî
piyade tüfeği, denizaltı üretmeyeceksin.” diyorlar, “Seçimin hiçbir önemi yok.”
diyorlar. “Gezi’de sizi devirmeye çalıştık, deviremedik. 17-25 Aralıkta
Fetullahçıları kullanarak sizi devirmeye çalıştık, deviremedik. Seçimin hiçbir
anlamı yok. Fetullahçı bir darbe yaparak 15 Temmuzda sizi devirmeye çalıştık,
yine deviremedik. Bu nedenle sizinle uğraşıyoruz, sizinle mücadele ediyoruz.”
demeye getiriyorlar. “15 Temmuzda ölmeniz gerekirdi, ölmediniz.” diye bize
hesap sormaya kalkışıyorlar. “Suriyelilere sahip çıkmayacaksınız.” diyorlar,
“Suriye’de oldubittiye göz yumacaksınız.” diyorlar, “Irak’ta mezhep savaşında
mazlumlara, mağdurlara sahip çıkmayacaksınız.” diyorlar, “DAİŞ’le biz mücadele
ederiz, siz bu işe karışmayın. DAİŞ size saldırıyorsa, canlı bombalarla size
saldırıyorsa bile DAİŞ’le mücadele etmeyin.” diyorlar, “PKK’ya, PYD’ye asla
dokunmayın.” diyorlar, “Terörle asla mücadele etmeyin.” diyorlar ve son olarak
da “FETÖ’ye el uzatmayacaksın, FETÖ’yle uğraşmayacaksın.” diyorlar. Biz
bağımsız bir devletiz, bağımsız bir ülkeyiz, bu şartların hiçbirisini kabul
etmeyiz. Biz 15 Temmuzda ölümden dönmüş bir milletiz, bizi hiçbir şeyle
korkutamazlar. Bağımsız bir ülke olarak çıkarımız neredeyse biz onu yaparız ve
onu yapmaya devam edeceğiz. 
Heyetinizi
saygıyla selamlıyorum. Teşekkür ediyorum, sağ olunuz. (AK PARTİ sıralarından
alkışlar)
BAŞKAN
– Teşekkür ediyorum Sayın Ünal. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel… 
ÇAĞLAR
DEMİREL (Diyarbakır) – Hatip konuşmasında, verdiğimiz önergeye ilişkin, hem
içeriğinde hem de genel durumuna dair saptırdığımızı ve sanki önergemizin bir
Kürt devleti kurulmasına dair bir önerge olduğuna dair ağır bir sataşmada
bulundu. Söz hakkı talep ediyorum. 
BAŞKAN
– Buyurun Sayın Yıldırım, iki dakika süre veriyorum. Lütfen yeni bir sataşmaya
meydan vermeyelim. 
IX.- SATAŞMALARA İLİŞKİN KONUŞMALAR (Devam)
3.- Muş Milletvekili Ahmet Yıldırım’ın,
Ankara Milletvekili Aydın Ünal’ın HDP grup önerisi üzerinde yaptığı konuşması
sırasında HDP Grubuna sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan. 
Şimdi,
sayın hatip çıktı öyle bir konuştu ki çok büyük tutarlılığı olan bir dış
politikası var da bu ülkenin, biz bunu itibarsızlaştırmaya çalışıyormuşuz gibi.
Türkiye’nin bir yıl üst üste istikrarlı ilişki yürüttüğü bir ülke
gösteremezsiniz. Bakın, sadece Arap Baharı’nın başlamasından bugüne doğru
geldiğimizde, ilk Libya saldırısında çıkıp dönemin Başbakanı dedi ki: “NATO’nun
ne iş var Libya’da?” Bu sözü sadece üç gün sürdü, daha sonra Libya’da
Kaddafi’nin devrilmesi sürecine destek verdi. Daha sonra, bugün hani Suriye’de,
işte, Rusya’yla birlikte ortak ilişki yürüttüğünüzü iddia ediyorsunuz. Fazla
değil, bir yıl önce bu vakitler Türkmen Dağı hassasiyeti vardı bu ülkenin,
Bayır Bucak hassasiyeti vardı, boşaltıldı, Türkmenlerden arındırıldı. Kim yaptı
bunu? Kürt uçakları mı yaptı, Rus uçakları mı yaptı? Ama bugün canciğer kuzu
dolmasısınız Rusya’yla. Bakın, bütün hassasiyetleri unuttunuz. Gelelim,
Mısır’da bir ara, 2010-2011 referandum, seçim süreçlerinde Rabia işareti
üzerinden Mursi’nin iktidara gelişi, daha sonra esareti bu ülkenin en önemli
hassasiyetiydi. Şu anda Mursi unutuldu. Nereden tutsak bu ülkenin dış politikası
bir tutarsızlığa, istikrarsızlığa tekabül ediyor. 
Başından
sonuna kadar, konuşmasının ilk altı dakikasında ta Sykes-Picot’tan 1946’daki
Mahabad Kürt Cumhuriyeti’ne, oradan güney Kürdistan federe devletinin
kuruluşuna kadar Kürtlerin nasıl bir hayal kırıklığı içerisinde olduğundan söz
etti. Kürt karşıtlığı üzerinden oluşturulmuş olan Türkiye’nin dış politikasının,
içteki Kürtlerle barışmadan kendinizi Kürt dostu addetmenizin realitede hiçbir
karşılığının olmadığını bilmenizi isterim.
HÜSNÜYE
ERDOĞAN (Konya) – Biz onlarla ebedî kardeşiz, ebedî.
AHMET
YILDIRIM (Devamla) – Eğer Kürtler Amerika’nın dostluğunu yapıyor ve siz bundan
büyük bir rahatsızlık duyuyorsanız çıkın o zaman açık bir Amerikan karşıtlığı
ve düşmanlığını sergileyin.
HÜSNÜYE
ERDOĞAN (Konya) – Onlarla ebedî kardeşiz ama teröristlerle asla değil.
AHMET
YILDIRIM (Devamla) – 2003’te Kürtler bir peşmerge parçasıydı, aşiret reisiydi.
Bugün, Orta Doğu’daki tek müttefikiniz olarak güney Kürdistan federe devleti
kalmıştır. 
Bütün
Genel Kurulu saygıyla selamlıyorum. (HDP sıralarından alkışlar)
AYDIN
ÜNAL (Ankara) – Sayın Başkan…
BAŞKAN
– Sayın Ünal…
AYDIN
ÜNAL (Ankara) – Sayın Başkan, Kürt karşıtı bir konuşma yaptığımı ifade etti
hatip, cevap vermek istiyorum.
CELAL
DOĞAN (İstanbul) – Başka ne yaptın da?
AYŞE
ACAR BAŞARAN (Batman) – Ne yaptın?
BAŞKAN
– Buyurun. (AK PARTİ sıralarından alkışlar)
İki
dakika süre veriyorum. 
Lütfen
yeni bir sataşmaya meydan vermeyelim.
4.- Ankara Milletvekili Aydın Ünal’ın, Muş
Milletvekili Ahmet Yıldırım’ın sataşma nedeniyle yaptığı konuşması sırasında
şahsına sataşması nedeniyle konuşması
AYDIN
ÜNAL (Ankara) – Teşekkür ediyorum Sayın Başkan.
Benim
konuşmamda ne benim Kürt karşıtı bir ifadem olmuştur ne de devletimizin böyle
bir politikası vardır ama şu ayrımı çok net bir şekilde ortaya koymak
zorundayız: PKK ve PYD, Kürtleri temsil eden örgütler değildir, Kürtlerin
bağımsızlığı için mücadele eden örgütler de değildir. PKK ve PYD emperyalist,
kapitalist güçlerin maşası olan, Fetullah Gülen hareketiyle birlikte hareket
eden birer terör örgütüdür. (AK PARTİ sıralarından alkışlar)
AYŞE
ACAR BAŞARAN (Batman) – Oy oy oy!
OSMAN
AŞKIN BAK (Rize) – Maşa, maşa.
AYDIN
ÜNAL (Devamla) – Kan dökmekten başka hiçbir amacı olmayan, hiçbir marifeti
olmayan ve sadece emperyalist güçlerin yani o dediğiniz Skyes-Picot
Anlaşması’nı, Sevr Anlaşması’nı, Lozan Anlaşması’nı bu bölgede yerleştirmeye
çalışan, bunları sağlamlaştırmaya çalışan, yeni düzeltmelere de zemin
hazırlamaya çalışan maşa örgütlerdir. 
AYŞE
ACAR BAŞARAN (Batman) – ByLock’çularınızı açıklayın önce.
AYDIN
ÜNAL (Devamla) – Kürtlere bizim yaklaşımımız çok nettir. 
AYŞE
ACAR BAŞARAN (Batman) – Düşmanca.
AYDIN
ÜNAL (Devamla) – Burada Kürt kardeşlerimiz var, AK PARTİ Grubunun içinde çok
sayıda Kürt kardeşimiz var. Burada da vurguladım: Biz ezelî kardeşiz, ebedîyen
de kardeşiz, bu kardeşliği bozmaya, bu kardeşliği yıpratmaya, tahrip etmeye ne
PKK’nın ne PYD’nin ne Amerika Bileşik Devletleri’nin ne İngiltere’nin ne de
Avrupa Birliğinin gücü asla yetmeyecektir.
Teşekkür
ediyorum. (AK PARTİ sıralarından alkışlar)
AYŞE
ACAR BAŞARAN (Batman) – Kendinizi güçsüz yapıyorsunuz, siz.
BAŞKAN
– Teşekkür ediyorum Sayın Ünal.
AHMET
YILDIRIM (Muş) – Sayın Başkan, sadece tutanaklara geçmesi açısından söylüyorum.
OSMAN
AŞKIN BAK (Rize) – PKK’ya söyledi ya.
AHMET
YILDIRIM (Muş) – Sataşmadan aldığı sözde bile ülkenin dış politikasını ve bütün
bağlantılarını sadece Orta Doğu’daki Kürt hareketler ve örgütler üzerinden
konumlandırması bile nasıl bir dış politika savının olduğunun göstergesidir.
(AK PARTİ sıralarından gürültüler)
HASAN
BASRİ KURT (Samsun) – Hangi hareketler?
OSMAN
AŞKIN BAK (Rize) – Ne hareketi ya! Uyuşturucu tüccarları ya!
AHMET
YILDIRIM (Muş) - Bugün PYD ve PKK için söylediklerini 2003’te KDP ve YRK için
söylüyorlardı. 
HASAN
BASRİ KURT (Samsun) – Amerikan silahı kullanıyorlar, Amerikan silahı! 
OSMAN
AŞKIN BAK (Rize) – Uyuşturucu tüccarları, uyuşturucu!
AHMET
YILDIRIM (Muş) - Aynen oldukları noktadan, bugün en büyük Orta Doğu
müttefiklerine doğru geldiler. 
Sayın
Başkan, karar yeter sayısı istiyoruz. 
OSMAN
AŞKIN BAK (Rize) – Gençleri zehirleyen uyuşturucu tüccarları onlar. 
BAŞKAN
– Sayın Yıldırım, Sayın Ünal terör örgütlerine yönelik olarak ifade kullandı,
PKK ve PYD’ye yönelik. 
AYŞE
ACAR BAŞARAN (Batman) - Başkan, siz bağımsızlığınızı koruyun bence.
BAŞKAN
– Ne demek yani? 
AYŞE
ACAR BAŞARAN (Batman) – Lütfen ama… 
BAŞKAN
– Ben, zaten bağımsızım. Burada, kusura bakmayın… 
AYŞE
ACAR BAŞARAN (Batman) – Her defasında aynı şeyi yapıyorsunuz. 
BAŞKAN
- …Kürtlerle mücadele varmış gibi bir algı oluşturmaya da hiçbirimizin hakkı
yok. 
AYŞE
ACAR BAŞARAN (Batman) – Lütfen Başkan… 
BAŞKAN
– Sayın Ünal da burada “PKK ve PYD terör örgütleriyle bu ülke mücadele ediyor.”
diyor. 
AHMET
YILDIRIM (Muş) – Bizim getirdiğimiz önergeyle ne alakası var Sayın Başkan? 
AYŞE
ACAR BAŞARAN (Batman) – Önergeyle ne alakası var?
BAŞKAN
– Burada, bütün Parlamentonun bunu alkışlaması lazım. Bundan ötesi var mı? (AK
PARTİ sıralarından alkışlar) 
OSMAN
AŞKIN BAK (Rize) – Bravo!
ÇAĞLAR
DEMİREL (Diyarbakır) – Önergeyle alakası yok. 
OSMAN
AŞKIN BAK (Rize) – Kürtler ebediyen kardeşimizdir. 
ÇAĞLAR
DEMİREL (Diyarbakır) – Yani, Başkan, şunu ifade edelim ki: Suriye politikasını,
Irak politikasını, Türkiye politikasını Kürtlerden bağımsız ele alamayız. 
OSMAN
AŞKIN BAK (Rize) – Kürtler ebediyen kardeşimizdir, kardeşimiz kalacaktır. Bunu
kimse engelleyemez. (AK PARTİ sıralarından alkışlar) 
ÇAĞLAR
DEMİREL (Diyarbakır) - Hiç kimse, Türkiye de bundan bağımsız ele alamıyor ve
onları bugün, dış politika içerisinde tartışmayacaksak ne zaman tartışacağız?
Eğer buna tahammül etmiyorlarsa dış politikanın getirdiği Türkiye'nin krizi de
ortadadır. Bunu Türkiye kamuoyu, herkes çok net olarak biliyor. Bugün Suriye’de
yaşananlar, bugün Irak’ta, bugün Türkiye’de yaşananlar herkes tarafından
görülüyor. O Orta Doğu Projesi’ni siz Kürtlerden bağımsız ele alamazsınız. Bu
meseleyi başka yerlere çekmenin de anlamı yoktur. 
BAŞKAN
– Teşekkür ediyorum Sayın Demirel. 
ÇAĞLAR
DEMİREL (Diyarbakır) – Karar yeter sayısı istedik Başkan. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, AKP Hükûmetinin Suriye ve
Irak politikalarındaki sorunların belirlenmesi, çözümleri için yol haritasının
tespiti ve uygulamaya konması amacıyla 3/11/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 24 Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum. 
ÇAĞLAR
DEMİREL (Diyarbakır) – Karar yeter sayısı istedik. 
BAŞKAN
– Karar yeter sayısı arayacağım. 
Halkların
Demokratik Partisi Grubu önerisini kabul edenler… Kabul etmeyenler… 
Kâtip
üyeler arasında ihtilaf vardır. 
Elektronik
oylama yapacağız. 
İki
dakika süre veriyorum. 
(Elektronik
cihazla oylama yapıldı)
BAŞKAN
– Karar yeter sayısı yoktur. 
Birleşime
on beş dakika ara veriyorum. 
Kapanma Saati: 16.24
İKİNCİ OTURUM
Açılma Saati: 16.42
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 26’ncı Birleşiminin
İkinci Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi,
öneriyi tekrar oylarınıza sunacağım ve karar yeter sayısı arayacağım.
Öneriyi
kabul edenler... Kabul etmeyenler... Öneri kabul edilmemiştir, karar yeter
sayısı vardır.
Şimdi
İç Tüzük’ün 19’uncu maddesine göre Cumhuriyet Halk Partisi grup önerisi
üzerinde görüşmelere başlıyoruz. 
Öneriyi
okutup işleme alıyorum: 
2.- CHP Grubunun, Hatay Milletvekili Serkan
Topal ve arkadaşları tarafından, öğretmenlerin durumlarının ve mesleki
geleceklerinin tespit edilmesi, üniversitelerin bilimsel özerkliklerinin
yeterliliğinin araştırılması ve eğitimde alenen aksayan unsurların çözüme
ulaştırılması amacıyla 23/11/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 24
Kasım 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 24/11/2016 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
Gök
 Ankara
 Grup
Başkan Vekili
Öneri:

Hatay
Milletvekili Serkan Topal ve arkadaşları tarafından, “Öğretmenlerin
durumlarının ve mesleki geleceklerinin tespit edilmesi, üniversitelerin
bilimsel özerkliklerinin yeterliliğinin araştırılması ve eğitimde alenen
aksayan unsurların çözüme ulaştırılması amacıyla” 23/11/2016 tarihinde Türkiye
Büyük Millet Meclisi Başkanlığına verilmiş olan Meclis araştırma önergesinin
(941 sıra no.lu), Genel Kurulun bilgisine sunulmak üzere bekleyen diğer
önergelerin önüne alınarak 24/11/2016 Perşembe günlü birleşiminde sunuşlarda
okunması ve görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi grup önerisi lehinde ilk konuşmacı Hatay Milletvekili
Serkan Topal.
Buyurun
Sayın Topal. (CHP sıralarından alkışlar)
SERKAN
TOPAL (Hatay) – Teşekkür ediyorum Sayın Başkan. 
Sayın
Başkan, değerli milletvekilleri; hepinizi saygıyla selamlıyorum. 
Anadolu’nun
en ücra köşelerinde, ebeveynlerinin dişlerinden tırnaklarından artırarak
okuttukları ve elleri ekmek tutsun diye umut ettikleri yüz binlerce öğretmenin
yürek çığlığıyım bugün çünkü ben de onlardan biriyim, öğretmenim. Edirne’den
Kars’a, Sinop’tan Hatay’a il il, ilçe ilçe, köy köy, gözleri ışık saçan bir
çocuğa tek bir harf öğretebilmek için memleketin en ücra köşelerine erinmeden
giden, varlıklarıyla gurur duyduğum, Meriç’ten Aras’a, Kızılırmak’tan Asi’ye
akan ve kefensiz yatan şehit öğretmenlerimin; yurdun hiç ölmeyen, sönmeyen
aydınlanma ocaklarına, Keban’dan, Karakaya’dan, Atatürk’ten Harran’a,
Çukurova’ya, Bafra’ya, Amik Ovası’na, Konya’ya ve Anadolu’nun bağımsızlık
ateşini bilgisiyle gönüllere taşıyan, cumhuriyetin yılmaz bekçileri
öğretmenlerimin, Atatürk’ün “irfan ordusu” dediği 1 milyon kişilik irfan ordusu
meslektaşlarımın, cefakâr öğretmenlerimin 24 Kasım Öğretmenler Günü’nü en içten
duygularımla kutluyorum. (CHP sıralarından alkışlar)
Onlar
bu ülkenin aydınlık yüzleri. Ama, biliyorum ki hiç olmadığı kadar buruklar bu
24 Kasımda. Birlikte görev yaptıkları arkadaşları yanlarında oturmuyor
teneffüslerde, öğretmen odalarında. Bu hüzünle, bu üzüntüyle burada sizlere
sesleniyorum: Bütün meslektaşlarım şunu bilsinler ki yağmurda, çamurda,
teneffüste nöbet tutarken geçim derdinden ikinci bir iş yapmak zorunda kalan ve
bunu sınıfındaki öğrencisine asla yansıtmayan, eş özründen aile birlikteliğini
sağlayamayan, servislerle köy yollarında platonik aşklarını dile getiremeyen,
yazın nerede ucuza çocuklarıyla tatil yaparım diye düşünen, dertlenen, ay
sonunu nasıl getiririm diye değme muhasebeciye taş çıkartan, kredi kartı borcu
altında inleyen, vatanını, milletini, bayrağını en büyük kutsalı sayan, “Ey Türk
gençliği, birinci vazifen, Türk istiklalini ve Türk cumhuriyetini, ilelebet
korumak ve muhafaza etmektir!” düsturuyla gecesini gündüzüne katan emekçi
kardeşim, öğretmenim, sana Anadolu’nun her bir kentinden binlerce selam
gönderiyorum.
Değerli
milletvekilleri, eğitim sisteminin temelinde öğretmen vardır. Gelecek nesilleri
aydınlık yarınlara taşıyacak olanlar öğretmenlerdir. Gençlerin bilgi sahibi
olmasından, sorgulamasından, neden, nasıl, niçin diye sormasından rahatsız
olmayacak bir iktidar çözebilir eğitim emekçilerinin sorunlarını. “Kindar nesil
yetiştirmek” mottosuyla yola çıkanlar Gülenist hareketlerin altyapısını
oluştururlar. Başta öğretmen yetiştirme problemleri olmak üzere, personel,
istihdam sorunları, derslik açıkları, fiziki ortam yetersizlikleri, kalabalık
sınıflar, öğretmensiz okullar, bilimsellikten, sanattan, spordan uzak
programlar ve plansız uygulamalar sonucunda sorunlar katlanarak artmış, eğitim
sistemimiz, maalesef, şu anda iyi durumda değil, eğitim emekçileri, öğrenciler,
öğretmenler ve veliler mağdur edilmiştir. 
Sayın
milletvekilleri, öğretmen gerçeklerini akademik bir dille ve rakamlarla
anlatmayacağım. Yoksa uzun uzun, üstelik OECD raporlarına dayanarak
anlatabilirim size. Sınıf mevcutlarını ve öğretmen-öğrenci dengesini, bir
öğretmene düşen öğrenci sayısı karşılaştırmalarını, öğretmen maaşlarında
ülkeler arasındaki uçurumu, ülkelere göre öğretmenlerin yıllık çalışma
sürelerini, dünyada ve Türkiye’de öğretmenlerin yaz tatili sürelerini,
öğretmenlerin aylık gelirlerinin giderlerini karşılamaya yetmediğini, Avrupa’da
bir öğretmenin alım gücü gerçeğini, bütün bunları sizlere belgelerle
anlatabilirim, hatta, burada yanımda mevcut. Sadece bir tane örnek vereceğim:
Ortalama öğretmen maaşlarında -dolardan Türk lirasına çevrilmiş- 35 ülke arasında,
maalesef, 31’inci sıradayız; OECD ortalaması 105 bin, Türkiye'nin ortalaması
40.824. Bütün belgeleri de yanımda getirdim ama bunları açıklamayacağım. Bütün
bunları seçim bölgelerimize gittiğimizde zaten biz duyuyoruz. 
Sayın
Başkan, değerli milletvekilleri; çözüm olarak şunu söyleyebiliriz: Buradan
Sayın Bakanımıza, Sayın Başbakanımıza ve Sayın Cumhurbaşkanımıza seslenmek
istiyorum. Açığa alınan öğretmenlerimiz mağdur. Mağduriyetlerini gidermek için,
ivedi bir şekilde, bugünden itibaren, yarın iadelerini lütfen sağlayalım.
Mağduriyetleri giderme noktasında Sayın Bakanımıza bu konuda gerçekten
güveniyorum, burada kendilerine saygılarımı sunuyorum. 
İkincisi,
450 bin atanamayan işsiz öğretmen var, 150 bin öğretmen açığı var. Atanamayan
öğretmen sorununu bir an önce lütfen çözelim. 
Bugün
için eğitim emekçisi öğretmenlerin en temel sorunlarından bir tanesi de iş
güvencesi. Salt amirin iki dudağına bakan, performans değerlendirmeleriyle
başlayan iş güvencesi sorununu çözmeniz gerekiyor. İş güvencesi gelecek
güvencesidir ve bu güvenceden mahrum bir öğretmenin kendine güvenen, geleceğe
güvenle bakan nesiller yetiştirmesi maalesef çok zordur. Gelecek kaygısıyla
boğuşan kendine güvensiz toplumlar ne onurlarına ne özgürlüklerine ne de
bağımsızlıklarına sahip çıkabilir. Bu yüzden, eğitim bir toplumun geleceği
olduğu için ve bu geleceği ören en temel nesne öğretmen olduğu için eğitim
emekçisinin kadrolu istihdamından asla vazgeçilmemeli ve eğitim emekçisine
yönelen baskılar, keyfî ve hukuksuz açığa almalar son bulmalı. Eğitim
emekçisinin kafasında geçim derdi olmamalı. Öğretmen aylıklarını 4 kişilik bir
ailenin bir aylık geçiminde esas alınan sınırın üzerine lütfen çıkaralım. 
Mustafa
Kemal Atatürk’ün bilime, sanata, teknolojiye verdiği önemi unutmadan, çağdaş,
demokratik, laik ve sosyal bir hukuk devleti olmanın gereklerini uygulayalım. 
Öğretmenin
sözleşmelisi, ücretlisi olmaz; öğretmen öğretmendir. Tüm öğretmenler kadrolu
atanmalıdır. Sözleşmeli öğretmen adımı ancak niteliksel bozulmalara yol açar,
öğretmenler arasında statü farkları oluşturur. Sözleşmeli öğretmen alırken
yapacağınız sözlü sınav yeni paralel yapıların önünü açar. Ülkemizde sözlü
sınav, torpilin ve rüşvetin önünü açar. Bu uygulama alınacakların listesini
sarı sendikada ve iktidarın ilçe başkanlıklarında hazırlanmasına neden olur.
Öğretmen atamaları liyakate ve iş güvencesine dayalı objektif kriterlerle
yapılmalıdır. Eğitim sisteminde eleştiren, sorgulayan ve kendi geleceğine sahip
çıkacak sağlıklı nesiller yetiştirmek hedeflenmelidir. 
Sayın
Başkan, değerli milletvekilleri; konuşmamı değerli bir meslektaşımın sözleriyle
bitirmek istiyorum, “Bilgisizlikten çorak ve çatlayan topraklara dönen
nesilleri başyapıt durumuna getiren, tükeninceye kadar yanan bir mum gibi
etrafını aydınlatan, kültürü oluşturacak zekâyı, hayali, duyguyu işleyen, şekil
veren, Mevlâna’nın, Yunus’un, Hacı Bektaş Veli’nin sevgi bahçelerinden inciler,
Itri’nin bestelerinden, Veysel’den güller deren hisler, karlı çizmelerle karlı
ovalardan yemyeşil vadilere yürüyen, köylerin, kentlerin aydınlığı olan,
kardelen çiçeklerini yetiştiren, neye baksak, nereye baksak insan mimarı,
Atatürk devrimlerini yaşatma kararlılığıyla aydınlanma mücadelesini sürdüren
değerli öğretmenlerimizin Öğretmenler Günü’nü kutluyorum.” Özellikle açığa
alınan öğretmenlerle ilgili -Sayın Meclis Başkan Vekilimizle, daha önce de
konuşmuştuk- sayın grup başkan vekilimiz, bu konuyla ilgili acil, ivedi bir
çözüm bekliyoruz. Bütün öğretmen arkadaşlarımız şu anda izliyor, bu konuda bir
çözüm bekliyoruz. 
Hepinize
saygılarımı sunuyorum. (CHP sıralarından alkışlar) 
BAŞKAN
– Teşekkür ediyorum Sayın Topal. 
SERKAN
TOPAL (Hatay) – Açığa alınan öğretmenlerle ilgili bir şeyler söyleyeceksiniz
herhâlde. 
BAŞKAN
– Tüm öğretmenlerle ilgili gayet güzel bir konuşmaydı. Onlarla ilgili de
Bakanlık gerekli çalışmayı yapıyor diye düşünüyoruz, biliyoruz. 
Önerinin
aleyhinde ilk söz, Kahramanmaraş Milletvekili Fahrettin Oğuz Tor’a aittir. 
Buyurun
Sayın Oğuz Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; CHP önerisi
hakkında Milliyetçi Hareket Partisi Grubu adına söz almış bulunuyorum. Bu
vesileyle Genel Kurulu saygıyla selamlıyorum. 
Pek
çok ülkede 1994’ten beri her yıl 5 Ekim günü UNESCO tavsiyesiyle Öğretmenler
Günü olarak kutlanmaktadır. 5 Ekim günü, 1966 yılında Paris’te gerçekleşen
Öğretmenlerin Statüsü Hükümetlerarası Özel Konferansı’nın sona erip UNESCO
temsilcileriyle ILO tarafından öğretmenlerin statüsü tavsiyesinin oy birliğiyle
kabul edilişinin yıl dönümüdür. Bugün, kendi kültürel ve tarihî özelliklerine
göre çeşitli ülkelerde, farklı tarihlerde “Öğretmenler Günü” olarak
belirlenmiştir. Biz de 24 Kasım 1928’de Türkiye Cumhuriyeti devletimizin
kurucusu Mustafa Kemal Atatürk’ün millet mekteplerinin başöğretmenliğini kabul
ettiği gün münasebetiyle her yıl 24 Kasımı “Öğretmenler Günü” olarak
kutluyoruz. Ben de başta Başöğretmenimiz Atatürk olmak üzere, tüm
öğretmenlerimizin Öğretmenler Günü’nü kutluyor, daha huzurlu, daha mutlu bir
ülkede nice yıllar öğretmenlik yapmaları dileğiyle selam ve saygılarımı
sunuyorum. Ebediyete intikal eden tüm öğretmenlerimize, terör nedeniyle şehit
düşen öğretmenlerimize Allah’tan rahmet diliyorum. 
Değerli
milletvekilleri, önceki tarihlerde “müderris” denilen hocalar, öğretmenler
medreselerde yetişiyordu. İlk defa öğretmen yetiştirmenin önemi göz önüne
alınarak özel bir program uygulanması fikrinden hareketle modern anlamda
öğretmen yetiştirme gayretlerinin başlangıcı olarak İstanbul’da Fatih semtinde
bir öğretmen okulu açıldı. Darülmuallim adıyla 16 Mart 1848 tarihinde açılan bu
ilk okulun, bundan sonra açılan öğretmen okullarının ilim irfan yuvası
olduğundan kuşku yoktur. Öğretmen okulları geçen süre içerisinde bu ülkeye
büyük hizmetler etmiş, eli öpülesi öğretmenler yetiştirmiştir. 
Değerli
milletvekilleri, 1848’de açılan ilk Darülmuallimin yani erkek ilk öğretmen
okulunun ilk müdürü ünlü tarihçi Ahmet Cevdet Paşa’dır. Ahmet Cevdet Paşa
Osmanlı devletinde 19’uncu asırda yetişen Türk devlet ve bilim adamı, tarihçi,
hukukçu ve şairdir, mecelleyi kitaplaştıran kişidir. 5 defa Adliye, 3 defa
Eğitim, 2 defa Vakıflar, 1 defa İçişleri ve 1 defa da Ticaret ve Ziraat
Bakanlığı yapmış bir devlet adamıdır. Devrinde hazırlanan kanunların ve kurulan
kurumların büyük kısmı onun elinden çıkmıştır. “Tarih-i Cevdet” adıyla bilinen
ve Osmanlı tarihini anlatan 12 ciltlik “Tezakir-i Cevdet” adlı ve diğer birçok
eseri vardır, “Kısas-ı Enbiya” da onundur. Açtığı bu ilk öğretmen okuluna Ahmet
Cevdet Paşa’yı, ünlü bir tarihçiyi, 12 ayrı bakanlıkta bakan olarak görev yapmış
birini, ünlü bir yazarı, âlimi, şairi müdür yapan Osmanlı Devleti’nin büyüklüğü
buradadır. Keşke bugün de okul müdürlerimiz bu güzide insanın yüzde, binde 1’i
olabilseydi. 
Değerli
milletvekilleri, sonraki süreçte, 1878 yılında “Dârülmuallimat” adıyla kız öğretmen
okulu da açılmıştır. Bu dönemde açılan kız öğretmen okullarında yerli,
öğretmenlik yapacak yetişmiş kadınlar bulunamamış, öğretmen olarak yabancı veya
azınlık uyruklu kadınlar çalıştırılmıştır. Hatta, yeterli sayıda öğretmen de
bulunamadığı için -yatılı da olması göz önüne alınarak- günün şartlarında,
yaşlı ve o günkü ifadeyle “güzel bulunmayan” erkek öğretmenler öğretmen olarak
alınmıştır. 
Geçen
süre içerisinde öğretmen yetiştirmede üstün gayretler ve başarı gösteren,
cumhuriyetin kuruluşu aşamasındaki ilk Millî Eğitim Bakanlarından Mustafa
Necati Bey’i anmamak vefasızlık olur diye düşünüyorum. Eğitim ve kültür
hayatımıza birçok eser ve müessese kazandıran Hasan Âli Yücel de yâd edilmesi
gereken büyük eğitimcilerdendir. Unutmayacağımız diğer bir isim, Türk Ocaklı,
Halkevleri, Andımız’ın yazarı, Millî Eğitim Bakanı Doktor Reşit Galip’tir. O ki
Atatürk’e bile yerine göre kafa tutmuş, eleştirmiş yiğit insanlardandı. “Hatayı
yapan siz de olsanız sizi de eleştiririm.” diyebilen cesaret timsali bir Bakandı.
1934’te 41 yaşında hayata veda eden bu büyük insanın öldüğünde cebinde 5 lira
parası olduğunu, evi olmadığını da belirtmek isterim. Eşi ve çocukları,
yardımla alınan evin bir odasına sığınıp diğer odaları kiraya vererek
geçimlerini sağladılar. Doktor Reşit Galip’e de Allah’tan rahmet diliyorum. 
Yine,
millî bir model olarak köy enstitülerinin kuruluşunda büyük emeği olan Genel
Müdür İsmail Hakkı Tonguç ve öğretmen okullarının gelişmesinde gerek idareci
olarak gerekse binlerce öğrenci yetiştiren Ayvaz Gökdemir’i rahmetle, dönemin
Bakanı Sayın Ali Naili Erdem’i de saygı ve hürmetle anıyorum. Bunlar ve ismini
sayamadıklarım örnek alınacak insanlardır. Bu arada, öncesinde ve Ahmet Cevdet
Paşa’yla başlayan ve devam eden dönemde Türk ilim ve irfan hayatına emeği
geçmiş tüm öğretmenlerimizin, şehit öğretmenlerimizin, yaşayan
öğretmenlerimizin ellerinden öpüyor, en derin saygıyla selamlıyorum.
Öğretmenler Günü’nde huzur ve mutluluğu, sağlık ve afiyeti en çok hak eden
kesimdir. 
Değerli
milletvekilleri, ilk erkek öğretmen okulunun açıldığı 1848 yılında okulun ders
programları arasında usuli ifade ve talim dersleri bulunuyordu. Yüz altmış
sekiz yıl önce bir öğretmen için zaruri ders olarak okutulan üslup ve talime
bugün dünden daha fazla ihtiyacımız olduğu bir gerçektir. Bir başka gerçek de
kişilikli, dürüst, çalışkan, milliyetçi, vatansever, hakkı ve hukuku gözeten,
büyüğü seven, küçüğü sayan bir nesle şiddetle ihtiyacımız olmasıdır. Bu nesli
yetiştirecek de sadece ve yalnız öğretmenlerimizdir.
Değerli
milletvekilleri, ben de leyli meccani olarak okuduğum Artvin Erkek İlköğretmen
Okulundan mezun olarak 28/8/1975 yılında Mardin ili Savur ilçesi Armutalan köyü
ilkokulunda göreve başladım, İçören köyünde de çalıştım. Çalıştığım köyün yolu
yoktu ve ancak beş saatlik patika yoldan dağ tepe giderek varılıyordu. Güzel
insanların diyarı bu köylerde de hayatımın hiçbir döneminde karşılaşmadığım
güzelliklere şahit oldum. Yükseköğrenimden sonra Ankara’da Bağlum ve
Demetevler’de matematik öğretmenliği yaptım, üniversitelerde dışarıdan derslere
girdim. Bugün Türkiye Büyük Millet Meclisinde bir milletvekili olarak
bulunuyorsam bunun cumhuriyetin faziletinin bir sonucu olduğuna gönülden
inananlardanım. 
Genel
Başkanımızın deyimiyle öğretmenlik kutsal bir meslek, kutlu bir mekteptir, öğretmen
ise bu meslekle yoğrulmuş, bu mektepte olgunlaşmış, fedakâr, vefakâr, cefakâr
insanlarımızın ortak unvanıdır. Öğretmen kör karanlıkların ışığı, kurumuş
vicdanların ilacıdır, cehaletin, ön yargıların amansız düşmanıdır. “Bana bir
harf öğretenin kırk yıl kölesi olurum.” kutlu seslenişinin muhatabıdır
öğretmen. Öğretmenlerimiz öğretim sürecinin öznesi, eğitim hayatının irfan
hazinesidir. Onlarsız gelecek olmaz, onlar olmadan gelecek nesiller oluşmaz.
Öğretmenlerimiz büyük ve yüksek bir ahlakın sınıflara sığmayan simgeleridir.
Öğretmenlerimiz: “Alnımızda bilgilerden bir çelenk / Nura doğru can atan Türk
genciyiz / Yeryüzünde yoktur, olmaz Türk’e denk / Korku bilmez soyumuz / Candan
açtık cehle karşı bir savaş / Ey bu yolda ant içen genç arkadaş / Öğren öğret
halka hakkı, gürle coş / Durma durma koş / Şanlı yurdum, her bucağın şanla
dolsun / Yurdum seni yüceltmeye antlar olsun.” diyerek dağ tepe demeden, her
türlü mahrumiyette göğüs gererek, her türlü musibete katlanarak bu ülkenin
irfanı için gerekirse canını da ortaya koymuşlardır. Bu damarın yeniden
canlandırılmasına, öğretmenliğe gereken önemin verilmesine bugün ekmek kadar,
su kadar ihtiyacımız olduğu acı ama gerçektir. 
Değerli
milletvekilleri, bugün öğretmenimiz mutsuzdur, öğretmenimiz huzursuzdur. Arkasına
öğretmeni almayan hiçbir Millî Eğitim bakanı başarılı olamamıştır. Böyle devam
ettiği müddetçe sizlerin de başarılı olması, bugünkü Millî Eğitim bakanlarının
da başarılı olması asla mümkün olmayacaktır. Keşke böyle olmasaydı. Gün,
başımızı elimizin arasına alarak düşünme günüdür. 
Bu
vesileyle tekrar, eli öpülesi tüm öğretmenlerimizin Öğretmenler Günü’nü candan
kutluyor, emekleri, fedakârlıkları önünde saygıyla eğiliyorum. Ebediyete
intikal eden tüm öğretmenlerimize, şehit öğretmenlerimize Allah’tan rahmet
diliyor, saygılar sunuyorum. Öğretmenlerimize, geçim sıkıntısı çekmediği, ek iş
yapmadığı, işsiz kalmadığı günler ümidiyle tekrar saygılar sunuyor, yüce
heyetinizi de selam ve saygıyla selamlıyorum.
Teşekkür
ederim. (MHP sıralarından alkışlar) 
BAŞKAN
– Teşekkür ederim Sayın Tor.
Önerinin
lehinde ikinci söz, İstanbul Milletvekili Celal Doğan’a aittir.
Buyurun
Sayın Doğan. (HDP sıralarından alkışlar) 
CELAL
DOĞAN (İstanbul) – Sayın Başkan, değerli milletvekilleri; Cumhuriyet Halk
Partisinin önergesi üzerinde söz aldım ama Türkiye’de gelişen her saatteki
olaylar bizim maalesef, gündeme getirilen önergede bile detaylı konuşmamıza
müsaade etmiyor. O nedenle, günün önemine binaen, Öğretmenler Günü’nü âdetten
ve usulden kutlamak açısından, ben 24 Kasım 1981 değil 1928’i baz alıyorum.
Çünkü 1928, Millet Mekteplerinin, Başöğretmenlerin olduğu bir gündür. O
nedenle, öğretmen dendiği zaman aklıma Akşemseddinler gelir, Mustafa Kemal
gelir, keza Ahmedi Haniler gelir, keza Hacı Bektaş Veliler gelir; onların şahsında
Öğretmenler Günü’nü kutluyorum. Ama yıllardan bu yana, çok değer atfettiğimiz
öğretmenleri de bu hâlde bırakan bütün siyasi iktidarı da nefretle anıyorum ve
kınıyorum. 
Değerli
arkadaşlarım, gündem konusunda Türkiye’de gerçekten peşinden yetişilmesi mümkün
olmayan olaylarla karşılaşıyoruz. Yine bugün sabahleyin Adana’da menfur bir
terör olayı oldu. Orada şehit olanları rahmetle anıyorum. Şiddetle kınıyorum
olayı, müsebbiplerini. Nereden gelirse gelsin, yapmamız gereken tek şey
şiddetin karşısında olmaktır. Şiddetin de elde edeceği hiçbir şey, amacı ne
kadar büyük olursa olsun bir anlamı da yoktur, bunu hep birlikte yaşadık. Ama
şiddeti bahane ederek, şiddeti esas alarak güvenlik mülahazalarıyla da aylardan
bu yana Türkiye’de, özellikle Halkların Demokratik Partisine reva görülen zulmü
de göz ardı etmemiz mümkün değildir. Bu Parlamento çatısı altında zaman zaman
dokunulmazlıklar kaldırıldı ve geçmişte yaşadığımız acı olaylara rağmen,
tekerrürü mümkün olmayan, olmamasını dilediğimiz birtakım başka olaylarla yine
karşılaştık. Nedir bu? Arkadaşlarımızın usulsüz, Anayasa’ya aykırı, kanuna
aykırı dokunulmazlıkları kaldırıldı, bu Parlamento bunu seyretti ve bu
Parlamentoya katkıda bulunanlar da oldu. Bu akıbeti tahmin etmeyenler de bugün
“Vah” da “Ah” da etseler bunun altından kalkamayacaklarını gördüler. Ne demek
istiyorum buradan? Sayın Selahattin Demirtaş’la ben iki, üç yıl önce tanıştım.
Tanıştığım günden bu yana yüreğindeki bir tek sevginin dışında, barışın dışında
telaffuz ettiği tek kelime görmedim. 5.500 kilometre birlikte yol yaptık. Doğu
Anadolu’da, Güneydoğu Anadolu’da, kürdistanda sarf ettiği tek cümle şu
olmuştur: “Çocuklarınızı dağa göndermeyiniz. Ankara’da biz varız. Biz, bu
olayları, demokratik sistem içerisinde çözmeye çalışacağız.” O, yerinde ve mahallinde
söyleyen insanı bugün Edirne’ye sürdünüz. 
Ben,
ihtilallerde de hapis yattım, gözaltını da gördüm. Zincirbozan’ı yaşadım
açıkçası siyasilerle. Siyasilerle Zincirbozan’ı yaşadığımızda Kenan Evren
faşizmi, bizim, orada, Türkiye sorunlarıyla ilgili eğitim yapmamızın
koşullarını sağladı; haftada üç gün eğitim yapılırdı, Türkiye'nin sorunları
tartışılırdı, divan vardı, raportör üye vardı ve bunları, sonra, Türkiye'nin
geleceği açısından kitaplar hâlinde sergilediler. 
Şimdi,
ne oluyor? İhtimal insanın aklına gelmez, hakikaten, rüyamda görsem inanmazdım.
Bir faşist diktatörden sonra bir sivil siyasi iktidarın despotik anlayışı
insanları alacak ülkesinden, daha doğrusu şehrinden ülkenin en uç noktasındaki
iline… Tıpkı Nazım’ın şiirinde olduğu gibi “Ölümden öteye köy var mı?” lafı
aklıma geliyor. Oradan başka ileride köyünüz var mıydı? Bulamadığınız için mi
Selahattin Demirtaş’ı Edirne’ye gönderdiniz? Diyarbakır nere, Edirne nere? Bunu
şunun için söylüyorum: İnsanları uzaklaştırabilirsiniz, cezalandırabilirsiniz
de, iddialarınızı ispatlamak konusunda gaddar da davranabilirsiniz ama aileleri
cezalandırmaya hakkınız yok sizin yani. Ne anasını ne babasını ne eşini,
çocuklarını, binlerce kilometrelik yere sevk etme mecburiyetinde bırakmanın
hiçbir anlamı yoktur. 
Ben
gözaltına alındım 12 Eylül 1981’de, Gaziantep’te Merkez Komutanlığında
gözaltına alındım. Adına adam gibi “sürgün” dersiniz, buna “tevkif” demezsiniz,
“yargılama” demezsiniz, Kenan Evren’in anlayışıyla dersiniz ki: “Seni sürgüne
gönderdim.” daha mertlik olur; Çanakkale Zincirbozan’a gönderirsiniz ama adını
başka koyarsınız. Güvenlik mülahazasıyla arkadaşlarımızı alıp gönderiyorsunuz.
Nereye? 8 metrekarelik bir hücreye. Sordum: “8 metrekarelik hücrede
Selahattin’e gönderilen kitap var mı?”, “Var.” dediler. Onun çok âşık olduğu
sazı vardır biliyorsunuz, “Sazı da var mı?” diye sordum, saz da verilmiş
galiba. O nedenle Selahattin açısından şu anda çok büyük, sağlık açısından bir
ıstırap duymuyorum, daha doğrusu rahatsızlık duymuyorum çünkü o sazına âşıktır,
o sazıyla dün söylediği gibi çaldıklarını söylemeye devam edecektir çünkü o
çaldığını söyleyecek kadar mert bir insandır, çaldıklarını söyleyemeyenler
namerttir. (HDP sıralarından alkışlar)
Bugün
başka bir haber aldık: Ahmet Türk tevkif olmuş. Ahmet Türk’le bu çatı altında
beraber milletvekilliği yaptık 1977’de. O günden beri tanırım, inanarak
söylüyorum, bizim neslin son barış elçisidir. Asla ve kata ağzından bir tek gün
“şiddet” lafı çıkmamıştır, şiddete yandaş olmamıştır. Cumhurbaşkanlarından
Süleyman Demirel dâhil, rahmetli Özal dahil, şimdiki Cumhurbaşkanımız Sayın
Erdoğan başbakanken dâhil, kapısını çalmadığı devlet adamı bırakmamıştır. Hep
kapılarda barış dilencisi olmuştur. 
Ama
öyle bir uygulama getirdiniz ki, kürdistanda kaybettiğiniz bütün belediyelerden,
yanılmıyorsam bir tanesinin başkanı kaldı. Ona da ne zaman sıra gelir,
bilmiyorum. Diğerlerinin tümünü görevden aldınız ve bu arkadaşlarımız da yüzde
50, 60 oy almış insanlar, yüzde 87 oy alanlar var. “Efendim, suç işlediler.”
Devletin bir teamülü vardı, bir geleneği vardı. Müfettiş gönderirsiniz, o
incelemeyi yapar, fezlekesini tanzim eder, suçlu görülürse, Danıştay tarafından
reddedilirse görevden alırsınız, belediye meclisi üyelerinden birini atarsınız.
Hayır, belediye meclisi üyelerini de orada HDP’liler kazandı ya, Halkların
Demokratik Partisinin ekseriyeti var ya, “Bunu alırsam nasılsa onun yerine o
gelecek.” diye, o seçilmiş belediye meclisinin elinden de hakkını aldınız. 
Peki,
ben size dostça bir tavsiyede bulunacağım: Gerçekten yapmak istediğiniz bir şey
varsa kâr için yaparsınız, olur. Dersiniz ki: “Bu işi ben hizmet için
yapıyorum, hizmeti yerine getirmek için yapıyorum.” derseniz amenna ve
saddakna. Ama hizmetten daha üstün değerler vardır. O halkın onuru, o halkın
iradesi, oradaki insanların verdiği oyların vermiş olduğu manevi bir haz
vardır. 
Belki
dinen eksik söyleyebilirim ama Hazreti Âdem ve Havva cennetten niye kovuldu
acaba, daha doğrusu niye ayrıldılar? Bir eksiği var mıydı o insanların? Nesi
eksikti cennetten ayrılan insanların hizmetinde, nimetinden? Ama dediler ki:
“Biz inancımızı denemek istiyoruz.” O nedenle “Gidin, hâlinizi görün.” dendi
Tanrı tarafından, gönderildiler. 
Şimdi,
o inanç sahiplerinin elindeki hazzını aldınız, o insanların aidiyetini
alıyorsunuz. Bu sefer yapmanız gereken bir tek şey var, şu var: Bundan sonraki
mahallî seçimlerde kürdistan bölgesinde seçim olmamalıdır. Çünkü başka şekilde
alma şansınız yok. Hele kelleden murat beyin yemekse, mutlaka siz o seçimleri,
o bölgeyi kendiniz idare etmek istiyorsanız, gerçekten hizmet konusunda çok
sevdiğiniz şeyler de yapabilirsiniz ama o halkı kaybetmek o hizmetten asla
üstün değildir. Onun için…
Ahmet
Türk’ün, bundan yıllar önce Diyarbakır Cezaevi’nde, bir faşist rejim, bir
faşist anlayış kalbine pil taktırdı, o pille yaşıyor. Yıllardır o pili de onuru
gibi taşıyor. Niye? Faşizmin bıraktığı bir leke insan için bir onurdur
gerçekten. Ama, şimdi, bir sivil rejim geldi; bir sivil rejim o pil takılan
kalbi susturmak istiyor. O barış sesinin, o sevgi sesinin, o gönül adamının
pilini susturmak için yaptığınız işlemin başarılı olacağına inanmıyorum.
Dilerim ki, inşallah o kalp orada iflas etmez çünkü o kalbin iflası barışın son
elçisinin iflasıdır; bunun da size -en azından, sizin anlayışınıza katılmadımsa
bile- nasip olmasını istemem. 
O
nedenle, gün her şeye rağmen birlikte vatan, birlikte yaşam, birlikte barış… Ne
yapılırsa yapılsın -çizgimi ben kendim biliyorum, arkadaşlarımı da biliyorum-
bizi birlikte yaşamaktan, barışı aramaktan hiçbir kuvvet ve hiçbir zulüm
ayıramayacaktır. İnanıyorum ki Ahmet’i de ayıramayacaktır.
Saygılar
sunuyorum, teşekkür ederim. (HDP ve CHP sıralarından alkışlar)
BAŞKAN
- Teşekkür ediyorum Sayın Doğan.
Sayın
Bostancı, sisteme girmişsiniz. Bir dakika süreyle söz veriyorum.
VI.- AÇIKLAMALAR (Devam)
34.- Amasya Milletvekili Mehmet Naci
Bostancı’nın, İstanbul Milletvekili Celal Doğan’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) - Sayın Başkan, teşekkür ediyorum.
Sayın
konuşmacının yaptığı konuşmada “despotik iktidar”, “faşizm” benzetmelerini
öncelikle reddediyorum. Türkiye'de her ne yapılıyorsa hukuk çerçevesinde
yapılıyor. 
AYŞE
ACAR BAŞARAN (Batman) – Keşke yüzünüz kızarsa ya!
SİBEL
YİĞİTALP (Diyarbakır) – Hukuk mu yani bu!
ZİYA
PİR (Diyarbakır) – Hocam, siz bari demeyin bunu.
MEHMET
NACİ BOSTANCI (Amasya) - Burada hepimizin kastı ve amacı bu ülkedeki 79
milyonun kardeşçe bir arada yaşaması, hukuk egemenliği altında, herkesin
hakları ve özgürlükleri çerçevesinde hayatını sürdürmesi, siyasi mücadeleyi de
şiddetten uzak bir şekilde fikirlerin, projelerin, Türkiye'nin geleceğine
ilişkin yaklaşımların tartışıldığı bir zeminde gerçekleştirmesi. 
“Kürdistan”
isminde bir bölge yoktur. Geçmişte de bunu çok tartıştık, burada tekrar ederek böyle
bir bölge ihya edilebileceğini düşünmek yanlıştır. Esasen bu laf
kullanıldığında, bu kelime kullanıldığında bunun ırkçı ve bölücü çağrışımlar
taşıdığını arkadaşlar unutmasınlar. 
AHMET
YILDIRIM (Muş) – O ırkçılığı üç yıl önce Recep Tayyip Erdoğan yaptı. 
MEHMET
NACİ BOSTANCI (Amasya) - Beni dinlerlerse duyacaklardır. Çünkü “kürdistan”
dediğinizde insanlar merak edeceklerdir: Burası kürdistansa Türkistan neresi
vehayut da etnik isimlendirme üzerinden bölgeler neresi. Böyle bir adlandırmaya
kalktığınızda Türkiye'nin birliğine zarar verirsiniz. Dil üzerinden bir
mücadele, bir hegemonya, bir strateji olarak bunu yapıyorlarsa Türkiye'nin
birliğine yönelik yaklaşımlarıyla bu dilin çeliştiğini onlara hatırlatmak
isterim. 
Sayın
Ahmet Türk’ün tutuklanmasına ilişkin konuşmacının ifade ettiği hassasiyetler
şöyle bir anlamı da çağrıştırıyor: “Ahmet Bey barışçı bir insandı, Türkiye'nin
ortak kaderi için çalışan bir insandı. Hadi, diğerlerine ilişkin bakış farklı
olabilir ama Ahmet Türk’ü farklı bir yere koymak gerekirdi.” şeklinde bir ihsas
da taşıyor. 
FİLİZ
KERESTECİOĞLU DEMİR (İstanbul) – Yazık ya gerçekten yani size de yakışmıyor. Ya
da yakışıyor.
MEHMET
NACİ BOSTANCI (Amasya) - Esasen konuşmasının bağlamı itibarıyla böyle bir ihsas
taşıyor. Mesele şudur: Sayın Ahmet Türk’le ilgili son derece olumlu
değerlendirmeleri biz biliyoruz. 
AHMET
YILDIRIM (Muş) – Evet, bağımsız yargı böyle karar veriyor.
MEHMET
NACİ BOSTANCI (Amasya) - Hukuk ne diyecektir, nasıl değerlendirecektir?
Elbette, bu ülkede mahkemeler var ve ilgili kişiler tutuklama gerçekleştiğinde,
yargılama gerçekleştiğinde bütün bunların neler üzerinden…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) –Biraz daha izin verirseniz…
AHMET
YILDIRIM (Muş) – Bir beş dakika daha verin.
AYŞE
ACAR BAŞARAN (Batman) – On dakika verin, anlatsın ya. Tarihe not düşsün, bir
gün okuyup utanması için not düşsün. 
BAŞKAN
– Sayın Bostancı, lütfen tamamlayın. 
Aynı
şekilde, herkese eşit davranıyorum. 
Buyurun.

MEHMET
NACİ BOSTANCI (Amasya) – Bütün bunların neler üzerinden yürüdüğünü takip etmek,
hukuken gerekli itirazları yapmak ve kamuoyuyla paylaşmak mümkündür. Bunları
belirtmek istedim.
Teşekkür
ederim. 
BAŞKAN
– Teşekkür ediyorum.
Sayın
Demirel, size de söz veriyorum…
CELAL
DOĞAN (İstanbul) – Başkanım, müsaade eder misiniz? Bir açıklama getirmek
istiyorum çünkü…
BAŞKAN
– Sataşmadan mı söz istiyorsunuz, yerinizden mi? 
CELAL
DOĞAN (İstanbul) – Hayır, hayır, sübjektif değerlendirme…
BAŞKAN
– Tamam, sisteme girin size…
CELAL
DOĞAN (İstanbul) – Müsaade eder misiniz?
ÇAĞLAR
DEMİREL (Diyarbakır) – Sataşmadan…
MEHMET
NACİ BOSTANCI (Amasya) – Ben sataşmadım ki. 
BAŞKAN
– Buyurun, iki dakika süre veriyorum Sayın Doğan.
IX.- SATAŞMALARA İLİŞKİN KONUŞMALAR (Devam)
5.- İstanbul Milletvekili Celal Doğan’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
CELAL
DOĞAN (İstanbul) – Sayın Başkan, değerli üyeler; Sevgili Hocam, siyasi partinin
grup başkanı olmasanız, bir ilim adamı olarak sataşsanız amenna derim ama
mesele o değil bakın. “Bağımsız yargı” dediğiniz zaman benim yüzüm kızarıyor,
kusura bakmayın. Sabahın dördünde, 5 ilde, aynı saatte aynı savcı aynı şeyi
düşünür mü? Eşyanın tabiata aykırılığından bahsediyorum. Bak, polis operasyonu
değil bu, polis operasyonundan bahsetmiyorum. 5 ilin, aynı saatte, savcıları
aynı şeyi düşünerek hareket ediyor. Hâlbuki iddialar farklı. 
Bir
başka şey söyleyeyim; dediniz ki: “Efendim, kürdistan dediğiniz zaman
insanların ayakları titriyordu.” Bu coğrafyada bizden önce başkaları vardı
Hocam. Geçen, dün akşam baktım, 8 tane kadim halk var bu topraklarda, Ezidi’den
tutun da Ermenilere kadar. Biz Türkler sonra gelmişiz buraya. Bu nedenle bu
bizim malımız değil, bizim söylenmiş olan bir… Resmî tarih tarihin gerçek sayfalarını
örtmeye yetmez. Gerçek sahipleri var bunun. Bunun adı budur, “kürdistandır.”
deseniz de değil, demesek de değil. Dün buna “yok” diyenler bugün söyledikleri
zaman bir hak teslim ediyorlar, başka bir şey değil bu yani. 
Bir
başka şeyi arz edeyim size, insan bildiği şeye şahitlik yapar. Ben
arkadaşlarımın siyaseten… Genç insanlar çoğu, benim akranım değil. Ahmet çok
yakınım olduğu için, birlikte siyaset yaptığım için, yirmi dört saatimizin çoğu
beraber geçtiği için ona şehadette, ifadede bulundum. Selahattin için de
söylüyorum, keşke ülkenin içinde bir 5 tane daha Selahattin gibi siyasetçi
olsa. İsmini söylemeyeceğim bir cumhurbaşkanımızın tarifini şöyle söyleyeyim,
rahmetli oldu o da: Son zamanlarda öznesiyle, nesnesiyle siyaseti kullanan tek
bir adam var Selahattin Demirtaş diye. (HDP sıralarından alkışlar) Bu nedenle
bunların yakın şahadetinde beyanda bulunabilirsiniz. Arkadaşlarımın hiçbiri
diğerinden eksik değil, inanarak söylüyorum. Bakın, bir tek arkadaşımdan -bir
aya yakın bir süredir buradayım- bir tane şiddet çağırısı görmedim, gördüğüm
zaman da rahatsız olurum, söylerim. Bu nedenle, meselenin ne olduğunu bilmenizi
istiyorum.
Saygılarımla.
BAŞKAN
– Teşekkürler Sayın Doğan.
Cumhuriyet
Halk Partisi Grup önerisi aleyhinde…
ÇAĞLAR
DEMİREL (Diyarbakır) – Sayın Başkanım, yerimden söz istemiştim.
BAŞKAN
– Sayın Doğan’ı konuşturmak için istememiş miydiniz?
ÇAĞLAR
DEMİREL (Diyarbakır) – Hayır hayır, ben kendim için istemiştim.
BAŞKAN
– Buyurun 60’a göre…
VI.- AÇIKLAMALAR (Devam)
35.- Diyarbakır Milletvekili Çağlar
Demirel’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Yani
şunu ifade edelim ki bu ülkede ahlaktan ya da vicdandan ne kadar yoksun
olduğumuzu gösteren bir durumla karşı karşıyayız. Siz bu kadar hukuk dışı
uygulamalarla yapmış olduğunuz durumu “bağımsız yargı” diye nitelerseniz -yani
bunlar kayda geçiyor- yarın öbür gün dönüp baktığınızda ne kadar utanç
duyacağınızı görmeniz gerekiyor. Bari bu Parlamento çatısı altında bağımsız
yargıdan bahsetmeyin. Yargının ne kadar devletin, Hükûmetin elinde olduğunu
hepimiz biliyoruz. Bütün savcıların, bütün hâkimlerin ne kadar genel yargı
sistemine göre hareket ettiğini biliyoruz, hiçbiri bağımsız değil. Biz “Ahmet
Ağabey” deriz kendisine; bugün Ahmet Türk’ün -Celal Bey çok güzel ifade etti,
herkes kendi akranından belki bahseder- Ahmet Bey’in ya da Ahmet Ağabey’in
sözlerini burada ifade edersek saatler yetmez. 1980 darbesinde, 1994’lerdeki sizlerin
ağababalarınıza boyun eğmeyen Ahmet Türk, bugün hiç boyun eğmeyecektir. 
Ahmet
Türk’ün söylediği sözlerden birkaç şeyi ifade edeceğim. Bizim bugün
seçilmişlerimize yönelik 4 Kasım darbesiyle birlikte gerçekleştirilen
operasyonlarda her arkadaşımızın bıraktığı izi biz burada tanımlayacağız,
tanımlamaya da devam edeceğiz. O yüzden, belki Celal Ağabey’in Selahattin
Başkan ve Ahmet Türk’e ilişkin ifadeleri kendilerini yakinen tanımasındandır.
Ama, biz bütün arkadaşlarımızın, bütün seçilmişlerimizin, milletvekillerimizin
ve belediye eş başkanlarımızın buradan durumlarına dair özgün koşullarını ifade
edebiliriz. Ama, ben şunu söyleyeyim… 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Başkan, tamamlayacağım. 
BAŞKAN
– Sayın Demirel, Bostancı’ya da az önce yanlışlıkla iki dakika verdim. 
ÇAĞLAR
DEMİREL (Diyarbakır) – Tamamlayacağım. Bostancı daha fazla konuştu. 
BAŞKAN
– Size de iki dakika verdim haksızlık olmasın diye. Tamamlayalım lütfen.
ÇAĞLAR
DEMİREL (Diyarbakır) – Tamam, tamamlayacağım Başkan.
Ahmet
Türk alınmadan önce şunu diyor, polisler kapıya gittiğinde: “Ben içeri girmişim
girmemişim, ne olacak ki? Mesele, bu kan nasıl duracak, bu ülkeye barış nasıl
gelecektir.” Ahmet Türk daha önceki konuşmasında şunu ifade etti: “Barış için
konuşabileceğiniz son kuşak biz olabiliriz.” dedi. Yani, biz bunları ifade
ederken Sayın Ahmet Türk’ün yaşı ve bu Parlamentodaki vermiş olduğu emeği ve
halkların bütünlüğü ve kardeşliği üzerine yürüttüğü mücadeleden bahsediyoruz. 
BAŞKAN
– Teşekkür ediyorum Sayın Demirel. 
ÇAĞLAR
DEMİREL (Diyarbakır) – Şahsının ötesinde, bu halkın ona vermiş olduğu değerden
bahsediyoruz ve aynı değer…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – …eş başkanlarımız için, milletvekilleri ve belediye
başkanlarımız için de geçerlidir diyorum. Belki bunları burada kabul etmiyor
olabilirsiniz, sesimizi kısabilirsiniz ama biz bunları söyleyemeye devam
edeceğiz.
Teşekkür
ediyorum.
BAŞKAN
– Gayet yüksek sesle konuşuyorsunuz, sesinizi kısan yok Sayın Demirel.
ÇAĞLAR
DEMİREL (Diyarbakır) – Kısamayacaksınız zaten Başkan.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Hatay Milletvekili Serkan
Topal ve arkadaşları tarafından, öğretmenlerin durumlarının ve mesleki geleceklerinin
tespit edilmesi, üniversitelerin bilimsel özerkliklerinin yeterliliğinin
araştırılması ve eğitimde alenen aksayan unsurların çözüme ulaştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 24 Kasım 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisi üzerinde aleyhte olmak üzere ikinci ve
son konuşmacı, İstanbul Milletvekili Hüseyin Bürge.
Buyurun
Sayın Bürge. (AK PARTİ sıralarından alkışlar) 
HÜSEYİN
BÜRGE (İstanbul) – Sayın Başkanım, saygıdeğer milletvekili arkadaşlarım; aziz
milletimizi, öncelikle, saygıyla sevgiyle selamlıyorum.
Bir
öğretmen olarak 24 Kasım Öğretmenler Günü dolayısıyla bütün öğretmen
arkadaşlarımızın Öğretmenler Günü’nü tebrik ediyorum, kutluyorum. Başta Gazi
Mustafa Kemal Atatürk olmak üzere, bize yön veren, bize şekil veren, bize
kişilik kazandıran, hayat boyu çalışabileceğimiz bütün sistematikleri bize
vermiş olan ve Rahmetirahman’a yürümüş olan bütün öğretmenlerimizi rahmetle
anmak istiyorum, Allah rahmet etsin. Dolayısıyla, öğretmenlerimizden
bahsediyorken, eğitim sorunlarımızdan bahsediyorken, bu sabah uyandığımızda
Adana Valiliğimizin önünde yine hainlerin bir bomba patlatması dolayısıyla
şehitlerimiz var, onlara Allah’tan rahmet diliyorum; yaralılarımız var, onlara
acil şifalar diliyorum. Teröre payanda olanlara, teröre sırtını dayayanlara,
yerli ve yabancı bütün Avrupa’da olanlara da lanet olsun diyorum. 
Saygıdeğer
milletvekili arkadaşlarım, Cumhuriyet Halk Partisinin eğitim ve eğitimin
sorunları, öğretmenlerin sorunları hakkında verdiği önerge dolayısıyla AK PARTİ
Grubum olarak bana böyle bir hak tanındığı için grubuma teşekkür ediyorum.
Dünden bugüne eğitimin sorunları noktasında ben de bir öğretmen kimliği ve
kişiliği olan bir arkadaşınız olarak bazı hususlara değinmek istiyorum.
Tüm
dünyada geçmişten bugüne var olan mesleklerin içerisinde en kutsal ve
insanlığın gelişimi için hayati önem taşıyan meslek hiç şüphesiz öğretmenlik
mesleğidir. Bir milletin varlığını devam ettirebilmesi, ayakta durabilmesi,
güçlü ve müreffeh bir şekilde geleceğini garanti altına alabilmesi eğitime ve
eğitim sisteminin en önemli unsuru olan öğretmenlere verilecek olan önemle
mümkün olacaktır. 
Saygıdeğer
milletvekilleri, toplumun güçlü olması bireyin güçlü olmasıyla orantılıdır.
Bireyin güçlü olması ise onun bireysel yeteneklerini kullanabilen, bağımsız
karar verebilen, kişiliğini bulmuş, başkalarına bağımlı olmadan yaşayabilen bir
kişi olarak yetiştirilmesi önem arz etmektedir. Bu bilinçle hareket eden AK
PARTİ iktidarı maddi ve manevi bütün imkânları daha iyi bir eğitim sistemiyle
daha nitelikli bir öğretmen yetiştirme çabası içinde kullanmaktan kaçınmadığını
hepimiz biliyoruz. Her yıl bütçede en büyük payın Millî Eğitime ayrılmış
olduğunu, daha iyi eğitim ortamı için sürekli derslik yapmış ve cumhuriyet
tarihinin en büyük öğretmen ataması noktasında -tırnak içinde söylüyorum- ciddi
manada öğretmen ataması yapmış bir iktidarın mensubu olarak söylüyorum. 
Öğretmenlik
yıllarımda İstanbul’da, Konya’da, değişik yerlerde öğretmenlik yaptığım zamanda
da eğitim öğretimin sorunları vardı, bugün de var, gelecek günlerde de
olacaktır. Önemli olan, AK PARTİ iktidarında nelerin yapıldığını, ne kadar
önemli hareketlerin eğitim ve öğretimi bir dinamizm hâle getirdiğinin altını
çizmek istiyorum. 
Saygıdeğer
milletvekili arkadaşlarım, öğretmenlik yaptığımız yıllarda elbette ki çok ciddi
sorunlarımız vardı ama belediye başkanı olduğum dönemde de İstanbul’da öğretmen
arkadaşlarımızın çilelerine şahitliğim var ama geçen günlerde öğretmen
arkadaşlarımıza, eğitim ve öğretime yapılan yatırımlarla ne hâle geldiğimiz, ne
kadar önemli mesafeler katettiğimizi görmezlikten de gelemeyiz. 
Bazı
istatistikler vermek istedim: 2003 yılından bugüne kadar 47.089 hayırsever
kardeşimizin, hamiyetperver insanlarımızın yapmasıyla birlikte toplamda 269.596
yeni dersliğin ilave edildiği, hem mekânların hem öğretmen arkadaşlarımızın hem
öğrencilerimize tanınan imkânlar dolayısıyla eğitim ve öğretime sağlanan
imkânların AK PARTİ iktidarında ne denli önemli olduğudur. Bizler öğretmen
arkadaşlarımız, öğretmen kardeşlerimiz olarak söylüyorum: Biz aklını, namusunu,
şerefini, haysiyetini satmayan ve de onu kiraya vermeyen gençleri yetiştirmenin
özelliği içerisinde olduk. Dikelmeden dik durmanın özelliklerini gençlerimize
vermenin mutluluğunu yaşadık. Onun için bu FETÖ grubunun yetiştirdiklerinin
vatan, bayrak, toprak meselesinde, ezan meselesinde bize yaşatmak istediklerine
15 Temmuzda hem ülkemizin insanı hem de dünyamızın insanı buna şahitlik
etmiştir. Onun için, öğretmen arkadaşlarımızın daha çok vatan, daha çok toprak,
daha çok ezan ve daha çok bayrağa vurgu yapmasının sebepleri ortadadır. 
Saygıdeğer
milletvekili arkadaşlarım, 4+4+4’e “dayatma” diyenlere söylemek istediğim: 28
Şubat sürecinden sonra kesintisiz sekiz yıla niye dayatma demediler? Hâlbuki
bir öğretmen olarak söylüyorum, 4+4+4’te ilk 4’te hem öğrencimizin, evladımızın,
yavrumuzun hem öğretmen arkadaşımızın hem velisi tarafından o çocuğumuzun
kapasitesine, yapmak istediklerine değer atfedebilmek adına 4+4+4’ün ne kadar
kıymetli olduğunu ifade etmek istiyorum.
Dindar
nesilden, imam-hatip liselerinden rahatsızlıklar dile getiriliyor. Allah’ını
tanıyan, kitabını tanıyan, peygamberini bilen, anasına babasına “öf” dememeyi
kendisine vecibe addetmiş olan evlatlarımızın, bu vatan toprakları üzerindeki
vatanımıza, toprağımıza, ecdadımıza layık evlat yetiştirilmesinden, layık
çocuklarımızın yetiştirilmesinden neden rahatsızlık duyalım ki?
Bazı
liselerle ilgili de atıflarda bulunan arkadaşlarımız var. Kız liselerimizle
alakalı söylüyorlar. Ben 1923’ten öte bakıyorum, Cumhuriyet Dönemi’nde de kız
liselerimiz var. Ama 28 Şubat sürecinden sonra yani 1999’dan sonra bunların
karma hâline getirildiğini de biliyoruz. 
Saygıdeğer
milletvekili arkadaşlarımız, bu dediğimiz formatlar içerisinde söylüyorum ki,
biz, çocuklarımızla, bizim çocuklarımıza tanıdığımız derslikler ve öğretmen
arkadaşlarımızla alakalı tanıdığımız imkânlar doğrultusunda çocuklarımızın daha
iyi yetişmesine imkân sağlamak durumundayız. 
Arkadaşlarımızın
ifadesine katılıyorum, öğretmen arkadaşlarımızın sorunları var. Benim zamanımda
da vardı, bugün de var, yarın da olacaktır. İnsanın olduğu yerde sorunlar
elbette ki olacaktır. Ama on dört yıllık iktidar dönemimizde ne kadar önemli
mesafeler katettiğimizi de hatırlatmak istiyorum. 
Öğretmen
arkadaşlarımızın hem maaşlarında hem ders ücretlerinde artışlar hiç de hafife
alınacak artışlar değildir. Öğretmen arkadaşlarımızın ev problemleri
noktasında, araç kullanmaları, araç sahibi olabilmeleri noktasında önemli işler
olduğunu düşünüyorum. Arkadaşlarımız, bu noktada imkânlarını en iyi
değerlendiriyorlar. Elbette ki imkânsızlıklarımız var ama geldiğimiz noktada,
on dört yıllık iktidarda… Biz bunun öncesinde de öğretmenliği biliyoruz. Az
önce ifade etmeye çalıştım, belediye başkanlığı dönemimde de İstanbul’daki
okulların, İstanbul’daki dersliklerin, İstanbul’daki öğretmen arkadaşlarımızın
Türkiye genellemesi içerisindeki imkânsızlıklar içerisinde nasıl fedakârane
eğitim öğretim faaliyetlerine katıldıklarını biliyorum ama şunu da ifade etmek
istiyorum ki gelinen noktada, AK PARTİ iktidarında, Recep Tayyip Erdoğan
Cumhurbaşkanımızın hem belediye başkanlığında okullara, öğretmenlerimize hem
Başbakanlık döneminde hem de Cumhurbaşkanlığı döneminde verdiği kıymeti iyi
biliyorum. Bunun farkında öğretmen arkadaşlarımız. 
Beni
dinleyen bütün öğretmen arkadaşlarımıza söylüyorum, verilenler noktasında hiç
de nankörlük etmiyorlar. Her fırsatta fedakârlıklarını, cefakârlıklarını ortaya
koyan bütün öğretmen arkadaşlarıma ben de bu Meclis çatısı altından
saygılarımı, sevgilerimi gönderiyorum. Allah onlardan razı olsun, çocuklarımıza
şekil veriyorlar, kıymet veriyorlar. Bu 24 Kasım Öğretmenler Günü dolayısıyla
kendilerine ve bütün ailelerine, eğitim öğretimde tanıdıkları o
cefakârlıklardan dolayı bütün veliler noktasında da öğretmen arkadaşlarımıza
müteşekkir olduğumuzu bir kere daha dile getiriyorum. Öğretmen Günü’müz bütün
öğretmenlerimize hayırlı olsun, kutlu olsun. (AK PARTİ sıralarından alkışlar) 
BAŞKAN
– Teşekkür ediyorum. 
III.– YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Sayın Başkan…
BAŞKAN
- Cumhuriyet Halk Partisi Grup önerisini oylamaya sunmadan önce bir toplantı
yeter sayısı talebi vardır, önce bu talebi karşılayacağız. 
Sayın
Gök, Sayın Emir, Sayın Çamak, Sayın Arslan, Sayın Sarıhan, Sayın Yeşil, Sayın
Topal, Sayın Bayraktutan, Sayın Atıcı, Sayın Engin, Sayın Gökdağ, Sayın Özdiş,
Sayın Doğan, Sayın Sağlar, Sayın Balbay, Sayın Özdemir, Sayın Gaytancıoğlu,
Sayın Yüksel, Sayın Sarıbal, Sayın Erkek.
Yoklama için üç
dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı yoktur.
Birleşime on beş
dakika ara veriyorum.
Kapanma Saati:
17.39
ÜÇÜNCÜ OTURUM
Açılma Saati: 18.00
BAŞKAN: Başkan Vekili Ahmet AYDIN
KÂTİP ÜYELER: Emre
KÖPRÜLÜ (Tekirdağ), İshak GAZEL (Kütahya)
-----0-----
BAŞKAN
– Sayın milletvekilleri, Türkiye Büyük Millet Meclisinin 26’ncı Birleşiminin
Üçüncü Oturumunu açıyorum.
III.- YOKLAMA
BAŞKAN
- Cumhuriyet Halk Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı. Şimdi yoklama işlemini
tekrarlayacağım. 
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Hatay Milletvekili Serkan
Topal ve arkadaşları tarafından, öğretmenlerin durumlarının ve mesleki
geleceklerinin tespit edilmesi, üniversitelerin bilimsel özerkliklerinin
yeterliliğinin araştırılması ve eğitimde alenen aksayan unsurların çözüme ulaştırılması
amacıyla 23/11/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 24 Kasım 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk
Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir.
Şimdi gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, Ceza Muhakemesi Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER
A) Kanun Tasarı ve Teklifleri
1.- Ceza Muhakemesi Kanunu ile Bazı
Kanunlarda Değişiklik Yapılmasına Dair Kanun Tasarısı (1/775) ve Adalet
Komisyonu Raporu (S. Sayısı: 438 ve 438’e 1’inci Ek) (x)
BAŞKAN
– Komisyon ve Hükûmet burada.
22
Kasım 2016 tarihli 24’üncü Birleşimde tasarının geçici 1’inci maddesi İç
Tüzük'ün 88’inci maddesine göre Komisyona geri verilmişti. Geçici 1’inci
maddeye ilişkin Komisyon Raporu 438’e 1’inci Ek Sıra Sayısıyla bastırılıp
dağıtılmıştır.
Şimdi
geçici 1’inci madde üzerinde görüşme açacağım.
Geçici
1’inci maddenin Komisyon tarafından kabul edilen yeni metnini okutuyorum:
GEÇİCİ MADDE 1- (1) Ceza Muhakemesi Kanununun 253 üncü maddesine ilişkin yönetmelik bu
Kanunun yürürlüğe girdiği tarihten itibaren en geç altı ay içinde çıkarılır ve
yönetmeliğin yürürlüğe girmesinden itibaren en geç altı ay içinde uzlaştırmacı
listeleri oluşturulur. Adalet Bakanlığı tarafından bu listelere uygun
uzlaştırmacı görevlendirmesi amacıyla bir ilan yapılır. İlan yapılıncaya kadar,
Ceza Muhakemesi Kanununun 253 üncü maddesinde bu Kanunla yapılan değişiklik
öncesinde öngörülen usule göre belirlenen uzlaştırmacılardan görevlendirme
yapılmasına devam olunur ve bu uzlaştırmacılar görevlerini tamamlar.
BAŞKAN
– Geçici 1’inci madde üzerinde gruplar adına ilk söz Milliyetçi Hareket Partisi Grubu
adına Bursa Milletvekili Kadir Koçdemir’e aittir. 
Buyurun. (MHP sıralarından alkışlar)
Süreniz
on dakikadır.
MHP
GRUBU ADINA KADİR KOÇDEMİR (Bursa) – Sayın Başkan, saygıdeğer milletvekilleri;
sözlerimin başında hepinizi saygıyla selamlıyorum. 
Bugün
Öğretmenler Günü. İlkokuldan sonra tahsil hayatına öğretmen okuluyla devam
etmiş birisi olarak, hayat denklemimizde anne, babamızdan sonra neticeyi en
fazla değiştirecek unsur olan öğretmenlerimizin gününü kutluyor, bugünün
öğretmenlerin durumunun iyileştirilmesine, aynı zamanda millî eğitimimizin
normalleşmesine ve Türkiye Cumhuriyeti’nin birikimine yakışır bir vaziyete
gelmesine vesile olmasını diliyorum. 
Yine,
dün ve bugün TEOG imtihanına giren çocuklarımıza başarılar diliyorum. 
Bugün
görüştüğümüz bu madde, bizim Mecliste çalışmalarımızın olması gerekenden ne
kadar uzakta olduğuna dair tam örnek olay durumundadır. Ceza Muhakemesi Kanunu
ve diğer kanunlarda değişiklikler Adalet Komisyonunda görüşülmüş, 103’üncü
maddeyle ilgili Anayasa Mahkemesinin yürürlükten kalkması konusunda verdiği
sürenin dolma tehlikesine karşı da muhalefet partileri anlayış göstermiş, keza
başta Komisyon Başkanımız olmak üzere, Komisyondaki iktidar partisindeki
arkadaşlarımız da gelen önerileri dikkate almışlar idi. Burada oylanırken de
yine bu uzlaşmanın neticesinde, normalde dört beş gün sürecek olan görüşmeler
bir gün de tamamlanmak üzereyken son dakikada eklenen bir madde bizi buraya
getirdi. 
Bu
maddeyle ilgili kamuoyundan, muhalefet partilerinden, kadın kuruluşlarından
gelen tepkilere cevap verilmesi, bu tepkiler istikametinde maddeye eklenen
ikinci fıkranın geri çekilmesi olumlu bir gelişmedir, olması gereken bir
davranıştır. Bunun için, Adalet Bakanlığımızı ve maddeyle ilgili Komisyonumuzun
Başkan ve üyelerini de tebrik ediyorum. Ancak usul bakımından İç Tüzük’ün
89’uncu maddesinde “tekrar görüşme” diye bir yöntem var iken bu, niye tekrar
Adalet Komisyonuna gitti, Adalet Komisyonu bununla ilgili toplantı yaptı ve biz
bugün, Millî Eğitim temel kanunuyla ilgili görüşmeye ara verip yeniden bu
kanuna, bu maddeye vakit ayırıyoruz ve bu madde Türkiye gündeminde kalmaya niye
devam ediyor? Doğrusu bunu anlamak mümkün değil arkadaşlar.
“Kem
âlât ile kemâlât olmaz.” diye bir söz var, usul hükümlerini ihlal ettiğinizde
buradan hayırlı bir netice çıkması mümkün değil. Bugün biz burada bunu
görüyoruz. Bunun tek bir izahı var, bizim bürokraside çok anlatılan bir anekdot
vardır “ibrikçibaşı” diye. Olması gereken bir şeyde dahi kendi sözünün
geçeceğini, son sözün kendinde olduğunu belirtmek için bazen anlamsız şeylere
de emir veren bir görevli, bir çalışan diyelim, bunun bundan başka bir izahı
yok arkadaşlar. O gün tekrar görüşülseydi ve bu Meclis kendi hatasını yine
kendisi düzeltseydi ne olurdu, ne kaybederdik? 
Ama
o zaman, başta muhalefet partileri olmak üzere birilerinin dediği bir şey
yapılmış olacaktı. Sadece bunu sağlamayı siz büyük başarı sayıyorsanız, o zaman
topraktan, realiteden, toplumdan, hukuktan bağınızı kesmişsiniz ve sadece kendi
haklılığınızı öne almışsınız demektir. Zaten başımıza gelenler de bu inat ve bu
tavırdan kaynaklanmaktadır.
İkinci
bir şey arkadaşlar: Bu, buradaki çok sayın milletvekili arkadaşlarımızın
önergesiydi ama bu önerge Sayın Bakanımız tarafından Komisyona geri çekildi ve
bu arkadaşlarımız o saate kadar önergenin ne kadar isabetli olduğunu savunurken
biz baktık ki önergenin esas sahibi Sayın Bakandır. Ondan sonra bu
arkadaşlarımız hiç konuşmadılar. 
Yine,
bu süreç bize şunu gösterdi: Arkadaşlar, eğer gerekli hazırlıkları yapmazsak,
eğer Türkiye Büyük Millet Meclisinin kendini bağladığı yasama süreci
gerekliliklerine uymazsak yanlış yaparız. Bu, şuna benzer: Bir insanla ilgili
elimizde kan tahlili, EKG, MR -çok bilemiyorum- idrar tahlili, röntgen, film,
hiçbir şey yok, sadece şikâyete göre ona reçete yazıyoruz. Bu yazdığımız
reçetedeki ilaçların isabetli olma ihtimali ne kadarsa bir toplantıda bir
büyüğümüzün yanına gelen birinin şikâyeti üzerine kanun değiştirdiğimizde
isabet etme ihtimalimiz de ancak o kadardır. Vücudun herhangi bir yerinin
verdiği semptoma göre tedavi yaparsak, Allah muhafaza, vücudun tamamını
kaybetme riskimiz vardır.
Bir
diğer husus, Sayın Adalet Bakanı hem o gün burada -ki bugün burada olmasını
beklerdik, kendileri yok- hem de Adalet Komisyonunda bütün gerekçeyi şuna
dayandırdı, dedi ki: “Kanunların kültür oluşturma fonksiyonu var. Biz 2004’te
bu kanunu çıkardık ve bir kültür oluşuyor ama bu kültür oluşurken arzu
etmediğimiz neticeler oldu, onun için bu düzenlemeyi getiriyoruz.” Arkadaşlar,
kanunların kültür oluşturma fonksiyonu yoktur. Eğer siz hukuka adalet dağıtma
dışında, işi kolaylaştırma, hedefe varma, adam yerleştirme, filancayı etkisiz
hâle getirme gibi fonksiyonlar yüklerseniz bugün, yarın, ne zaman belli olmaz,
teker duvara dayanır. Burada da bunu görüyoruz. Bu anlayıştan bir an önce
uzaklaşmamız gerekiyor. Kanunlar hukuk, adalet dağıtmak içindir ve bu konuda da
hukukun içindeki diğer unsurlara, yasamanın içinde dolaylı olarak yer alan unsurlara
itibar etmemiz lazım. Mesela, akademisyenlerle ilgili, yükseköğretimdeki
insanlarla ilgili bir disiplin düzenlemesi yapmışız. Birazdan görüşmeye devam
edeceğimiz kanunda var. Anayasa Mahkemesi bunu iptal etmiş. 7 Nisanda Resmî
Gazete’de yayımlanmış ve dokuz ay müddet vermiş. Bu dokuz aylık süre 7 Ocak
2016 tarihinde dolmuş yani 7 Ocak 2016’dan itibaren artık bu hüküm yok. Biz
önergeler veriyoruz, cuma günleri çalışıyoruz, gece saat iki, üçe kadar
çalışıyoruz, hafta sonları çalışıyoruz ama 7 Ocak 2016 tarihinde Anayasa
Mahkemesi kararının yürürlüğe girmesi, hâliyle bu hükümlerin yürürlükten
kalkmasını görmeyip sekiz-dokuz ay sonra bugün bu kanunu yüce Meclisin huzuruna
getiriyoruz. Bu kanun da 21 Mart tarihinde Meclise sevk edilmiş. Arkadaşlar, bu
kafayla, bu anlayışla yasama faaliyeti yapmamız mümkün değildir. 
Şunu
bir kere gözden kaçırmamalıyız, hiç de unutmamalıyız: Bu memleketteki
işsizliğin, bu memleketteki eğitimde uluslararası sıralamalarda geri
gitmemizin, bu memleketteki doların yükselmesinin, bu memleketteki yatırım
yapılmamasının birinci sebebi, hukuk devletinin tüm kurum ve kurallarıyla
hayata geçmemesidir. Hukuk bütün dertlerin ilacıdır, hukuk bütün iyi yolların
ilk adımıdır. Bundan vazgeçmememiz gerekiyor. Özellikle 15 Temmuzdan sonra belli
mücadeleler adına alınan tedbirler, yapılan uygulamalarda bu hususun bilhassa
göz önünde bulundurulması lazım. Unutmayalım ki ekonomik olarak dünyada, ilk 19
ülkedeyiz, 20 ülkedeyiz ama hukuk devletinde 80’inci sıradayız arkadaşlar. Bu,
bu ülkeye yakışmayan bir durumdur. İnsani gelişmişlikte 71’incı sıradayız,
basın özgürlüğünde pek çok Afrika ülkesinin daha gerisindeyiz. Bütün
uluslararası sıralamalarda sıramız kötü. Bundan daha kötü olan da, kötüye doğru
giden bir süreç içindeyiz. 
(Mikrofon
otomatik cihaz tarafından kapatıldı)
KADİR
KOÇDEMİR (Devamla) - Hukukun egemen olduğu, yasamanın layığıyla yapıldığı bir
süreç dileğiyle hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Koçdemir.
Şimdi,
Cumhuriyet Halk Partisi Grubu adına Eskişehir Milletvekili Cemal Okan Yüksel’e
aittir söz sırası.
Buyurun
Sayın Yüksel. (CHP sıralarından alkışlar)
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; sözlerime başlamadan önce, ülkemizde görev yapan bütün
öğretmenlerimizin Öğretmenler Günü’nü kutluyorum.
Yine,
bu sabah Adana’da yapılan hain bombalı saldırıda hayatını kaybeden 2
vatandaşımıza Allah’tan rahmet ve 33 yaralı vatandaşımıza acil şifalar
diliyorum.
Bugün
Suriye’de 3 askerimiz şehit oldu. Her birine ayrı ayrı Allah’tan rahmet
diliyorum. Bunlardan birisi de Eskişehirli Kara Piyade Uzman Çavuş Melih Özcan,
26 yaşında. Biri 1 yaşında, biri 1 haftalık 2 bebeği var. Onun da kederli
ailesine başsağlığı diliyorum.
Sayın
milletvekilleri, bir hafta önce cinsel istismarcıların önünü açacak bir yasa
tasarısı yoktu. Bugün de, Hükûmet bu önergeyi geri çektiği için cinsel
istismarcıların önünü açacak bir tasarı yok ama geçtiğimiz bir haftada o kadar
çok şey yaşadık ki, halkın çok çeşitli kesimlerinden o kadar çok tepkiler aldık
ki umarım Hükûmet bundan kendine düşen payı çıkarmıştır.
Çok
kısa bir özet yapmak lazım tasarıyla ilgili: Biz, Ceza Kanunu ve bazı
kanunlarda, toplam 11 temel kanunda değişiklik yapan bir tasarıyı, Hükûmetin de
“11 Aralığa kadar Anayasa Mahkemesinin iptal ettiği 103’üncü maddeyi
yetiştirmemiz lazım.” ısrarıyla -tüm muhalefet partileri bir anlayış gösterdi-
alt komisyondan iki üç saatte, Adalet Komisyonundan da yarım saatte geçirerek,
sizin acelenize anlayış göstererek Genel Kurula indirdik. 
Genel
Kurulda çok önemli şeyler oldu. Bugüne kadar, en azından benim kısa Parlamento
hayatımda rastlamadığım bir şekilde muhalefetin, Cumhuriyet Halk Partisinin,
Milliyetçi Hareket Partisinin 12 değişiklik önergesi kabul edildi. Biz de Hükûmetin
bu anlayışına, bu uzlaşmacı tutumuna karşılık 50 maddelik tasarıda 42 maddedeki
önergemizi geri çektik bir an önce ortaya çıksın diye. Ama maalesef Parlamento
hukukuna hiç uygun olmayan bir şekilde, alt komisyonda görüşülmeden, Adalet
Komisyonunda görüşülmeden ya da Sayın Adalet Bakanının Adalet Komisyonunda
“Cinsel istismarla ilgili Ceza Kanunu’nun maddelerinde bir çalıştay yapalım,
kadın derneklerini çağıralım, çocuk derneklerini çağıralım, sivil toplum
kuruluşlarını çağıralım, bir uzlaşı içinde bunu geçirelim.” dediği çalıştay
yapılmadan ve orada görüşülmeden bu maddeyi getirdiniz. 
Adalet
Komisyonunda dile getirildi, aslında, İç Tüzük’te yapılması en elzem olan
değişiklik bu tür sürpriz değişiklik önergelerinin önünü kesecek bir düzenleme
yapabilmek yani ilgili komisyonda görüşülmeden, sadece 5 milletvekilinin
imzasıyla -biraz önce Sayın Koçdemir’in belirttiği gibi- belki de bir
büyüğümüze derdini izah eden birisinin ihtiyacını karşılamak için gece yarısı
getirilecek sürpriz önergelerin engellenmesi gerekir. Engellenmezse işte böyle
durumlar olur. 
Şimdi,
bu tartışmalar sürerken Hükûmet kanadı devamlı şunu söyledi: “Bu, bir tecavüz
önergesi değildir. Bu, erken yaşta evlenenlerin sorunlarını çözmek ister.”
Fakat bilimsel içtihatlara baktığınız zaman, Türk Ceza Yasası’na baktığınız
zaman, 15 yaşından küçük çocuklara yapılan her türlü cinsel davranış,
sarkıntılık -buna vücuda organ sokma da dâhil- cinsel istismar olarak anılır.
Ceza yasaları bunu böyle söyler. Eğer bu tasarı geçseydi, hem de şu tarihten önce
cinsel istismar olmak kaydıyla, bir tarih sınırı belirtmeksizin evlenmek
koşuluyla cezasızlık hâli geçseydi bundan binlerce sapık -50 yaşında, 60
yaşında, 12-13 yaşında çocuklara tecavüz etmiş insanlar- yararlanacaktı.
Hükûmetin bu tasarıyı geri çekmesi olumlu.
Gördük
ki, bu değişiklik önergesinden size oy verenler de dâhil hiç kimse memnun
olmadı. Kim memnun oldu? İşte, Hükûmet tarafından beslenen, yandaş gazetelerde
yazan, televizyonlarda yayın yapan “12 yaşındaki kızla evlenilebilsin.” diyen,
“Annenin diz kapağından tahrik olunur, hamile kadın sokağa çıkmasın.” diyen
300-500 tane meczup memnun oldu. Televizyonlarda çıktılar bu önergeyle ilgili
lehine açıklamalar yaptılar. İşte, sizin halkın gerçekliğiyle bu kadar kopuk,
sadece 300-500 tane soytarıyı memnun etme anlayışınız, sadece burada değil,
örneğin Lozan’la ilgili çıkışınızda da yerini buldu. O zaman da hatırlayın,
televizyonlarda yayın yapıp Lozan’ın bir kazanım olmadığını söyleyen fes
giymiş, fesli bir soytarı vardı. Bizler henüz Lozan’da kazanmış olduğumuz
Ege’deki adaları, Lozan’daki kazanımlarımızdan örneğin Süleyman Şah Türbesi’ni
koruyamazken “Lozan’ı bize zafer diye yutturuyorlar.” diye açıklamalar yapıldı.
Ama halktan oy alıp halkın değerlerine bu kadar yabancı olan mahlukatı memnun
etmek için yapacağınız açıklamalar, getireceğiniz tasarılar ne kadar sürecek
çok merak ediyorum.
Sevgili
arkadaşlar, adım gibi eminim ki, kendi kızına bu tasarıyla, bu değişiklik
önergesiyle getirilen cinsel istismar yapılsa gözünü bile kırpmadan cinsel
istismar yapanı alnının çatından vuracak olan sayın milletvekilleri halkın kız
evlatlarına bu muamele reva görülürken buna el kaldırdı. Ben bunu hep merak
edeceğim. Herkesin kızını kendi kızınız gibi görmeden, onların acısıyla
dertlenmeden halktan nasıl saygı görmeyi umuyorsunuz? Görülüyor ki, herkesin
kızını kendi kızınız gibi değerlendirmeden de iktidar olunabiliyor ama saygı
duyulan bir iktidar olunamıyor. İşte, o kadar gücünüze rağmen size duyulmayan
saygıyı üst akıllarda aramanızın, iktidar olmamamıza rağmen bize bu kadar çok
saygı duyulmasının nedeni de bu. Biz herkesin acısını, herkesin mağduriyetini
kendi mağduriyetimiz gibi görüyoruz.
Sözlerime
son vermeden önce, biraz sonra oylayacağımız tasarıda getirilen
değişikliklerden birkaç tanesini söylemek istiyorum. Halkta bir yanlış anlama
oldu, Hükûmet de onu kastetmedi; Anayasa Mahkemesinin kararıyla düzenlenen
103’üncü maddeye göre 15 yaşından küçük hiçbir çocuğun rızası geçerli rıza
olarak kabul edilmiyor. Bu konuda derneklerden açıklamalar geliyor. Tekrar ediyorum,
buradan, ileride hani cinsel istismar suçu işlemesi ihtimali olanlar duysun
diye yapıyorum; 15 yaşından küçük çocuklar kendi rızaları olsa dahi onların
rızaları kanuni olarak sayılmadığından yapılan iş tecavüz olacak. Bu yasayla
dinlemeler ağır ceza mahkemelerinin oy birliğinden alındı, talihsiz bir
şekilde, sulh ceza hâkimliklerine verildi. Bu yasayla mahkemeler subjektif
kriterlerle duruşmaları il içinde başka yerlere taşıyabilecek. 
Bunlar,
bizim, biraz sonra oylayacağımız tasarıyla ilgili muhalefetimizden birkaç ana
başlık, umarım ilerideki yasama çalışmalarında bunları da düzeltirsiniz.
Genel
Kurulu saygılarımla selamlıyorum.
Sağ
olun. (CHP sıralarından alkışlar)
BAŞKAN
– Teşekkür ediyorum Sayın Yüksel.
Buyurun
Sayın Bostancı.
MEHMET
NACİ BOSTANCI (Amasya) – Biz de, CHP’liler de, burada bulunan herkes, bu
milletin çocuklarını kendi çocukları olarak görür. Çocuklar üzerinden bir
siyasi tartışma ve rekabet yürütmek uygun değildir. 
Getirilen
önergeye itiraz edebilirsiniz, “Farklı problemler doğurabilir.” diye ortaya
birtakım iddialar koyabilirsiniz, ama bunu genelleştirip, “Milletin çocuklarını
kendi çocuklarınız gibi görmüyorsunuz.” gibi bir bağlama bağlamak son derece
yanlıştır ve önergeyi tartışma anlayışından, kastından, mantığından da uzaktır.

Kayıtlara
geçsin diye ifade ediyorum.
BAŞKAN
– Teşekkür ediyorum.
Şimdi,
Halkların Demokratik Partisi Grubu adına İstanbul Milletvekili Filiz
Kerestecioğlu Demir konuşacaklardır. 
Buyurun
Sayın Kerestecioğlu Demir. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri, sevgili halkımız; bundan bir yıl önce Anayasa Mahkemesinin
bütün uluslararası çocuk hakları hükümlerini çiğneyen kararıyla karşılaştık. 
Türk
Ceza Kanunu 103’üncü maddeyi iptal gerekçesinde, bir dizi hususun yanında çok
tehlikeli bir gerekçeyi öne sürüyordu mahkeme. Fiilden sonra mağdurun yaşının
ikmaliyle fiilî birlikteliğin evliliğe dönüşmesi. Yani fail hangi yaşta olursa
olsun, istismara uğrayan çocuk 16 yaşına geldiğinde failin istismar ettiği
çocukla evlenmesi hâlinde bu durumu hafifletici bir sebep sayıyordu. 
Anayasa
Mahkemesi böyle bir gerekçe yazarken, bir yandan televizyonlarda dindar
kimlikleriyle bilinen kimseler, 12 yaşında kız çocuklarıyla, ergenliğe girmiş
çocuklarla evlenmeyi teşvik eden açıklamalar yapıyorlardı. 
Sonra
“Boşanmanın Önlenmesi” adıyla bir komisyon kuruldu. Komisyonun raporuna, çocuk
istismarında evlilik hâlinde cezanın ertelenmesi önerisini koydunuz. Kadın
örgütleri, çocuk hakları örgütleri, feministler, tüm kamuoyu hepten huzursuz
oldu. Sonra, yine bir torba yasayla, Anayasa Mahkemesinin iptal ettiği 103’üncü
maddede değişiklik yapılırken son anda bir geçici maddeyle çocuk istismarına
evlilikle affı da oradan çıkaralım dediniz. Nurettin Yıldız gibi kişilerin “6
yaşında çocukla evlenilebilir.” dediği ve bu kişi hakkında avukatların
yaptıkları suç duyurularına rağmen hiçbir davanın açılmadığı bir ülkede,
söyleyin, insanlar korkmakta haksız mıydılar? 
Üyesi
olduğum çocuk istismarı komisyonunda da bu konu gündeme geldi ve ciddi
tepkilerle karşılaştı. Bu önergeyi komisyonlarda tartıştırmadan yangından mal
kaçırır gibi Meclise getirmekte haklıydınız. İstismarı evlilikle aklayan bu
yasa, tam da tahmin ettiğiniz gibi, kamuoyundan -başta kadınlar olmak üzere- çok
güçlü bir tepki aldı çünkü bu toplumun duyarlı insanlarının artık tek bir çocuk
istismarı, tecavüz haberi almaya tahammülü yok.
Şimdi,
verilen önergeyle, sözüm ona, AKP’li vekillerin imzasıyla verilen önergeyle bu
tasarı geri çekiliyor fakat bu önergenin Hükûmet tarafından hazırlandığını
herkes biliyor. Zaten burada sizlerin oylarıyla kabul edildi. Bekir Bozdağ
hâlen, önergesi Erdoğan tarafından kabul edilmedi diye üzgün, hâlen önergenin
istismarcıları aklamayacağını savunuyor. Oysa bu önerge kabul edilseydi neler
olacağını lütfen bir daha dinleyin ki bir daha, bir daha asla bu Meclise böyle
bir önerge getirmeyin. 
10
yaşındaki bir çocuğu istismar etmiş bir kimse çocuk medeni nikâh kıyılacak yaşa
geldiğinde bu çocukla evlenirse cezasız kalacaktı. Bu kişinin çocuğun akranı
olmasının ya da 50 yaşında ya da 70 yaşında olmasının hiçbir önemi olmayacaktı.
“Akranları koruyoruz, akran evliliklerinin mağduriyetini gidermeye
çalışıyoruz.” diye hâlâ bu gerekçeyi savunarak kimseyi kandırmaya çalışmayın.
Tecavüze uğrayan çocuklar baskıyla rızaları olduğunu söyleyecekti. Çocuklarını
para karşılığı istismarcılara teslim eden kişiler de evliliğin gerçekleşmesi
hâlinde cezadan kurtulacaklardı. Aileler, çevrelerinde toplumsal tepki de
olmadığından kız çocuklarını belirli bir para karşılığında erken yaşlarda
evlendirme yoluna artık ne yazık ki daha sık başvuracaklardı. Evlilik hâlinde,
boşanma durumuna kadar hükmün açıklanmasının geri bırakılması veya cezanın
infazının ertelenmesi de istismara uğramış çocuğun tehditle evliliği
sürdürmesine neden olacaktı. Tekrar af yasaları beklenecek, geçici madde kalıcı
hâle gelecek, çocukları istismar edenler bu yasaya güvenerek hareket
edeceklerdi. Evet, bunlar olacaktı arkadaşlar, hiç kimseyi yanıltmayalım. 
Akranlar
arası erken yaşta resmî olmayan birliktelik kuran çocukların mağduriyetini
gidermenin tek yolu bir akran hukuku oluşturmaktır. Cebir, tehdit, hile veya
iradeyi etkileyen başka bir neden olmaksızın aralarında 3 yaştan az yaş farkı
bulunan kız ve erkek çocuklar arasında gerçekleşmiş cinsel ilişkilere ceza
vermek yerine bu çocukları koruyucu hükümler konularak çözüm yoluna
gidilebilirdi. Oysa, ne yazık ki hiçbir yaş sınırı koymadan 50, 60, 70 yaşında
istismarcılara dahi af getirmeye çalıştınız. 
Yine,
bir torba yasa hâlinde Anayasa Komisyonundan geçirip bu taslakla Meclise
indirdiğiniz Türk Ceza Kanunu 103’üncü maddeyle ilgili de ne kadın
kurumlarından ne de çocuk hakları örgütlerinden doğru dürüst görüş almadınız.
Kadınları ilgilendiren bu yasa Kadın Erkek Fırsat Eşitliği Komisyonunda dahi
görüşülmedi. Kadın Erkek Fırsat Eşitliği Komisyonu zaten, benim bildiğim, uzun
bir zamandır tek bir toplantı yapmadı -üyesiyim çünkü o Komisyonun- ve
gerçekten aslında, toplumda bu kadar şiddet varken, bu kadar istismar varken
bununla ilgili bir olağanüstü toplantı yapma gereği de duymadı, sadece
Birleşmiş Milletler projelerini uygulamakla meşgul.
Evet,
neden bir kez olsun bu alanda çalışma yapanlara gerçekten danışarak şeffaf bir
biçimde bu konuyu ele almadınız? Neden üzerinde mutabakat sağlanmış bir
tasarıyı önümüze getirmediniz? Anayasa Mahkemesinin kanun yapıcılara verdiği
süre yakında dolmak üzere TCK 103’le ilgili olarak. “Yasal boşluk hâlinde
istismarcılar cezasız kalmasın.” diye bugün bir kanun değişikliği geçirmeye
çalışıyoruz Meclisten. Ancak bu değişikliğin de tabii ki çok ciddi riskleri var
ve Anayasa Mahkemesinden dönme ihtimali de yüksek. 
Evet,
bu nedenle yapılması gerekenler aslında çok fazla. Böylesi bir değişiklik,
akranın tanımlanmasından madde kapsamına alınması gereken cinsel içerikli
eylemin tanımlanmasına kadar ciddi bir araştırma ve tartışma gerektiriyor. Bu
nedenle bu konunun dikkatle çalışılmasına fırsat tanınmalı, komisyonlara
yeterli süre verilmeli. Çocuk Hakları Sözleşmesi, Lanzarote Sözleşmesi, her
maddesi dikkatle incelenerek göz önünde tutulmalı. Hükûmet bundan sonra erken
evliliklerle nasıl mücadele edeceğine dair bir plan ortaya koymalı. Artık,
yasal evlenme yaşında olmayan çocukların düğünlerine giden kamu görevlilerinin
yaptığını olağan gören Adalet Bakanları bu ülkede istifa etmeli. Bahsedilen
kamu görevlileri hakkında da ne yapılacağı kamuoyuna açıklanmalı yani düğünlere
gidip takı takanlar hakkında. 
Ne
var ki artık, bu önerilerimizin duyulduğuna dahi inancımız kalmadı. Kendisine
itaat etmeyeni yok etmeye çalışan bir iktidarla karşı karşıyayız. Bizler bu
tartışmaları yaparken, görüşlerine en çok ihtiyaç duyduğumuz çocuk haklarıyla
ilgili yıllardır çalışan Gündem Çocuk Derneği bir KHK’yla kapatıldı ve onlarca
kadın derneği de aynı şekilde KHK’larla kapatıldı, mühürlendi. 
Bu
toplumun hakkaniyetli bir yönetime inancını öldürdünüz; maalesef, çürümeye
doğru gidiyoruz ve biz yine de duymayan kulaklara son kez bir çağrı daha
yapalım: Son kavşaktasınız, bu toplumun tek bir çocuğun canının yanmasına, tek
bir işkence haberine, tek bir baskıya daha sabrı kalmadı. Artık bu toplumu daha
fazla sınamayın. 
Yarın
25 Kasım, Kadına Yönelik Şiddete Karşı Mücadele Günü. Öncelikle bu tasarıya
karşı duran ve yıllardır kadın hakları mücadelesini her yerde, her alanda
haykırışlarıyla sürdüren bütün kadın yoldaşlarımı sevgiyle, saygıyla
selamlıyorum. 
Size
çok küçük bir anekdot anlatacağım vakit bulabildiğim kadar. Cizre’nin yakılıp
yıkıldığı günlerde oraya gittiğimiz zaman Sevgili Milletvekilimiz –şimdi
tutuklu- Selma Irmak bir hikâye anlatmıştı Feqiye Teyran’ın; demişti ki: “Dicle
Nehri’ne Feqiye Teyran -kuşların hocası anlamına geliyor- anlatır şiirlerini,
nehir dinlermiş.” Ve o zaman bir yazı yazmıştım “Nehir dinledi ama devlet
dinlemedi.” diye. Devlet yine dinlemiyor, arkadaşlarımız tutuklu ama biz yarın,
25 Kasımda sokaklarda her dilden “…”(x) “Kadın, yaşam, özgürlük” diye
haykıracağız. 
Saygıyla
selamlıyorum. (HDP sıralarından alkışlar) 
BAŞKAN
– Teşekkürler Sayın Kerestecioğlu Demir. 
Şimdi,
gruplar adına son olarak Adalet ve Kalkınma Partisi Grubu adına Bartın
Milletvekili Yılmaz Tunç konuşacaktır. 
Buyurun
Sayın Tunç. (AK PARTİ sıralarından alkışlar) 
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
geçici maddenin geri çekilmesiyle alakalı olarak AK PARTİ Grubu adına söz almış
bulunuyorum, bu vesileyle Genel Kurulu saygılarımla selamlıyorum. 
Öncelikle
bugün Öğretmenler Günü, geleceğimizin mimarları öğretmenlerimizin, tüm
öğretmenlerimizin Öğretmenler Günü’nü tebrik ediyorum. Ben de bir öğretmen çocuğuyum,
başta babam olmak üzere, tüm öğretmenlerimizin Öğretmenler Günü kutlu olsun.
Aynı zamanda bir öğretmen lisesi mezunu olarak bunu söylüyorum. Gerçekten
öğretmenlik mesleği kutsal bir meslek, onlar fedakârca çalışıyorlar ve
çocuklarımızı geleceğe hazırlıyorlar, onlara ne kadar teşekkür etsek azdır.
Sadece 24 Kasımda teşekkür etmek yetmez. 
Bugün
üzücü haberler aldık Suriye’den. Suriye’de şehit olan askerlerimize Allah’tan
rahmet diliyorum, milletimize ve yakınlarına başsağlığı diliyorum.
Yine,
bugün Adana’da meydana gelen patlamada vefat eden vatandaşlarımıza Allah’tan
rahmet, yakınlarına başsağlığı diliyorum, yaralı vatandaşlarımıza da acil
şifalar diliyorum.
Şimdi
değerli milletvekilleri, tabii uzun süredir tartıştık Türk Ceza Kanunu’nun
103’üncü maddesini ve bu bağlamda geçici madde önergesini yaklaşık bir haftadır
kamuoyunun gündeminde tartışıyoruz, Genel Kurulda ve komisyonlarda da ifade
ettiğimiz hususlar oldu. Geçici madde önergesinin hangi maksatla verildiğini
aslında hepimiz biliyoruz. Yani bunu farklı yönlere çekmenin hiçbir anlamı yok.

Geçici
madde önergesi şuydu: Henüz evlilik yaşına ulaşmamış akranlar arasında yaşları
birbirine yakın -genelde şu anda bu sorunla baş başa kalanlar bu gençler-
gençler arasındaki fiilî birliktelik daha sonra kamu davasına dönüşmüş, kamu
davası devam ederken yasal evlilik yaşına ulaşılmış, yasal evlilik yaşına
ulaşıldıktan sonra da resmî nikâh kıyılmış, aile kurumu kurulmuş, çoluk çocuk
sahibi olunmuş, birden fazla çocuğu olanlar var ve daha sonra, yıllar sonra, belki
beş altı yıl süren bir yargılamanın neticesinde sekiz yıl, on yıl hapis
cezasıyla karşı karşıya kalınan bir durum söz konusu. Tabii, bu durumda aslında
yargılamanın uzun sürmesi buradaki mağduriyetin en önemli sebeplerinden bir
tanesi. Şimdi, iki görüş var: Komisyonda gerek CHP’li gerek HDP’li
arkadaşlarımızdan söyleyenler oldu, hatta Lanzarote Sözleşmesi, Avrupa Konseyi
Çocukların Cinsel İstismara Karşı Korunmasına Dair Sözleşme, 2007’de
Türkiye’nin imzaladığı sözleşme, bu sözleşme de aslında bu gençleri sözleşme
dışı bırakıyor; yani bu gençlerle alakalı da -o sözleşmeyi okuyan
arkadaşlarımız varsa- sözleşme dışı bırakıyor. Yani, bu konu da, sözleşme dışı
bırakması, akranlar arası ilişkinin, işte, çocuklar arası cinsel birlikteliğin
serbest olup olmaması, o konu da tartışılabilir. Ancak bazı arkadaşlarımızın,
muhalefete mensup arkadaşlarımızın söylediğine göre eğer gençler arası bir
birliktelik olmuşsa, bunların yaşları tutmuyorsa evlilik yaşına, evlilikle
ilgili bir problem yok zaten. “Eğer bu gençler kendi rızalarıyla cinsel
birliktelik yaşamışlarsa ve aralarında yaş farkı da yoksa, kızın, mağdurun yaşı
15’ten küçük de olsa burada bir cezalandırma olmaması gerekir.” diyen
arkadaşlarımız oldu, bu bir. 
RUHİ
ERSOY (Osmaniye) – Hocam, hiç girmeyelim buna artık, yeter! Onu savunmuyoruz.
(MHP sıralarından gürültüler)
YILMAZ
TUNÇ (Devamla) – Bunu biz söylemiyoruz, bunu diyen muhalefete mensup
arkadaşlarımız. 
AHMET
SELİM YURDAKUL (Antalya) – Çocuğun rızası olur mu? 
ERKAN
AKÇAY (Manisa) – Komisyon raporunu okudun mu Yılmaz Bey? Komisyon raporunu oku!
YILMAZ
TUNÇ (Devamla) – Biz de diyoruz ki bu fiilî birliktelik, eğer yaşlar büyümüş,
resmî evlilik yaşına ulaşılmışsa ve aile kurumu kurulmuş, çocuk doğmuş, bir
zorlama yok, kendi istekleriyle evlenmişlerse, bu durumda, bu toplumsal sorunu
çözelim.” 
AHMET
YILDIRIM (Muş) – Ya, yol olur; Yılmaz Bey, yol olur bu.
AYTUĞ
ATICI (Mersin) – Ayıp ya!
AHMET
SELİM YURDAKUL (Antalya) – O zaman niye Komisyona çekip kaldırdınız?
YILMAZ
TUNÇ (Devamla) – Şimdi, bakın, iki görüş var: 
Bir:
“Fiilî birliktelik resmî nikâh olmasa da cezalandırılmasın.” diyen var…
FİLİZ
KERESTECİOĞLU DEMİR (İstanbul) – Siz bunu geri almamışsınız.
YILMAZ
TUNÇ (Devamla) – …ama “Resmî nikâh olmuşsa bu sorun geçici de olsa
çözülmelidir.” diyen bir görüş var. Şimdi biz, milletvekilleri olarak Adalet
Komisyonunda da konuştuk. Adalet Komisyonu üyeleri olarak, hukukçular olarak… 
ERKAN
AKÇAY (Manisa) – Yılmaz Bey, raporu okumamışsın, Komisyon raporunu oku!
AYTUĞ
ATICI (Mersin) – Nasıl bir beyne sahipsiniz?
YILMAZ
TUNÇ (Devamla) – …bu iki görüşü bir araya getirip Anayasa Mahkemesinin de
gerekçesini göz önünde bulundurarak eğer çözemiyorsak o zaman toplum bize
“Görevinizi yapmıyorsunuz.” der. Bakın, Anayasa Mahkemesi 103’üncü maddeyi…
FİLİZ
KERESTECİOĞLU DEMİR (İstanbul) – Toplum size “50 yaşındaki, 60 yaşındaki
adamların tecavüzüne maruz bırakın.” demiyor. 
YILMAZ
TUNÇ (Devamla) – …ilgili fıkralarını iptal ederken…
FİLİZ
KERESTECİOĞLU DEMİR (İstanbul) – Yapmayın bunu ya, Çocuk Hakları Komisyonu
Başkanısınız!
YILMAZ
TUNÇ (Devamla) – Filiz Hanım, dinleyin. 
FİLİZ
KERESTECİOĞLU DEMİR (İstanbul) – Dinlemiyorum ya, vallahi dinlemiyorum, isyan
ediyorum artık yani. 
YILMAZ
TUNÇ (Devamla) – Bakın, 103’üncü maddenin ilgili fıkralarını iptal ederken ne
dedi? “Failin yaşına bakın.” dedi. Yani “Faalin yaşının küçük olmasına dikkat
edin, mağdurun yaşına dikkat edin, bunların yaş farklarının olup olmadığına
dikkat edin.” dedi. Bir de “Bu fiilî birlikteliğin resmî evliliğe dönüşüp
dönüşmediğine bakın.” dedi. 
Şimdi,
biz iktidar olarak, Adalet Bakanlığı, Adalet Komisyonu, Anayasa Mahkemesinin
fiilî birlikteliğin resmî evliliğe dönüşmesiyle ilgili görüşüne katılıp kalıcı
bir düzenleme yapabilirdik ama yapmadık. Niye? Küçük yaşta evliliklere sıcak
bakmadığımızı söyledik. Çocuklarımızı korumamız lazım. 18 yaşından önce
evlenmesinler; çocuklarımız gelişsin, okusunlar, belli bir meslek sahibi
olsunlar. Çocuklarımız bizim geleceğimiz, onları koruyalım. Onları korumayı
-sadece anne babalara değil- sadece anne babalara bırakmayalım. Evet, onların
birinci görevi ama devlet olarak da çocukları koruyucu tedbirler alalım. Bu
anlamda Anayasa Mahkemesinin o görüşüne katılmadık. Nedir? Şu anda toplumsal
bir problem hâline gelmiş mi? Bunu bir geçici madde önergesiyle çözmeye
çalıştık.
Bu
madde farklı şekilde, yine tartışılarak bu sorunu çözecek noktaya
gelinebilirdi, burada mağdurun yaşıyla ilgili bir kriter getirilebilirdi. 60
yaşındaki kişiyle 12 yaşındaki kişi örneği verildi burada. Ona yol açılmaması
için failin yaşıyla ilgili bir kriter getirilebilirdi, bir gençlik çağı
getirilebilirdi ve yine burada mahkemelere bir takdir yetkisi bırakan bir
sosyal inceleme raporu; bu aile kurumu gerçekten zoraki mi kurulmuş, kadının
rızası var mı yok mu, bir tecavüzle mi başlamış, bu noktada bir sosyal inceleme
raporu zorunluluğu getirip yine de hâkime hükmün açıklanmasının geri
bırakılmasıyla alakalı takdir yetkisi verilebilirdi.
AHMET
SELİM YURDAKUL (Antalya) – Çocuğun rızası olmaz!
YILMAZ
TUNÇ (Devamla) - Bakın, yani bu sorunu birlikte çözmemiz gerekirdi. Bu sorun
yine karşımıza gelecek. Çocuk haklarıyla alakalı en son suçlayacağınız parti AK
PARTİ’dir. (AK PARTİ sıralarından alkışlar) 
Çocuk
hakları, değerli milletvekilleri, Anayasa’mızda yoktu, Anayasa’mızda çocuk
hakları yoktu. Anayasa’mıza çocuk hakları ne zaman girdi? 2010 Anayasa
değişikliğiyle girdi. Pozitif ayrımcılıkla ilgili, çocukları Anayasa 10’uncu
maddeye koyduk. Aynı zamanda, Anayasa’mızın 41’inci maddesinde de “Ailenin
Korunması” başlıklı bir madde vardı, o maddeyi de “Ailenin Korunması ve Çocuk Hakları”
olarak değiştirdik ve o maddeye devletin çocuklara yönelik her türlü istismarı
önleme noktasında görevi olduğunu anayasal olarak hatırlattık. Bu, ilk kez AK
PARTİ döneminde girdi. 2005 yılında Çocuk Koruma Kanunu AK PARTİ döneminde
girdi. Çocuklarımızı koruyucu tedbirler, özellikle uluslararası sözleşmelerin
imzalanması noktasında imzalamadığımız hiçbir çocuk hakları belgesi kalmadı. 
Bakın,
çocuklara yönelik cinsel istismar suçları AK PARTİ’den önce beş yıldan
başlıyordu; 2008’de sekiz yıldan başlattık; bununla yetinmedik, 2014’te on altı
yıla çıkardık. Şimdi, bu görüştüğümüz kanunla, eğer mağdur 12 yaşın altındaysa,
daha küçükse onun cezası on altı değil on sekizden başlasın diyoruz. Avrupa
ülkelerine baktığımız zaman, ortalamanın bunun çok daha altında olduğunu
görüyoruz. Yani, bu konuda çok hassas olduğumuzu belirtiyoruz ve cezaları da
artırdık. 
Şimdi,
bu cezaların artışı elbette ki farklı sorunları da beraberinde getirdi. Onun
için, çocuk haklarıyla ilgili geniş bir paketi hep beraber ele almamız lazım.
Bir kere, Mecliste çocuk haklarıyla ilgili daimî bir komisyon kurulması lazım,
yasama süreçlerinde çocuğun üstün yararını gözetecek bir mekanizmayı hep
beraber bu Mecliste oluşturmamız lazım diyorum. Bu duygu ve düşüncelerle Genel
Kurulu saygılarımla selamlıyorum. (AK PARTİ sıralarından alkışlar)
BAŞKAN
- Teşekkür ediyorum.
CEMAL
OKAN YÜKSEL (Eskişehir) - Sayın Başkan…
FİLİZ
KERESTECİOĞLU DEMİR (İstanbul) - Sayın Başkan…
BAŞKAN
- Sayın Yüksel…
CEMAL
OKAN YÜKSEL (Eskişehir) - 60’a göre çok kısa bir açıklama talep ediyorum,
“Muhalefet partileri 14 yaşındaki yani küçük yaştaki çocukların
evlendirilmesiyle ilgili…” dedi. 
BAŞKAN
- Buyurun, buyurun. Ben açıyorum, bir dakika süreyle. Mikrofon açıldı Sayın
Yüksel, buyurun. 
LEVENT
GÖK (Ankara) - Efendim, Cemal Bey’e kürsüden söz verin.
BAŞKAN
- 60’a göre sisteme girmiş Sayın Gök.
LEVENT
GÖK (Ankara) - Efendim, Cemal Bey’in ifade etmek istediği husus şu: Konuşurken
“Muhalefet partileri arasından böyle bir teklif geldi.” diye bir söz etti. 
BAŞKAN
- Tamam, hadi, öyle olsun. Sisteme de girmiş, 60’a göre de istedi.
Buyurun
Cemal Bey, madem öyle, kürsüden vereyim ben.
LEVENT
GÖK (Ankara) - Yani hem iki dakika oradan hem de bir dakika buradan söz verin.
BAŞKAN
- Eyvallah.
ERKAN
AKÇAY (Manisa) - Sayın Başkan, biz de söz istiyoruz. 
FİLİZ
KERESTECİOĞLU DEMİR (İstanbul) - Aynı şekilde biz de istiyoruz.
BAŞKAN
- Buyurun, iki dakika süre veriyorum. Lütfen…
IX.- SATAŞMALARA İLİŞKİN KONUŞMALAR (Devam)
6.- Eskişehir Milletvekili Cemal Okan
Yüksel’in, Bartın Milletvekili Yılmaz Tunç’un 438 ve 438’e 1’inci Ek sıra
sayılı Kanun Tasarısı’nın geçici 1’inci maddesi üzerinde AK PARTİ Grubu adına
yaptığı konuşması sırasında Cumhuriyet Halk Partisine sataşması nedeniyle
konuşması
CEMAL
OKAN YÜKSEL (Eskişehir) - Sayın Başkan, değerli milletvekilleri; sayın hatip
şöyle bir ifade kullandı, hiçbir muhalefet partisi bunu söylemedi: Yani yaşı
küçük olanların evlendirilmesiyle ilgili “Evlenebilirler.” demedik. Bizim
söylediğimiz şudur: Toplumda kanayan bir yara var, doğru. Bir örnekle söyleyeyim:
İkisi de 14 yaşında bir kız ve oğlan çocuğu bir cinsel birliktelik yaşarlarsa
eğer ikisi de hem mağdur hem fail oluyor; ikisi de yargılanıyor, uzun hapis
cezalarıyla yargılanıyorlar. Biz “Bu yaraları saralım.” dedik, “Bunları
evlendirelim.” demedik. Evlilik yaşının ne olduğu kanunda açıkça belli, bir.
(AK PARTİ sıralarından gürültüler)
YILMAZ
TUNÇ (Bartın) – Evlenmişlerse…
HAKAN
ÇAVUŞOĞLU (Bursa) – Evlenmişse…
CEMAL
OKAN YÜKSEL (Devamla) - Lütfen itiraz etmeyin, dinleyin, lütfen. 
HAKAN
ÇAVUŞOĞLU (Bursa) – Bu, evlenenlerle ilgili. 
CEMAL
OKAN YÜKSEL (Devamla) - Sayın Çavuşoğlu, bir dinlersen, hiç yakışmıyor, sana
hiç yakışmıyor.
HAKAN
ÇAVUŞOĞLU (Bursa) – Niye yakışmıyor? Doğruyu konuşacaksın.
CEMAL
OKAN YÜKSEL (Devamla) - İkinci olarak, arkadaşlar, şimdi size başvuran ve
mağdur olduğunu iddia eden herkesi Cumhuriyet Halk Partisine
yönlendiriyorsunuz, diyorsunuz ki “Bunlar böyle yaptı sizi.” diye. Gelin, küçük
yaştaki faillerin cezai durumuyla ilgili düzenlemeyi getirin, buradan beraber
geçirelim. 
Son
olarak, dediniz ki: “Çocuk istismarı konusunda, çocuk hakları konusunda en
fazla atılımı AK PARTİ yaptı.” Rakamlarla ben konuşayım. Adalet Bakanlığının
açıkladığı rakamlara göre 2005 yılında çocukların cinsel istismarıyla ilgili
açılan dava 5.730’ken döneminizde, 2014’te 18.104 olmuş, 3 kat artmış. TÜİK
verilerine göre son on yılda 482.908 kız çocuğu evlendirilmiş. Sıkı durun,
2015’te 15 ve 17 yaş arasında 17.789 kız çocuğu doğum yapmış. Bu mu sizin
“Çocuk haklarında aşama yaptık.” dediğiniz? 
Ya,
arkadaşlar, yapmayın, etmeyin. Yani en son Komisyonda şu söylendi bunun geri
çekilmesiyle ilgili: “Kuru gürültü hakkaniyeti bastırdı.” dendi. Zihniyetiniz
değişmedi arkadaşlar. (CHP sıralarından alkışlar)
YILMAZ
TUNÇ (Bartın) – Sayın Başkan…
BAŞKAN
– Bir saniye Sayın Tunç.
Sayın
Kerestecioğlu Demir, buyurun, size de aynı gerekçeyle.
Sayın
Akçay, size de söz vereceğim.
7.- İstanbul Milletvekili Filiz
Kerestecioğlu Demir’in, Bartın Milletvekili Yılmaz Tunç’un 438 ve 438’e 1’inci
Ek sıra sayılı Kanun Tasarısı’nın geçici 1’inci maddesi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
FİLİZ
KERESTECİOĞLU DEMİR (İstanbul) – Şimdi, toplumun önünde çok açık bir şekilde
ifade ettiniz ki aslında hiç de içinize sinerek bunu geri çekmemişsiniz. Ama
ben konuşmamda da anlattım, madde madde “Eğer bu geçseydi ne olurdu?” diye
gözlerinizin içine bakarak sıraladım. 50 yaş, 70 yaş, bu yaşlardaki adamların
istismar ettiği, tecavüz ettiği kız çocuklarıyla evlenmeleri söz konusu
olacaktı dedim; aile baskısıyla evlendirilmek zorunda kalacaklardı dedim;
onlara sürekli, ömür boyu bir hapishane yaşatacaktınız dedim. 
Yılmaz
Bey, sizinle aynı Komisyondaydık biz; Ensardaki o taciz edilen, istismar
edilen, tecavüze uğrayan Karaman’daki çocuklar için kurulan Komisyondaydık biz
ve aylarca Karaman’a gitmek için, Nizip’e gitmek için ısrarlarda bulunduk. Bu
kürsüden bana teşekkür ettiniz yaptığım öneriler için ama niye teşekkür ettiniz
o zaman, “Çocuklar istismarcılarıyla evlensin.” diye mi? Biz bunları mı
savunacağız? Gelmişiz, geri almışız bir yasayı ve siz hâlâ üstelik de
Komisyonda yazılan gerekçelere rağmen, bunlara bakmadan kalkıp burada bunu
savunuyorsunuz. 
Bir
kez daha ben halkımıza sesleniyorum: Kimse kimseyi kandırmasın. Bu yasada
akranlar arasında hukukla ilgili söz konusu olan bir yaş sınırı yoktu, her
yaştan istismarcı aklanıyordu. 
Ayrıca
her gelişme, her toplumun bir miadı vardır. Nasıl 2004 Ceza Kanunu
değişiklikleri -cinsel suçlarla ilgili- kadın örgütlerinin, TCK Kadın
Platformunun yıllarca, aylarca sürdürdükleri mücadeleyle gerçekleşmişse; çocuk
hakları sözleşmelerinin de, çocuk hakları anlaşmalarının da kabul edilmesi,
yasalaşması aynı mücadeleler sonucunda olmuştur, sizlerin çabasıyla değil
sadece. Toplumu göz ardı edemezsiniz. Gerekçede de zaten bu yazıyor, kadın ve
çocuk örgütlerinin çabalarının göz ardı edilmemesi gerektiği. Lütfen, okuyup
gelseydiniz bari. (HDP sıralarından alkışlar)
YILMAZ
TUNÇ (Bartın) – Sayın Başkan, sataşma…
BAŞKAN
– En son size tekrar döneceğim Sayın Tunç.
Sayın
Depboylu, buyurun, size de iki dakika… 
8.- Aydın Milletvekili Deniz Depboylu’nun,
Bartın Milletvekili Yılmaz Tunç’un 438 ve 438’e 1’inci Ek sıra sayılı Kanun
Tasarısı’nın geçici 1’inci maddesi üzerinde AK PARTİ Grubu adına yaptığı konuşması
sırasında Milliyetçi Hareket Partisine sataşması nedeniyle konuşması
DENİZ
DEPBOYLU (Aydın) – Teşekkür ederim Sayın Başkan.
Yılmaz
Bey, her şeyden önce, muhalefeti suçlarken bizim koyduğumuz, şerh raporundaki
belirttiğimiz önerileri de dikkate almış biri olarak biraz daha zannediyorum
insaflı olmanız gerekirdi çünkü biz muhalefet olarak -en azından kendi grubum
adına konuşuyorum, Milliyetçi Hareket Partisi Grubu adına- erken yaşta
çocukların evlendirilmesiyle ilgili tamamen karşı olduğumuzu, bu konudaki
hassasiyetimizi dile getirdik ve bunu, en başta Aile Bütünlüğünün Korunması ve
Boşanma Sebeplerinin Araştırılması Komisyonunda ben görevliyken özellikle bu
konu üzerinde bir şerh düştüm. Neden? “Çünkü yaşlar yakınsa, 2 çocuk bir araya
gelmişse ve bu çocuklar evlendirilmişse bu çocukların suçu değildir; suçlanacak
olan çocuklar değil, ebeveynleridir.” dedim. Bu çocuklar birbirleriyle
evlendirilerek kurtarılamazlar. Bu çocukların devlet koruması altına alınması
gerekmektedir ve burada cezayı alacak olan kişiler de çocuklar değil,
ebeveynleridir; bir.
İkincisi:
Uluslararası sözleşmelere attığınız imzalarla övünüyorsunuz. O zaman şunu da
bilmelisiniz ki 18 yaşın altındaki her birey çocuktur. Birleşmiş Milletler
sözleşmesinde bu geçerlidir. Biz çocuklara 18 yaş altında ehliyet vermiyorsak,
seçip, seçilemezsin diyorsak, o çocuklara nasıl evlenip de çocuk dünyaya
getirebilirsin, ailene bakabilirsin diyebiliriz. 
Yine
ilk ve ortaokullardan öğrenimini terk ederek giden çocukların sayısı Millî
Eğitim Bakanlığınca veriliyor. Bu çocukların akıbetini merak ediyoruz. Bu
çocukların da devlet koruması altına alınarak eğitimlerini tamamlamasını talep
ediyoruz.
Lütfen
muhalefete eleştiride bulunurken yersiz eleştirilerde bulunmayın, şerhlerimizi
dikkate alarak doğru eleştirilerde bulunun diyorum.
Teşekkür
ederim. (MHP sıralarından alkışlar) 
BAŞKAN
– Sayın Tunç, buyurun.
Size
de iki dakika verip bitiriyoruz.
Lütfen,
yeni bir sataşmaya meydan vermeyelim.
9.- Bartın Milletvekili Yılmaz Tunç’un,
Eskişehir Milletvekili Cemal Okan Yüksel, İstanbul Milletvekili Filiz
Kerestecioğlu Demir ve Aydın Milletvekili Deniz Depboylu’nun sataşma nedeniyle
yaptıkları konuşmaları sırasında şahsına sataşması nedeniyle konuşması
YILMAZ
TUNÇ (Bartın) – Sayın Başkanım, değerli milletvekilleri; tabii, meramımızı
anlatırken belki yanlış anlamalar söz konusu oluyor. Yani bizim ne anlatmak
istediğimizi aslında çok iyi biliyorsunuz.
Burada
çocuk istismarı, başta cinsel istismar olmak üzere, çocuklara yönelik her türlü
istismar olaylarının araştırılması ve alınması gereken tedbirlerle ilgili
olarak her iki arkadaşımızla birlikte altı ay boyunca çalıştık ve gerçekten çok
iyi niyetli şekilde -burada Cumhuriyet Halk Partisinden Nurhayat Hanım var aynı
komisyonda- özverili bir şekilde çalıştık, uzmanları dinledik. Çocukları
korumaya yönelik hangi tedbirler alınması gerekir; gerek yasal mevzuatta, gerek
idari tedbirler, gerek uygulamada ne tür eksiklikler var… 
Raporumuz
şu anda baskıda, tabii, taslak rapor sizin elinizde, şu anda baskıya
ulaştırılan rapor. Bu rapor hazırlanırken de sizlerden görüşler aldık. Bu
görüşler ışığında raporumuza son şeklini vermeden önce, Meclis Başkanlığına
vermeden önce, sizin muhalefet şerhlerinizden önce de katkılarınızı aldık ve bu
katkılar için de teşekkür ettik. 
Şimdi,
burada sadece 103’te değil, çocukları korumaya yönelik, çocuk istismarını
önlemeye yönelik Türk Ceza Kanunu’nda da alınması gereken tedbirler var. Şu 103
düzenlemesi, Anayasa Mahkemesinin iptal kararından sonra sürenin dolması
nedeniyle alelacele gelen bir durum. Asıl bizim yapmamız gereken bundan sonra:
Çocukları Korumaya yönelik, Türk Ceza Kanunu başta olmak üzere, Ceza Güvenlik
Tedbirleri Kanunu’nda, Ceza İnfaz Kanunu’nda, Ceza Muhakemesi Kanunu’nda, tüm
bu kanunlarda çocuklarla ilgili yapılması gereken çok şey var. Çocuk koruma
kurulları ilçelerde kaymakamlıkların başkanlığında toplanıyor. Çocuk
evliliklerinin önlenmesine yönelik -kaymakamlarımız başta olmak üzere- bu
duyarlılığın artırılması noktasında yapılacak elbette ki çok şey var. 
(Mikrofon
otomatik cihaz tarafından kapatıldı)
YILMAZ
TUNÇ (Devamla) – İnşallah, bunları önümüzdeki süreçte gerçekleştireceğiz
diyorum, saygılarımı sunuyorum. (AK PARTİ sıralarından alkışlar)
BAŞKAN
– Teşekkür ediyorum Sayın Tunç.
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER (Devam)
A) Kanun Tasarı ve Teklifleri (Devam)
1.- Ceza Muhakemesi Kanunu ile Bazı
Kanunlarda Değişiklik Yapılmasına Dair Kanun Tasarısı (1/775) ve Adalet
Komisyonu Raporu (S. Sayısı: 438 ve 438’e 1’inci Ek) (Devam)
BAŞKAN
– Şahıslar adına ilk söz, Ankara Milletvekili Levent Gök’e aittir.
Buyurun
Sayın Gök. (CHP sıralarından alkışlar)
LEVENT
GÖK (Ankara) – Sayın Başkan, değerli milletvekilleri; hepinizi sevgiyle
saygıyla selamlıyorum.
Bugün
Avrupa Parlamentosunda “37’ye karşı 479 oy nasıl çıktı da Türkiye’yle ilgili
süreç durdurulsun. diye bir karar alındı.”yı yorumlayamazsak, bundan sonra
gerçekten Türkiye’nin önünün çok karanlık olacağını söyleme görevimi
hatırlatmak isterim sizlere. 
Bakın,
az önce konuşan AKP sözcüsü, Meclisten geri çekilmiş bir cinsel istismar
yasasını, artık o konu kapandı, başka konuda konuşması gerekirken, sanki
çekilmemiş de o kanun aynen duruyormuş gibi konuşuyor. Şimdi, değerli
arkadaşlar, hangi AKP? Yani cinsel istismarı savunan yasayı getiren AKP mi,
yoksa bunu çeken AKP mi? Kimsiniz? Siz zannediyorsunuz ki Avrupa’nın verdiği
kararın kıymetiharbiyesi yok. Yok öyle yaş dava, her şeyin bir kıymetiharbiyesi
var. Eğer Avrupa’nın verdiği kararın kıymetiharbiyesi yoksa, 2004 yılında,
müzakere için, müzakere tarihi alındığında, geldiğinizde, Kızılay Meydanı’nda
gündüz havai fişekleri niye patlattınız, niye patlattınız? (CHP sıralarından
alkışlar) 
Hangi
AKP? İdam cezasını kaldıran AKP mi, idam cezasını geri getirmeye çalışan AKP
mi?
HAMZA
DAĞ (İzmir) – Hangi Avrupa? 
LEVENT
GÖK (Devamla) - Gerçekten sizleri anlamakta zorluk çekiyoruz. Elbette
Avrupa’yla da sorunumuz var.
İSMAİL
TAMER (Kayseri) – İdam cezasını biz istemiyoruz, halk istiyor, halk, Levent
Bey, sen onu anlamıyorsun herhâlde. 
LEVENT
GÖK (Devamla) - Bu, böyle yüksek perdeden meydan okunarak yapılacak işler değil
bunlar, samimi olacaksınız.
İSMAİL
TAMER (Kayseri) – İdam cezasını halk istiyor, halk.
AYTUĞ
ATICI (Mersin) – Doktora idamı savunmak yakışır mı? Çok ayıp bir şey, herkes
konuşsun, sen sus ya!
LEVENT
GÖK (Devamla) - Avrupa bu konuşmayı biliyor. Avrupa bakıyor ki bunlar cinsel
istismarı geri mi çektiler; hayır. Konuşmacınıza bakıyor, hâlâ bunların kafası
kız çocuklarının evlendirilmesinden yana, ona bakıyor.
Arkadaşlar,
yazık ediyorsunuz Türkiye’ye, yazık ediyorsunuz. Biz Avrupa Parlamentosunun
verdiği bu kararı bugün büyük bir üzüntüyle karşıladık. Türkiye’nin bu müzakere
sürecini devam ettirmesi gerekir, Türkiye’nin çıkarları burada, başka yerlerde
aramamamız lazım. Bu, bizim elli, altmış yıllık bir hayalimiz, uğraşımız,
çağdaş uygarlık seviyesi; buralarda arayacağız kendimizi, meydan okuyarak
değil. Rakamlar o kadar kötü ki 37’ye karşı 479, hangi birini karşınıza
alacaksınız? Nasıl yapacaksanız? Dünya artık entegre olmuş, her ülkenin
ekonomisi birbirini etkiliyor; beyin göçü, insanlar, öğrenciler, göç edenler…
Artık bütün dünya birdir, dünyanın içinde biriz arkadaşlar, bundan kopmak
mümkün değil. Gelinen noktada, AKP bugün şunu savunuyor, yarın Cumhurbaşkanı
istedi diye başka bir şeyi savunuyor. Buna Avrupa, dünya fırsat vermez. Yanlış
yoldasınız, yanlış yolda olduğunuzu hatırlatıyoruz. 
AYHAN
GİDER (Çanakkale) – Vermez mi? 
LEVENT
GÖK (Devamla) – Bakın, geçen haftadan beri, Türkiye’nin çok önemli problemleri
varken kız çocuklarının evlendirilmesine dönük, tecavüzcülerin affedilmesine
dönük bir önergeyi konuştuk. 
AYHAN
GİDER (Çanakkale) – Avrupa’dan fırsat isteyen kim?
BAŞKAN
– Sayın milletvekilleri, lütfen müdahale etmeyin. 
LEVENT
GÖK (Devamla) – Dolar almış başını gidiyor. Bugün esnaf arıyor bizi, Türkiye’nin
en ünlü sanayi kuruluşları arıyor, AVM’lerdeki kuruluşlar arıyor “Borçlarımızı
ödeyemiyoruz, kiramızı ödeyemiyoruz.” diye. Türkiye yangın yerinde, sizin
aklınız nerede, ne oluyor sizlere? Bir kendinize gelin. 
Ahmet
Türk, Mardin Belediye Başkanı, Kürt sorunu konusunda iktidarın ve hepimizin
muhatap alabileceği en başta kişilerden biri. Türk olan soyadını dahi
değiştirmemiş. Ne var Ahmet Türk’te?
İSMAİL
TAMER (Kayseri) – Değiştirsin.
LEVENT
GÖK (Devamla) – Değerli arkadaşlarım, Türkiye bir yangın yerine dönecek, lütfen
kendimize gelelim. Biz, Kürt sorununun çözümünde meşru muhataplarımızı
yitirirsek bu sorunu nasıl çözeceğiz, nasıl çözeceğiz? Her gün askerlerimiz
ölüyor, polislerimiz ölüyor, yazık günah değil mi? Aklımız başımıza ne zaman
gelecek? Ne zaman sarsılacaksınız? 15 Temmuzdan önceki fabrika ayarlarınıza
geri döndünüz. Yazıktır bu. Bu bombaların altında biz sizlerle mücadele ederken
Türkiye’nin 37’ye karşı 479 oyla müzakere süreci durdurulsun diye mi verdik?
Tam tersine, o gün omuz omuzaydık, şimdi yine ayrışıyoruz. Yeter artık yeter!
Artık insan hakları, temel hak ve hürriyetler, kadın-erkek eşitliği, kız
çocuklarımız, bunların hepsini koruyacağımız bir Türkiye gerekiyor, demokrasi
gerekiyor, artık bunun için mücadele edelim. (CHP sıralarından alkışlar) Yeter
artık diyoruz! Bunları hâlâ anlamadıysanız ne zaman anlayacaksınız? (CHP
sıralarından alkışlar) 
BAŞKAN
– Teşekkürler. 
Şahıslar
adına ikinci ve son konuşmacı Amasya Milletvekili Naci Bostancı. 
Buyurun
Sayın Bostancı. (AK
PARTİ sıralarından alkışlar) 
MEHMET NACİ BOSTANCI (Amasya) – Sayın Başkan, değerli
arkadaşlar; hepinizi saygıyla selamlıyorum. 
Gandi’yi
biliyorsunuz.
ÖZGÜR
ÖZEL (Manisa) – Gandi’yi soruyor.
MEHMET
NACİ BOSTANCI (Devamla) – Gandi’nin Batı medeniyetine ilişkin bir lafı var,
mühim bir laf, kendisine soruyorlar “Avrupa, Batı medeniyeti hakkında ne
düşünüyorsun?” diye. Gandi diyor ki: “Güzel bir fikir.” Sadece “fikir”. Pratik?
Pratik öyle değil. Avrupa’nın uzun tarihi içerisindeki ikiyüzlülüğüne ilişkin
ben burada uzun bir konuşma yapabilirim de benden daha uzun konuşmayı eminim
Levent Bey de yapabilir. (AK PARTİ sıralarından alkışlar). Evet, Avrupa’nın bir
tarafıyla vicdanı var, bir tarafıyla insan hakları, demokrasi, evet, böyle bir
tarafı var…
LEVENT
GÖK (Ankara) – Çıkalım çıkalım, hepsinden çıkalım Naci Bey!
AYTUĞ
ATICI (Mersin) – İyi tarafını alalım iyi tarafını. 
MEHMET
NACİ BOSTANCI (Devamla) – …ama bir de diğer yüzü var; acımasız, sadece kendi
çıkarları esasında davranan, ikiyüzlü ayrı bir Avrupa var…
AYTUĞ
ATICI (Mersin) – İyi yüzünü alın diyoruz size, kötü yüzünü alın demiyoruz ki.
MEHMET
NACİ BOSTANCI (Devamla) – …ve maalesef, vicdan Avrupa’nın sanatçılarına,
yazarlarına kalıyor, politika çıkarları istikametinde davranmak ve tabiri
caizse ana vatan Avrupa’ya dünyanın geri kalan bütün emeğini, parasını,
enerjisini, her şeyi transfer etmek de tarih boyunca politikacılarına kalıyor.
Levent Bey, siz daha iyi biliyorsunuz.
LEVENT
GÖK (Ankara) – E, ne yapacağız şimdi?
CEYHUN
İRGİL (Bursa) – Çık o zaman.
MEHMET
NACİ BOSTANCI (Devamla) – Kıymetli arkadaşlar, bugün yaşadığımız olayın
arkasındaki temel neden şu, kendimizi dönüp eleştiririz, hiç endişemiz yok,
nerede yanlış yapıyoruz diye bakarız…
ÖZGÜR
ÖZEL (Manisa) – Haydi bir kere yap dinleyelim Hocam, bir kere yap dişimi kıracağım.

MEHMET
NACİ BOSTANCI (Devamla) – …ama temel mesele şu, lütfen siz de görün, temel
mesele şu: Bugün biraz daha bağımsız davranmaya çalışan bir Türkiye var, bütün
rahatsızlık buradan kaynaklanıyor. 
ÖZGÜR
ÖZEL (Manisa) – 2004’te bağımlıydınız yani bağımlı olmaya çalışıyordunuz.
MEHMET
NACİ BOSTANCI (Devamla) – Evet, bütün rahatsızlık buradan kaynaklanıyor.
Türkiye diyor ki: Ya, benim de çıkarlarım var, benim de bir perspektifim var. 
ÖZGÜR
ÖZEL (Manisa) – Vize serbestisi için yalvarırken…
MEHMET
NACİ BOSTANCI (Devamla) – Avrupa’nın bize dediği: “Senin çıkarların, senin
perspektifin olmaz.” Olur arkadaşlar, dünya yeniden kurulacak, dengeler yeniden
oluşacak. (AK PARTİ sıralarından alkışlar) 
Bizim
insan haklarıyla, demokrasiyle, hukukun üstünlüğüyle hiçbir problemimiz yok.
CEYHUN
İRGİL (Bursa) – Tamam, getirin o zaman. Getirin, çıkalım.
MEHMET
NACİ BOSTANCI (Devamla) – Geçmişten beri söylediğimiz şudur: Evet, Avrupa
Birliğinin kapıları kapanırsa o kriterler medeni dünyanın yani Avrupa’nın o
insani yüzü, yazarlarının ve sanatçılarının ifade ettiği yüzüne ilişkin
standartları hepimiz el birliğiyle bu ülkede egemen kılmak için çalışalım.
Bizim de söylediğimiz hep bu oldu. Sayın Cumhurbaşkanı geçmişte kaç defa demedi
mi? “Bunları biz Ankara kriterleri yapar ve yolumuza devam ederiz.” Edeceğiz
inşallah. (AK PARTİ sıralarından alkışlar) Hep beraber edeceğiz, sizin de
katkılarınızla edeceğiz. Bu ülkede bu insanlar her türlü hakka ve hürriyete
layıktır. Böyle bir Türkiye’yi kurmak için herkes elbette ki el birliği edecek.

Gelelim
şu konuştuğumuz mevzuya. Çok konuşuldu, televizyonlarda filan çok tartışıldı.
Michel Foucault “Cinselliğin Tarihi” diye üç cilt bir kitap yazdı bu konulara
ilişkin, genel olarak insanlığın cinselliğe bakışına ilişkin. 18’inci yüzyıla
kadar insanlar en çok yeme içme üzerine konuşurlar, ikinci sırada da cinselliği
konuşurlardı. 18’inci yüzyıldan sonra bu değişiyor; birinci sıraya cinsellik
geliyor, ikinci sıraya yeme içme geçiyor. Cinsellik, üzerinde en çok
konuştuğumuz ama gerçekte toplumun mahremiyetini en az bildiğimiz alandır ve
maalesef, bu alan, aynı zamanda ikiyüzlülüğe ve sahtekârlığa da açıktır,
maalesef ki böyledir. Amerika gibi gelişmiş bir toplumda bile gerçekten bu
mahrem alanda neler olduğuna ilişkin raporlar 1940’lı, 1950’li yıllarda
yayınlandı, daha yeni yayınlanıyor. Saint Augustine’in itiraflarından Jean Paul
Sartre’ın itiraflarına… Michel Foucault -19’uncu yüzyılda bir lordun- My Secret
Life, altı cilt, kendi hayatını anlatıyor, karanlık alanı, cinselliğin alanını
ama adını koymuyor, koyamıyor çünkü. Fakat nasıl anlatıyor? Kitaba bakmak
lazım. 
Şimdi,
bu alana ilişkin düzenlemeler kesinlikle kolay değildir. Biz neyi yapıyoruz?
AYTUĞ
ATICI (Mersin) – Tecavüzle ne ilgisi var bu edebiyatların?
MEHMET
NACİ BOSTANCI (Devamla) – Biz neyi yapıyoruz? Biz alçaklıkla mağduriyet arasına
hukuki bir çizgi çizmeye çalışıyoruz. Bu, iktidarın görevidir, sadece benim
değil, sizin de göreviniz. Mağdurlar varsa sahip çıkmayacak mısınız? Tabii ki
sahip çıkacaksınız.
AYTUĞ
ATICI (Mersin) – Tecavüzcülere niye sahip çıkıyorsunuz?
MEHMET
NACİ BOSTANCI (Devamla) – Alçaklık varsa karşı koymayacak mısınız? Tabii ki
koyacaksınız. Biz de koyacağız. Burada hiç kimse istismarcının yanında olmaz.
Kim olabilir?
ÖZGÜR
ÖZEL (Manisa) – Hocam “Bana mağdur edebiyatıyla gelme.” derse birisi ne
yapacağız? 
AYTUĞ
ATICI (Mersin) – Niye savunuyorsunuz o zaman?
ÖZGÜR
ÖZEL (Manisa) – Cumhurbaşkanı ne diyor? “Bana mağdur edebiyatıyla gelme.”
diyor. 
MEHMET
NACİ BOSTANCI (Devamla) – Bir dakika…
Burada
bizim yaptığımız iş, evet, alçaklıkla mağduriyet arasına hukuki bir sınır
çizgisi çekmektir. 
AYTUĞ
ATICI (Mersin) – Teşvik ediyorsunuz, teşvik.
MEHMET
NACİ BOSTANCI (Devamla) – Ha bunu iyi yapamadığımıza ilişkin değerlendirmeniz
olabilir ama sizin değerlendirmelerinizin ötesinde…
(Mikrofon
otomatik cihaz tarafından kapatıldı)
MEHMET
NACİ BOSTANCI (Devamla) - …bunu kamuoyunda sanki “Tecavüzcülerin yanındayız.”
gibi takdim edilmesini ikiyüzlülük…
AYTUĞ
ATICI (Mersin) – Aynen öylesiniz.
AYŞE
ACAR BAŞARAN (Batman) – Aynen öyle…
YUSUF
BAŞER (Yozgat) – Hadi be!
HÜSNÜYE
ERDOĞAN (Konya) – Kendine gel be! Haddini bil!
ABDURRAHMAN
ÖZ (Aydın) – Terbiyesiz!
MEHMET
NACİ BOSTANCI (Devamla) – Değerli arkadaşlar, toplumsal yaraları sarmak için de
çocuk istismarcısı gibi alçaklara karşı koymak için inşallah el birliğiyle
çalışmaya devam edeceğiz.
Saygılarımla.
(AK PARTİ sıralarından alkışlar) 
HAMZA
DAĞ (İzmir) – Zihniyetin öyle olduğu için Aytuğ Atıcı, herkesi öyle görüyorsun.
Zihniyetin öyle olunca herkesi öyle görüyorsun. Sen öylesin!
BAŞKAN
– Teşekkürler Sayın Bostancı.
Şimdi,
böylece, 1’inci madde üzerindeki konuşmaları bitirdik.
Soru-cevap
işlemi yapacağız on dakika süreyle.
Sisteme
giren sayın milletvekillerine sırasıyla 1’er dakika süreyle söz vereceğim. Beş
dakika soru, beş dakika cevaba ayıracağım.
Buyurun
Sayın Atıcı.
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, Türkiye Büyük Millet Meclisinin ilk görevi çocuğun korunmasıdır.
Çocuk hiçbir partinin mensubu olmaz. Çocuk bizim ortak değerimizdir. Birkaç gün
önce Mecliste yaşanan ayıbı Türkiye’deki bütün kadınlar bir araya gelerek
engellediler. Herkese yakışan, şu kürsüye çıkıp kadınlara teşekkür etmektir. O
kürsüye çıkıp yeniden eski söylemlerinizi söylerseniz, yeniden eski tecavüzü
sanki savunurmuş gibi bir duruma düşerseniz o zaman bunun hesabını hiç kimseye
veremezsiniz. Gerçek zihniyetiniz de orada tezahür etmiş olur.
BAŞKAN
– Sayın İrgil…
CEYHUN
İRGİL (Bursa) – Teşekkürler Sayın Başkan.
Bugün,
biliyorsunuz, Öğretmenler Günü. O yüzden ben Hükûmete, net, öğretmenlerle
ilgili birkaç madde soru sormak istiyorum ve eğer bugün Öğretmenler Günü
vesilesiyle de Hükûmet buna yanıt verirse, hem de bir müjde, en azından bir
bilgilendirme yapmış olur.
1)
Şubat ayında ne kadar öğretmen ataması yapılacak? Şubata kadar ek öğretmen
ataması var mı? KPSS’ye girenler bunu bekliyor.
2)
Açığa alınan öğretmenler ne zaman görevine iade edilecek? Bugün bazı İnternet
sitelerinde 10 bin kadar öğretmenin iadesi için hazırlık yapıldığı söylendi.
3)
ÖYP’li 13 bin öğretim üyesi genç akademisyenin kanun hükmünde kararnameyle geri
dönüşü için söz vermiştiniz. Bu ne zaman gerçekleşecek?
Onun
dışında, bir de ihraç edilen, işsiz kalan akademisyenlerle ilgili, YÖK
tarafından çalışılabilir izni verilecekti. Bu izin ne zaman verilecek?
Teşekkür
ederim.
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Evet,
Hükûmete soruyorum: İstismarla ilgili olarak, çocuklarımızı gerçek anlamda
koruyacak kapsamlı bir tanımı kanuna ekleyecek misiniz?
Yine,
istismar failleriyle ilgili olarak, kanunumuzdaki cezai yaptırıma ek olarak
ihraç etme, ruhsatını iptal etme, meslekten menetme gibi ek tedbirler getirecek
misiniz?
Medeni
Yasa’mızda değişiklik yaparak, uzmanların tavsiye ettiği gibi, 18 yaşın
altındaki evlilikleri yasaklayacak mısınız? 
Cinsel
istismarın yoğun olarak yaşandığı yasa dışı yurtlarla ilgili olarak, bunları
açanlara 2013’te kaldırdığınız cezai yaptırımı yeniden getirecek misiniz?
Kız
çocuklarının okullaşma oranını yükseltmek için zorunlu eğitim süresini
artıracak mısınız?
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Bugün
Öğretmenler Günü ve ben de bir sorunu dile getirmek istiyorum.
Eğitimde
masrafsız çözüm hedefliyorsunuz. Sözleşmeli öğretmen bu hedeflerinizin bir
ürünü. Ben size bir çözüm önermek istiyorum. Öğretmen açığına rağmen kamuda
kadroya sahip öğretmenler memur olarak çalışmaktadır. Branşlarında yeterli alım
olmadığı için ya da illegal kesimlerce sınav sorularının değiştirilmesi gibi
çeşitli nedenlerle, yüksek KPSS puanı almalarına rağmen öğretmen olarak değil,
memur olarak farklı kurumlara atananlar var. 2012 yılında iptal edilen kurumlar
arası geçişin geri getirilmesi hem bu öğretmen memurların mağduriyetlerini
giderecek ve ücretli öğretmenlik sorunu da ortadan kalkacaktır ve zaten
kadrolarından maaş aldıkları için bütçeye ek bir yük getirmeyecektir. 
Bu
konuyu takdirlerinize sunuyorum.
Teşekkür
ediyorum.
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Komisyon Başkanına da özellikle sormak
istiyorum.
İki
gün önce Avrupa Konseyinde eşitlik komisyonunun toplantısındaydım ve bu
tasarıyla ilgili ciddi endişeler dile getirdiler Avrupalı parlamenterler bile.
Şimdi, konsey parlamentosu da bir parlamento ve bir tasarı bazen aylarca
tartışılıyor orada. Aylarca tartışılıyor, bir taslak getiriliyor, taslak
üzerine konuşmalar yapılıyor, önerilerde bulunuluyor. Bizdeyse, çocuk
istismarını önleme raporunun taslağını bile aslında bizler muhalefet
milletvekilleri biraz inat ettiğimiz için aldık, kimse kusura bakmasın. Çünkü,
yasa, 400 sayfalık bir rapordu ve bize sadece iki gün tanınıyordu öneri yapmak
için ama sonra neyse ki uzatıldı. Şimdi, acaba kadın ve çocuk derneklerinin
kapatılmasından vazgeçilip gerçekten var olan kadın ve çocuk derneklerinin
görüşlerini alarak yeni tasarılar oluşturulurken bunlara itibar edecek misiniz?
Gerçek bir müzakere yapacak mısınız?
BAŞKAN
– Teşekkürler.
Son
olarak Sayın Ersoy, buyurun.
RUHİ
ERSOY (Osmaniye) – Benim sorum Sayın Başbakan Yardımcısına: Kuzey Kıbrıs Türk
Cumhuriyeti’ndeki son durum hakkında kısa bir bilgi verebilir misiniz? Çünkü,
çok değişik yorumlar yapılıyor oradaki tartışmalarla ilgili.
Bir
de, Özbekistan’a son yapılan seyahatin, dünyadaki şu son siyasal, uluslararası
gelişmelere karşı özel bir anlamı var mı? Bu iki konuda Genel Kurulu
bilgilendirirlerse çok memnun olurum.
BAŞKAN
– Teşekkür ediyorum.
Şimdi,
tabii soruların bir kısmı Millî Eğitim Bakanına, bir kısmı Adalet Bakanına.
Onlara herhâlde ulaştırır Sayın Bakan ama size sorulan sorulara dönük olarak
cevap vermek üzere sözü size veriyorum. Başbakan Yardımcısı Sayın Tuğrul Türkeş
cevaplandıracaktır.
Buyurun
Sayın Türkeş.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Teşekkür ediyorum Sayın Başkan.
Bugün,
Öğretmenler Günü olması sebebiyle ben de öğretmenlerimizi bugün vesilesiyle
kutluyorum ve bu güzel çalışmaların Türkiye’de artarak devam etmesini temenni
ediyorum. 
Daha
çok eğitimle ilgili olan soruları not ettik, sayın milletvekillerine bunlarla
ilgili, yazılı olarak bilgi gönderilmesini temin edeceğim.
Kuzey
Kıbrıs Türk Cumhuriyeti’nde malumları olduğu üzere müzakereler, Kuzey Kıbrıs
Türk Cumhuriyeti Sayın Cumhurbaşkanı Akıncı ve Sayın Anastasiadis arasında
İsviçre’de devam etmektedir. Bunlarda, Rum tarafı görüşmeleri yapıyor görünüp
ama görüşmelerden kaçmak için her vasatı değerlendirmektedir. Sayın Akıncı’nın
iyi niyeti, müzakerecilerin gayreti ve Türkiye Cumhuriyeti Hükûmetinin desteği,
bir uzlaşma noktası bulunmasına maalesef imkân tanımamıştır.
Bu
sene sonuna kadar olacağı bekleniyordu. Son gelişmeler gösteriyor ki Rum tarafı
bu kararlı tavrına devam ederse, anlaşmamakta anlaşacağız gibi görünüyor.
Kısaca, bunu bildirebilirim. 
“Türk
dünyası” diye bilinen Orta Asya Türk cumhuriyetleriyle ilişkileri geliştirmek
için 65’inci Hükûmet… 64’te de gayret sarf ettik, bugün de devam ediyoruz.
Sayın
Cumhurbaşkanımızla birlikte son olarak Özbekistan ziyareti yaptık. Daha önceden
Türkmenistan’ın millî günü münasebetiyle orada bulunmuştuk, Kırgızistan’a
seyahatlerimiz olmuştu.
Özbekistan’da,
bilindiği üzere, 4 Aralıkta bir Cumhurbaşkanlığı seçimi var. O seçim
arifesinde, merhum Cumhurbaşkanları Kerimov’un hem kabrini ziyaret etme hem de
Semerkant’ta ikili temas imkânını Sayın Cumhurbaşkanımız buldu. Türkiye'nin
zaten birçok Türk müteahhidinin, iş adamının oralarda işleri var. Buralardaki
ilişkileri, bunları artırmak için de çalışmalar devam ediyor.
Teşekkür
ederim.
BAŞKAN
– Teşekkür ediyorum Sayın Başbakan Yardımcısı.
Sayın
Komisyon Başkanına da bir şey vardı herhâlde. 
ADALET
KOMİSYONU BAŞKANI AHMET İYİMAYA (Ankara) – Soru vardı.
BAŞKAN
- Buyurun Sayın İyimaya.
BAŞBAKAN
YARDIMCISI YILDIRIM TUĞRUL TÜRKEŞ (Ankara) - Filiz Hanım’ın sorusu var.
BAŞKAN
– Sayın Kerestecioğlu’nun sorusu vardı.
Buyurun.
ADALET
KOMİSYONU BAŞKANI AHMET İYİMAYA (Ankara) – Teşekkür ediyorum Değerli Başkanım.
Adalet
Komisyonunun doğrudan kanun teklif etme, kanun teklifini geliştirme noktasında
tek konuda yetkisi var, o da ölü hükümdür. İç Tüzük’ümüzün 92’nci maddesinin
birinci fıkrasında ölüm cezalarının yerine getirilmesine ilişkin hükümler konusunda,
ölüm cezaları kaldırıldığı için Komisyon da oradan bir kanun teklifi
verememektedir. 
ÖZGÜR
ÖZEL (Manisa) – O da olacak inşallah! 
ADALET
KOMİSYONU BAŞKANI AHMET İYİMAYA (Ankara) – İki, Adalet Komisyonumuza insan
hakları, çocuk hakları, kadın hakları veya diğer konularda herhangi bir
teklifin veya tasarının gelmesi hâlinde, Komisyon prensip olarak Parlamento
hukukunun evrensel kriterleri içerisinde sorunu çok boyutlu olarak inceler,
mukayeseli hukuk verilerini ortaya koyar ve olabildiğince mükemmel ve
müzakereyi esas bir norm projesi geliştirir. 
Teşekkür
ederim. 
BAŞKAN
– Teşekkür ediyorum Sayın İyimaya. 
Evet,
böylece madde üzerindeki görüşmeler tamamlanmıştır. 
Şimdi,
geçici 1’inci madde üzerinde bir adet önerge vardır, okutup işleme alıyorum ve oylarınıza
sunacağım. 
Türkiye Büyük Millet Meclisi Başkanlığına
Görüşülmekte
olan 438 sıra sayılı Ceza Muhakemesi Kanunu ile Bazı Kanunlarda Değişiklik
Yapılmasına Dair Kanun Tasarısı'nın geçici 1’inci maddesinin son cümlesinde yer
alan "uzlaştırmacılar görevlerini tamamlar" yerine "Bu
uzlaştırmacıların devam eden görevlendirmelerinin sona ermesiyle birlikte
görevleri de sona ermiş olur" şeklinde değiştirilmesini arz ve teklif
ederiz.
 Filiz Kerestecioğlu
 Sibel Yiğitalp İmam
Taşçıer
 İstanbul Diyarbakır Diyarbakır
 Müslüm Doğan Bedia
Özgökçe Ertan
 İzmir Van
BAŞKAN
– Komisyon önergeye katılıyor mu?
ADALET
KOMİSYONU BAŞKANI AHMET İYİMAYA (Ankara) – Katılmıyoruz Sayın Başkan. 
BAŞKAN
– Hükûmet?
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Katılmıyoruz.
BAŞKAN
– Önerge üzerinde söz isteyen, Van Milletvekili Bedia Özgökçe Ertan. 
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan. 
Evet,
bu önergeyle ve tasarıyla ilgili son sözlerimizi aslında söylemek üzere ben de
söz almış oldum. 
Geçtiğimiz
hafta boyunca tartışılan 438 sıra sayılı Yasa Tasarısı görüşülürken son dakika
korsan bir şekilde aslında getirilen malum önerge aslında tüm toplumun
vicdanını rahatsız etmişti. Buna “sürpriz önerge” diyenlere ben katılmıyorum.
Bu, apaçık korsan bir önergeydi ve oldukça rahatsız ediciydi çünkü deminden
beri yapılan konuşmalarda da sayın hatiplerin belirttiği gibi birçok korkunç
sonucu içeriyordu. Önerge, açıkça, tecavüze uğrayan çocuğu tecavüzcüsüne teslim
eden, tecavüzcüleri ve istismarcıları cesaretlendiren ve hatta ödüllendiren
sonuçlara vesile oluyordu. Neyse ki kadınların, sivil toplum örgütlerinin,
toplum vicdanının hassasiyeti sonucu bu ısrarınızdan vazgeçmek zorunda
kaldınız.
Adalet
Bakanı, Komisyondaki konuşmasında ve hatta önergeyi hâlâ savunurken yaptığı
konuşmasında mağdur olarak gördüğü tecavüzcülere daha etkili kamuoyu
oluşturmaları yönünde çağrı yapmak konusunda da geri durmadı. Bir yandan da
Komisyon toplantısında “Biz derdimizi anlatamadık, onlar anlattı.” dedi. Oysa,
buradaki kürsüden tecavüzcülerin ve istismarcıların mağduriyetini savunarak
aslında derdinizi anlatmıştınız. Neredeyse her gün bir yöneticisi çocuk
istismarından dolayı hüküm giyen ve tutuklanan Ensar Vakfına kol kanat gerdiğinizde
de derdinizi anlatmıştınız, onların toplantılarına katılmak için sıraya
girdiğinizde de.
Ama
“onlar” dediğiniz, mağdur çocukları savunanları susturmayı kendinize görev
bilmişsiniz. Örneğin, tek amacı, çocuğun yüksek yararını korumak olan Gündem Çocuk
Derneğini kapatarak böyle bir pratiği sergilemiş oldunuz. Ama, bunu hiç
aklınızdan çıkarmayın: Ne yaparsanız yapın, istismarı da, tecavüzü de
meşrulaştıramayacaksınız ve yine, siz ne yaparsanız yapın, Gündem Çocuk Derneği
de, o kapısına kilit vurduğunuz kadın dernekleri de, sivil toplum örgütleri de
canla başla, her yerde çalışmaya devam edecek.
AYŞE
SULA KÖSEOĞLU (Trabzon) – Kimlerle iş birliği hâlinde çalışıyor o dernek,
kimlerle?
BEDİA
ÖZGÖKÇE ERTAN (Devamla) – Değerli milletvekilleri, AKP’nin çocuk tecavüzcülerini
kurtarma gayretini hangi ortamda yaptığına bir bakacak olursak sadece bu yılki
istatistiklere bakmamız aslında yeterli olur. 1 Ocak 2016-20 Kasım 2016
arasında sadece, erkekler toplam 236 kadını öldürdü, kayıtlara geçtiği
kadarıyla da 71 kadına tecavüz etti, 368 kız çocuğuna yönelik olarak da cinsel
istismar vakası meydana geldi. Böyle bir ortamda, geçtiğimiz hafta tasarının
1’inci maddesine eklenen değişiklik önergesiyle çocuklara yönelik cinsel
istismar faillerinin mağdurlarla evlendiklerinde cezadan muaf olması öngörüldü.
Bunu siz yaptınız. Yani açıkça -neyi inkâr ediyorsunuz- ortaya çıktı zaten. 
Aslında,
görüşülmekte olan bu 438 sıra sayılı Kanun’un 13’üncü maddesi çok kritik, hiç
kimse bunun üzerinde konuşmuyor. Çok kısa bir zamanı kaldı diye 11 Aralık
meselesini dayatıp bir an önce yine, hiç kimsenin içine sinmeyen bir
düzenlemeyi getirerek çözüm bulmuş olmuyorsunuz. Aslında, bu önergeyi Komisyona
çektiğinizde 13’üncü maddeyi yani Ceza Kanunu’nda 103’üncü maddeyi değiştiren,
düzenleme yapan 13’üncü maddeyi de çekmeniz beklenirdi; olsun, birkaç gün de
çalışabilirdik, hafta sonu da çalışabilirdik. 
Eğer
siz çocuğu önceleyen, istismarcıları değil, çocuğu öngören ve odağınızda
çocuğun korunması olarak bir tasarı ve bir düzenleme getirmeyi hedeflemiş
olsaydınız günlerce çalışıp 13’üncü maddedeki düzenlemeyi de, getireceğiniz
diğer önergeleri de toplum vicdanına uygun, çocukları koruyan bir şekilde
düzenleme yapabilirdik. Bunu yapmak için hâlâ zaman var. Aslında, oylamaya
geçmeden önce Hükûmet hâlâ 13’üncü maddeyi tekrar tartışılmak üzere Komisyona
gönderebilir ve bütün muhatapların dinlendiği, toplumun dinlendiği bir
düzenleme hâlâ getirilebilir diye tekrar ediyorum ben. Ve yine, bu düzenleme
yapılırken sonucunu almak istediğimiz şey, örneğin, N.Ç. davasında olduğu gibi,
25 kişinin tecavüzüne uğrayan 13 yaşındaki bir kız çocuğunun rızası olduğu
gerekçesiyle sanıklara alt sınırdan ceza verilmesi gibi utanç verici kararların
önü kanunen kesilmiş olacaktı. Ve samimiyetinizi göstermenin son fırsatı da
aslında budur diyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Özel, sisteme girmişsiniz, 60’a göre söz veriyorum.
Buyurun.

VI.- AÇIKLAMALAR (Devam)
36.- Manisa Milletvekili Özgür Özel’in,
cinsel istismarla ilgili düzenleme konusunda parlamenter sistemin kendi içinden
bir çözüm ürettiğine ve bu çözüme katkı sağlayan muhalefet partilerine, iktidar
partisine ve yanlıştan dönmeyi bilip doğruda birleşen herkese teşekkür ettiğine
ilişkin açıklaması
ÖZGÜR
ÖZEL (Manisa) – Sayın Başkan, çok teşekkür ederim. 
İçerikten
tamamen bağımsız olarak yüce Meclisin bir konuya dikkatini çekmek istiyoruz.
O
gece maddenin oylamasında yoklama isteyip, sadece dört gün zaman kazandırmak
istiyoruz Türkiye’ye, “Bu konu tartışılsın.” dediğimiz için. 
Sonra,
İç Tüzük’ün verdiği bir haktan -çoğu zaman iktidar milletvekilleri çok kızıyor-
yararlanıp açık oylama isteyip Milliyetçi Hareket Partisinin desteğiyle ve
hiçbirimiz oy kullanmayarak, 184 rakamını AKP’nin sırtına bırakıp 165’te
kaldıklarını bildiğimiz için Türkiye’ye dört gün kazandırdık. Bunu yaparken
AKP’li kadın milletvekili arkadaşlarımızın aslında bu oyu kendilerine izah
edemeyeceğine, kadın kollarına dahi anlatamayacaklarına dikkat çekmiştik o gece
ve o dört günün bir gününü çok iyi bir şey yaparak, Başbakanla toplantı yaparak
geçirdiler ve bu meselenin yarattığı rahatsızlığı dile getirdiler. 
O
gün yaşadığımız şuydu: Eğer başkanlık sisteminde olsaydık, o çantadan çıkan
kararname imzalanır, ertesi gün Resmî Gazete’de yayımlanır ve hayata geçerdi
ama parlamenter sistemin muhalefet partilerine verdiği yetki ve sorumlulukla o
önerge parlamenter sistem içinde meşru bir engelleme hakkına takıldı, zaman kazanıldı,
ortak akıl…
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın. 
ÖZGÜR
ÖZEL (Manisa) – Eğer, başkanlık kararnamesi olsaydı… Çünkü bana Sayın Bekir
Bozdağ o gece dedi ki: “Bu şikâyetler bana geldiği gibi Başbakanımıza ve Cumhurbaşkanımıza
da gidiyor.” Yani herkesin bu düzenlemeden, bu beklentiden haberi olduğunu
ifade etti. 
Belki
o zaman, kötü niyetle de değil, doğrusunu yaptıklarını sanarak bir kararname
yayımlayacaklar ve yürürlüğe girecekti ama parlamenter sistem, muhalefet
partisine verdiği iç tüzüksel haklar, Parlamento içi muhalefetin, Parlamento
dışı toplum ve muhalefeti harekete geçirme kapasitesi parlamenter sistemin
kendi içinden bir çözüm üretti. Bu çözüme katkı sağlayan muhalefet partilerine,
iktidar partisine ve o gün yanlış da olsa yanlıştan dönmeyi bilip doğruda
birleşen herkese teşekkür ediyoruz. 
Sağ
olun. 
BAŞKAN
– Teşekkür ediyoruz. 
ÇAĞLAR
DEMİREL (Diyarbakır) – Sayın Başkan… 
BAŞKAN
– Sayın Demirel, size de 60’a göre, buyurun, bir dakika…
37.- Diyarbakır Milletvekili Çağlar
Demirel’in, toplumun, muhalefetin ve kadınların duyarlılığını görmenin yanlışı
doğruya çevirmenin bir adımı olduğuna ve bunun için kadın örgütlerine ve
mücadelelerine teşekkür ettiğine ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan. 
Genel
olarak baktığımızda yasaların nasıl getirilip nasıl geçirildiğini çok net
olarak kamuoyu biliyor, Türkiye toplumu bunu çok net biliyor. Gece yarısı,
birkaç imzayla getirilip işte alelacele hiç kimse duymadan yasaların çıkartılmaya
çalışıldığı bir ülkede yaşıyoruz ama toplumun duyarlılığını, muhalefetin
duyarlılığını ve özelde de, bu konu özelinde de kadınların duyarlılığını görmek
ve ona göre hareket etmek gerekiyor yani toplumun sesini dinlemek, aslında,
yanlışı doğruya çevirmenin bir adımıdır. Bunu bir bütün olarak, kadın
örgütlerinin mücadelesiyle kazanılmış bir durum olarak ele alıp bunun için
kadın örgütlerine ve mücadelelerine teşekkür etmek istiyorum. 
Aynı
zamanda, bu yasayı imzalayıp getirenlerin, son dakikaya kadar “Biz bunun
arkasındayız…” 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Bitiyorum efendim. 
BAŞKAN-
Siz de tamamlayın. 
ÇAĞLAR
DEMİREL (Diyarbakır) – Bütün Türkiye kamuoyu gördü ki bu öneriyi getirenler ve
imzacıları, “Biz bunun sonuna kadar da arkasındayız.” diye ifade edip, bunu
savundular. Oysaki bu, toplumun yarasıydı. Bu, bu toplumun hâlâ yarası ve
burada hâlâ bunu içine sindiremeyen, çekilmesini bile içine sindiremeyen
milletvekilleri vardır. Ama biz şunu söylüyoruz ki: “Yanlışın neresinden dönsen
kârdır.” anlayışıyla hareket etmek lazım. Toplumun ve kadınların sesini duymak
ve ona göre hareket etmek gerekiyor. 
Sivil
toplum örgütlerini, kadın örgütlerini, çocuk derneklerini kapatarak bu
sorunları çözemezsiniz. Sizler kanun hükmünde kararnamelerle bu dernekleri
kapatarak onların sesini kısmaya çalışsanız da onlar örgütlü güçleriyle toplumu
değiştirip dönüştürmede öncü rol oynayacaklardır. O yüzden bütün arkadaşlara ve
kadın örgütlerine teşekkür ediyorum.
BAŞKAN
– Teşekkür ediyorum.
Sayın
Akçay, 60’a göre size de bir dakika söz veriyorum. Bir dakikada toparlayın.
Buyurun.
38.- Manisa Milletvekili Erkan Akçay’ın,
cinsel istismara ilişkin düzenlemenin geri çekilmesinin son derece isabetli
olduğuna ve bu düzenlemede Milliyetçi Hareket Partisinin kendi ilkesi ve
politikası gereğince tutumunu son derece açık ve net bir şekilde belirlediğine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Öncelikle,
bu cinsel istismara ilişkin düzenlemenin geri çekilmesi ve buharlaşıp uçup
gitmesi son derece isabetli olmuştur. Bu meydana gelen tartışmalardan da
herkesin, başta siyasetçilerin olmak üzere çıkaracağı çok önemli ve büyük
dersler vardır. Aynı zamanda Adalet Komisyonu Raporu’na bütün milletvekili
arkadaşlarımın dikkatini çekmek istiyorum. Gerçekten son derece kısa, öz fakat
fevkalade önemli mesajları da içeren güzel bir komisyon raporu kaleme alınmış,
bunu hassaten, tekraren bir okumalarında fayda görüyorum. 
Biraz
evvel Sayın Özel konuşması sırasında özellikle…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen bir dakikada.
ERKAN
AKÇAY (Manisa) – Sayın Özel “Milliyetçi Hareket Partisinin de desteğiyle”
ifadesini kullandı. Bunu geçtiğimiz günlerde de yine yerinden söz almak
suretiyle aynı şekilde ifade etmişti. Ben bu cümleyi iyi niyetli bulmakla
birlikte tavzihe muhtaç bir ifade olarak kabul ediyorum ve şöyle diyorum:
Milliyetçi Hareket Partisinin bir olaya, olguya destek olması veya köstek
olması söz konusu değildir, önemli olan Milliyetçi Hareket Partisinin
politikalarının olmasıdır, ilkelerinin ve tutumunun olmasıdır. Bu cinsel
istismar düzenlemesinde de Milliyetçi Hareket Partisi kendi ilkesi ve
politikası gereğince tutumunu son derece açık ve net bir şekilde belirlemiştir.
Bu…
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Akçay.
ERKAN
AKÇAY (Manisa) – Son cümlemi bağlayayım.
BAŞKAN
- Son cümlenizi bağlayın lütfen.
ERKAN
AKÇAY (Manisa) – Dolayısıyla Milliyetçi Hareket Partisi Grubunun tutumunu bir
olaya veya bir duruma destek olma veya olmama şeklinde değil, Milliyetçi
Hareket Partisinin duruşu ve tutumu olarak değerlendirilmesinde hassaten fayda
görüyorum. 
Çok
teşekkür ediyorum. 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkanım, tutanağa geçmesi açısından bir cümle sarf etmem
lazım. 
BAŞKAN
– Buyurun. 
ÖZGÜR
ÖZEL (Manisa) – Sayın Erkan Akçay’ın hassasiyetini anlayışla karşılıyorum.
İfadeyi kullanırken sadece şunu söylemek istedim: 20 imzaya ihtiyaç vardı,
Milliyetçi Hareket Partisinden destek istedik, kendileri de o konuda destek
verdiler ve onların katkısını… Yoksa, bu konuda, bu meselede ilkesel
tutumlarında elbette parti politikalarına göre son derece tutarlı, net bir
tavır sergilediler. “Bizi desteklediler.” manası da sadece ihtiyaç duyduğumuz 2
imza noktasında katkılarına teşekkür ettik. Onlar isteseydi de biz aynı şekilde
verirdik. Aksi bir durumu kastetmiş değilim. Her parti kendine göre doğrularını
savundu. Orada yanlış anlaşılmaya mahal verecek bir haksızlık yapmak istemem. 
Saygılar
sunarım. 
BAŞKAN
– Teşekkür ederiz. 
Sayın
Ramazan Can’a da bir teşekkür etseydiniz, dün o da size destek oldu 20 kişiyi
bulmak için. 
ÖZGÜR
ÖZEL (Manisa) – Ama o da sizin yarattığınız bir türbülanstı. 
ERKAN
AKÇAY (Manisa) – Sayın Başkan…
BAŞKAN
– Buyurun. 
ERKAN
AKÇAY (Manisa) – Sayın Özel’in bu konuşmasından dolayı da kendisini hem tebrik
ediyorum hem teşekkür ediyorum. 
BAŞKAN
– Teşekkür ediyorum. 
Sayın
Bostancı, buyurun lütfen.
39.- Amasya Milletvekili Mehmet Naci
Bostancı’nın, iktidarı ve muhalefetiyle siyasetin görevinin toplumsal
problemlere çare bulmak olduğuna, herkesin cinsel istismarla ilgili problemin
nasıl çözüleceğine ilişkin tekliflerini de ortaya koyması gerektiğine ve Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
İktidarı
ve muhalefetiyle siyasetin görevi toplumsal problemlere çare bulmaktır. Ortada
bir toplumsal problem var. İktidarın getirmiş olduğu önerge, bu toplumsal problemi
çözmeye yönelik, büyük bir dikkatle hazırlanmış, arkasından tartışmalar
yapılmış, hukuki müktesebata bakılmış, çeşitli taraflarla görüşülmüş, o
çerçevede hazırlanmış bir önergeydi. Bizim iddiamız, iyi hazırlanmış bir önerge
olduğu istikametinde. Toplumda tartışıldı, bunun farklı mahzurlara yol
açacağına ilişkin bir kamuoyu teşekkül etti. Neticede…
ERKAN
AKÇAY (Manisa) – O zaman niye çektin Sayın Başkan, niye çektin? Bunu
demeyecektin son dakikada. 
MEHMET
NACİ BOSTANCI (Amasya) – Önerge çekildi, doğru, fakat bu toplumsal problem
ortada. 
ERHAN
USTA (Samsun) – Problem filan yok ya! Problem, bu kadar cinsel taciz olması
kardeşim, bunu anlayın artık ya! Allah Allah!
ERKAN
AKÇAY (Manisa) – Problem o. 
MEHMET
NACİ BOSTANCI (Amasya) – Şimdi, iktidarı ve muhalefetiyle…
(Mikrofon
otomatik cihaz tarafından kapatıldı)
BAŞKAN
– Siz de tamamlayın lütfen. 
Lütfen
sayın milletvekilleri, Sayın Bostancı da tamamlasın.
Buyurun.

ERHAN
USTA (Samsun) – Hayır, zalimleri mağdur yerine koymanın bir anlamı yok ki hâlâ
niye bunu tartışıyoruz ya? Problem, bu ülkede bu kadar çok cinsel taciz olması,
bunu engelleyin. 
MEHMET
NACİ BOSTANCI (Amasya) – Arkadaşlar, herkesin bu problemin nasıl çözüleceğine
ilişkin tekliflerini de ortaya koyması lazım. Muhtemelen çeşitli derneklerle,
sivil toplum kuruluşlarıyla, muhalefetle görüşmeler yapılacaktır ve ümit ederim
herkesin ittifak edeceği tarzda bir çözüme bu problem kavuşturulur. 
GÜLAY
YEDEKCİ (İstanbul) – Çocuklara dokunmayın Sayın Başkan, istediğinizi yapın. 
MEHMET
NACİ BOSTANCI (Amasya) – Öte yandan, Sayın Özgür Özel’in bu konu konuşulurken
buradan da başkanlığa bir çıkma yapıp, öyle olsaydı bu işler geçerdi tarzında
yapmış olduğu değerlendirmeyi uygun bulmadığımı, buradan bir fırsatçılık
anlayışıyla davranıldığını düşünüyorum. 
Ayrıca,
Sayın Özel’in başkanlığa ilişkin…
(Mikrofon
otomatik cihaz tarafından kapatıldı)
BAŞKAN
– Sayın Bostancı, ben buradan kalkıp gideyim siz birbirinizle konuşun ya da
kulise geçelim birer kahve eşliğinde grup başkan vekillerimiz bir araya… 
Arkaya
davet edeyim sizi; anlaştık mı?
MEHMET
NACİ BOSTANCI (Amasya) – Bir cümleyle tamamlayacağım.
BAŞKAN
– Tamamlayın lütfen, tamamlayın. 
Sayın
Gök, Sayın Usta, istirham ediyorum, isterseniz size arkada yemek bile
yedirebilirim. 
MEHMET
NACİ BOSTANCI (Amasya) – Sayın Özel’in ima ettiği başkanlıkla bizim tasavvur
ettiğimiz başkanlığın hiçbir ilişkisi yoktur. Zaten her şey açıklığa
kavuştuğunda etraflıca tartışılacaktır, eminim kendisi de bu durumu takdir
edecektir.
Teşekkür
ediyorum.
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan, kendisinin bahsettiği fırsatçılık… 
BAŞKAN
– Herkesi düzeltmek durumunda değilsin Sayın Özel. 
ÖZGÜR
ÖZEL (Manisa) – Doğrudan bir sataşma ama o hakkımı kullanmayacağım. Ama
başkanlığı ne menem bir felaket olduğu için her fırsatta dile getirmeye devam
edeceğim. 
Teşekkür
ediyorum. 
BAŞKAN
– Peki. 
Sayın
Gök, Sayın Usta, ısrarcı mısınız söz talebinizde?
ERHAN
USTA (Samsun) – Evet.
BAŞKAN
- Çay ikramımı kabul etmiyorsunuz yani.
Buyurun
Sayın Usta.
40.- Samsun Milletvekili Erhan Usta’nın,
tecavüzcüyü affetmenin bu Parlamentonun görevi olmadığına ve tecavüzcünün en
üst seviyede cezalandırılması gerektiğine ilişkin açıklaması
ERHAN
USTA (Samsun) – Peki, çayı ayrıca içeriz Sayın Başkan, teşekkür ederim.
Çok
kısa söyleyeceğim. Şimdi, hani toplumda bir sorun var sorun ortada kaldı gibi
bir şey olmaz. Bu konuyla ilgili olarak toplumdaki sorun şudur: Toplumda bu
kadar çok cinsel istismar olmasıdır, cinsel taciz olmasıdır. Biz siyasetçiler
bunu önlemek durumundayız. Tecavüzcüyü affetmek bu Parlamentonun görevi değil,
onlar mağdur da değil.
AYHAN
GİDER (Çanakkale) - Yuh!
ERHAN
USTA (Samsun) - Tecavüzcü zalimdir, onun en üst seviyede cezalandırılması
lazım, yapılması gereken budur Sayın Başkan. 
Teşekkür
ederim.
AYHAN
GİDER (Çanakkale) - Yuh!
MİHRİMAH
BELMA SATIR (İstanbul) - Siz sadece konuşursunuz. Biz söyleriz, biz alkışı
alırız, biz oyu alırız, siz de görürsünüz; bu, bu kadar basit. 
BAŞKAN
- Sayın Gök, bitirelim hemen, bir dakika buyurun.
LEVENT
GÖK (Ankara) - Sayın Başkan…
ERHAN
USTA (Samsun) – Siz taciz yaparak oy alacaksanız alın kardeşim! Kusura
bakmayın.
BAŞKAN
- Sayın Gök, buyurun.
MEHMET
MUŞ (İstanbul) – Ne tacizi ya? Sayın Usta, ne tacizi ya? Ne diyorsun ya?
ERHAN
USTA (Samsun) - Söylediğiniz çok net ortada.
BAŞKAN
- Sayın Gök, o zaman vazgeçtiniz herhâlde. 
LEVENT
GÖK (Ankara) - Konuşacağım ama siz de sükûneti sağlayın bir Sayın Başkan. 
MEHMET
MUŞ (İstanbul) –Ne tacizi ya? Ne diyorsun ya?
ERHAN
USTA (Samsun) – Niye önergeyi geri çekiyorsun? 
MEHMET
MUŞ (İstanbul) - Ne tacizi ya?
ERHAN
USTA (Samsun) – Niye önergeyi geri çekiyorsun?
BAŞKAN
- Biz arkada konuşalım, olur mu?
LEVENT
GÖK (Ankara) - Sayın Başkan, bir cümle…
BAŞKAN
- O zaman söyleyin, söyleyin, buyurun Sayın Gök.
MEHMET
MUŞ (İstanbul) – Ne söylediğini bilmiyorsun sen ya! 
ERHAN
USTA (Samsun) - Bir haftadır niye ortada yoksun?
MEHMET
MUŞ (İstanbul) - Konuşma ya! Tacizmiş ya! Saçma sapan konuşuyorsun.
ERHAN
USTA (Samsun) - Önergenin altına imza atıp bir haftadır ortada yoksun,
konuşuyorsun! Oy alacakmışsınız! Alın oyunuzu.
BAŞKAN
- Sayın milletvekilleri, Sayın Gök’e söz verdim. Lütfen, istirham ediyorum.
Buyurun,
bitirelim bu işi.
LEVENT
GÖK (Ankara) - Sayın Başkan…
MEHMET
MUŞ (İstanbul) - Saçma sapan konuşuyorsun ya! Tacizden oy alıyormuşuz ya!
ERHAN
USTA (Samsun) – Saçma konuşan sensin! Neredesin bir haftadır kardeşim?
Konuşuyorsun!
BAŞKAN
- Sayın Usta, sayın milletvekilleri; istirham ediyorum. 
Sayın
Gök, buyurun, bakın…
MEHMET
MUŞ (İstanbul) – Ben buradayım, ben buradayım, merak etme sen! 
ERHAN
USTA (Samsun) – Önergenin arkasında dur o zaman!
BAŞKAN
- Arkadaşlar, lütfen, biraz daha sabredin ya! 
MEHMET
MUŞ (İstanbul) – Duruyorum ben önergemin arkasındayım, sen merak etme!
ERHAN
USTA (Samsun) – Niye çektin?
BAŞKAN
- Herkes herkesin dediğine katılmak zorunda değil ama saygıyla dinlemek
zorundayız birbirimizi.
MEHMET
MUŞ (İstanbul) - Böyle laf mı olur ya? Tacizden oy alıyormuş ya… Terbiyesiz!
BAŞKAN
- Buyurun Sayın Gök.
LEVENT
GÖK (Ankara) - Sayın Başkan…
ERHAN
USTA (Samsun) – Bin kişi gelip özür diledi, yapılan işlemden bin kişi gelip
özür diledi. Önergeye imza atan herkes “Bilgimiz yoktu da imza attık.” dedi.
Şimdi yeniden kabadayı oldunuz.
BAŞKAN
- Sayın Usta… 
MEHMET
MUŞ (İstanbul) – İmzaladım kardeşim! Buradayım, imzaladım da! 
BAŞKAN
- Sayın Muş… Sayın milletvekilleri…
MEHMET
MUŞ (İstanbul) - Ağzından çıkanı kulağın duymuyor ya!
BAŞKAN
- Bakın, bitiriyoruz ama… 
ERHAN
USTA (Samsun) - Olur mu öyle şey?
BAŞKAN
- Bakın, ben…
ERHAN
USTA (Samsun) - Olur mu öyle şey?
BAŞKAN
- Başlayacağım şimdi ha! 
YUSUF
BAŞER (Yozgat) - Başkan, böyle bir şey yok ya! Oylamaya geç lütfen Başkan.
BAŞKAN
- “…”(x) (AK PARTİ sıralarından alkışlar) 
ERHAN
USTA (Samsun) – Hâlâ konuşuyorsun! Utan o imzadan, utan! 
MEHMET
MUŞ (İstanbul) – Sen utan be!
BAŞKAN
- Arkadaşlar, ya sabır! 
ERHAN
USTA (Samsun) - Utan o imzadan, utan!
BAŞKAN
- Ya sabır, ya sabır!
MEHMET
MUŞ (İstanbul) - Sen utan!
ERHAN
USTA (Samsun) - Benim utanacak hiçbir şeyim yok! Utan o imzadan!
MEHMET
MUŞ (İstanbul) – Ne utanacağım? 
BAŞKAN
- Sayın Gök vazgeçti, teşekkür ediyorum.
ERHAN
USTA (Samsun) – Çoluğun çocuğun var, utan o imzadan! 
MEHMET
MUŞ (İstanbul) - Niye utanacağım? Sen utan!
ERHAN
USTA (Samsun) - Ne utanacağım ben! Tecavüzcülere arka çıkmaktan utan! “Mağdur”
diyorsunuz bir de.
MEHMET
MUŞ (İstanbul) – Sen utan! Laflarına bak ya! Ağzından çıkanı kulağın duymuyor. 
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER (Devam)
A) Kanun Tasarı ve Teklifleri (Devam)
1.- Ceza Muhakemesi Kanunu ile Bazı
Kanunlarda Değişiklik Yapılmasına Dair Kanun Tasarısı (1/775) ve Adalet Komisyonu
Raporu (S. Sayısı: 438 ve 438’e 1’inci Ek) (Devam)
BAŞKAN
- Geçici 1’inci maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
ERHAN
USTA (Samsun) - Zalime “mağdur” diyorsun kardeşim!
MEHMET
MUŞ (İstanbul) - Ya, geç arkadaş ya, dünyadan haberin yok!
ERHAN
USTA (Samsun) - Bir kara leke olarak arkandan hep gelecek o önerge senin!
BAŞKAN
- Genel Kurulun 17 Kasım 2016 tarihli 22’nci Birleşiminde kabul edilen geçici
1’inci maddenin kaldırılarak, yerine görüşmeye konu edilen, Adalet Komisyonunun
kabul ettiği yeni geçici 1’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Bu
şekilde, tasarı üzerinde görüşmeler tamamlanmıştır.
Şimdi,
tasarının tümünü oylarınıza sunuyorum: Kabul edenler…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) - Yoklama talebimiz var. 
BAŞKAN
– Evet, yoklama talebi var, bunu gerçekleştireceğiz. 
Neyse,
bu sefer 20 kişi tamam, desteğe ihtiyaçları yok.
Sayın
Gök, Sayın Özel, Sayın Erkek, Sayın Yüksel, Sayın Kayışoğlu, Sayın Arık, Sayın
Bektaşoğlu, Sayın Engin, Sayın Atıcı, Sayın Yedekci, Sayın Öz, Sayın Özdemir,
Sayın Gaytancıoğlu, Sayın Akar, Sayın Gündoğdu, Sayın Demir, Sayın Topal, Sayın
Balbay, Sayın Sarıbal, Sayın Gökdağ.
Evet,
yoklama için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER (Devam)
A) Kanun Tasarı ve Teklifleri (Devam)
1.- Ceza Muhakemesi Kanunu ile Bazı
Kanunlarda Değişiklik Yapılmasına Dair Kanun Tasarısı (1/775) ve Adalet
Komisyonu Raporu (S. Sayısı: 438 ve 438’e 1’inci Ek) (Devam)
BAŞKAN
– Tasarının tümünü oylarınıza sunuyorum: Kabul edenler… Kabul etmeyenler…
Tasarı kabul edilmiştir ve böylece kanunlaşmıştır. 
Hayırlı
uğurlu olsun diyorum.
Birleşime
20.30’a kadar ara veriyorum.
Kapanma Saati: 19.44
DÖRDÜNCÜ OTURUM
Açılma Saati:
20.37
BAŞKAN: Başkan
Vekili Ahmet AYDIN
KÂTİP ÜYELER: Emre KÖPRÜLÜ
(Tekirdağ), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Dördüncü
Oturumunu açıyorum.
Birleşime on
dakika ara veriyorum.
Kapanma Saati:
20.38
BEŞİNCİ OTURUM
Açılma Saati:
20.51
BAŞKAN: Başkan
Vekili Ahmet AYDIN
KÂTİP ÜYELER: Emre KÖPRÜLÜ
(Tekirdağ), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Beşinci
Oturumunu açıyorum.
2’nci
sırada yer alan, Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı, Tebligat Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı, Osmaniye
Milletvekili Ruhi Ersoy ve Milliyetçi Hareket Partisi Grup Başkanvekili Manisa
Milletvekili Erkan Akçay’ın 2547 Sayılı Yükseköğretim Kanununda Değişiklik
Yapılmasına Dair Kanun Teklifi, Erzurum Milletvekili Mustafa Ilıcalı’nın
Yükseköğretim Kanununda Değişiklik Yapılmasına Dair Kanun Teklifi, Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın Yükseköğretim Kanununda Değişiklik
Yapılmasına Dair Kanun Teklifi ile Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz.
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (x)
BAŞKAN
– Komisyon ve Hükûmet yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 405
sıra sayılı Kanun Tasarısı’nın birinci bölümünde yer alan 6’ncı maddenin önerge
işleminde kalınmıştı. 
6’ncı
madde üzerinde aynı mahiyette olmak üzere üç adet önerge vardır ve aynı
mahiyetteki önergeleri okutup birlikte işleme alacağım.
Okutuyorum
önergeleri:
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 6’ncı maddesinin tasarı metninden
çıkarılmasını ve diğer maddelerin teselsül ettirilmesini arz ve teklif ederiz.
 Zühal
Topcu Erkan Haberal Ruhi Ersoy
 Ankara Ankara Osmaniye
 Arzu
Erdem Mehmet Necmettin Ahrazoğlu
 İstanbul Hatay
Aynı
mahiyetteki diğer önergelerin imza sahipleri:
 Çağlar
Demirel  Sibel Yiğitalp Ayşe Acar Başaran
 Diyarbakır Diyarbakır Batman
 Dilek
Öcalan Feleknas Uca Ahmet Yıldırım
 Şanlıurfa Diyarbakır Muş
Aynı
mahiyetteki diğer önergenin imza sahipleri: 
 Gaye
Usluer Ceyhun İrgil Mustafa
Akaydın
 Eskişehir Bursa Antalya
 Candan
Yüceer Selina Doğan Sibel Özdemir
 Tekirdağ İstanbul İstanbul
 Mustafa
Ali Balbay
 İzmir
BAŞKAN
– Komisyon aynı mahiyetteki önergelere katılıyor mu? 
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKANVEKİLİ BURHANETTİN UYSAL
(Karabük) – Katılmıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Aynı mahiyetteki ilk önerge üzerinde söz isteyen, İzmir Milletvekili Mustafa
Ali Balbay. 
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; Genel Kurulu saygıyla
selamlıyorum. 
Sayın
milletvekilleri, Millî Eğitim Kanunu’nun pek çok maddesinde değişiklik yapan bu
torba yasanın en tartışmalı ve ileride, eğer hukuk var ise Anayasa
Mahkemesinden dönecek düzenlemelerden biri bu. Çünkü, maarif müfettişlerini
ikiye ayırıyor bu yasa; bir, Bakanlık bünyesinde maarif müfettişleri, bir de il
bünyesinde maarif müfettişleri. 
Sayın
Bakan ve Komisyon üyeleriyle bu konuyu uzun uzun tartıştık ve sonunda maarif
müfettişliği mesleğinin, kimlik olarak, bu kariyer mesleğinin kalmasını kabul
ettiler, yoksa bu meslek de ortadan kalkıyordu ama ne yazık ki içini
boşalttılar.
Şu
anda görev yapmakta olan 2.334 maarif müfettişinden 500’ünü Bakanlık bünyesine
alacaklar ve maaşı 6 bin lira olacak arkadaşlar. Kalanları ise, il maarif
müfettişi olarak kalacak ve onların maaşları da 3.800 lira olacak. Bu, çok
büyük bir haksızlık, hem maddi olarak haksızlık hem de manevi olarak haksızlık.
Tabii,
daha önce yaptığımız tartışmalara gönderme yapmak gerekirse sayın
milletvekilleri, bu, bir mesleğe, tıpkı haneye tecavüz gibi, maarif
müfettişliği mesleğine tecavüzdür, bunun geri alınmasının ve maarif
müfettişlerinin o hak ettiği kariyer mesleğini sürdürmesini Hükûmetten talep
ediyoruz. 
Arkadaşlar,
bugün Öğretmenler Günü. Ben de Öğretmenler Günü’nü kutluyorum. 
Sayın
Bakan, sayın milletvekilleri; son yapılan araştırmalarda, önceki yıllardaki
öğretmenler günlerindeki araştırmalardan farklı olarak iki önemli sonuç var.
Bir: Öğretmenlerin yüzde 50’si “Her an meslekten atılabilirim.” korkusuyla güne
başlıyor, yüzde 50’si de daha iyi bir iş bulursa öğretmenlikten ayrılmayı
düşünüyor. Bu, eğitim açısından, Türkiye’nin geleceği açısından çok karanlık
bir tablodur. Sayın Bakandan özellikle bugün son dönemde tartışılmakta olan atılmış,
meslekten uzaklaştırılmış kimi öğretmenlerle ilgili yeni bir düzenleme var mı;
10 bin civarında öğretmenin geri alınabileceği konuşuluyor, bu konuda net bir
bilgi var mı; kendisinden bizimle paylaşmasını diliyoruz. 
Arkadaşlar,
bugün tabii Millî Eğitim yasasını görüşüyoruz ama mesleğin de verdiği bir
içgüdüyle bugün, sadece bugün olanlara şöyle bir baktığımızda, gerçekten,
Türkiye’nin ne durumda olduğu çok net ortaya çıkıyor. Her şeyden önce Fırat
Kalkanı’nda 3 şehidimiz var, Allah’tan rahmet diliyoruz, yakınlarına -ki tüm
yakınları 78 milyondur- başsağlığı diliyoruz. 
Sayın
Fikri Işık buradaydı, Savunma Bakanı, sanıyorum şu anda değil; 24 Ağustos günü,
bu operasyon başladığı gün Işık “Bir haftada temizleyeceğiz.” demişti. Bugün
üçüncü ay ve 3 şehit verdik. Bunu değerlendirmenize sunuyorum. Şırnak’ta bir
şehidimiz var, yine Allah’tan rahmet diliyorum ve Adana’da 2 kişi yaralı şu ana
kadar; dileriz, ölenlerin sayısı artmaz. 
Ve
tabii, arkadaşlar, Avrupa Parlamentosunun kararı… Burada sizler -kimi laf atmalardan
ya da daha önceki konuşmalardan- AB’nin kimi ikili tutumlarıyla ilgili
düşüncelerinizi anlattınız ama unutmayın ki siz, Avrupa Birliği tartışmaları
başladığında gündüz havai fişekle kutlamıştınız ve Kızılay’a saat takmıştınız
“geri dönüş” diye ve 2014 yılı en geç AB’ye giriş yılıydı. Bugünkü tabloya
baktığımızda, ne yazık ki, iktidara geldiğinizde AB’ye çanak tutarak siyaset
yaptığınız, şimdi de kafa tutarak siyaset yapıyorsunuz. Bence, Türkiye'nin
geçmişini ve geleceğini planlayarak siyaset yapmalısınız. 
Bugün
bu tabloya baktığımızda bu anlattıklarım ve şu anda… Köşe yazarlığına
başladığımda arkadaşlar, Türkiye'nin ciddi bir sorunu vardı: Hapisteki
milletvekilleri. Aylarca biz onları yazmıştık ve devamında hiç de Türkiye için
iyi olmamıştı. Bugün yine aynı tabloyla karşı karşıyayız ve görüyoruz ki sayın
milletvekilleri, Türkiye uzun dönem bu önemli sorunun çözümünde bir arpa boyu
bile yol alamadı. 
İktidara
geldiğinizde “Türkiye'yi AB’ye sokacağız.” demiştiniz, maalesef sadece bugünkü
tablo bile gösteriyor ki Türkiye'yi birbirine soktunuz. Şimdi, sayın
milletvekilleri, öyle bir hâle gidiyoruz ki -Türkiye'de genel örgütlülük oranı
yüzde 10’dur- yakında Avrupa'nın, dünyanın en örgütlü toplumu olacağız. Çünkü,
sizden olmayan herkesi terör örgütüne örgüt üyesi olmaktan herhâlde zan altında
bırakacaksınız ve Türkiye'yi dünyanın en örgütlü toplumu hâline getireceksiniz.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkürler.
Aynı
mahiyetteki diğer önerge üzerinde söz isteyen Muş Milletvekili Ahmet Yıldırım.
Buyurun.
(HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan.
Dün
birinci bölüm üzerine konuşurken de ifade etmiştim, özellikle, eğitim
sistemimizin özgür düşünen özgür bireyler yetiştirdiğini söyleyebilmemiz
oldukça zor çünkü bilimsel, demokratik bir eğitim perspektifine, paradigmasına
sahip değiliz. Öğrencilerimiz ilkokuldan itibaren yabancı dil dersleri görmeye
başlıyorlar, dil öğrenemiyorlar; öğrencilerimiz sorgulayan değil, maalesef biat
eden, disiplinle ve katı disiplinle bastırılmaya çalışılan bireyler olarak
yetişiyorlar; öğrencilerimiz etken değil, edilgen bir kişilik olma
özellikleriyle yetişiyorlar. Oysa bu ülkenin daha fazla biat eden, daha fazla
susan, daha fazla boyun eğen değil; özellikle yanlışları sorgulayabilen,
iktidar muhalefet fark etmeksizin, toplumsal çelişkileri sorgulayan bireylere
ihtiyacı olduğunu ifade etmek isterim. 
Bir
diğer husus: Siyasi iktidarın sözcülerine, vekillerine, yöneticilerine
baktığınızda ülkede her şeyin dört başı mamur ve murassa gittiğini, cumhuriyet
tarihinin en iyi ülke gerçekliğine eriştiğimizi söylemekten imtina etmiyorlar.
Oysa, bize göre eğitimde, sağlıkta, ekonomide, diplomaside, hukukta, yargıda ve
toplumsal yaşamın bütün alanlarında işlerin sarpa sardığını, cumhuriyet
tarihinin en büyük kriziyle karşı karşıya olduğumuzu ifade etmek isterim. Daha
önce iktidarların belli siyasi sorunları vardı ama doksan üç yıllık cumhuriyet
şu anda tam bir tıkanmayı yaşıyor. Doksan üç yıllık cumhuriyet bir varoluşsal gerçeklikle
ve problemle karşı karşıyadır. 
Dün
ifade etmiştim Sayın Bakan, bugün de söyleyeyim: Artık bu yasalara çok fazla
niye ihtiyaç duyuluyor anlayabilmiş değilim. Çünkü yasa hükmünde değil, artık
Anayasa hükmünde kararnameler çıkarılan bir süreci yaşıyoruz biz. Düşünün,
tutuklu ve hükümlülere bir KHK’yla Anayasa’nın 10’uncu ve 42’nci maddesine
baskın gelen, eşitlik ve eğitim hakkı ilkelerini ihlal eden eğitim ve sınav
hakkını elinden alıyoruz. Düşünün, bir KHK’yla anayasal haklar bu ülkenin
yurttaşlarının elinden alınmaktadır. Eğitim hakkı, sınav hakkı ve sınavlardan
elde edilecek yaşamın geleceğini planlama hakkı hiç kimsenin elinden hiçbir
gerekçeyle alınamaz. Bu bana 28 Şubat sonrası başörtülü olduğu için eğitim
haklarından mahrum kalan mağdurları hatırlatıyor. O zaman da sadece başörtüsü
taktıkları için üniversite kapılarından içeri alınmayanlar şimdi bırakın
üniversite kapısından, binasından, dersliklerinden içeri alınmayı hapislerle
sınırlandırılan bir yaşam gerçekliğiyle yüz yüze kalıyorlar. Düşünsenize,
hiçbir hüküm giymemiş, sadece tutuklu olan bir üniversite öğrencisi devamını
almış olduğu derslerin vize ve finallerine… Neymiş? “Kanun hükmünde
kararnameyle saraydan böyle emredildi.” diye eğitim haklarından mahrum
kalıyorlar. Hükümlüler ise bir sınav hakkını merkezî sistemle hazırlanmış
hiçbir sınava girememe gerçekliğiyle karşı karşıya kalıyorlar. 
Bütün
iktidar vekilleri için söylüyorum: Bunlara itiraz etmenin günü bugündür, sadece
biz kendi konumumuzu, makamımızı, mevkimizi bugün için koruyabiliriz ama bunun
üç ay bile süreceğinin garantisinin olmadığını ifade etmek isterim. Kimin ne
sözü ne kelamı varsa, eğitimde sağlıkta, hukukta yargıda, yaşamı sadece iktidar
partisine biat edenlere yaşanılır kılan, onun dışındakilere ise yaşanılmaz
kılan bu gerçekliğe hepimiz hep birlikte itiraz etmeliyiz.
Alacağımız
kararlar 79 milyon insanın mutluluğuna hizmet edebilmelidir. Sadece biz mutlu
azınlıklar yaratarak mutsuz azınlıkları onların baskıcı politikaları altında
bir cendere altına alamayız. Bu yönüyle, bunlara itiraz eden bugün muhalefet
partileri olabilir ama yarın bu itiraz edenler pozisyonuna iktidar vekilleri ve
yöneticileri düştüğünde inanın etraflarında kimseyi bulamazlar. 
Ben
bu temelde son olarak Nur Hayat Şuara’dan bir sözle, bir şiirin mısrasıyla
bitirmek istiyorum, “Sükût bürünmüşse dillere yara derindir. Yara derin ise
Allah kerimdir.” diyorum. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
Aynı
mahiyetteki diğer önerge üzerinde Osmaniye Milletvekili Ruhi Ersoy
konuşacaktır.
Buyurun
Sayın Ersoy. (MHP sıralarından alkışlar) 
RUHİ
ERSOY (Osmaniye) – Sayın Başkanım, değerli milletvekilleri; bugün bu kürsüde 24
Kasım münasebetiyle pek çok arkadaşımız eğitim, öğretim ve öğretmen üzerine
düşüncelerini söyledi. Bu tasarı, yasa görüşülmeden önce ferdî söz hakları da
24 Kasım ve öğretmen üzerineydi.
Öğretmenin
temel meseleleriyle ve eğitimin temel problemleriyle ilgili yapılan tespitlere
saygı duyuyoruz ama hep öğretmenlik kurumunu yüceltici, yükseltici, onore edici
cümleler var. Ama inanıyorum ki bizi dinleyen öğretmen arkadaşlar “Bizim için
iyi sözler söylemeyi bir kenara bırakıp iyi işler yapmanızı bekliyoruz.”
kanaatindeler. “Bu yapılacak olan iyi işler neler olabilir?” sorusuna kısaca
bir bakıldığında, öğretmenin beklediği bir 3600 ek gösterge var. Bunun
özellikle bu FETÖ hadisesinden sonra sınavını sağlıklı vermiş olan azimli ve
kararlı Millî Eğitimin emekçilerine, çalışanlarına bir paye olarak değil, bir
hak olarak verilmesi, 3600 ek göstergenin öğretmenlere verilmesi, ek ders
ücretlerinin iyileştirilmesi ve beraberinde, sözleşmeli öğretmen uygulaması
konusuyla âdeta taşeron öğretmenlikten vazgeçilerek sağlıklı bir eğitim
programı ve öğretmen politikasına geçilmesi. 
Şimdi,
Türk mütefekkirlerinden Nurettin Topçu’nun “maarif davamız” sözü vardır; ibadet
aşkıyla sınıfa girmek, öğretmeni ve eğitimciyi yücelten maarif davası. Türk
millî eğitim sistemi ve Türk devleti millî eğitimi sadece bir yöneten ve
yönetilen ilişkisiyle değil maarif davası şuuruyla yönetebilirse başarılı
olabilir. Bu konuda yönetilenler ve yönetenler birlikte, bunu bir millî devlet
politikası hâline getirerek yönetebilir. 
“2002’den
bu tarafa en az 6 bakanın değiştiği ve adını şu an telaffuz edemediğimiz sınav
sistemleriyle çocuklarımızın maruz kaldığı bir ortamla başarı ne kadar
mümkündür?” sorusunu elbette sorabiliyoruz. Yılda yaklaşık 20 milyon kişi
sınavlara girmekte değerli arkadaşlar, bu da yaklaşık 10 milyar dolarlık bir
kaynağı karşılamakta. Sadece bu yıl ÖSYM sınavlarına 14,5 milyon insan girecek.
Şimdi, bakıyoruz, çocuklarımızı örgün eğitime verdiğimizde, ilkokul 2’nci,
3’üncü sınıftan itibaren bir test gerçeğiyle yüzleştiriyoruz. Sistem
değiştiriyoruz, dershaneleri kapatıyoruz ama okullara dershaneler açmak
durumunda kalıyoruz. Şimdi, örgün eğitimin içerisinde klasik eğitim yaptır,
daha sonra da test sistemine çocukları mecbur bırak. E, ne olacak? Bu sistem
böyle gittiği zaman, verdiklerinizle aldıklarınız arasındaki ilişkiyi nasıl
ölçeceksiniz? Öncelikle bu konular üzerine ciddi kafalar yorulması gerekiyor.
Bizim sistemimiz, gelen hükûmetlere ve bakanlara ya da yaşanılan birtakım
sosyal gelişmelere göre değil, millî rotaya göre ve millî politikalara göre
belirlenmeli; gelen bakanlara, değişen hükûmetlere göre değil Türk milletinin
gelecek yüzyıllarda ihtiyaç duymuş olduğu insan profillerine göre ifade
edilmeli. Bugün doğmamış çocuklarımızın geleceğini belirliyoruz bu sistemle.
Bunun vebali, sorumlulukları hepimizin üzerinde. Bu konuları tartışırken
öğretmenin özlük hakları üzerinden sözler söyleyerek bugünkü öğretmenin
durumunu iyileştirebiliriz ama öğretmene itibar verme meselesi ile topluma
verilecek itibar arasındaki ilişkiyi mutlaka düzeltmek zorundayız. Rahmetle
anıyorum, Hüseyin Nihal Atsız bir makalesinde “Siz kabak yetiştirecek olan bir
ziraat mühendisi ile insan yetiştirecek bir öğretmeni aynı kategoride
değerlendirir, hatta onun puanlarını ondan daha yüksek tutarsanız vay
halinize.” diyor. Bu makaleyi yazdığı yıllarda ziraat fakülteleri ve ziraat
mühendisleri daha gündemdeydi. 
Biz,
maarif davasına uygun millî bir öğretmen yetiştirme programı ve yetiştirilen
öğretmen programının eylem planına geçirebilecekleri bir millî eğitim
politikasını öneriyoruz. Merak edenler ve ihtiyaç duyanlar için Milliyetçi
Hareket Partisinin parti programı her türlü hizmettedir. 
Benim
üzerinde söz aldığım, değişmesi teklif edilen 6’ncı madde konusundaki
uygulamalar bizim de programımızda tavsiye ettiğimiz husustur. 6’ncı maddedeki
değişmeyi destekliyor, genel olarak millî eğitim politikasının, yaşanan 15
Temmuz hadisesiyle bugün Avrupa Birliği başta olmak üzere ülkemizin içerisinde
bulunduğu son gerçeklikle yüzleşerek yerli, millî, evrensel, aklı iktidar
kılan, ahlakı, erdemi, fazileti önceleyen ve çocuklarla rahleitedris
geleneğiyle klasik eğitimde bir öğretmen programı ve eğitim programını öneriyor
ve Genel Kurulu saygıyla selamlıyoruz. (MHP sıralarından alkışlar) 
BAŞKAN
– Teşekkür ediyorum.
AHMET
YILDIRIM (Muş) – Karar yeter sayısı istiyorum.
BAŞKAN
- Aynı mahiyetteki önergeleri oylarınıza sunacağım, karar yeter sayısı
arayacağım.
Aynı
mahiyetteki önergeleri kabul edenler… Kabul etmeyenler…
Elektronik
cihazla oylama yapacağız.
İki
dakika süre veriyorum.
(Elektronik
cihazla oylamaya başlandı)
BAŞKAN
– Sayın milletvekilleri, sistemde bir arıza oldu, süreyi yeniden başlatıyoruz.
Açık oylamaya geçmiş yanlışlıkla. 
İki
dakika süre veriyorum. 
ÇAĞLAR
DEMİREL (Diyarbakır) – Nasıl arıza oluyor ya?
CEYHUN
İRGİL (Bursa) – Bütün arızalar, bütün sorunlar sizin lehinize oluyor.
Televizyon kesiliyor, bizim gidiyor ama tam yoklama için süre ihtiyacı var,
sizin lehinize. 
(Elektronik
cihazla oylama yapıldı) 
BAŞKAN
– Karar yeter sayısı vardır, aynı mahiyetteki önergeler reddedilmiştir. 
Şimdi
6’ncı maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
7’nci
madde üzerinde aynı mahiyette olmak üzere üç adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 7’nci maddesinin tasarı metninden
çıkarılmasını ve diğer maddelerin teselsül ettirilmesini arz ve teklif ederiz.
 Zühal
Topcu Ruhi Ersoy Erkan Haberal
 Ankara Osmaniye Ankara
 Arzu
Erdem Mehmet Necmettin Ahrazoğlu
 İstanbul Hatay
Aynı
mahiyetteki diğer önergenin imza sahipleri:
 Çağlar
Demirel Sibel Yiğitalp Ayşe Acar
Başaran
 Diyarbakır Diyarbakır Batman
 Dilek
Öcalan Feleknas Uca Mehmet Ali Aslan
 Şanlıurfa
 Diyarbakır Batman
Aynı
mahiyetteki diğer önergenin imza sahipleri:
 Gaye
Usluer Ceyhun İrgil Mustafa
Akaydın
 Eskişehir Bursa Antalya
 Selina
Doğan Sibel Özdemir Okan Gaytancıoğlu
 İstanbul İstanbul Edirne
BAŞKAN
– Komisyon aynı mahiyetteki önergelere katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL (Karabük) –
Katılmıyoruz.
BAŞKAN – Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Edirne Milletvekili Okan
Gaytancıoğlu.
Buyurun
Sayın Gaytancıoğlu. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; bugün 24 Kasım
yani Öğretmenler Günü. Bu anlamlı günde, öğretmen diploması almış 100 binlerce
atanamayan öğretmenimizi, “Yandaş sendikaya üye ol.” baskılarına rağmen yandaş
sendikalara üye olmayan; gericileşen, ticarileşen ve siyasi etkilerden
arındırılmayan bir sisteme direnen ve hâlen dimdik ayakta duran tüm
öğretmenlerimizi saygıyla selamlıyorum; Öğretmenler Günleri kutlu olsun.
Millî
Eğitim Bakanlığının ve Yüksek Öğretim Kurulunun bazı maddelerinde, kanunlarla
ve kanun hükmünde kararnamelerle değişiklik yapıyoruz. Bana da 7’nci madde
düştü. 7’nci madde Hukuk Hizmetleri Genel Müdürlüğünün görevlerini tanımlıyor.
Ben de şu soruyu sorarak başlıyorum: Türk eğitim sisteminde hukuk işliyor mu?
Hukuksuzlukları birer birer sayalım. Mevcut bir okulun kapanması, başka bir
okula dönüştürülmesi ya da eğitim öğretim faaliyetlerine son verilmesi,
araştırdık, müfettiş raporlarıyla oluyor ama siz artık müfettiş raporlarına
itibar etmiyorsunuz. 
Seçim
bölgem olan Edirne’den örnek vermek istiyorum. Talep olmadığı hâlde, müfettiş
raporu olmadığı hâlde 6 tane imam hatip lisesi açtınız. Var olan imam hatip
lisesi atıl dururken neden yeni imam hatip liseleri açtınız? Neden
müfettişlerden rapor istemediniz? Dindar bir nesil yetiştirmek istediğiniz için
mi acaba? 
Yine,
Edirne’de, Edirne’nin tam göbeğinde asırlık bir ticaret lisesi var. Müfettiş
raporu olmadan bu liseyi Müftülüğe devrettiniz. Şimdilik Müftülük binası olarak
kullanılacak. 
Müfettiş
raporlarını niye dikkate almıyorsunuz? Çünkü müfettişleri dönüştürme operasyonu
var. Tüm müfettişlerin görevlerine hukuksuzca son vereceksiniz, içlerinden 500
kişiyi seçeceksiniz yani yandaş müfettişleri. Yine liyakat yok, yine kendi
yandaşlarınızdan 500 müfettişle Türk millî eğitim sistemini denetleyeceksiniz.
Onlara bir de 6 bin lira maaş vereceksiniz, oh ne güzel iş. Sonra, bu yandaş
müfettişlerle ali kıran, baş kesen olacaksınız. Neden tüm müfettişlerin
görevlerine son vererek sadece içinden 500 kişiyi seçiyorsunuz? Objektif
kriterler var mı? 
Başka
bir hukuksuzluk: Sözleşmeli öğretmenlik, mülakatla öğretmen alıyorsunuz. Beden
eğitimi öğretmeni mi alıyorsunuz? “100 metre koş, oradan atla, buradan atla.”
Soru soruyorsunuz “Gezi olaylarına katıldınız mı?” diye. Katıldıysa da genç ne
diyecek acaba? Dört yıldan beri işsizse, evine ekmek götürmek istiyorsa ve Türk
eğitim sistemini, atama sistemini biliyorsa o komitenin huzurunda ne diyecek?
3,5 milyon gencin de katıldığını biliyoruz. Katıldıysa da belki “Katılmıyorum.”
diyecek, kendi içinde çelişkiye düşecek. 
Başka
bir hukuksuzluk, ders kitapları. FETÖ’cülere ders kitabı yıllarca bastırdınız,
onları ihya ettiniz, şimdi ne oldu? Çocuklar kitapsız kaldı, yeni yeni kitaplar
geliyor. 
Bu
tasarının genel gerekçesini okudum, genel gerekçesi çok güzel: Türkiye, büyüyen
bir ülke, gelişen bir ülke, genç nüfusu çok fazla olan bir ülke, yaş
ortalamamız 29,9. Diyorsunuz ki: “Bu gençlere, iyi bir eğitim lazım.” Evet, iyi
bir eğitim lazım ama matematikte sıfır çekiyorlar. Nasıl eğiteceksiniz, nasıl
yapay zekâyı bunlara öğreteceksiniz, neler yapacaksınız? 
Tasarıyı
inceledim, hani okul öncesi eğitim? Okul öncesi eğitim öğretmenlerini
atamıyorsunuz. Hâlbuki, dünyada deniliyor ki: “İyi bir eğitim okul öncesi
eğitimle başlar.” Hani mesleki eğitim? Hani kapatılan 17.000 tane köy okulları?

Dün,
bakanımız burada, 2002’deki süt içenlerin oranıyla, miktarıyla şimdi AKP
döneminde süt tüketim miktarını söyledi. Tabii, süt fiyatları 1 liranın altına
düşerse o kadar çok süt içilir. Üreticinin parasını vermiyorsunuz, üreticinin
alın terini karşılamıyorsunuz. Zaten hukukçudan da bu kadar Millî Eğitim Bakanı
olur diyorum, hepinize saygılar sunuyorum. (CHP sıralarından alkışlar)
BAŞKAN
– Teşekkür ediyoruz.
Aynı
mahiyetteki diğer önerge üzerinde söz isteyen Batman Milletvekili Mehmet Ali
Aslan.
Buyurun.
(HDP sıralarından alkışlar)
MEHMET
ALİ ASLAN (Batman) – Sayın Başkan ve sayın Genel Kurulu saygıyla selamlıyorum. 
Bugün
Öğretmenler Günü deniyor ama oysaki bugün öğretmenlerin yas günüdür. Nasıl ki
öldürülen gazeteciler günü varsa, şiddet gören kadınlar günü varsa bugün de
görevden ihraç edilen, kıyıma uğrayan öğretmenler günüdür aslında ve
göreceksiniz ki günün birinde, 2016 yılında öğretmenlerle ilgili bir yas günü
Türkiye'de ilan edilecektir.
Dünyanın
hiçbir yerinde 38 bin öğretmen ihraç edilmemiştir, dünyanın hiçbir ülkesinde.
Bir o kadar da öğretmen açığa alınmıştır maalesef. 
Nusaybinli
Muhammet, öğretmeni ihraç edildiği için öğretmeniyle çektirdiği fotoğrafıyla
uyuyor. Sayın Bakan siz de görünüz. Birçok öğrenci bu durumda. Dün de değinmiştik,
birçok aile mağdur edilmiş durumda, birçok çocuk annesinin babasının stresinden
ve işsizliğinden dolayı zorluk çekmektedir. Çocukların lisanı hâlle yaptığı o
dualar tutmaz zannetmeyin. 
Maalesef,
bugün Ahmet Türk de tutuklandı. Beyaz ceket giymemin sebebi de Ahmet Türk’ün
sürekli beyazı tercih etmesiydi, beyaz ceketle bu kürsüde konuşmalarıydı.
Tabii, Ahmet Türk rehin alınabilir ama Ahmet Türk gibi binlerce insanın
olduğunu da unutmayın. Ahmet Türk sadece Kürtlerin barış elçisi değildi, aynı
zamanda Arapların, Süryanilerin, Alevilerin ve Türklerin de kabul ettiği bir
barış elçisiydi. Ve yine, Mardin Büyükşehirde Süryanilerin ilk kadın eş başkanı
da Ahmet Türk’ün tutuklanmasıyla işlevsiz hâle getirilmiştir. 
Bakın,
bu, Ahmet Türk’ün seçim çalışmalarından bir kare ve yine kayyum atanan
belediyelerde seçimlerde halkın eller üzerinde, omuzlar üzerinde taşıdığı
seçilmiş belediye başkanları. Seçilmiş belediye başkanları ve şu anda da
atanmış kayyum belediye başkanlarının, bakın, tankla, topla, koruma ordularıyla
belediyeye girme görüntüleri. Sadece bu görüntüleri dünya görürse kimin
darbeci, kimin halk iradesiyle seçilmiş olduğunu görmesine yetiyordur. Biz bu
kareleri 12 Eylül Dönemi’nden hatırlıyoruz. Gelecekte de artık 12 Eylül ve 28
Şubat örnek verilmeyecek çünkü o örnekleri ters yüz eden mevcut güncel örnekler
maalesef yaşanmaktadır. 
Arkadaşlar,
Orta Doğu’da ilk milletvekili tutuklayan ülke İsrail’dir ve şu anda da
Filistinli tutuklu milletvekilleri vardır ama sadece 6 kişidir. Buna rağmen,
İsrail henüz kayyum atamamıştır. Sonrasında Orta Doğu’da ilk vekil tutuklayan
ülke kimdir? DYP iktidarı döneminde maalesef Türkiye’ydi. Yani, Türkiye’ye bu
ayıbı yaşatan o zamanki iktidar partisi DYP olmuştur. 28 Şubatta Merve Kavakcı
tutuklanmamıştır ama 4 Kasım 2016’da milletvekillerimiz tutuklanmıştır. 
Yine,
DYP’den sonra, Orta Doğu’da milletvekillerini tutuklayan Mısır’dır, Sisi’dir
ama Sisi kayyum atamamıştır belediyelere. Suriye’de, Irak’ta tutuklu
milletvekili yoktur ve belediyelere kayyum atanmamıştır. 
Şunu
söyleyeyim: Saddam Hüseyin döneminde, Talabani ve Barzani’nin gıyaplarında idam
kararı vardı, yakalansalardı idam edileceklerdi. Aynı şekilde Mandela, Güney
Afrika’da müebbetle yargılanıyordu ve yirmi yedi yıl hapis yattı. Ama,
sünnetullah nasıl işledi? Tıpkı Hazreti Yusuf hapisten çıkınca nasıl ki melik
olmuşsa, iktidara gelmişse, Saddam Hüseyin gitmiştir, Talabani ve Barzani kendi
yönetimlerinin mevcut olduğu yerde devlet başkanı olmuşlardır. 
Şunu
unutmayın: Sizin için işleyen sünnetullah, dünyada işleyen sünnetullah hiç
şüphesiz haklı ve mazlum olan Kürtler için de işleyecektir. 
(Mikrofon
otomatik cihaz tarafından kapatıldı)
MEHMET
ALİ ASLAN (Devamla) – İttifakta hayat vardır, ittihatta selamet vardır,
uhuvvette de muhabbet vardır. 
Bakın,
geçen yıl ekim ayında sözde vizeler kaldırılacaktı Avrupa Birliğiyle ama bakın,
neredeyse Avrupa Birliği adaylığından atılacak.
BAŞKAN
– Teşekkür ediyoruz Sayın Aslan.
MEHMET
ALİ ASLAN (Devamla) – Bütün bunların sorumluluğu birinci derecede iktidarındır.
(HDP sıralarından alkışlar) 
BAŞKAN
– Teşekkür ediyoruz.
MEHMET
ALİ ASLAN (Devamla) – Sayın Başkan, saatlerce konuşmamız gerekiyor, bu
meselelerin çözülmesi gerekiyor ve vurdumduymaz bir şekilde, muhalefete dikkat
edilmeden bu yanlış adımlar atılmaktadır. Bu, 80 milyon insana ve hepimize
zarar vermektedir.
BAŞKAN
– Eyvallah Sayın Aslan.
Buyurun
efendim, teşekkür ediyoruz.
MUSTAFA
ŞÜKRÜ NAZLI (Kütahya) – Bu anlattıklarına sen inanıyor musun? 
BAŞKAN
- Şimdi, aynı mahiyetteki son önerge üzerinde söz isteyen Ankara Milletvekili Zühal
Topcu.
Buyurun
Sayın Topcu. (MHP sıralarından alkışlar) 
MUSTAFA
ŞÜKRÜ NAZLI (Kütahya) – O sünnetullah bir gün o zalimler ve PKK’lı teröristler
için de işleyecektir. Bugün de o gündür; bunu da bil.
MEHMET
ALİ ASLAN (Batman) – Mardin’de hendek mi vardı? Doğru konuşun, yalan beyan
etmeyin. 
MUSTAFA
ŞÜKRÜ NAZLI (Kütahya) – Her yerde hendek vardı. 
MEHMET
ALİ ASLAN (Batman) – Batman’da hendek mi vardı, siz kimi kandırıyorsunuz? 
BAŞKAN
– Sayın Aslan, sayın hatibi kürsüye davet ettim; buyurunuz yerinize efendim.
MEHMET
ALİ ASLAN (Batman) – Orada Kürt var diye siz aldınız. Irkçılık yapmayın,
yapmayın. Allah’tan korkun ya.
BAŞKAN
– Sayın Aslan, yerinize lütfen.
Buyurun
Sayın Topcu.
ÇAĞLAR
DEMİREL (Diyarbakır) – Yerlerinden konuşanlara söyleyin Başkan, bu kadar laf
atmasınlar yani.
MEHMET
ALİ ASLAN (Batman) – Ahmet Türk siyaset yaparken siz daha doğmamıştınız; ya,
altmış yıllık siyasi hayatı var; bu Mecliste bulunanların yarısı doğmamıştı.
BAŞKAN
– Sayın Aslan, sayın hatibe saygı gösterelim lütfen.
Buyurun
Sayın Topcu.
ZÜHAL
TOPCU (Ankara) – Sayın Başkan, değerli milletvekilleri; özellikle Millî
Eğitimin getirdiği tasarıyla ilgili bu maddede Hukuk Müşavirliğinin Hukuk
Hizmetleri Genel Müdürlüğü olarak değiştirilmesine yönelik bir teklif var.
Şimdi, baktığımızda, gerçekten AKP iktidarında sürekli olarak bu şekilde
değiştirmelerin sık sık gündeme geldiğine gerekçelerini bilemeden şahitlik
ediyoruz. Daha 2010 yılında bu bütün genel müdürlükler başkanlık olarak
değiştirildi, adları değiştirildi, yeni kadro ihdas etmek ve yine yandaşlara
kadro açabilmek için bunların önü açılmıştı ama şu anda bakıyoruz ki tekrar
hepsinin adları değiştiriliyor, teftiş sistemiyle oynanıyor, işte,
uzmanlıklarla oynanıyor, özellikle müdür atamalarıyla oynanıyor yani her
tarafta tekrar değişiklik var. Gerekçeleri de ne makul ne de mantıklı aslında,
herhangi bir izahat da yok bu gerekçelerde çünkü gerekçelere baktığımızda,
inanın, dedik ya fındık kabuğunu doldurmaz şeyler var.
Bugün
Öğretmenler Günü. Sabahtan beri, saat ikiden beri herkes öğretmenin ve
öğretmenlik mesleğinin ne kadar kutsal olduğundan bahsederken gerçeklerle
yüzleşmemiz konusunda, özellikle iktidar yanlılarına baktığımızda, iktidar
partisi milletvekillerine baktığımızda, gerçeklerin de çok fazla dile
getirilmediğine şahitlik ettik. İşte, özellikle öğretmenlik konusunda,
öğretmenlik mesleğinin, daha önce de belirttiğimiz gibi, kariyer meslek olması
gerektiğini, birtakım ekonomik ve sosyal imkânların beraber getirilmesi
gerektiğini söyledik.
İşte,
şu anda Türkiye’de 4 kişilik bir ailenin geçim endekslerine baktığımızda,
yoksulluk sınırı 4.303 TL, açlık sınırı da 1.516 TL olarak veriliyor. Şimdi, en
iyi, üst düzeyde maaş alan bir öğretmenin de 3.500 lira maaş aldığına
dikkatimizi çektiğimizde -dünkü tartışmaya paralel olarak- 3.500 lira alan bir
öğretmen maaşıyla 2002’den beri altın ve simit hesabını yapıyoruz. Çünkü, 2014
yılındaki hesaplamalarda öğretmen maaşının ne kadar simide denk geldiği hesabı
yapılmıştı iktidar tarafından çünkü, genellikle, hep böyle simit yemesi
düşünüldüğü için. Ama, biz buna bir de altını ekledik çünkü altın, hakikaten
herkesin hoşuna giden bir değer olduğu, değer yarattığı için. 2002 yılında
öğretmenin aldığı maaşla 28 tane çeyrek altın alınıyormuş, 2016 yılında 16 tane
çeyrek altın alınıyor. Simide baktığımızda, 2002 yılında, 20 kuruştan
hesapladığımızda 3.250 tane simit alırken şimdi 1 liradan 3.500 tane simit
alıyor. Yani siz, öğretmenin maaşını neredeyse 250 tane simitlik kadar
artırmışsınız.
Eğer
bu hesaplarla bir değerlendirme yapacak olursak, gerçekten, artık bakıldığında,
deminden beri arkadaşlarımızın da ifade ettiği, artık öğretmenlerin 3600 ek
göstergeyi almaları gerekiyor. Millî eğitim camiası neredeyse… Sayın Müsteşarın
dünkü Karabük’te yaptığı konuşmasında da -özellikle, burada paylaşmak istiyorum-
belirttiği gibi, “1 milyona yakın çalışanı var, 18 milyon öğrenci var ve 60
milyon veliyle her gün muhatap oluyoruz.” diyor. Bakın, ne kadar büyük bir
rakam. Ama arkadan da diyor ki: “Artık eğitim politikalarımızı sürekli
eleştiriyorsunuz ama 15 Temmuzu gördükten sonra bu önermem ciddi şekilde
değişmiştir.” Biz de diyoruz ki o zaman: Peki, bu devletin askerine kurşun
sıkan hainler nerede yetişti, bu milleti bombalayan hainler hangi eğitim
sisteminden yetişti, bir kez daha düşünmemiz lazım. 
“İdealimiz
var.” derken bu idealin parti ideali değil, devlet ideali olması gerektiğini de
biz buradan altını çizerek belirtmek istiyoruz. Onun için, lütfen, “ideal”
derken -tekrar ediyoruz- parti idealini bir kenara bırakmak lazım, artık bu
devlet tek diyoruz. 
Yine,
Sayın Müsteşar diyor ki: “Eğitim fakültelerinin durumu içler acısı.” O zaman,
bunları da hep birlikte paylaşmak ve tartışmak gerekiyor. 
Teşekkür
ediyoruz. (MHP sıralarından alkışlar)
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum…
AHMET
YILDIRIM (Muş) – Karar yeter sayısı istiyoruz.
BAŞKAN
– Karar yeter sayısı arayacağım.
Aynı
mahiyetteki önergeleri kabul edenler… Kabul etmeyenler…
AHMET
YILDIRIM (Muş) – Yok Başkan burada, yok.
BAŞKAN
– Evet, elektronik oylama cihazıyla oylayacağız.
İki
dakika süre veriyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, aynı mahiyetteki önergeler reddedilmiştir.
Şimdi,
7’nci maddeyi oylarınıza sunuyorum: Kabul edenler... Kabul etmeyenler... Madde
kabul edilmiştir.
8’inci
madde üzerinde ikisi aynı mahiyette olmak üzere üç adet önerge vardır. Aynı
mahiyetteki önergeleri birlikte işleme alacağım.
Şimdi
önergeleri okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 8’inci maddesinin (2)’nci fıkrasında
yer alan "okul müdürlüğü görevi verilebilir." ifadesinin
"yönetici, eğitmen ve gözlemci olarak görevlendirilebilir." şeklinde
değiştirilmesini arz ve teklif ederiz.
 Çağlar
Demirel Ayşe Acar Başaran Sibel Yiğitalp
 Diyarbakır Batman Diyarbakır
 Dilek
Öcalan Feleknas Uca Ahmet Yıldırım
 Şanlıurfa Diyarbakır Muş
BAŞKAN
– Şimdi okutacağım iki önerge aynı mahiyette olup birlikte işleme alıyorum:
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 8’inci maddesinin tasarı metninden
çıkarılmasını ve diğer maddelerin teselsül ettirilmesini arz ve teklif ederiz.
 Zühal
Topcu Arzu Erdem Erkan Haberal
 Ankara İstanbul Ankara
 Ruhi
Ersoy Deniz Depboylu
 Osmaniye Aydın
Aynı
mahiyetteki diğer önergenin imza sahipleri: 
 Ceyhun
İrgil  Mustafa Akaydın Gaye Usluer
 Bursa
 Antalya Eskişehir
 Selina
Doğan Sibel Özdemir Candan Yüceer
 İstanbul İstanbul Tekirdağ
 Mustafa
Ali Balbay
 İzmir
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen, İstanbul Milletvekili Sibel
Özdemir. 
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan 405 sıra sayılı Kanun
Tasarısı’nın 8’inci maddesi üzerinde Cumhuriyet Halk Partisi Grubu adına söz
almış bulunmaktayım. Yüce heyetinizi saygıyla selamlıyorum. 
Değerli
milletvekilleri, benim üzerinde konuşacağım madde, 2547 sayılı Kanun’un 38’inci
maddesiyle üniversitelerde görev yapan öğretim elemanlarının Milli Eğitim
Bakanlığına bağlı proje okullarında müdür olarak görevlendirilmelerini
sağlamaktadır.
Yükseköğretim
Kanunu’nun 3’üncü maddesine göre öğretim elemanları, "Yükseköğretim
kurumlarında görevli öğretim üyeleri, öğretim görevlileri, okutmanlar ile
öğretim yardımcıları olarak tanımlanan araştırma görevlileri, uzmanlar,
çeviriciler ve eğitim öğretim planlamacıları" olarak ifade edilmektedir.
Komisyonda
da belirttiğimiz üzere, şimdi maddeyle getirilen düzenlemeyle okul müdürü
olarak atanacak öğretim elemanlarının unvanları ve hangi uzmanlık dalında
olacakları açık ve net değildir.
Maddeyle
üniversiteye yeni atanan bir çevirici veya uzman da proje okuluna müdür olarak
atanabilecek midir? En azından "doktora derecesini" almış olma
kriteriyle sınırlandırılması dahi yapılmamıştır. 
Sayın
Bakan, bu yasayla üniversitede dışarıdan görevlendirilen bir çevirici de müdür
olarak görevlendirilebilecek midir? Örneğin, ilahiyat fakültesinde görev yapan
bir uzman, güzel sanatlar lisesine veya fen lisesine müdür olarak atanabilecek
midir? Bu yasal düzenlemeyle proje okullarına atanan ayrıcalıklı bir zümre,
farklı bir yapı –tırnak içinde söylüyorum- cemaat yapılanması oluşacak mıdır? 
Diğer
yandan, yükseköğretim kurumlarında akademik kariyerlerini yapmakta olan öğretim
elemanlarının bir anda Bakanlık tarafından okul müdürü olarak atanmaları
neticesinde tenzili rütbe uygulamasının da yolu açılmış olacaktır.
Biz,
“proje okulu” uygulamasına başından itibaren karşı olmamız ve şerh koymamızla
birlikte, bugün üzerinde konuştuğumuz kanun maddesinin bu şekilde çıkmasının
uygun ve doğru olmayacağını düşünüyoruz. 
Değerli
milletvekilleri, proje okulu uygulamasıyla, Türkiye’nin geleneksel, en köklü,
kurumsallaşmış, en nitelikli, en başarılı liselerine atamalar doğrudan Bakana bağlanmakta,
başarısı kanıtlanmış öğretmenler sürülmekte, mülakatla öğrenci alımının önü
açılmaktadır. Proje okul kapsamına alınan okulların önemli bir bölümü, eğitim
sistemimizin en nitelikli, sınavlarda en başarılı olan ve sahip oldukları
tarihî, geleneksel yapılarından kaynaklı çağdaş eğitim kurumlarıdır. Ancak
iktidar partisi, bu yasal düzenlemeyle, bu nitelikli okullara Bakan onayıyla
yandaş eğitimciler atanması konusunda çok büyük kaygılara neden olmaktadır.
Proje okullarına idarecilerin Bakan tarafından atanmasını doğru bulmuyoruz.
Şu
anda 88 Anadolu imam-hatip lisesi, 58 fen ve Anadolu lisesi, 18 imam-hatip
ortaokulu gibi 170'e yakın proje okulu bulunmaktadır ve yaklaşık 10 bin
personelin doğrudan Bakan tarafından atanması beklenmektedir. Atama sayısının
bu kadar yüksek olmasıyla birlikte, kişisel değerlendirmeler sonucunda keyfî atamaların
önü açılmaktadır. Önce müdürleri, idarecileri, öğretmenleri Bakanlık tarafından
değiştirtilen bu okullara mülakat yoluyla öğrenci alımı da oldukça
düşündürücüdür. 
Proje
okulu olarak belirlenen Vefa, Kabataş, Kadıköy Lisesi gibi okullar, baktığımız
zaman, gelir düzeyi ne olursa olsun, öğrencilerin TEOG veya bundan önceki
merkezî sınavlarla yerleşebildikleri okullardı. Şimdi, bu okullara atanan
idareciler tarafından yapılacak mülakat uygulamasıyla, gelir düzeyi düşük
ailelerin başarılı çocuklarının tek giriş şansı olduğu bu okulları kazanmaları
da engellenmiş olacaktır. Böylece eğitimde fırsat eşitsizliği sorunumuz daha da
derinleşecektir. 
On
dört yıldır AKP hükûmetlerinin yönettiği eğitim sistemimizin temel sorunları
çözülemediği gibi, ideolojik gerekçelerle uygulamaya çalıştığınız “proje
okulları” gibi, eğitimde yeni yeni sorunlarla karşı karşıya kalıyoruz. Elbette
bu yasa değişimiyle, ihtiyaç duyulan değişiklikler yapılacaktır. Oysa bugün
asıl konuşmamız gereken fakat maalesef sizin hükûmetlerinizin hiçbir zaman
önceliği olmayan, çocuklarımızı çağdaş, bilimsel, nitelikli, sorgulayan,
yaratıcı nesil olarak yetiştirecek kurumsal ve yapısal değişiklikler olmalıdır.
Ama değerli milletvekilleri, son bir haftadır biz bu Mecliste ve kamuoyunda
tartıştık ki, erken yaş evliliklerinin yolunu nasıl açacağız ve çocuk
istismarını nasıl aklayacağız? Bu gerçekten çok düşündürücü ve iktidarlarınız
döneminde geldiğimiz aşama bu maalesef ve çok yazık diyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Aynı
mahiyetteki diğer önerge üzerine Aydın Milletvekili Deniz Depboylu
konuşacaktır. 
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; Milliyetçi Hareket
Partisi Grubumuz adına vermiş olduğumuz önergemizle ilgili olarak söz almış
bulunmaktayım. Aziz Türk milletini ve sizleri saygıyla selamlıyorum. 
Bugün
24 Kasım Öğretmenler Günü. Eğitim hayatının irfan hazinesi olan, vatanın ve
milletin geleceğini şekillendirecek nesilleri yetiştiren öğretmenlerimize
sevgi, saygı ve şükranlarımı sunuyorum. Başta Başöğretmenimiz Mustafa Kemal
Atatürk olmak üzere, ebediyete intikal etmiş tüm öğretmenlerimizin ruhları şad,
makamları cennet olsun. 
Değerli
milletvekilleri, 8’inci maddede belirtilen ve eklenmek istenen fıkrada, “2547
sayılı Yükseköğretim Kanunu’nun 38’inci maddesi kapsamında üniversitelerde
görev yapan öğretim elemanlarına bu okullarda okul müdürlüğü görevi
verilebilir.” denmektedir. Biz bu maddenin tasarıdan tamamıyla çıkarılmasını
istiyoruz çünkü bu maddenin yasalaşması durumunda neye istinaden ve hangi
yöntemlerle atamaların yapılacağı bilinmemektedir. Keyfî davranışların ve yanlı
yönetimin hâkim olduğu zamanlarda olduğumuzu hatırlatmama gerek var mı,
bilmiyorum. KPSS’de aldıkları puanlara göre yerleştirilmeyen ve sözlü
mülakatlarda mağdur bırakılan binlerce genç öğretmen adayımız mevcuttur. Sözlü
mülakatlarda uygulanan haksızlığın benzerinin bu maddenin yasalaşması durumunda
yaşanmayacağının garantisi de yoktur. 
Yapılacak
sınavlarda mesleğin gerektirdiği bilgi, beceri, tecrübenin aranması gerekirken
adayların hangi sorularla karşı karşıya kaldığını hepimiz artık biliyoruz. Bize
göre, sözlü mülakatların da tamamen kaldırılması gerekiyor. KPSS’yle
gerçekleştirilen atamalara bağlı kalınması bizce daha uygun. Sözlü mülakat eğer
kaldırılmayacaksa o zaman bu mülakatların kamera kaydıyla kayıt altına
alınmasını talep ediyoruz. Bizim istediğimiz tek bir şey var, o da liyakatin ön
plana alındığı bir atama ve görevlendirme sisteminin gelmesi. 
Aynı
hataları FETÖ’ye itaat eden memurları işe alıp kritik noktalarda
görevlendirirken ya da görevlendirilmelerine göz yumarken yaptınız. Yapılan
hataların tekrarlanmaması gerekirken bunları düzeltmek yerine aynı yoldan devam
etmek yanlıştır. Liyakatten vazgeçip yandaş aramaya devam ettiğiniz sürece
gelecek yakın geçmişimizden farklı olmayacaktır. 
Değerli
milletvekilleri, öğretmenlerimizin, mevcut, görev başındaki öğretmenlerimizin
içinde bulundukları sosyal, ekonomik ve meslekî sıkıntılardan kurtarılması
gerekmektedir. Biz ebeveynler çocuklarımızı öğretmenlerimize emanet ettiğimizde
geleceğimizin kilidini de onlara emanet ediyoruz. Hak ettiği koşullarda
yaşayamayan, mutlu olmayan, devletine güvenemeyen bir öğretmenin nasıl iyi bir
eğitim vermesi beklenebilir. Mevcut öğretmenlerin yarısı açığa alındı, geriye
kalan yarısı da işsiz kalmaktan korkuyor. Öğretmenlerimizin çoğu üzerindeki
baskı, stres, sıkıntı ve baş edemediği sorunlar sebebiyle antidepresan
kullanıyor. Yine, intihar girişimlerinin arttığını da biliyoruz. 
Bugüne
kadar 30 bin öğretmen meslekten ihraç edildi, 17 bin öğretmen açığa alındı
sadece 7 bini geri dönebildi. 2010 KPSS’yle atanan 86 binden fazla memur bir
kalemde silindiler. Böyle bir uygulamanın adaletsizliği ortadadır. Bunların
hepsi mi suçludur? Suçu olmadığı hâlde aileleriyle birlikte sıkıntı çeken,
evine aş götüremeyen, soğuk kış gününde yakıtsız kalan ne kadar çok aile var,
farkında mısınız? Bize gelip yardım isteyenlerin sayısı çok fazla. Bazılarına
gerekçe bile gösterilmemiş. Bazıları yasal bir sendikaya üye olduğu için,
bazıları Bank Asya’dan düşük faizli diye kredi aldığı için açığa alınmış, bir
kısmı da birkaç yıl o okullarda, malum okullarda çocuklarını okutmuş diye.
Peki, o okulları açtıranların ve sözde denetleyenlerin hiç mi suçu yok? 
Yine,
köyde az geliriyle, namusuyla çalışan bir öğretmenin suçluluğunu hemen tespit
ediveriyorsunuz ama yurtta sulh konseyi kimlerden oluşuyor, siyasetteki
aktörleri kim, bilemiyorsunuz. Kimse kimseyi kandırmaya çalışmasın. 15 Temmuz
gecesi yaşananlar malumumuz ve suçluların cezalandırılmasını biz de istiyoruz,
bu gayet açık ancak, bununla birlikte, suçlunun suçsuzdan ayrılması,
mağduriyete “Dur!” denilmesi için yasal işlemlerin de hızlıca yapılıp davaların
görülmesi gerekiyor. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
- Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Aynı mahiyetteki önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 8’inci maddesinin (2)’nci fıkrasında
yer alan "okul müdürlüğü görevi verilebilir." ifadesinin "yönetici,
eğitmen ve gözlemci olarak görevlendirilebilir." şeklinde değiştirilmesini
arz ve teklif ederiz.
Ahmet Yıldırım (Muş) ve
arkadaşları
BAŞKAN
- Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen, Muş Milletvekili Ahmet Yıldırım.
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) - Teşekkür ederim Sayın Başkan.
Şimdi,
söz konusu madde, yurt içi-yurt dışında yerli-yabancı kurum ve kuruluşlarla
veya başka ülkelerle iş birliği anlaşması çerçevesinde, kurulan proje
okullarında üniversitelerdeki akademisyenlerin idareci olmalarının önünü açan
bir tasarı. 
Şimdi,
ifade edelim ki bu madde o kadar spesifik ve bu ülkenin birçok öğrencisi,
öğretmeni ve eğitimcileri için, eğitim personelleri için fantastik ve ultra bir
önerge ki öncelikle bu ülkede son bir buçuk yıllık güvenlikçi politikalar
nedeniyle on binlerce öğrenci eğitim-öğretim hakkından mahrum kalmış durumda.
Son üç öğretim yarı yılıdır eğitim göremeyen on binlerce öğrenci varken biz
kalkmış burada yerli-yabancı kurulmuş proje okullarıyla, başka ülkelerle
yapılmış iş birliği çerçevesinde kurulmuş bazı okullara öğretim elemanlarının
müdür olarak atanması konusunda bir madde ihdas ediyoruz. 
Şimdi,
şunu söyleyelim: Güvenlikçi politikaların ülkenin birçok alanını etkilediği
gibi eğitim alanını da etkilediğini ifade edelim. Bir diğer husus: Bizim
bırakalım bölgedeki öğrencilerimizin, çocuklarımızın artık eğitim-öğretim
hakkını teslim etmemizi, gelinen nokta itibarıyla birçok çocuğumuz bu ülkenin
geleceğine ilişkin aidiyet ve sahiplenme duygusunu yitirmiş durumdadır. Bu
güvenlikçi politikaların, bu çocuklarımızın ülkenin geleceğine dair, gelecek ve
aidiyet duygusunu yitirmiş olmasının altındaki bu politikaların iktidar
tarafından bir an önce gözden geçirilmesi lazım. 
Bir
iktidar düşünün ki siyasetle, sözle, kelamla, kalemle baş edemediği birçok
siyasetçiyi siyasallaştırdığı yargının eliyle rehin alma pozisyonu içerisine
girmiştir. Şimdiye kadar sıklıkla iktidar partisinin hatipleri buradan bağımsız
yargıya da sataşmalarda hukukun, yargının buna karar verdiğini ifade ettiler.
Biz bugün ifade ettik, tekrar ifade edelim. 4 Kasım gecesi bu ülkenin
demokrasisine, müesses nizamına düşmüş bir kara lekedir. 5 ayrı ilde çok farklı
dava dosyalarından çok farklı savcıların aynı dakikada harekete geçebilmesi
gerçekliğini bu ülkenin bağımsız yargısıyla falan kimse tarif edemez. Bırakın
ülkenin genelini buna inandırtmayı, iddia ediyoruz ki iktidar partisinin birçok
vekili ve yöneticisi de bunun artık bağımsız yargı kararıyla olduğu iddiasına
gülüp geçmektedir. Bu ülkede yargının bağımsız falan olduğu yok. Yargı,
cumhuriyet tarihinin darbe dönemlerine rahmet okutur tarzda en siyasal dönemini
yaşamaktadır. Bugün ak saçlı, ak sakallı, elli yıllık siyasetçi olan Ahmet
Türk’ün tutuklanması siyasi iktidar açısından bir acziyet ifadesidir. Ömründe
sizin sıklıkla ifade ettiğiniz, işte, kamu güvenliğini tehdit eden şiddet
olaylarıyla ilişkilendirilebilecek bir tek kelimesi ve sözü olmayan bir bilge
insandır bizim için, bir barış elçisidir. Ahmet Türk’ün kendisini almaya gelen
ve gözaltına alan polislere -bugün ifade ettik, tekrar söyleyelim- söylediği
cümle şudur: “Gençler, ben içeri girmişim girmemişim, ne olacak ki. Mesele bu
kan nasıl duracak ve bu sorun nasıl çözülecek? Bu kan nasıl duracak? Bu kan
nasıl duracak?” 
Ahmet
Türk’ün sadece son bir buçuk yıl içerisinde farklı yerlerde yaptığı
konuşmalardan bazı alıntıları sizlerle paylaşmak istiyorum. “Ben Diyarbakır
Cezaevinde kimsenin hayal edemeyeceği işkencelerle 1980 yılında tanıştım ama
inanın kimseye nefretle bakmadım, bana işkence edenler de dâhil olmak üzere.
Ben affetmeye hazırım yeter ki bu ülkenin özgür geleceği için.” 
Yine,
Ahmet Türk bir başka konuşmasında “Demokratik siyasetin önünü kapatmak bir
umutsuzluğu derinleştirir, bu bir gerçektir ama bütün bunlara rağmen Türkiye
özgürlüğüne er geç kavuşacaktır. Bizim özlemimiz bu sancılı sürecin uzamaması
ve herkesin yeniden düşünmesi ve Türkiye'de halkları kucaklayacak bir anlayışı
egemen kılmak için çaba göstermelidir. Türkiye ortak akılla, diyalogla,
mantıkla ancak sorunlarını çözebilir.” 
Ve
son olarak şunu söyleyeyim yine Ahmet Türk’ten alıntıyla: “Ben şuna inanıyorum:
Mutlaka demokrasi ve barış bu ülkeye gelecek, demokrasi ve barış isteyenler
muzaffer olacaktır. Ne kadar engellenirse engellensin barış ve demokrasi
mutlaka üstün gelecektir.”
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
9’uncu
madde üzerinde ikisi aynı mahiyette olmak üzere üç adet önerge vardır,
okutuyorum:
Türkiye Büyük Millet Meclisi Başkanlığı
TBMM
Genel Kurulunda görüşülmekte olan 405 sıra sayılı Milli Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 9’uncu
maddesinin (1)’inci fıkrasının tasarı metninden çıkarılmasını arz ve teklif
ederiz.
 Gaye
Usluer Mustafa Akaydın Candan Yüceer
 Eskişehir Antalya Tekirdağ
 Ceyhun
İrgil Selina Doğan Mustafa Ali Balbay
 Bursa
 İstanbul İzmir
BAŞKAN
– Şimdi, okutacağım iki önerge aynı mahiyette olup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 9’uncu maddesinin tasarı metninden
çıkarılmasını ve diğer maddelerin teselsül ettirilmesini arz ve teklif ederiz.
 Zühal
Topcu  Erkan Haberal Ruhi Ersoy
 Ankara Ankara Osmaniye

 Mehmet
Necmettin Ahrazoğlu Arzu Erdem 
 Hatay
 İstanbul
Aynı
mahiyetteki diğer önergenin imza sahipleri:
 Çağlar
Demirel Ayşe Acar Başaran Sibel Yiğitalp
 Diyarbakır Batman Diyarbakır
 Dilek
Öcalan Feleknas Uca Erol Dora
 Şanlıurfa Diyarbakır Mardin
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Başkanım.
BAŞKAN
- Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Aynı mahiyetteki ilk önerge üzerinde Mardin Milletvekili Erol Dora konuşacaktır.

Buyurun.
(HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Milli Eğitim
Bakanlığının Teşkilat ve Görevlerinde Değişiklik Yapılmasına İlişkin Kanun
Tasarısı’nın 9’uncu maddesi üzerine söz almış buluyorum. Genel Kurulu saygıyla
selamlıyorum.
Konuşmama
başlamadan önce bugün tutuklanan ve özgürlüğü elinden alınan Sayın Ahmet Türk
için birkaç kelam etmek istiyorum. Ömrü yargılanarak geçmiş, artık yaşı oldukça
ilerlemiş, ciddi sağlık sorunları olan ve seçilmiş bir insanı tutuklamak,
dahası ona bütün bunları yaşatmak kime ne fayda sağlayacak, merak ediyorum.
Eminim Ahmet Türk şu an kendisi için değil, bütün Türkiye halkları için
üzgündür. Bu sorunun dön dolaş aynı yere, cezaevi noktasına gelmesine, bir
türlü barışa ve eşitliğe gelememesine üzgündür. Bu topraklar seni ve barış için
verdiğin mücadeleyi anladığı gün umarım çok geç olmaz Sayın Ahmet Türk. Seni
saygıyla selamlıyorum.
Aynı
şekilde, eş başkanlarımız Sayın Selahattin Demirtaş ve Figen Yüksekdağ, Grup
Başkan Vekilimiz İdris Baluken’le birlikte 10 milletvekili arkadaşımızın
hukuksuz biçimde rehin tutulmalarını ve buna karşın Meclis Başkanlığının bunu
görmezden gelen sessiz tavrını kınadığımı belirterek konuşmama başlamak
istiyorum.
Değerli
milletvekilleri, Millî Eğitim Bakanlığınca uygulanan merkezî sınavlara ilişkin
çeşitli düzenlemelerin yer aldığı bu kanun tasarısı görüşmeleri sırasında
özellikle dile getirmek istediğim bir konu TEOG Sınavı’dır. Bilindiği gibi,
Temel Eğitimden Ortaöğretime Geçiş Sistemi, Millî Eğitim Bakanlığının 2013-2014
öğretim yılından itibaren uygulamaya başladığı ortaöğretime geçiş sistemine
verilen isimdir. Bu sisteme göre, ortaokulların 8’inci sınıflarında -6 ders
için- Türkçe, matematik, fen bilimleri, T.C. inkılap tarihi, yabancı dil, din
kültürü ve ahlak bilgisi dönemsel olarak yapılan sınavlardan bir tanesi ortak
olarak gerçekleştirilmektedir. 
Değerli
milletvekilleri, Millî Eğitim Bakanlığı Ortaöğretim Kurumlarına Geçiş
Yönergesi, Millî Eğitim Bakanlığı Merkezî Sistem Sınav Yönergesi ve ilgili
mevzuat hükümlerine göre hazırlandığı ifade edilen Ortaöğretime Geçiş Ortak
Sınavlar E-Kılavuzu incelendiğinde mevcut başarı puanı hesaplama yöntemi
azınlık okullarında öğrenim gören öğrenciler ile resmî devlet okulları ve
çeşitli özel okullarda öğrenim gören ancak din kültürü ve ahlak bilgisi
dersinden muaf olan öğrenciler aleyhine sonuçlar doğurmaktadır. Bu konuda kamu
denetçiliği kurumuna yapılan bir şikâyet başvurusu üzerine yapılan incelemede
TEOG sisteminde uygulanan puan hesaplamalarının din kültürü ve ahlak bilgisi
dersinden muaf olan öğrencileri aleyhte etkilediği sonucuna varılmıştır.
Akabinde, Kamu Denetçiliği Kurumu bu adaletsizliğin giderilmesi için Millî
Eğitim Bakanlığına 2014 tarihli, 8085 sayılı tavsiye kararını vermiştir. Ancak,
ilgili bakanlık 03/11/2014 tarihli yazısıyla, dersten muaf olan öğrenciye başka
bir dersten sınav yapılmasının mevzuat gereği mümkün olmadığını ve sınavdaki
tüm işlemlerin objektif yürütüldüğünü belirtmiş ve tavsiye kararının gereğini
yerine getirmeyeceğini açıkça ifade etmiştir. 
Değerli
milletvekilleri, din kültürü ve ahlak bilgisi dersi almayan bir öğrencinin
kendisine tanınan bu muafiyetten dolayı puan eşitsizliğine maruz bırakılması
kabul edilemez. Eğitimde her bireye fırsat ve imkân eşitliği sağlanması amacı
Anayasa ve Millî Eğitim Temel Kanunu’yla yasal temellere dayandırılmıştır. 
Değerli
milletvekilleri, Millî Eğitim Bakanlığı 24’üncü yasa döneminde bu konuya
ilişkin vermiş olduğum iki adet soru önergesine cevap verme gereğini bile
duymamıştır. Ancak, bu sorun her geçen gün yeni mağduriyetler yaratmaya devam
etmektedir ve vebali de üzerinizdedir.
Buradan
Sayın Bakana seslenmek istiyorum. İnanıyorum ki Sayın Bakanımız bu konuya çok
duyarlı yaklaşacaktır ve makul bir şekilde bu sorunu çözümleyecektir. Biraz
önce de vurguladığım gibi, Kamu Denetçiliği Kurumu çok bilimsel, uzun bir
tavsiye kararı vermiştir. Diliyorum ki bu sorun çözümlensin. Aksi takdirde bu
şu anlama gelecektir: Din derslerinden muaf olan öğrenciler bir bakıma
cezalandırılmış olacaklardır. Bu sorunun çözümlenmesini Sayın Bakandan rica
ediyor, Genel Kurulu tekrar saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Aynı
mahiyetteki diğer önerge üzerinde söz isteyen İstanbul Milletvekili Arzu Erdem.

Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim, Sayın Başkan.
Değerli
milletvekilleri; Millî Eğitim Bakanlığının Teşkilat ve Görevleri Hakkında Kanun
Hükmünde Kararname ve Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 9’uncu maddesi üzerine Milliyetçi Hareket Partisi Grubu
adına söz almış bulunmaktayım. Gazi Meclisi saygılarımla selamlarım. 
Değerli
milletvekilleri, milleti oluşturan ve şekillendiren değerlerimiz millî, manevi
ve ahlaki değerlerimizdir. Bu değerler körpe yaşta önce ailede verilir, sonra
eğitim hayatında devam eder. Bu üç temel değerlerimizin sarsılması veya doğru
aktarılmaması millet olma ruhumuzu zedelemektedir. 
Burada
görev öncelikle Millî Eğitim Bakanlığına, sonra eğitim kurumlarımıza
düşmektedir. Eğitim kurumlarımızın müfredatını belirleyen Millî Eğitim
Bakanlığıdır, bu değerlerin aktarılmasında da kullanılacak olan eğitim
materyallerinin doğru seçilmesi gerekmektedir. Bilgi kirliliği içeren eğitim
materyalleri -ki buna müfredat kitapları ve ek kaynak kitapları da dâhildir-
körpecik zihinleri yanıltmaktadır; şanlı, şerefli geçmişimizi yanlış
aktarmaktadır ve millî ruhumuza zarar vermektedir; manevi değerlerimizi
zedeleyen ve ahlaki temel taşların oturmasını engelleyen bilgiler
içermemelidir. Millî değerlerimizi kuvvetli bir şekilde aktarmak için
“vatanım”, “bayrağım” ve “Türk milleti” kavramlarını doğru anlatmalıyız ve
millî değerleri bir aşk gibi evlatlarımızın yüreğine atmalıyız. 
Öğretmenlerimize
çok büyük görevler düşmektedir elbette ancak eğitim sisteminde kullanılan
kaynak kitaplar ve müfredat kitapları öğretmenlerimizin elini kolunu
bağlamaktadır. Öğretmenin aktardıkları, onlara bizlerden sonra en çok güvenen
evlatlarımız için birer kanun niteliğindedir. 
Elime
geçen ve okullarda dağıtılan bir kitaptan bahsetmek istiyorum. Kitabın
kahramanları Ali ve Ayşe, konusuysa Ulusal Egemenlik ve Çocuk Bayramı. Ulusal
Egemenlik Bayramı itiraf etmeliyim ki iyi anlatılmış, ancak toplam kitabın
içinde sadece ve sadece bir kez bir cümlede Atatürk geçmektedir. Ben bunu
sorguluyorum değerli milletvekilleri, bugüne kadar sorguladım, sorgulamaya da
devam edeceğim. Defalarca bu kürsüden Başkomutan, Başöğretmen Gazi Mustafa
Atatürk’ün eğitim materyallerinde sıradanlaştırmaya çalışıldığını,
unutturulmaya çalışıldığını söyledim. Kitabın neredeyse her sayfasında resimler
vardı ancak sadece bir sayfada, köşede küçük bir Atatürk resmi vardı, onu da
seçebilene aşk olsun. 
Ben
Atatürk’ün kim olduğunu biliyorum, eminim ki sizler de biliyorsunuzdur ancak bu
kitapçığa izin veren yetkililere buradan seslenmek istiyorum: Bir
imparatorluğun küllerinden Türkiye Cumhuriyeti’nin doğuşunun kahramanını
küçücük beyinlere bir tek kelimeyle mi anlatmak istiyorsunuz? Millî ve manevi
değerlerimiz şanlı şerefli tarihî derinliklerimizden gelmektedir.
Çocuklarımızın öğretmenleri aracılığıyla aldıkları eğitimin onların millî ve
manevi yönlerini güçlendirmesi beklenmektedir. Sevgi, saygı, yardımseverlik,
fedakârlık, doğruluk, güvenilirlik, sorumluluk, gençlere öncelikli olarak
verilmelidir ki çocukların manevi değerleri güçlenebilsin. Vatan sevgisi,
bayrak sevgisi mutlaka aşılanmalıdır ve gençlerimize şanlı şerefli tarihimiz
doğru öğretilmelidir ki evlatlarımız ülkesini daha da ileriye götürebilsin.
Çocuklarımızın örnek aldığı şahsiyetler çok önemlidir, ayrıca millî kültürümüz
ve millî değerlerimiz de benimsetilmelidir. 
Değerli
milletvekilleri, eğitim sistemi ivedi olarak bu üç değer ekseninde
yenilenmelidir. Türk milleti olarak bizim millî değerlerimiz vatan sevgisi,
bayrak sevgisi, millî marş, dinî inançlarımız, gelenek ve göreneklerimiz, yakın
tarihimizde geçirmiş olduğumuz mücadeleler ve tarihî kişiliklerimizdir.
İstiklal Marşı bizim millî gururumuzdur, Andımız yol haritamızdır. Türk
milletinin gösterdiği kahramanlık ve azmi, millî birlik ve dayanışmanın dışa
vurumudur. Millî Mücadele’nin kahramanıdır Ulu Önder Gazi Mustafa Kemal
Atatürk. 
Millî
Eğitim Bakanlığına bir kez daha seslenmek istiyorum: Eğitimle ilgili yapılacak
olan en önemli düzenleme eğitim materyalleriyle ilgili olmalıdır. Böylece
eğitim kurumlarımızda görev yapan öğretmenlerimiz ve bu okullarda vatana ve
millete hayırlı olma çabasıyla giden gençlerimiz, kardeşlerimiz ve
öğrencilerimiz aynı şekilde ufukları genişlemiş olarak hayata atılabilirler.
Saygılarımı
sunuyorum. (MHP sıralarından alkışlar) 
BAŞKAN
– Teşekkür ediyorum.
AYŞE
ACAR BAŞARAN (Batman) – Karar yeter sayısı istiyoruz.
BAŞKAN
– Aynı mahiyetteki önergeleri oylarınıza sunuyorum, karar yeter sayısı
arıyorum. 
Aynı
mahiyetteki önergeleri kabul edenler… Kabul etmeyenler… Karar yeter sayısı
yoktur. 
Beş
dakika ara veriyorum. 
 Kapanma Saati: 22.06
ALTINCI OTURUM
Açılma Saati:
22.26
BAŞKAN: Başkan
Vekili Ahmet AYDIN
KÂTİP ÜYELER: Emre KÖPRÜLÜ
(Tekirdağ), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Altıncı
Oturumunu açıyorum.
405 sıra sayılı
Kanun Tasarısı’nın 9’uncu maddesi üzerinde aynı mahiyette olan İstanbul
Milletvekili Arzu Erdem ve arkadaşları ile Mardin Milletvekili Erol Dora ve
arkadaşlarının önergelerinin oylamasında karar yeter sayısı bulunamamıştı. 
Şimdi aynı
mahiyette olan önergeleri tekrar oylarınıza sunacağım ve karar yeter sayısı
arayacağım.
Aynı mahiyetteki
önergeleri kabul edenler… Kabul etmeyenler… Önergeler kabul edilmemiştir, karar
yeter sayısı vardır.
405 sıra sayılı
Kanun Tasarısı’nın görüşmelerine kaldığımız yerden devam ediyoruz.
Komisyon ve
Hükûmet yerinde.
Şimdi
diğer önergeyi okutuyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 9’uncu
maddesinin (1)’inci fıkrasının tasarı metninden çıkarılmasını arz ve teklif
ederiz.
Ceyhun
İrgil (Bursa) ve arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
- Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Muhterem Başkanım.
BAŞKAN
– Önerge üzerinde İzmir Milletvekili Mustafa Ali Balbay. 
Buyurun
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sevgili arkadaşlar; Genel Kurulu saygıyla
selamlıyorum.
Maarif
müfettişleriyle ilgili değerlendirmelerimizi, Cumhuriyet Halk Partisinin
görüşlerini 6’ncı maddede aktarmıştık. 
Arkadaşlar,
ben aslında 10’uncu maddede konuşacaktım ama ortak bir görüş oluştu, bu maddede
buna çok kısa değinmek istiyorum. 
Sayın
AKP milletvekilleri, bu madde, gerçekten, biraz zaman alsa da uzlaşarak bir
şeyler yapmanın ne kadar önemli olduğunu ortaya koyan bir madde olacak; 10’uncu
madde. Türkiye’de 350 bin özürlü, eğitim görmesi gereken öğrenci var. Devlet
bunlardan yaklaşık 40 bininin özel olarak, bire bir, özel bir kurumda eğitim
görmesi için planlama yapmış; sosyal devlet anlayışının bir örneği. Ancak,
burada kimi kaçaklar olduğunu dikkate alarak bu eğitim gören engelli çocukların
biyometrik olarak yani ellerini bir cihaza bastırıp avuç içinden onu tanıdıktan
sonra eğitime başlaması gerektiği yönünde bir değişiklik geldi. Bu yasanın ruhu
buydu, ancak bu eğitimi gören aileler öyle anlattılar ki bize, gerçekten bizim
de içimiz acıdı çünkü özürlü bir öğrenci avucunun içini o cihaza koyamıyor.
Koyamayınca çocuk ağlayarak “Bu makine beni sevmedi.” diyor ve geri dönüyor.
Bunun videolarını gösterdiler bize. Sanıyorum Adalet ve Kalkınma Partisi
milletvekilleri de en azından Komisyon üyeleri de bunları izlediler. Biz de
bunu yapmayın, en azından kamera sistemiyle bu sağlanabilir dedik ve bu madde,
10’uncu madde biraz sonra, sanıyorum son anda bir değişiklik olmazsa, ortak bir
akılla… Bakın, 40 bin aile nispeten daha rahat eğitim görebileceği bir ortama
kavuşmuş olacak. Ortak aklın biraz zaman alsa da zaman zaman birbirimizi gersek
de iyi bir sonuç verebildiğinin bence güzel bir göstergesi ama burada şunu da
vurgulamak istiyorum: Dünyada böylesi eğitim alması gereken çocukların ayda en
az sekiz saat eğitim görmesi gerekiyor, biz de o en aza ulaştık, şimdi
dileğimiz o ki daha yukarı çıksın.
Arkadaşlar,
eğitim demişken özgürlük özürlü insanlar da var. Şu anda hapiste “Mademki ben
tutuklandım, eğitim görmek istiyorum.” diyen insanlara ilk kez bu dönemde
“Hayır, sen en iyi üniversiteyi kazansan bile eğitimini alamazsın, seni
eğitimden men ediyoruz.” kararı aldınız. El insaf arkadaşlar. Bu kişilerin çoğu
artık özgürlükten umudunu kesmiş, “Hiç değilse hapiste eğitim göreyim.” demiş
ki cezaevlerinde kimi bölümler özel eğitim merkezidir, işliktir, “Hapiste bir
iş sahibi olsun ki özgürlüğe çıktığında hayata atılsın.” derler. Eğer bunu
yapamazsanız, arkadaşlar, hırsızların bulunduğu koğuştan daha iyi hırsızlar
çıkıyor. İnanın buna, ben gördüm, en azından tanık oldum. Uyuşturucu
kaçakçılarının bulunduğu koğuştan daha usta uyuşturucu kaçakçıları çıkıyor ama
eğitilirse onlar hayata katılıyorlar. Şimdi, siz düşünebiliyor musunuz
arkadaşlar, hapse attınız o insanları, bir süre sonra çıktıklarında eğitimden
dahi mahrum bırakırsanız devlete hangi duyguyla yaklaşacaklar, hangi duyguyla
dışarı çıkacaklar? En azından orada eğitimini sağlamak… Lütfen, birazcık empati
yapın. Ben ne Sayın Bakanın ne yardımcısı Orhan Bey’in içinin bu konuda rahat
ettiğini sanmıyorum. Bu hapisteki insanlar, özgürlük arayan insanlar en azından
orada eğitim için şu anda seslerini duyurmaya çalışıyorlar. Bu konuyu tekrar
düşünmenizi diliyorum. Hapisteki insan, arkadaşlar, ne olursa olsun bir gün
özgürlüğün geleceğini bekler ve şunu düşünür: Özgürlüğe hazır olmazsam
özgürlüğün de kıymeti olmaz, özgürlüğe eğer bedenen ve ruhen çürük çıkarsam o
zaman yaşamın da bir anlamı kalmaz ve içeride, kendi kendine başka şeyler
kurmaya başlar. 
Ben
Sayın Bakanın, Hükûmetin bu konuyu ayrıca ele almasını diliyorum ve eğitimle ilgili
de son sözüm, güzel bir Çin sözü: “Bir yıl sonrasını düşünüyorsan tohum ek; on
yıl sonrasını düşünüyorsan ağaç dik; yüz yıl sonrasını düşünüyorsan toplumu
eğit.” diyor. Lütfen, yüz yıl sonrası olmasa bile en azından bugünü düşünün
diyorum, hepinize saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde iki adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 10’uncu maddesi ile değiştirilen 652
sayılı Kanun Hükmünde Kararname’nin 43’üncü maddesine eklenen üçüncü fıkranın
aşağıdaki şekilde değiştirilmesini arz ve teklif ederiz.
 Mustafa
Elitaş Özgür Özel Erhan Usta
 Kayseri Manisa Samsun
 Ceyhun
İrgil Mehmet Doğan Kubat Kadir Koçdemir
 Bursa İstanbul Bursa
 İshak
Gazel
 Kütahya

"(3)
Engelli bireylerin özel eğitim ve rehabilitasyon merkezlerine veya birimlerine
kayıt ve kabul işlemleri ile engelli birey ve eğitim personelinin ders devam
takibi, 1/9/2017 tarihinden itibaren biyometrik kimlik doğrulama sistemi veya
kameralı görüntüleme sistemi ile yapılır. Bu yöntemlerle ders devam takibi
mümkün olmayan engelli bireylerin ders devam takibi ile kimlik doğrulama
sistemi veya kameralı görüntüleme sistemine ilişkin diğer usul ve esaslar
yönetmelikle belirlenir."
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 10’uncu maddesinin kanun tasarısından
çıkartılmasını arz ve teklif ederiz.
 Çağlar
Demirel Sibel Yiğitalp Dilek Öcalan
 Diyarbakır Diyarbakır Şanlıurfa
 Ayşe
Acar Başaran Feleknas Uca İmam
Taşçıer
 Batman Diyarbakır
 Diyarbakır
 BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde söz isteyen Diyarbakır Milletvekili İmam Taşçıer.
Buyurun
Sayın Taşçıer. (HDP sıralarından alkışlar)
İMAM
TAŞÇIER (Diyarbakır) – Sayın Başkan, değerli milletvekilleri; ben yirmi altı
yıl Türkiye'nin çeşitli il, ilçe ve köylerinde öğretmenlik yaptım. 12 Eylül
yıllarında da öğretmendim ve o tarihte öğretmenler cezaevine atıldı,
öğretmenler sürgün oldu, öğretmenler görevlerinden atıldı ama o tarihte bu
öğretmenler cezaevinde sürünürken, görevlerinden atılırken bir gerekçeyle
yapıldı, o gerekçeye de TÖB-DER denildi. TÖB-DER kapatıldı, yasa dışı bir kurum
ilan edildi ve bundan kaynaklı olarak da öğretmenleri bu şekilde sürdüler, bir
gerekçe uydurdular. Şimdi ise Diyarbakır’da 4.200 öğretmen olmak üzere,
kürdistan illerinde toplam 12 bin civarında öğretmen görevlerinden açığa
alındılar, bu öğretmenlerin bir kısmı da ihraç oldu. Bu öğretmen
arkadaşlarımızın eğer varsa bir suçu, bunun mahkeme kararıyla kendilerine
bildirilmesi gerekiyordu. 12 Eylül yıllarındaki faşist cuntanın uygulamalarını
dahi aratacak uygulamalar var şu anda. 
Evet
arkadaşlar, ben, öğretmenlik mesleğinden kaynaklı olarak tüm öğretmen
arkadaşlarımın gününü kutluyorum. Öğretmen arkadaşlarıma saygıdan dolayı bu
sorunlarını dile getirmek, bir an önce çözmek için de -Sayın Bakanımız da
burada- bu 12 bin tane açığa alınan öğretmenle ilgili karar verilmesini
diliyorum. Benim seçim bölgem olan Diyarbakır’da huzursuzluk alabildiğine fazla
çünkü 4.200 öğretmen bunu bekliyor. 
AKP
iktidarının, 12 Eylülü aratmayacak şekilde bu politikalarından bir an önce
vazgeçmesi gerekiyor. Şu an yaptığı uygulamaların çoğunluğu 12 Eylül 1980
faşist cuntası tarafından yapılmış ve 1990’lı yıllarda bunların hepsi
denenmiştir. Bir an önce bu uygulamalardan vazgeçmesi gerekir ve Türkiye’nin
demokratik bir ortama doğru gidebilmesi için de yeniden aklıselim bir şekilde
hareket etmesi gerektiğini düşünüyoruz. 
4
Kasım günü, ben ve 12 milletvekili arkadaşım gözaltına alındık. Ben buradan,
Ankara’dan Diyarbakır’a götürüldüm. 3 arkadaş serbest bırakıldık, 10 milletvekili
arkadaşım şu an cezaevlerinde. İddianın hemen hemen hepsi aynıydı. Sizlerden
ricam: Eğer ilgiliyseniz, ilgileniyorsanız ülkenin yönetimiyle, demokrasiyle,
insan haklarıyla, şu savcılıktaki dosyaları siz de bir şekilde inceleyin, nedir
bu 10 vekil arkadaşımızın suçu, tutukluluk getiren durumları nedir, bunu sizden
öğrenmenizi rica ediyorum. 
Yine,
öğretmen olmam dolasıyla Sayın Bakana şu soruyu soruyorum: Birkaç yıl önce,
çözüm sürecinin olduğu yıllarda ana dilde eğitim gündemdeydi ve iktidarın bütün
vekilleri dâhil olmak üzere herkes ana dilde eğitimi savunuyordu. Ana dilde
eğitimin de ana sütü kadar ak olduğunu defalarca şimdiki Cumhurbaşkanımız ve
iktidar vekilleri her zaman dile getirmişlerdi. 
Bugün
niye bu ana dilde eğitimle ilgili bir çalışma yapılmıyor? Türkiye’de 20
milyonun üzerinde Kürt yaşıyor ve bu 20 milyon Kürt’ün neden ana dilde
eğitimden yoksun oldukları konusunda da bir açıklama yapılması için daha önceki
dönemlerde dilekçeler verdik; herhangi bir cevap alamadık. Sayın Bakanım, burada
bu konuyla ilgili bir çalışma var mı yoksa 20 milyon Kürt yok mu sayılıyor
konusunda bilgi verirseniz…
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 10’uncu maddesi ile değiştirilen 652
sayılı Kanun Hükmünde Kararname’nin 43’üncü maddesine eklenen üçüncü fıkranın
aşağıdaki şekilde değiştirilmesini arz ve teklif ederiz.
Mustafa Elitaş (Kayseri)
ve arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Sayın Başkanım. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım. 
BAŞKAN
– Önerge üzerinde siz mi konuşacaksınız Sayın Koçdemir? Gerekçeyi de
okutabiliriz yani. 
KADİR
KOÇDEMİR (Bursa) – Evet, konuşacağım Sayın Başkan. 
BAŞKAN
– Buyurun Sayın Koçdemir. (MHP sıralarından alkışlar)
Kadir
Koçdemir, Bursa Milletvekili. 
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
hepinizi saygıyla selamlıyorum. 
Bu
önergenin müşterek bir önerge hâline getirilmesi ve bu tasarıdaki ek fıkranın
değiştirilmesi olumlu olmuştur çünkü fıkranın kitapçıktaki yazan hâlinde Türkçe
hatalarından 1 Kasımda yürürlüğe girmeye kadar, tarih hatalarına kadar teknik
hatalar da vardı. Ama, bunun yanında, genel, her tarafa hâkim olan bir bakışın
buradaki bir tezahürü de burada bulunmaktaydı. Bu nedir? 
Goethe’nin
çok güzel bir sözü var, diyor ki: “Göz görür ama göz, bildiğini görür.” 
Buraya
gelen kanunlarda, akçalı işlere müteallik konularda bu zamana kadar -ya benim
üzerinde söz aldıklarım mı öyle denk geldi- genellikle yapılan düzenlemeler,
devletin normal alım usulünden istisna muafiyetler getirilmesi, ihale
mevzuatının dışına çıkarılması suretiyle -burada yine FATİH Projesi’ne de
benzer hususlar var- ya da belli bir konunun, kendi başına yürüyen bir konunun
akçalı hâle getirilmesi hususu var. Bu maddenin önceki hâlinde bulunan
biyometrik cihazlarla kontrol böyle bir şeydi. Pilot olarak uygulama yapılan 18
ilde, ilk anda, sistemin tam çalışmamasından kaynaklanan yüzde 30’lar gibi bir
tasarruf görünse de zamanla sistemin çalışmasıyla bu tasarruf yüzde 3-5’e inmiş
vaziyetteydi ama bu şey, aynı zamanda, hizmet verilen kitlenin özellikleri
dikkate alındığında hizmeti yapılamaz hâle de getiriyordu. Benden önceki
hatipler de ifade ettiler, 120 kiloluk, 32 yaşında, zihinsel özürlü bir insana
bu cihaza elini kıpırdatmadan damar içini okutmanın anlamı da ne, bilmiyorum
ama “Çoğu zaman on beş yirmi dakika alıyor.” denildi. Bu da oradaki dersten,
alacağı eğitimden eksiklik olarak o çocuğa yansıyor. 
Ama
şunu sormuyoruz: Yani biz bu çocuklarımızı bu eğitim kurumuna ki özel bir
ihtisas, özel bir ihtimam, özel bir bilgi gereken eğitimi için emanet ediyoruz,
ona inanıyoruz; sadece devamını, orada fiziken varlığı konusunda büyük
meblağlara varan bir sistemin konulmasını şart getiriyoruz.
Benzer
şey -arkadaşlarımız hatırlar- Sağlık Bakanlığı tarafından yapılmıştı. Uygulanan
iptallerden sonra cihazlar elde kaldı. 2.500 dolara alınan cihazlar 20 dolara
bile satılamaz hâle geldi. Bu ısrardan vazgeçmekte büyük fayda var. 
İkincisi,
arkadaşlar, itimat önemli bir şey. Görev gereği heyetlerle birlikte yurt dışına
çıkıyoruz. Acaba yurt dışında bizdeki kadar turnikenin ve dubanın olduğu bir
ülke gördünüz mü? Bence yüz karasıdır. Türkiye Büyük Millet Meclisinde bile
milletvekili olmuş insanın arabasını park etmesini, affedersiniz, hayvanlar bir
yerden sokulurken konulan padoklar gibi dubalar dikilerek bizi belli şeylere
zorluyorlar. Biz belli yaşa gelmiş insanlarız ama bunun arkasında intizam mı
var, yoksa özellikle iktidar partisi belediyelerinin bütün sokaklarında
-Bursa’da en ücra mahallelerin sokaklarında bile var- bu duba üreten yere bir
şey mi var, bunu da doğrusu merak ediyorum. 
CEYHUN
İRGİL (Bursa) – Dubai, Dubai…
KADİR
KOÇDEMİR (Devamla) – Bu şehirlerimiz Dubaik şehirler oldu, doğru diyorsunuz. 
Bu
bana bir sahneyi hatırlattı. “Uçurtmayı Vurmasınlar” diye bir film vardı
biliyorsunuz. Onun bir sahnesinde yasak bir kitabı cezaevi müdürü yaktıracak.
İlk önce gardiyan İbrahim’i çağırıyor, diyor ki: “Git bunu yak.” Daha sonra, onun
yakıp yakmadığından emin olmak için Mustafa’yı çağırıyor, “Git, yakıp
yakmadığını kontrol et” diyor. Ondan da şüphe geçmeyince, başka, üçüncü –İsmail
diyelim- İsmail’i çağırıyor, “Git, kontrol edip etmediğini kontrol et.” diyor. 
Arkadaşlar,
insanlar itimadı boşa çıkarmazlar. Bu kanun yapımında hem akçalı hususları
normal ihale mevzuatının dışına çıkarma aceleliği yaparken hizmet veren
kurumlara da böyle şüpheyle bakmayıp daha ucuza kontrol yollarını bulmamız
gerekir. 
Saygılar
sunuyorum. (MHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

10’uncu
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… 10’uncu madde kabul edilen önerge doğrultusunda kabul
edilmiştir. 
Birleşime
on dakika ara veriyorum. 
Sayın
grup başkan vekillerini de bir çay içmeye davet ediyorum. 
Kapanma Saati: 22.47
YEDİNCİ OTURUM
Açılma Saati: 23.02
BAŞKAN: Başkan Vekili Ahmet AYDIN
KÂTİP ÜYELER: Emre KÖPRÜLÜ (Tekirdağ), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 26’ncı Birleşiminin
Yedinci Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
ve Hükûmet yerinde.
11’inci
madde üzerinde üç adet önerge vardır, okutup işleme alıyorum: 
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 11’inci
maddesi ile 652 sayılı Kanun Hükmünde Kararname’ye eklenen EK MADDE 1’in
(4)’üncü fıkrasına aşağıdaki ibare eklenmiştir.
"Yurt
dışında, okulun inşa edileceği şehirde bulunan ya da faaliyet alanı o şehri
kapsayan büyükelçilik ya da başkonsolosluk, tarafından hazırlanacak olumlu
rapor şartı aranır."
 Gülay
Yedekci Gaye Usluer Mustafa Akaydın
 İstanbul Eskişehir Antalya
 Mustafa
Ali Balbay Candan Yüceer Selina Doğan
 İzmir Tekirdağ İstanbul
 Ceyhun
İrgil
 Bursa
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 11’inci maddesinin (3)’üncü fıkrasının
son cümlesinin "Sınav ücretinin tutarı ile usul ve esasları; sınavın
özelliği, sınava katılanların sayısı, sınav görevlilerinin görev ve yetkileri
ile çalışma süresi ve sınav yerinin özelliği gibi hususlar ÖSYM Başkanlığı ve
Milli Eğitim Bakanlığınca tespit edilir." şeklinde değiştirilmesini ve
aynı cümleden sonra gelmek üzere "Sınav ücretleri, toplam sınav maliyeti
üzerinden hesaplanır. Bu ücret hiçbir şekilde ÖSYM tarafından düzenlenen
sınavlarda net asgari ücretin 50'de birinden, Bakanlıkça yapılan sınavlarda
60'da birinden fazla olmaz. Sınav maliyetinin toplanan sınav ücretlerinden
fazla olması durumunda aradaki fark Bakanlık bütçesine bu amaçla konulacak
ödenekten karşılanır" cümlelerinin eklenmesini arz ve teklif ederiz.
 Çağlar
Demirel Ayşe Acar Başaran Sibel Yiğitalp
 Diyarbakır Batman Diyarbakır
 Dilek
Öcalan Feleknas Uca Müslüm Doğan
 Şanlıurfa Diyarbakır İzmir
Türkiye Büyük Millet Meclisi Başkanlığına
Görüşülmekte
olan 1/721 esas numaralı Kanun Tasarısı’nın 11’inci maddesinin (2)’nci
fıkrasının aşağıdaki şekilde değiştirilmesini arz ve teklif ederiz.
 Erhan
Usta Zühal Topcu Erkan Haberal
 Samsun Ankara Ankara
 Ruhi
Ersoy Arzu Erdem Mehmet Necmettin
Ahrazoğlu
 Osmaniye İstanbul Hatay
(2)
Bakanlığa sunulan taslak ders kitapları ile diğer eğitim araç ve gereçlerinin
incelenmesi ve Bakanlıkça yapılan sınavlar karşılığında Millî Eğitim Bakanlığı
döner sermaye hesabına yatırılacak bedelin tutarı ile tahsiline ilişkin usul ve
esaslar Bakanlıkça tespit edilir.
BAŞKAN
– Son okunan önergeye Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Samsun Milletvekili Erhan Usta konuşacaktır. 
Buyurun
Sayın Usta. (MHP sıralarından alkışlar) 
ERHAN
USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; dün, Sayın Bakanımız, Sayın Millî Eğitim
Bakanı bir tartışma başlattı, tutanaklardan şöyle bakacak olursak: Sayın Bakan
“Öğretmenin mali hakları bakın, çok net; rakamlar yalan söylemez, yorumlar
yaparsın da ben rakam söylüyorum, bunun aksini söyleyen de çıksın söylesin.”
dedi. Ben de şimdi çıktım söylüyorum Sayın Bakanım. Sayın Bakan diyor ki: “Bir
öğretmen maaşıyla 2002 yılında 552 litre süt alınıyordu, şimdi, 1.142 litre süt
alınıyor.” Bir de ekmek örneği verdi: “250 gramlık 2.761 tane ekmek alınıyordu,
şimdi 3.461 tane.” Zannediyorum yani bürokratlar sadece bula bula 2 tane madde
bulabilmiş. Bu, zaten bir başka yönü, bir şeyin de itirafı. Biz hep söylüyoruz
zaten “Bu ülkede tarımı bitirdiniz, hayvancılığı bitirdiniz.” diye. Süt
fiyatları doğrudur, sütte böyle bir şey var ama bu öğretmen maaşının çok
arttığından değil, süt fiyatlarının çok düşük kalmasındandır, o yüzden de bu
ülkede hayvancılık bir türlü gelişmiyor. 
İkincisi:
Ekmek. Ekmek, tabii, çok manidar. Onun da temelinde yine buğday var, yine
üretici var, yine çiftçi var; onun mağduriyetinin tescilidir bu, Tarım Bakanı
olsa burada çok zor durumda kalırdı. 
Diğer
bir husus da, buradan ben şunu anlıyorum: “Öğretmenler kuru ekmeğe talim
etsin.” Sayın Bakanım, sadece ekmekte böyle bir şey var, başka bir şeyde yok.
Ya, bu ekmeğin yanına bir katık lazım değil mi? Şimdi, ekmeğin yanında
katıklara bakalım. Ekmekle altın yenmez ama… Ben Maliye Bakanlığından aldığımız
rakamları söylüyorum, bugün Maliye Bakanımdan aldım, diğerleri de TÜİK
verileridir. Mesela, 1’in 4’ündeki bir öğretmen için söylüyorum ben de, bunun
tablosunu da size birazdan verebilirim. Cumhuriyet altını ne olmuş, sadece
değişimlerini söyleyeyim. 2002’ye göre 2016’da, temmuz ayı-temmuz ayı
karşılaştırmaları: Yüzde 36,6 altın alımı düşmüş. Şimdi, tabii, “Altın çok
istisnai bir durum olabilir.” diyebilirsiniz, buna katılırım, hiçbir şey demem.
“Fındık”
diye bakarsanız yüzde 29 düşmüş. Hadi bakalım, çayda ne olmuş? Çayda 2002
yılında, 1’in 4’ündeki öğretmen bir aylık maaşıyla 3.567 bardak çay içerken,
şimdi 2.558 bardağa düşmüş yani üçte 1 kayıp var. Bunu kıymalı pide için,
mercimek için… Mesela, mercimekte yüzde 25 düşüş var Sayın Bakanım alım
gücünde. Nohutta yüzde 23,5 düşüş var. Zeytinyağında yüzde 20,1 düşüş var.
Çorba, restoranda çorba içerse yüzde 16… Bakın, bunların hepsi TÜİK rakamıdır
yani belli standartta hem 2002 yılı Temmuz için hem de 2016 yılı Temmuz ayı
için. Bunların hepsinin kaynağı açılabilir.
Sonra,
pilav, kuru fasulye yani “Yese yese bir memur ancak bunu yer.” diye düşünsek,
burada da alım gücünde yüzde 10 azalma var. Yine bunu dana eti, bal… Erkek
berberi yani berber ücretiyle mukayese ettiğimizde yüzde 8 küçülme var yani
insanlar tıraş olamayacak artık. Kahve, ceviz içi, koyun eti, hepsi böyle
gidiyor. 
Dediğim
gibi, hakikaten olumlu olan, pozitif olan ne var? Bakıyorsun, bir süt var, bir
de ekmek var. Ama kuru ekmeğe biz memurumuzu, öğretmenimizi mahkûm etmememiz
lazım. Tabii, 1970’li yılların mukayeseleridir bunlar, artık bunlar çok geçti,
bunların geride kalması lazım. Hele hele, on beş yıl mukayesesinde bu olmaz.
Hani, bu bir iki yıl mukayesesinde yapılabilir yani “Geçen yıl şunu alıyordu bu
maaşıyla şimdi bunu alıyor.” deyip bir iki yıl için yapılmasını hem siyaseten
hem de teknik olarak kabul edebiliriz. Ama on beş yılda dünya değişiyor,
ülkeler değişiyor, teknolojiler değişiyor, her şey değişiyor, nispi fiyatlar
değişiyor her şeyden önce. Emtia fiyatları artıyor, azalıyor yani böyle bir
mukayese yapılabilir mi? Kaldı ki bakın, bu mukayesenin altında kalırsınız, ki
kaldınız. Yani, bunun aksini söyleyen varsa ben de ona çıksın söylesin diyorum.
Dolayısıyla
burada refah olarak baktığımızda nedir? Sayın Bakanım, maalesef, bunları
söylemekten ben haz almıyorum ama öğretmen maaşı için söylüyoruz yine, yüzde 30
refah kaybı var. Bakın, her şeye birlikte baktığımızda yani bir aylık maaşıyla
-böyle bir şey olmaz ama bu hesaplama uluslararası bir hesaplamadır, tabii
biraz da teknik ve üst düzey bir hesaplamadır- millî gelir alacak olsa bir
öğretmen refah kaybı yüzde 30. Yani esas bakılması gereken şey bu. Şimdi,
dolayısıyla, bunu nasıl düzeltiriz, bunun derdine düşmek lazım. 
Ben
bunu söylemeyecektim ama, Sayın Bakan, yani siz bakansınız, tabii, biraz da
talimat kabul ettik, “Çıksın söylesin aksini söyleyen varsa.” deyince bunları
söylemenin bir gereklilik olduğunu düşünüyorum. 
Dolayısıyla,
öğretmenlerimiz her şeyin en iyisini hak ediyor. Öğretmenlerimizin maaşını ve
öğretmenlerimizin üniversite puanlarını en üst düzeyde tutmamız lazım çünkü
gençlerimizi, çocuklarımızı onlara emanet ediyoruz. Onların yetiştirdiği
insanlar bu ülkeyi büyütecek, bu ülkede hukuku hâkim kılacak, bu ülkede ahlakı
hâkim kılacak. Ne kadar kaliteli olursa öğretmenlerimiz, o kadar kaliteli
çocuklar yetişir. Kalite de nereden geçiyor? Özlük haklarını düzelteceğiz ve en
iyi çocuklarımızın öğretmen olması lazım bu ülkede. Üniversite sınavlarında da
öğretmen okulları puanlarının yükselmesi gerektiğini düşünüyorum. 
Ben,
Genel Kurulu saygıyla selamlıyorum. 
Teşekkür
ederim. (MHP sıralarından alkışlar) 
BAŞKAN
– Teşekkür ediyorum. 
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama istiyoruz. 
BAŞKAN
– Önergeyi oylarınıza sunmadan önce yoklama talebi var, önce bu talebi
karşılayacağım. 
Sayın
Gök, Sayın Baydar, Sayın Balbay, Sayın Engin, Sayın Bektaşoğlu, Sayın İrgil,
Sayın Yedekci, Sayın Tanal, Sayın Karabıyık, Sayın Çam, Sayın Gaytancıoğlu,
Sayın Durmaz, Sayın Torun, Sayın Sarıbal, Sayın Yılmaz, Sayın Gündoğdu, Sayın
Gökdağ, Sayın Erkek, Sayın Akar, Sayın Topal, Sayın Cihaner. 
Evet,
yoklama için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Erhan Usta ve arkadaşlarının önergelerini oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 11’inci maddesinin (3)’üncü fıkrasının
son cümlesinin "Sınav ücretinin tutarı ile usul ve esasları; sınavın
özelliği, sınava katılanların sayısı, sınav görevlilerinin görev ve yetkileri
ile çalışma süresi ve sınav yerinin özelliği gibi hususlar ÖSYM Başkanlığı ve
Milli Eğitim Bakanlığınca tespit edilir." şeklinde değiştirilmesini ve
aynı cümleden sonra gelmek üzere "Sınav ücretleri, toplam sınav maliyeti
üzerinden hesaplanır. Bu ücret hiçbir şekilde ÖSYM tarafından düzenlenen
sınavlarda net asgari ücretin 50'de birinden, Bakanlıkça yapılan sınavlarda
60'da birinden fazla olmaz. Sınav maliyetinin toplanan sınav ücretlerinden
fazla olması durumunda aradaki fark Bakanlık bütçesine bu amaçla konulacak
ödenekten karşılanır" cümlelerinin eklenmesini arz ve teklif ederiz.
Müslüm Doğan (İzmir) ve
arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde söz isteyen İzmir Milletvekili Müslüm Doğan.
Buyurun
Sayın Doğan. (HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; Kürt siyaset insanı, ak
saçlı, bilge bir insan Mardin Belediye Başkanı Ahmet Türk, haksız, hukuksuz bir
şekilde tutuklanmıştır. Bu durum Türk siyaset tarihine “devletin cinnet hâli”
olarak geçecektir çok büyük olasılıkla. Böyle bir cümleyi özellikle ifade etmek
istiyorum: Gerçekten devletin cinnet hâli. 
Ahmet
Türk neyi düşünüyordu? Ahmet Türk, bu ülkede, inançların, halkların kardeşçe,
barış içerisinde, bir arada yaşamasını istiyor, bu ülkenin hızlıca
demokratikleşmesini istiyor, yani demokratik cumhuriyeti istiyor; bu ülkede
yaşayan halkların bir ulus temelinde, demokratik ulus şeklinde yeniden
örgütlenmesini, ortak vatanda bir arada yaşamasını istiyor ve halk
belediyeciliği yapılıyor. Bu yüzden tutuklandı, değerli milletvekilleri. 
Bilmiyorum,
biliyor musunuz, bugün devlet bürokrasisinin yarattığı oligarşik bir sistem
var. Kuvvetler ayrılığından bahsediyoruz ya, aslında kuvvetler ayrılığından
çok, daha önce de ifade etmiştim, bir kuvvetler birliği var. Bürokrasi siyasete
egemen olmuş durumdadır. Yoksa bu hukuksuzluğa hiçbir siyasetçinin cevaz
vermeyeceğini biliyorum. Siz, Ahmet Türk’ün, bugün 10 tutuklu
milletvekilimizin, eş başkanlarımızın tutuklanmasına cevaz verir misiniz sayın
milletvekilleri? Siz cevaz vermeyeceksiniz, ben biliyorum. Çünkü siz demokratik
siyasetin bu ülkede olması gereken bir husus olduğunu biliyorsunuz, sizin böyle
düşündüğünüzü biliyorum. O hâlde, oligarşik bürokrasi, devlete egemen olan bu
bürokrasi ülke barışını büyük bir tehdit altına sokmuştur. 
Değerli
milletvekilleri, İzmir Bayraklı Yamanlar Cemevi eklentisi, CHP’li Bayraklı
Belediyesi tarafından, üç gün önce, zabıta terörü eşliğinde yıkılmıştır. Alevi
inancı ve öğretisinin ibadethanesine yapılan bu saldırı Aleviler tarafından
kabul edilemezdir ve bu saldırıyı kendi toplumsal dokularına karşı yapılmış
saymaktadırlar. Bu olay, yani yıkım işlemi bir toplumsal suçtur. Bu yıkımı
gerçekleştiren belediye başkanının partisinin bu konuda hiçbir açıklama
yapmaması da ayrı bir vahamete işarettir. Bu belediye başkanı hakkında aslında
halkı suç ve isyana teşvik ve zorlama nedeniyle İçişleri Bakanlığı tarafından inceleme
başlatılması gerekmektedir.
Son
olarak da değerli milletvekilleri, öğretmenlerin özlük hakları hakkında da bir
cümle ifade etmek istiyorum çünkü bugün, Türkiye’de Öğretmenler Günü olarak
kutlanmaktadır; tüm öğretmenlerin de aslında bugününü kutlamak istiyorum. 
Sayın
Bakanım, bugün TRT’de çalışan lise mezunlarına 3.600 ek gösterge veriliyor,
lise mezunlarına. Tabii bunları söylerken o arkadaşların yaşamlarının çok daha
kaliteli bir yaşam düzeyine çıkartılması, daha çok ücret almasından yana
olduğumu da belirtmek istiyorum. Bu verdiğim örnekten de insanların yanlış
anlamaması için, yanlış anlaşılmaya neden olmaması için de buradan özellikle
belirtmek istiyorum. Şimdi, devam edeyim, Sosyal Güvenlik Kurumunun il
müdürleri -eskiden Bakan Yardımcılığını yapmış Halil Bey de burada- yüzde 75’i
açık öğretim mezunu; hepsi torpille il müdürü olmuşlar, ek göstergeleri 3.600
Halil Bey, hepsinin ek göstergesi 3.600. Ee, peki, yine ben devam edeyim,
astsubaylara biliyorsunuz yine burada bir düzenlemeyle –haklarıdır; emek
veriyorlar, güç koşullarda çalışıyorlar- ek göstergeleri yine 3.600 ama
öğretmenlere gelince gerekçe, sayılarının çok fazla olması nedeniyle
öğretmenlere ek göstergenin 3.600 olarak verilmesi fazla görülüyor. Bu,
hakkaniyet usulüne uymamaktadır. Gerçekten öğretmenler bugün çok zor şartlar
altında geçimini sağlamaktadır. Kanun hükmünde kararnamelerle onları işinden
gücünden ettik, o ayrı bir husus. Burada, partili arkadaşlarımız, milletvekili
arkadaşlarımız, diğer partililerce de bu belirtildi ama öğretmenlerin bugünkü
yaşam koşullarının iyileştirilmesi için bir nebze ve emeklilikte bu yaşamlarını
sürdürebilmesi için ek göstergelerinin 3600’e çıkartılmasının gerektiğini
burada Sayın Bakana arz ediyorum çünkü Sayın Bakanın bu konudaki hassasiyetini
de çok iyi biliyorum. Çünkü kendisi Sivas Milletvekilidir, Sivaslı olunca da
biraz daha hakkaniyetli olur diye düşünüyorum.
Saygılar
sunuyorum. (HDP sıralarından alkışlar)
BAŞKAN -
Önergeyi oylarınıza…
III.- YOKLAMA
(CHP
sıralarından bir grup milletvekili ayağa kalktı)
LEVENT GÖK
(Ankara) - Sayın Başkan, yoklama istiyoruz. 
BAŞKAN –
…sunmadan önce yoklama talebini karşılayacağım.
20 kişi, tamamız
değil mi?
Sayın Gök, Sayın
İrgil, Sayın Baydar, Sayın Balbay, Sayın Engin, Sayın Bektaşoğlu, Sayın Gökdağ,
Sayın Yüksel, Sayın Yedekci, Sayın Topal, Sayın Karabıyık, Sayın Tanal, Sayın
Çam, Sayın Gaytancıoğlu, Sayın Durmaz, Sayın Sarıbal, Sayın Yılmaz, Sayın
Cihaner, Sayın Akar, Sayın Erkek.
Yoklama için iki
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Müslüm Doğan ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer
önergeyi okutuyorum…
MAHMUT
TANAL (İstanbul) – Sayın Başkan, biraz önce sayın hatip konuşmasında dedi ki:
“Sayın Bakan, Sivaslıdır, vicdanlı davranır, öğretmenlerin göreve iadesi için.”
Şimdi bu ne demek? Sivas milletvekili olmayanlar dışındaki milletvekilleri,
mefhumumuhalifinden çıkan mana vicdansız anlamı çıkar. Bu, açık ve net bir
vaziyette sataşmadır.
BAŞKAN
– Kendisini de kapsıyor sayın konuşmacının, hatibin.
AYŞE
ACAR BAŞARAN (Batman) – Kime sataştı?
MAHMUT
TANAL (İstanbul) – Veyahut da sayın vekil bu laflarını düzeltsin yani. Hatta
orada Sayın Bakan biraz daha ileri gitti, dedi ki: “Efendim, bu bir
alınganlıktır.” Bu açık ve net bir sataşmadır.
BAŞKAN
– Evet, önergeyi okutuyorum:
Türkiye Büyük Millet Meclisi Başkanlığına
TBMM
Genel Kurulunda görüşülmekte olan 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 11’inci
maddesi ile 652 sayılı Kanun Hükmünde Kararname’ye eklenen ek madde 1’in
(4)’üncü fıkrasına aşağıdaki ibare eklenmiştir.
Ceyhun İrgil (Bursa) ve
arkadaşları
“Yurt
dışında, okulun inşa edileceği şehirde bulunan ya da faaliyet alanı o şehri
kapsayan büyükelçilik ya da başkonsolosluk, tarafından hazırlanacak olumlu
rapor şartı aranır.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde İstanbul Milletvekili Gülay Yedekci konuşacaktır.
Buyurun
Sayın Yedekci. (CHP sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla, sevgiyle selamlıyorum. 
Türkiye'de
eğitimle ilgili düzenleme Anayasa’mızın 42’nci maddesinde “Eğitim ve öğretim,
Atatürk ilkeleri ve inkılâpları doğrultusunda, çağdaş bilim ve eğitim
esaslarına göre, Devletin gözetim ve denetimi altında yapılır. Bu esaslara
aykırı eğitim ve öğretim yerleri açılamaz.” hükmü yer almaktadır ve bu hükümle
bütün eğitim kurumlarımız değerlendirilmelidir fakat son on dört yılda Atatürk
ilke ve inkılaplarına aykırı, laiklik karşıtı çok sayıda kurum açılmıştır.
Açılan bu okullara göz yumulmuş, hiçbiri hakkında herhangi bir işlem
yapılmamıştır. Eğitim sistemi özelleşmiş ve nitelik kaybı yaşanmıştır. Kamusal
eğitim anlayışından uzaklaşılmış ve özel eğitim teşvik edilmiştir. 
Sayın
milletvekilleri, 4+4+4 eğitim modeline geçildikten sonra özel okullar,
özellikle okul öncesi eğitim okullarında yüzde 35, ilkokullarda yüzde 40,
ortaokullarda yüzde 72 ve liselerde tam yüzde 182 artış görülmüştür. Devlet
okulları temizlik yapacak müstahdem bulamazken 2016 yılında özel okullara giden
315.586 öğrenciye “eğitim desteği” adı altında 2.860 ila 4 bin lira arasında
teşvik yapılmıştır. Maddi imkânlardan yoksun ailelerin çocuklarının nitelikli
eğitim alma şansı ortadan kaldırılmıştır. Fakir aileler çocuklarını özel
okullara gönderememektedir. Eğitim öğretim desteği hizmetinden sadece ekonomik
durumu iyi olan aileler yararlanmaktadır. Yoksul aile çocuklarının eşit
şartlarda sınavlara girmesi ve eğitim hakkına erişmesi de engellenmiştir. Tüm
bunların yanı sıra, engelli öğrenciler için ne mekânsal anlamda ne de
teknolojik anlamda olanak yoktur. Ülkemizde kamusal eğitimden yana politikalar
üretilmelidir. İnsanlar arasında ayrım yaratarak, çelişkileri derinleştirerek
bir eğitim sistemi oluşturulamaz. Parası olanları ayrı bir sınıfa, olmayanları
ayrı bir sınıfa koyma devletin görevi olmamalıdır, değildir. Devletin görevi,
vatandaşlar arasındaki ayrımı, sınıfı ortadan kaldırarak insanlara eşit hizmet,
eşit eğitim hizmeti sunmaktır. Parası olan kaliteli, parası olmayan kalitesiz
eğitim almakta; parası olan 12 kişilik sınıfta, parası olmayan belki de sınıf
bulamamaktadır. Parası olan ana dili gibi yabancı dil öğrenmekte, parası
olmayan sadece “yes”, “no” bilmektedir.
Peki,
yatılı okullarda durum nedir? Yoksul ailelerin daha çok çocuklarını gönderdiği
yatılı okullarda yüzde 35, öğrenci sayısındaysa yüzde 66 oranında azalma
olmuştur. Bu aslında iyi de değerlendirilebilir, Gerger ve Ensar’daki tecavüz
olaylarını düşündüğümüz zaman. İzlenen, doğru olmayan politikalarla devlet
okulları yoksul çocukların devam ettiği kurumlar hâline gelmiş, devlet de
giderek bu okullara daha az kaynak aktarımı yapmaya başlamıştır.
Sayın
Başkan, değerli milletvekilleri; talebimiz ülkemizin özgürlük ve
bağımsızlığının teminatı olan nitelikli bir eğitim sistemidir. Bunun da ana
noktası öğretmendir. Bu bağlamda fikri hür, irfanı hür, vicdanı hür nesiller;
sorgulayan, araştıran, soru sormaktan korkmayan öğrenciler yetiştirmek için
gayret sarf eden öğretmenlerimizin 24 Kasım Öğretmenler Günü’nü kutluyor,
Başöğretmen’imiz Mustafa Kemal Atatürk ve devrimci arkadaşlarını saygıyla
selamlıyorum. (CHP sıralarından alkışlar) 
27
Ocak 1954 tarihinde kapatılmasıyla ülkemizin aydınlığa çıkması engellenen köy
enstitülerinin kurucusu yedi yıl, yedi ay, yedi gün Bakanlık yapan Millî Eğitim
eski Bakanımız Hasan Ali Yücel’in oğlu Can Yücel’den bir dörtlük okumak
istiyorum: “Sevdiklerin kadar iyisin/ Nefret ettiklerin kadar kötü/ Ne renk
olursa olsun kaşın gözün/ Karşındakinin gördüğüdür rengin/ Yaşadıklarını kâr
sayma/ Yaşadığın kadar yakınsın sonuna.”
Yüce
meclisi saygıyla selamlıyorum. (CHP sıralarından alkışlar)
III.- YOKLAMA
(CHP
sıralarından bir grup milletvekili ayağa kalktı)
LEVENT
GÖK (Ankara) – Yoklama talep ediyoruz. 
BAŞKAN
– Önergeyi oylarınıza sunmadan önce toplantı yetersayısı talebi vardır, o
talebi göreceğiz.
Sayın
Gök, Sayın İrgil, Sayın Baydar, Sayın Balbay, Sayın Engin, Sayın Bektaşoğlu,
Sayın Yüksel, Sayın Topal, Sayın Karabıyık, Sayın Yedekci, Sayın Tanal, Sayın
Gaytancıoğlu, Sayın Durmaz, Sayın Torun, Sayın Yılmaz, Sayın Sarıbal, Sayın Cihaner,
Sayın Akar, Sayın Erkek, Sayın Gündoğdu ve Sayın Gökdağ.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDA GELEN DİĞER İŞLER (Devam)
A) Kanun Tasarı ve Teklifleri (Devam)
2.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Gülay Yedekci ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
11’inci
maddeyi oylarınıza sunuyorum: Kabul edenler… 
LEVENT
GÖK (Ankara) – Efendim, yoklama istiyoruz. 
BAŞKAN
– Ya, bu, bir hakkın suistimali olur Sayın Gök.
LEVENT
GÖK (Ankara) – Yoklama istiyoruz efendim, yoklama talebimiz var. 
BAŞKAN
– Ya, şimdi, şimdi, daha yeni girdiler. 
LEVENT
GÖK (Ankara) – Lütfen… Yoklama talebimiz var Sayın Başkanım. 
BAŞKAN
– Sayın Gök, bir sonrakinde yapacağız. 
LEVENT
GÖK (Ankara) – Sayın Başkan, yoklama talebimiz var. 
BAŞKAN
– Artık oylamaya geçtim, lütfen…
LEVENT
GÖK (Ankara) – Sayın Başkanım, yoklama talebimiz var. 
BAŞKAN
– Oylamaya geçtim. 
LEVENT
GÖK (Ankara) – Sayın Başkanım, benim yoklama talebim var. 
BAŞKAN
– 11’inci maddeyi kabul edenler…
LEVENT
GÖK (Ankara) – Sayın Başkanım, yoklama talebim var, olur mu öyle şey!
BAŞKAN
– Kabul etmeyenler…
LEVENT
GÖK (Ankara) – Sayın Başkanım, benim yoklama talebim var. 
BAŞKAN
– Madde kabul edilmiştir. 
LEVENT
GÖK (Ankara) – Sayın Başkanım, hayır. 
BAŞKAN
– Ya, madde oylamaya geçtikten sonra Sayın Gök…
LEVENT
GÖK (Ankara) – Böyle usulsüz bir şey olmaz. 
BAŞKAN
– Hayır, maddeyi oylamaya geçtikten sonra dediniz, önergeyi şimdi aradım. 
LEVENT
GÖK (Ankara) – Sayın Başkanım, ben yoklama talebinde bulunuyorum, niye
geçiyorsunuz? 
BAŞKAN
– Ama maddeyi oylamaya geçtim, önergeyi oylamadan sonra maddeye geçerim. 
LEVENT
GÖK (Ankara) – Emrivaki yapıyorsunuz ama olur mu öyle şey!
BAŞKAN
– “Kabul edenler…” dedikten sonra kaldırdınız Sayın Gök. 
LEVENT
GÖK (Ankara) – Sayın Başkanım, hayır, lütfen! Ben bu tutumunuz hakkında usul
tartışması açıyorum, olmaz böyle şey!
BAŞKAN
– Sayın Gök, bu oylama geçti. 
LEVENT
GÖK (Ankara) – Sayın Başkan, olmaz, bunu kabul etmem mümkün değil. Ben kalktım
burada yoklama istiyorum, bunu yapmak durumundasınız. İç Tüzük’e aykırı
davranıyorsunuz. 
BAŞKAN
– Sayın Gök, bakın…
LEVENT
GÖK (Ankara) – Sayın Başkanım, mümkün değil bunu kabul etmemiz, mümkün değil. 
BAŞKAN
– Sayın Gök, oylamayı yaptım ben, oylamayı yaptım. 
LEVENT
GÖK (Ankara) – Sayın Başkanım, olmaz böyle bir şey!
BAŞKAN
– Gerçekten oylamayı yaptım. 
LEVENT
GÖK (Ankara) – Efendim, olmaz böyle bir şey! 
BAŞKAN
– Bakın, istirham ediyorum Sayın Gök! Lütfen… Yani birbirimizi anlıyoruz. 
LEVENT
GÖK (Ankara) – Efendim, ben de istirham ediyorum. Ben İç Tüzük’ten kaynaklanan
haklarımı kullanıyorum. 
BAŞKAN
– Tamam, haklarınızı kullanırsınız, ben de hakkımı kullanıyorum. 
LEVENT
GÖK (Ankara) – Nasıl hakkınızı kullanıyorsunuz?
BAŞKAN
– Oylama yaptıktan sonra istediniz, oylamaya geçtikten sonra, işlemi
başlattıktan sonra…
LEVENT
GÖK (Ankara) – Sayın Başkanım, ben ayaktayım, beni görüyorsunuz.
BAŞKAN
- Ben sizi her zaman görüyorum, karşımdasınız zaten.
LEVENT
GÖK (Ankara) – Hayır efendim, lütfen!
Ben
yoklama talep ettim, bunu yerine getirmek durumundasınız, böyle bir tablo
olmaz! Sayın Başkanım, böyle bir tablo olmaz!
BAŞKAN
– Sayın Gök, istirham ediyorum. Bakın, bu oylamayı yaptım. 
LEVENT
GÖK (Ankara) – Ben İç Tüzük’ten kaynaklanan haklarımı kullanıyorum, siz benim
bu hakkımı engelliyorsunuz. 
BAŞKAN
– Ben bu oylamayı yaptım. 
LEVENT
GÖK (Ankara) – Mümkün değil böyle bir şey. 
BAŞKAN
– Sayın Gök, hayır, oylamayı yaptım. (AK PARTİ sıralarından alkışlar) 
LEVENT
GÖK (Ankara) – Ben yoklama talep ediyorum. 
BAŞKAN
– Kusura bakmayın.
LEVENT
GÖK (Ankara) – Ben yoklama talep ediyorum. Sayın Başkan…
BAŞKAN
– Yapılmış bir işlemde tekrar geri dönemem Sayın Gök, hayır. 
LEVENT
GÖK (Ankara) – Olmaz böyle bir şey, kabul etmiyoruz. 
MAHMUT
TANAL (İstanbul) – Usul tartışması açın. 
BAŞKAN
– Takdir sizin, isterseniz açabilirsiniz, eyvallah. 
LEVENT
GÖK (Ankara) – Evet, tutumunuz hakkında istiyorum ben. 
HAYDAR
AKAR (Kocaeli) – Aleyhte… 
CEYHUN
İRGİL (Bursa) – Aleyhte…
RAMAZAN
CAN (Kırıkkale) – Lehte…
İLKNUR
İNCEÖZ (Aksaray) – Lehte…
CEYHUN
İRGİL (Bursa) – Ne oldu, bir yoklama yapacaktınız beş dakikada, şimdi usul
tartışması yarım saat. 
BAŞKAN
– Sayın Gök, bakın, şunu da özellikle istirham ediyorum; bakın, 5/10/1998
tarihinde Türkiye Büyük Millet Meclisi Başkanlığında…
LEVENT
GÖK (Ankara) – Efendim, usul tartışması açtınız ya. 
BAŞKAN
- …başkanvekilleriyle yapılan toplantıda, yine o toplantıda alınan mutabakat
metninden 7’nci sıradaki maddeyi okuyorum: “İstem üzerine kısa aralıkla yoklama
yapılıp yapılmaması hususu hakkın suistimaline mahal vermemek kaydıyla Başkanın
takdirindedir.” diyor. (AK PARTİ sıralarından alkışlar) 
LEVENT
GÖK (Ankara) – Efendim, usul tartışması açtınız. Sayın Başkanım, bu tutumunuz
da bir usul tartışması açılmasını gerektirir. Siz “açıyorum” dediniz, biz görüş
bildiriyoruz, siz de görüş bildiriyorsunuz. Biz konuştuktan sonra bari hiç
olmazsa bunları açıklayın. 
BAŞKAN
– Ben, belki bundan vazgeçersiniz diye düşündüm. 
LEVENT
GÖK (Ankara) – Hayır, vazgeçmiyorum efendim. 
BAŞKAN
– Buyurun, tamam.
Kim
lehte, aleyhte konuşacak? 
RAMAZAN
CAN (Kırıkkale) – Lehte… 
HASAN
BASRİ KURT (Samsun) – Lehte…
HAYDAR
AKAR (Kocaeli) – Aleyhte…
CEYHUN
İRGİL (Bursa) – Aleyhte…
HAYDAR
AKAR (Kocaeli) – Söyledik, söyledik, demin söyledik Sayın Başkan; tutanaklara
bakın, tutanaklara bakın. 
BAŞKAN
– Sayın Akar, buyurun. (CHP
sıralarından alkışlar) 
RAMAZAN CAN (Kırıkkale) - Önce lehte konuşulur. 
HASAN
BASRİ KURT (Samsun) – Lehte mi konuşacaksınız? Önce lehte konuşulur. 
RAMAZAN
CAN (Kırıkkale) – Başkanım, önce lehte konuşulur. 
BAŞKAN
– Üç dakika süre veriyorum.
HAYDAR
AKAR (Kocaeli) – Sayın Başkan, bizim aleyhinde konuşmamız var. Sonuç olarak
lehte önce konuşması gerekiyor. 
BAŞKAN
– Buyurun, buyurun, siz konuşun. 
HAYDAR
AKAR (Kocaeli) – Ama usule uygun yapalım bunu. Ben geçerim yerime, lehte
konuşan arkadaş gelsin. 
LEVENT
GÖK (Ankara) – Gel, gel, Haydar.
CEYHUN
İRGİL (Bursa) – Usuller değişti. 
BAŞKAN
– Siz konuşun Sayın Akar, buyurun, tutumum devam ediyor zaten. 
LEVENT
GÖK (Ankara) – Sayın Başkan, lehinde konuşturun, arkadaşımız sonra.
BAŞKAN
– Tamam. 
Sayın
Can, lehte; gelin, Sayın Ramazan Can. (AK PARTİ sıralarından alkışlar) 
CEYHUN
İRGİL (Bursa) – Ahmet Bey, böyle yönetim mi olur Allah aşkına. 
MAHMUT
TANAL (İstanbul) – Efendim, tutanaklara bakın. 
BAŞKAN
– Yalnız, sayın milletvekilleri, bakın, ben tutumumu bir kez daha söylüyorum,
ona göre lehte-aleyhte olduğunuzu ifade edin. 
İstem
üzerine kısa aralıkla yoklama yapılıp yapılmaması hususu hakkın suistimaline
mahal vermemek kaydıyla Başkanın takdirindedir diyorum. Benim tutumum bu
yöndedir ve bu tutumum lehinde Sayın Can’a söz veriyorum. 
Üç
dakikalık sürenizi başlatıyorum.
Buyurun
Sayın Can. (AK PARTİ sıralarından alkışlar) 
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın 405 sıra sayılı Kanun Tasarısı’nın görüşmeleri sırasında yoklama
talebini yerine getirmeyerek İç Tüzük hükümlerine uygun davranıp davranmadığı
hakkında
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Medeni
Kanun’da objektif hüsnüniyet, subjektif hüsnüniyet diye maddeler vardır.
Objektif hüsnüniyet ile subjektif hüsnüniyet, bir hakkın kullanımıyla
alakalıdır. Bir hakkın sırf ızrarını kanun himaye etmez. (AK PARTİ sıralarından
alkışlar) Yani, kanun, bir hakkın kötüye kullanılmasına müsaade etmez. Tabii ki
hakkın kullanılması esastır. Medeni Kanun’umuz, bir hakkı tanımlarken bu hakkın
kötüye kullanılmasına ilişkin de önlemler almıştır. 
Geçen
hafta itibarıyla burada bir açık oylama yapıldı. Açık oylama aynı zamanda
yoklamadır, değil mi arkadaşlar? Çünkü, açık oylamada Divan Başkanı üyeleri tek
tek ayağa kaldırıyor, orada olup olmadıklarını yokluyor. Buna rağmen, 20
milletvekili açık oylamada burada bulundu. Netice itibarıyla, açık oylama
talebinde bulunan milletvekilleri melaike midir nedir, bilemiyoruz; sistemde
yoklar, sisteme girmiyorlar. Burada oldukları hâlde, önergede imzaları olduğu
hâlde, açık oylamada oldukları hâlde… Nasıl bir beceridir, bunu anlayabilmiş
değilim. (AK PARTİ sıralarından alkışlar) 
CEMAL
OKAN YÜKSEL (Eskişehir) – Siz mükerrer oy kullanıyorsunuz, onlara niye bir şey
demiyor Başkan?
RAMAZAN
CAN (Devamla) – Arkadaşlar, sayın milletvekilleri, dört dönemdir milletvekilliği
yapıyorum. İnan, bu dönemde hayretlere varıyorum. Böyle bir şey olabilir mi?
Şimdi, Başkan yoklama yapmış, netice itibarıyla burada yoklamada sayının
olduğunu anlamış ve oylamaya geçmiş, oylama yapılmış. Akabinde, hemen tekrar
bir oylama… Burada Divan -Kâtip Üyeler ve Başkandan müteşekkil- aynı anda olayı
görüyor, bir değişiklik yok. Bu nedir? Bu, açıkça hakkın kötüye
kullanılmasıdır. (AK PARTİ sıralarından alkışlar) 
Arkadaşlar,
Meclisin çalışması açısından, usul ekonomisi açısından, yasama ekonomisi
açısından doğru olan da budur. Belki bugün bu hakkı kullanma adına bu
zorlamaları yapıyorsunuz ama yarın belki başka bir oylamada sıkıntı çekersiniz
diye düşünüyorum. Birlikteliği sağlamak açısından hukuka hep beraber, İç
Tüzük’e hep beraber, hakka ve adalete hep beraber güvenelim diyor, Başkanın
tutumu yönünde olduğumuzu belirtiyor, Genel Kurulu tekrar saygıyla
selamlıyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ediyorum. 
Tutumum
aleyhinde Kocaeli Milletvekili Haydar Akar.
Buyurun
Sayın Akar. (CHP sıralarından alkışlar) 
HAYDAR
AKAR (Kocaeli) – Sayın Başkan, sayın milletvekilleri; burası asliye hukuk
mahkemesi değil, Medeni Kanun’a göre de yönetilmiyor burası. 
ORHAN
DELİGÖZ (Erzurum) – İç Tüzük’e göre yönetiliyor. 
HAYDAR
AKAR (Devamla) – Burası Türkiye Büyük Millet Meclisi. (CHP sıralarından “Bravo”
sesleri, alkışlar) Türkiye Büyük Millet Meclisinin nasıl yönetileceğine dair İç
Tüzük hükümleri mevcut. Bu İç Tüzük’ten kaynaklanan tüm haklarımızı da
kullanırız. Bu, bir önergenin oylamasından hemen sonra veya önce -hiç fark
etmez- maddenin oylamasından önce veya sonra… Siz nasıl Türkiye Büyük Millet
Meclisi çalışmalarını takip etmiyor, hemen oyunuzu kullandıktan sonra, işari
oyla oylarınızı belirledikten beş saniye sonra burayı terk ediyorsanız bizim de
bu beş saniye içinde bu oylamayı tekrarlama hakkımız var. Bu kadar net
söylüyorum. (CHP sıralarından alkışlar) 
Bu
noktaya niye geldik? Bu akşam bizimle görüşüldü, ana muhalefet partisi bu
görüşmelerin nasıl sürmesi gerektiği konusunda bir uzlaşmaya vardı ama sizin
grup başkan vekilleriniz bu anlaşmayı bozduğu için biz de İç Tüzük’ten gelen
tüm haklarımızı kullanıyoruz. 
Başkanın
aleyhinde, Başkanın tutumu aleyhinde söz aldım. Niye söz aldım? Başkanın bu
kendi fikirleri, düşünceleri, içgüdüleriyle yönetme lüksü yoktur burayı. (CHP
sıralarından alkışlar) Neye göre yönetecek? Aynen benim elimdeki İç Tüzük’ün
tarif edildiği maddelere göre yönetecek. Başkan burada, “Efendim, on saniye
önce yoklama istediniz, aynı arkadaşlar…” Hayır, yoktular Sayın Başkan, o
yoklamaya katılan arkadaşların yarısı dışarı çıkmıştı. 
ZEHRA
TAŞKESENLİOĞLU (Erzurum) – Sizden de öyle, sizden de öyle. Kendinize bakın ya!
HAYDAR
AKAR (Devamla) – Bakın kamera görüntülerine, bunu çok rahatlıkla görürüz. Bunu sürekli
tekrarlıyorsunuz. Burası Türkiye Büyük Millet Meclisi. Vatandaş sizi kuliste
oturmak için seçmedi. 
ZEHRA
TAŞKESENLİOĞLU (Erzurum) – Siz de öyle. Sizinkiler de öyle.
HAYDAR
AKAR (Devamla) – Vatandaş sizi burada kanunları takip etmeniz, kanunlardaki
olumlu, olumsuz fikirlerinizi belirtmeniz için seçti. 
OKTAY
ÇANAK (Ordu) – Kaç kişisiniz orada, kaç kişi var? 
HAYDAR
AKAR (Devamla) - Hiç fark etmez. (AK PARTİ sıralarından gürültüler) Evet,
bağırıyorsunuz, suçluluk duygusuyla bağırıyorsunuz, bunu kabul ediyorum.
Bağırmaya devam edeceksiniz çünkü bu Meclisi en az kullanan, sadece el
kaldırmak ve indirmek için kullanan sadece milletvekillerinden…(AK PARTİ
sıralarından gürültüler) İstisnai arkadaşları biliyoruz. Siz burayı
çalıştırmakla yükümlüsünüz, biz değil. Siz burada 184 kişi bulundurmak
zorundasınız, Meclisi çalıştırmak zorundasınız, iktidar partisisiniz. 
ÖMER
ÜNAL (Konya) – Kaç kişi var orada, baksana bir.
HAYDAR
AKAR (Devamla) - Zeytinyağı gibi su üstüne çıkmaya çalışmayın arkadaşlar. Bunun
sorumlusu tamamen sizsiniz ve Başkanın tutumunu kınadığımı belirtiyorum.
Lütfen, İç Tüzük’e göre de hareket etmenizi rica ediyorum. O makama bu Tüzük’e
uymak, İç Tüzük hükümlerine uymak üzere oturtulmuş bulunuyorsunuz. Onun
dışında, dediğim gibi, tekrarlıyorum, kendi düşüncelerinizi hayata geçirmek
için orada değilsiniz.
Hepinizi
sevgi ve saygıyla selamlıyorum. (CHP sıralarından “Bravo” sesleri, alkışlar)
BAŞKAN
– Lehte ikinci söz Sayın İnceöz’e aittir.
Buyurun.
(AK PARTİ sıralarından alkışlar)
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; öncelikle,
biraz evvel yaşadığımız şey hakikaten Parlamentonun mehabetine uygun bir
davranış değildi. Elbette ki İç Tüzük’te Meclisin nasıl yönetileceği, nasıl
idare edileceği, Meclis Başkan Vekilinin tutumu, grup başkan vekillerinin hangi
durumlarda itiraz edeceği Türkiye Büyük Millet Meclisi İçtüzüğü’nde
düzenlenmiştir. (AK PARTİ sıralarından “Gel buraya, gitme!” sesleri,
gürültüler) 
BAŞKAN
– Sayın milletvekilleri, lütfen…
İLKNUR
İNCEÖZ (Devamla) - Değerli arkadaşlar, az evvel tanık olduğumuz olay ise… Sayın
Başkan, müdahil olur musunuz? (AK PARTİ sıralarından “Kaçma!” sesleri,
gürültüler) Hayır, orada, bak, tahrik ediyor. Bak, gene Meclisin mehabetine
uygun olmayan bir davranış, bu taraftan geliyor arkadaşlar, bir de sürekli bu
tarafı itham ediyor, olmaz böyle! (AK PARTİ sıralarından “Bravo” sesleri,
alkışlar) Az evvel fiilî duruma tanık olduk. Burada bir konuşmacı var, rica
ediyorum.
HAYDAR
AKAR (Kocaeli) – Çok rica ediyorum Sayın Grup Başkan Vekili, sataşmadan söz
isteyeceğim. 
İLKNUR
İNCEÖZ (Devamla) – Sayın milletvekilleri, az evvel yaşadığımız durum,
gerçekten, ana muhalefet partisinin tutumu hakikaten… Bir yoklama yapılıyor,
yoklamadan hemen sonra Sayın Meclis Başkan Vekilimiz burada toplantı yeter
sayısı olduğunu beyan etmiş olmasına rağmen, arkasından, İç Tüzük’ün vermiş
olduğu hakkı… Ki biz buna daha evvelki dönemlerde çalışma, mesai süreleri
içerisinde de pek çok defa tanık olduk. Bu, şu demektir: Evet, iktidar partisi
olarak bu Meclisi çalıştırmanın yükümlülüğü içerisindeyiz. Elbette ki,
biliyoruz ki Türkiye’nin gündemi içerisinde buradaki her bir dakikanın önemini
biliyoruz. Elbette ki bizim sırtımızda yumurta küfesi var, sorumluluğumuz bu
anlamda çok yüksek. Ama aynı sorumluluğu da ana muhalefet partisinin
milletvekillerinden bekliyoruz. (AK PARTİ sıralarından alkışlar) İç Tüzük’ün
kendilerine vermiş olduğu bir hakkı kötüye kullanmamaları lazım. Ramazan Bey
burada belirtti, bu hakkı kötüye kullanmak suretiyle de Meclis çalışmalarına…
Bir anlaşma… Anlaşma şöyle olur, karşılıklı grup başkan vekilleri olarak zaman
zaman bunu yapıyoruz: Tüm partilerle görüşürüz; Meclisin çalışmasında,
gündeminde, süresinde karşılıklı anlaşırız, bu karşılıklı irade beyanının
anlaşılmasıyla olur. Bir taraf teklif eder, öbür taraf da kabul eder. Henüz
böyle bir durum oluşmamışken, oluşması için bir çaba varken, bir netice
alınmamışken biraz evvelki hatibin böyle bir anlaşma üzerine, sanki anlaşmaya
mugayir davranıyormuşuz gibisinden beyanlarını da kabul etmek mümkün değildir.
Gecenin bu saati ki biraz sonra çalışma süremiz dolmakta. Şu anda bizim
yapmamız gereken -yarın da bu Meclisi çalıştıracağımızı belirtiyorum- burada
ana muhalefetin ve tüm partilerin, tüm milletvekillerinin destek vermesi… 
CEYHUN
İRGİL (Bursa) – Cumartesi pazar da geliriz. 
İLKNUR
İNCEÖZ (Devamla) – Ayrıca şu söylemleri de grubum adına kabul etmediğimi
özellikle belirtmek istiyorum: “Efendim, oylamayı yapıyorsunuz, çıkıyorsunuz.”
CEYHUN
İRGİL (Bursa) – Gece gündüz çalışalım, biz çalışmaktan korkmuyoruz, siz
düşünün. 
İLKNUR
İNCEÖZ (Devamla) - Evet, iktidar partisinin bu anlamda ziyaretçileri,
görüşmeleri olabilir.
(Mikrofon
otomatik cihaz tarafından kapatıldı)
CEYHUN
İRGİL (Bursa) – Bu saatte mi? Saat on iki. Arkadaşlar, Meclise saat 16.00’dan
sonra ziyaretçi alınmaz.
İLKNUR
İNCEÖZ (Devamla) – Ama eğer çoğunluk sağlayamazsak o zaman… (AK PARTİ
sıralarından alkışlar, CHP sıralarından gürültüler)
HAYDAR
AKAR (Kocaeli) – Sayın Başkan…
BAŞKAN
– Teşekkür ediyorum.
Bir
dakika, usul tartışmasını neticelendirelim Sayın Akar.
HAYDAR
AKAR (Kocaeli) – 69’a göre, Meclisi tahrik ettiğim konusunda sayın grup başkan
vekili hakkımda ithamlarda bulundu, onu sonuçlandırırsanız...
BAŞKAN
– Sayın Akar, aynı birleşimde olmak kaydıyla sizi dinleyeceğim. Bir saniye...
HAYDAR
AKAR (Kocaeli) – Sayın Başkan ama...
BAŞKAN
– Tamam, tamam Sayın Akar.
LEVENT
GÖK (Ankara) – Ben kayıtlara girmesi açısından ifade ediyorum. 
BAŞKAN
– Evet.
LEVENT
GÖK (Ankara) – Şahsıma emanet edilen her türlü görüşü ve duyguyu paylaşırım, o
konuda ketumluğumu sürdürürüm. Siyasetçi olma sorumluluğu çok farklıdır.
Benimle neler konuşulduğunu, kimlerin neler konuştuğunu burada asla açıklamam.
Herkes ayağını denk alsın!
BAŞKAN
– Teşekkür ediyorum.
Tutumum
aleyhinde, Muş Milletvekili Ahmet Yıldırım.
Buyurun
Sayın Yıldırım. (HDP sıralarından alkışlar)
CEYHUN
İRGİL (Bursa) – Başkanım, bir de tutanaklara geçsin. Mecliste ziyaretçi saati
15.00’te bitiyor. Eğer girdilerse sahte bir giriş olmuştur. Güvenliği uyarın.
ÖMER
ÜNAL (Konya) – Kaç kişi ya? Yüzde 10 adamın var, yüzde 10, gerisi nerede?
AHMET
YILDIRIM (Muş) – Teşekkür ederim Sayın Başkan.
İç
Tüzük 63’e göre usul hakkında aleyhte söz almamın nedeni şu: Sayın Başkan
oylamayı yaptırdıktan sonra sayın grup başkan vekilinin yoklama istediğini
söyledi; oysa açıp tutanaklara baktığımızda, ana muhalefet partisinin sayın
grup başkan vekili yoklama istedi, siz de cevaben dediniz ki...
BAŞKAN
– Tutanaklar daha basılmadı, daha çıkmadı, nereden biliyorsun? El insaf!
AHMET
YILDIRIM (Devamla) – “Bir sonraki maddeye yoklama isteyin.” Israrcı olunca
tavrında siz yoklamayı yaptırdınız ve bunu savuna geldiniz. 
ÖMER
ÜNAL (Konya) – Oylamayı başlatmıştı.
AHMET
YILDIRIM (Devamla) – Bir diğer husus Sayın Başkan, şunu söyleyelim: Yasama
tekniği açısından, ne komisyonların ne Genel Kurulun, bütün partilerin
önerilerinden bir tanesi bir yasa maddesi için dikkate alınmıyorsa... 
HASAN
BASRİ KURT (Samsun) – Yasama tekniği mi oluyor?
AHMET
YILDIRIM (Devamla) – Komisyonlarda -bakın, yaşadığım bir deneyimi anlatayım,
tutanaklarda vardır- Plan ve Bütçe Komisyonunda muhalefet partilerinin önerisi
Maliye Bakanına sunulduğunda -burada da şahit olanlar vardır- Maliye Bakanı
“Değişiklik önergenizde haklısınız ama bunu bilahare biz getiririz.” demişti.
“Biz bunu bilahare getiririz...” Bu kadar öneriye, eleştiriye, değişikliğe
kapalı olan şu yasa maddelerinin tamamını kim okuduğunu iddia edebilir, kim
tamamına hâkim olduğunu iddia edebilir? İyi kötü, eksik fazla, muhalefet
partileri bunları okuyarak bunlar üzerinde değişiklik gerektiren önergelerini Genel
Kurula sunmaktadır, aynı şeyi komisyonda da yapmaktadır. Ama, gelin görün ki
muhalefetin taleplerine bu kadar kulak tıkayan, muhalefetin değişiklik… Olumlu
veya olumsuz, size göre doğru olur, yanlış olur; hiç irdelemeden, köktenci bir
şekilde reddeden bir anlayış zaten yasama tekniğinden kopmuştur, ayrılmıştır. 
Bakın,
şunu söyleyelim: Şurada karar yeter sayısının yüzde 20’si kadar vekil arkadaş
iktidar sıralarında otururken, yüzde 80’i, dışarıdan koşup geldiğinde oylama
yapılan maddenin içeriğini bile belki bilmeden koşarak oylamaya dâhil
oluyorlar. (AK PARTİ sıralarından gürültüler) Eğer bunların hepsi yasama
tekniğine, usulüne uygun şeylerse, bizim de İç Tüzük’ten kaynaklı
haklarımızdan, gerek karar yeter sayısı isteme gerekse yoklama yeter sayısı isteme
talebimizden vazgeçmeyiz, biz de geçmeyeceğiz. 
Bir
diğer husus: Burada, muhalefet sıralarında kaç kişinin oturduğu değil…
HASAN
BASRİ KURT (Samsun) – Kaç kişi oturuyor sizin grupta?
AHMET
YILDIRIM (Devamla) – Şu yasayı teklif eden, hazırlayan muhalefet partileri
değildir. İktidar hazırlamışsa bunun arkasında durmak üzere onlar burada karar
yeter sayısı için bulunacaklar diyorum. 
ÖMER
ÜNAL (Konya) – Var zaten. 
AHMET
YILDIRIM (Devamla) – Genel Kurulu saygıyla selamlıyorum. (HDP sıralarından
alkışlar) 
HASAN
BASRİ KURT (Samsun) – Karar yeter sayısında sıkıntı yok.
İLKNUR
İNCEÖZ (Aksaray) – Sayın Başkanım, sadece kayıtlara girmesi açısından
söylüyorum: Burada az evvel, 10’uncu maddede Cumhuriyet Halk Partisinin,
Milliyetçi Hareket Partisinin ortak önergesiyle bir düzenleme yaptık. Az
evvelki hatibin konuşması içerisinde uzlaşmaya kapalı olduğumuza dair beyanları
bu anlamda gerçeği yansıtmamaktadır. Elbette ki bir yasa çıkarıyoruz ve
istiyoruz ki yasanın toplumsal ihtiyaçları karşılama konusunda en üst düzeyde
olması... Bu anlamda katkı veren partilere de her zaman teşekkür ediyoruz. 
BAŞKAN
– Teşekkür ediyorum. 
Bir
saniye Sayın Akar, acele etme, daha birleşimi kapatmadık. 
Sayın
milletvekilleri, Meclisin daha verimli çalışmasının sağlanması ve usul ekonomisi
açısından da bütün hukuk kaidelerinde esas olan, geçerli olan sürekli bir
hakkın iyi niyetle kullanılmasıdır, esas olan budur. Bu bir evrensel hukuk
kaidesidir. Peş peşe ve hatta aynı anda, aynı madde üzerinde iki defa yoklama
talebi hakkın suistimalini teşkil eder. 
Yine,
biraz önce de bahsettiğim 1998 tarihli Türkiye Büyük Millet Meclisi Başkan ve
başkan vekilleri tarafından imzalanan mutabakat metninde de olduğu üzere, istem
üzerine kısa aralıkla yoklama yapılıp yapılmaması hususunun, hakkın suistimaline
mahal vermemek kaydıyla, oturumu yöneten Başkanın takdirinde olduğu tespitiyle,
Sayın Gök ve arkadaşlarının yoklama talebini hakkın suistimali olarak
gördüğümden, kabul etmeme şeklindeki tutumumu İç Tüzük’ün 63’üncü maddesine
göre Genel Kurulun oyuna sunuyorum: Tutumumu kabul edenler… Kabul etmeyenler…
Kabul edilmiştir. 
Dolayısıyla,
tutumumda bir değişiklik yoktur. (AK PARTİ sıralarından alkışlar)
Birleşime
beş dakika ara veriyorum. 
Kapanma Saati:23.53
SEKİZİNCİ OTURUM
Açılma Saati:
23.58
BAŞKAN: Başkan
Vekili Ahmet AYDIN
KÂTİP ÜYELER:
Emre KÖPRÜLÜ (Tekirdağ), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 26’ncı Birleşiminin Sekizinci
Oturumunu açıyorum.
Sayın
Akar, size söz vermiştim az önce, söz vereceğime dair.
Buyurun,
size iki dakika sataşmadan söz veriyorum.
HAYDAR
AKAR (Kocaeli) – Çekiyoruz biz, kapatın.
BAŞKAN
– İstemiyor musunuz?
LEVENT
GÖK (Ankara) – Evet.
CEYHUN
İRGİL (Bursa) – Helalühoş olsun, sizin olsun.
BAŞKAN
– O zaman, sayın milletvekilleri, çalışma süremizin sonuna geldik.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 25 Kasım 2016 Cuma günü saat 14.00’te toplanmak
üzere birleşimi kapatıyorum, hayırlı geceler diliyorum.
Kapanma Saati: 23.59




(X) Bu bölümde hatip tarafından Türkçe
olmayan kelimeler ifade edildi.


(x) 438 S. Sayılı Basmayazı 17/11/2016
tarihli 22’nci Birleşim Tutanağı’na eklidir. 
438’e 1’inci ek S. Sayılı Basmayazı tutanağa eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde Başkan tarafından Türkçe
olmayan kelimeler ifade edildi. 


(x) 405 S. Sayılı Basmayazı 22/11/2016
tarihli 24’üncü Birleşim Tutanağı’na eklidir.




