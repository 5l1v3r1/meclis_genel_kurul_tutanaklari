



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 19’uncu
Birleşim
 19
Kasım 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, 15 Kasım Kuzey
Kıbrıs Türk Cumhuriyeti’nin kuruluşunun 36’ncı yıl dönümünde Rum kesiminde
Kuzey Kıbrıs Türk Cumhuriyeti Bayrağı’nı yakanların, yakılmasına göz yumanların
Türk milletine er ya da geç hesabını vereceğine ve vefat eden devlet sanatçısı
Yıldız Kenter’e Allah’tan rahmet dilediğine ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Malatya Milletvekili Mehmet Celal Fendoğlu’nun, Malatya ilinde
yaşanılan sorunlara ilişkin gündem dışı konuşması
2.- İstanbul Milletvekili Turan Aydoğan’ın, millî varlıklarımızın
korunmasına ilişkin gündem dışı konuşması
3.- Karabük Milletvekili Niyazi Güneş’in, Karabük ili Safranbolu
ilçesinde yetiştirilen safran bitkisine ilişkin gündem dışı konuşması

V.- AÇIKLAMALAR
1.- Bursa Milletvekili Erkan Aydın’ın, sarayın günlük 1,8 milyon,
Diyanet İşleri Başkanlığının yıllık 15 milyar, mültecilerin yıllık 40 milyar
lira maliyetlerine karşılık EYT’lilere “Para yok.” denilmesinin iktidarın halka
bakış açısını gösterdiğine ilişkin açıklaması
2.- Kocaeli Milletvekili İlyas Şeker’in, Kocaeli Büyükşehir
Belediyesinin vatandaşların, özellikle çocukların deprem konusunda bilinçlendirilebilmesi
için birçok projeyi hayata geçirdiğine ilişkin açıklaması
3.- Osmaniye Milletvekili Mücahit Durmuşoğlu’nun, Kuzey Kıbrıs Türk
Cumhuriyeti’nin kuruluşunun 36’ncı yıl dönümünde Rum kesiminde Kuzey Kıbrıs
Türk Cumhuriyeti Bayrağı’nın yakılması olayını kınadığına ilişkin açıklaması
4.- İzmir Milletvekili Mehmet Ali Çelebi’nin, polislerin mağduriyetinin
giderilmesi gerektiğine ilişkin açıklaması
5.- Gaziantep Milletvekili Bayram Yılmazkaya’nın, 14 Kasımda Gaziantep
ili Şahinbey ilçesi Akkent Camisi inşaatının çökmesi sonucu hayatını kaybeden
İnşaat Mühendisi Korkut Küçükcan’a Allah’tan rahmet dilediğine ve sorumlularının
gereken cezayı alması adına yetkilileri göreve davet ettiğine ilişkin
açıklaması
6.- Niğde Milletvekili Ömer Fethi Gürer’in, emeklilikte yaşa
takılanların mağduriyetinin giderilmesi gerektiğine ilişkin açıklaması
7.- Mersin Milletvekili Ali Cumhur Taşkın’ın, 17 Kasım Dünya Komşular
Günü’ne ilişkin açıklaması
8.- Kırıkkale Milletvekili Ahmet Önal’ın, TOKİ tarafından Kırıkkale ili
Yuva Mahallesi’ne emekliler için yapılan konutların fiyatının artması nedeniyle
vatandaşların yaşadığı mağduriyete ilişkin açıklaması
9.- Kahramanmaraş Milletvekili İmran Kılıç’ın, Mahatma Gandi’nin insan
karekterini etkileyen sosyal tehlikeleri ifade eden sözlerine ilişkin
açıklaması
10.- Mersin Milletvekili Olcay Kılavuz’un, Niğde ilinde patates
üretiminde istenilen seviyede artışın sağlanamamasının nedenlerine ilişkin
açıklaması
11.- Gaziantep Milletvekili İmam Hüseyin Filiz’in, nitelikli elemanların
sanayi sektörünün olmazsa olmazı olduğuna, Gaziantep ilinin kalifiye eleman
sorununa çözüm getiren katkılarından dolayı Ali Topçuoğlu ile Naci Topçuoğlu’na
teşekkür ettiğine ilişkin açıklaması
12.- Manisa Milletvekili Bekir Başevirgen’in, vergi düzenlemelerinin
tabana değil tavana yayılması gerektiğine ilişkin açıklaması
13.- Sivas Milletvekili Ulaş Karasu’nun, Erzincan Şeker Fabrikasının
özelleştirilmesiyle Gümüşhane ili Şiran ve Kelkit ilçeleri ile Sivas ili
Akıncılar, Suşehri, Gölova ilçelerinde şeker pancarı üreticilerinin mağduriyet
yaşadığına ilişkin açıklaması
14.- Mersin Milletvekili Hacı Özkan’ın, 20 Kasım Dünya Çocuk Hakları
Günü’ne ilişkin açıklaması
15.- İzmir Milletvekili Murat Çepni’nin, Kanal İstanbul Projesi’nden
vazgeçilmesi gerektiğine ilişkin açıklaması
16.- Gümüşhane Milletvekili Cihan Pektaş’ın, Gümüşhane ili Dumanlı
Yaylası’nda define aranmasına izin verilmesini tasvip etmediklerine ilişkin
açıklaması
17.- Bursa Milletvekili Yüksel Özkan’ın, 18 Kasım ölümünün 2’nci yıl
dönümünde millî halterci Naim Süleymanoğlu’nu rahmetle andığına ve Uludağ
Üniversitesi Spor Bilimleri Fakültesine “Naim Süleymanoğlu” isminin verilmesi
için hazırlanılan kanun teklifine siyasi parti gruplarından destek beklediğine
ilişkin açıklaması
18.- Kahramanmaraş Milletvekili Sefer Aycan’ın, eğitimle ilgili
sorunlara ve Kahramanmaraş ilinde okullaşma oranının düşük olduğuna ilişkin
açıklaması
19.- Samsun Milletvekili Bedri Yaşar’ın, yasal izinle Gümüşhane ili
Taşköprü Yaylası’ndaki gölün define avcıları tarafından kurutulduğuna ilişkin
açıklaması


20.- Kocaeli Milletvekili Lütfü Türkkan’ın, Barış Pınarı Harekâtı’nda
yaralanarak şehit düşen Piyade Sözleşmeli Er Bekir Can Hereklioğlu ile Bilecik
ilinde elim kazada şehit olan Uzman Çavuş Mert Kaya’ya ve vefat eden devlet
sanatçısı Yıldız Kenter’e Allah’tan rahmet dilediğine, Ahıska Türklerinin büyük
dava adamı Yunus Zeyrek’in ölümü vesilesiyle 14 Kasım 1944 gecesi zorla sürgün
edilen Ahıska Türklerini ve 18 Kasım vefatının 2’nci yıl dönümünde millî
halterci Naim Süleymanoğlu’nu rahmetle andığına, EYT sorununa, Afrin’den ithal
edilen zeytinyağı meselesine, Çin’de Uygur Türklerine ve Müslüman azınlıklara
uygulanan baskılara Dışişleri Bakanının gerekli tepkiyi vermesi gerektiğine
ilişkin açıklaması
21.- Sakarya Milletvekili Muhammed Levent Bülbül’ün, Sakarya’nın Hendek
ilçesi Dereboğazı Mahallesi’nde bulunan tek katlı evde çıkan yangında hayatını
kaybeden iki kardeş Yasin Çolak ile Mert Çolak’a, vefat eden devlet sanatçısı
Yıldız Kenter’e ve Ahıska Türklerinin büyük dava adamı Yunus Zeyrek’e, 18 Kasım
ölümünün 2’nci yıl dönümünde millî halterci Naim Süleymanoğlu’na, 19 Kasım
Hakk’a yürüyüşünün 40’ıncı yıl dönümünde basın şehidi İlhan Egemen
Darendelioğlu’na Allah’tan rahmet dilediklerine, 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümünde Rum kesiminde Kuzey Kıbrıs
Türk Cumhuriyeti Bayrağı’nın yakılması olayını kınadıklarına ilişkin açıklaması
22.- İstanbul Milletvekili Hakkı Saruhan Oluç’un, büyük usta Yıldız
Kenter’i kaybetmenin üzüntüsünü yaşadıklarına, emeklilikte yaşa takılanlar
sorununun devam ettiğine, Cumhurbaşkanı Recep Tayyip Erdoğan’ın “Bizdeki bazı
köhne zihniyetler, sistemi çökertmek için hinlik peşinde koşuyor.” ile “Bizim
dönemimizde istihdam 9 milyon arttı.” ifadelerine, Dünya Mutluluk Raporu’na
göre Türkiye’nin 156 ülke arasında 79’uncu sırada yer aldığına, TÜİK’in
açıkladığı işsizlik rakamlarının toplumsal adaletsizliğin göstergesi olduğuna,
ekonomideki yönetememe krizini kapatmak için Hazine ve Maliye Bakanının sansüre
başvurmaya çalıştığına ilişkin açıklaması
23.- Sakarya Milletvekili Engin Özkoç’un, vefat eden devlet sanatçısı
Yıldız Kenter’e, 18 Kasım ölümünün 2’nci yıl dönümünde millî halterci Naim
Süleymanoğlu’na Allah’tan rahmet dilediğine, Ankara Üniversitesinde iki öğrenci
grup arasında çatışmalar yaşandığına, Kıbrıs Türk Cumhuriyeti’nin kuruluşunun
36’ncı yıl dönümünde Rum kesiminde Kuzey Kıbrıs Türk Cumhuriyeti Bayrağı’nın
yakılması olayına tüm milletvekillerimizin en sert tepkiyi göstermesi
gerektiğine, Meclis Başkanı Mustafa Şentop’un “Parlamenter sistem vesayetçi
sistemin işleyişine zemin teşkil ediyor.” ifadesine, çağdaş, demokratik bir
parlamenter rejim inşa etmek için mücadele edeceklerine, 15 Temmuz şehit ve
gazileri için toplanan 309 milyon Türk lirasının akıbetini öğrenmek
istediklerine ilişkin açıklaması
24.- Tokat Milletvekili Özlem Zengin’in, Barış Pınarı Harekâtı’nda
yaralanarak şehit düşen Piyade Sözleşmeli Er Bekir Can Hereklioğlu’na, devlet
sanatçısı Yıldız Kenter’e ve 18 Kasım ölümünün 2’nci yıl dönümünde Naim
Süleymanoğlu’na Allah’tan rahmet dilediğine, 15 Kasım Cuma günü Karaköy’de 2 başörtülü
kadına yönelik saldırıya, bir olayın doğru argümanlarla anlatılmasının herkesin
sorumluluğu olduğuna, Rum kesiminde Kuzey Kıbrıs Türk Cumhuriyeti Bayrağı’nın
yakılması olayına karşı Meclis olarak birlikte adım atılması gerektiğine,
başkanlık sisteminin en önemli özelliğinin parlamenterlerin gücünün artması
olduğuna, her kuruşu şehit ve gaziler için harcanacak olan 309 milyon liranın
Aile, Çalışma ve Sosyal Hizmetler Bakanlığı uhdesinde olduğuna ilişkin
açıklaması
25.- Sakarya Milletvekili Engin Özkoç’un, 15 Temmuz şehit ve gazileri
için toplanan 309 milyon liranın neden Aile, Çalışma ve Sosyal Hizmetler
Bakanlığı uhdesinde olduğunu, neden vakıf oluşturulmaya çalışıldığını, neden
toplanılan paranın şehit yakınlarına ve gazilere verilmediğini öğrenmek
istediklerine ilişkin açıklaması
26.- Tokat Milletvekili Özlem Zengin’in, Sakarya Milletvekili Engin
Özkoç’un yerinden sarf ettiği bazı ifadelerine ilişkin açıklaması
27.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
28.- Ağrı Milletvekili Dirayet Dilan Taşdemir’in, HDP olarak annelerin,
kadınların acılarını ayrıştırmadan sahiplendiklerine ilişkin açıklaması
29.- Tokat Milletvekili Özlem Zengin’in, Türkiye’de Kürt problemi
olmadığına, Kürt kardeşlerimizi suistimal eden terör problemi olduğuna ilişkin
açıklaması
30.- Trabzon Milletvekili Ahmet Kaya’nın, Trabzon ili Düzköy ilçezi
Haçka Yaylası’nda yıkım gerginliğinin devam ettiğine, neden yaylalardaki
huzurun bozulmak istendiğini ve neden imar barışı çerçevesinde Haçka Yaylası’ndaki
evlere yapı kullanma izin belgesi verildiğini öğrenmek istediğine ilişkin açıklaması
31.- Aksaray Milletvekili Ramazan Kaşlı’nın, Aksaray Bölgesi Hayvancılık
Kooperatif Birliği ile Aksaray-Niğde Tarım Kooperatifleri Birliğine bağlı
tarımsal kalkınma kooperatiflerinin mağduriyetine ilişkin açıklaması
32.- Tokat Milletvekili Özlem Zengin’in, İstanbul Milletvekili Mahmut
Tanal’ın 128 sıra sayılı Kanun Teklifi’nin 13’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
33.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
34.- Tokat Milletvekili Özlem Zengin’in, Sakarya Milletvekili Engin
Özkoç’un yaptığı açıklamasında söylediği sözleri kendisine iade ettiğine
ilişkin açıklaması
35.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
36.- Sakarya Milletvekili Engin Özkoç’un, Türkiye Büyük Millet Meclisinin
ruhuna yakışır şekilde davranılması gerektiğine ve yaptığı açıklamasında Tokat
Milletvekili Özlem Zengin’i incitecek bir söz sarf ettiyse özür dilediğine
ilişkin açıklaması
37.- Tokat Milletvekili Özlem Zengin’in, Sakarya Milletvekili Engin
Özkoç’un yaptığı açıklamasındaki bazı ifadelerine ilişkin açıklaması
38.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
39.- Çanakkale Milletvekili Bülent Turan’ın, İzmir Milletvekili Murat
Çepni’nin 128 sıra sayılı Kanun Teklifi’nin 13’üncü maddesiyle ilgili önerge
üzerinde yaptığı konuşmasındaki “Kürt düşmanlığı” ithamını reddettiklerine
ilişkin açıklaması
40.- Mersin Milletvekili Fatma Kurtulan’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
41.- Çanakkale Milletvekili Bülent Turan’ın, terörle kimin iltisakı
varsa, kim yakın davranıyorsa son terörist yok oluncaya kadar mücadelelerine
devam edeceklerine ilişkin açıklaması
42.- Mersin Milletvekili Fatma Kurtulan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
43.- Kırıkkale Milletvekili Halil Öztürk’ün, Birleşmiş Milletlerin 15
Kasım Kuzey Kıbrıs Türk Cumhuriyeti’nin kuruluşunun 36’ncı yıl dönümünde Rum
kesiminde Kuzey Kıbrıs Türk Cumhuriyeti Bayrağı’nı yakma eylemini içeren
tahrikleri inceleyip gerekli adımları atması gerektiğine ilişkin açıklaması
44.- Kocaeli Milletvekili Lütfü Türkkan’ın, Mersin Milletvekili Fatma
Kurtulan’ın yaptığı açıklamasındaki ifadelerinin mesnetsiz olduğuna ilişkin
açıklaması
45.- Denizli Milletvekili Cahit Özkan’ın, Mersin Milletvekili Ali Mahir
Başarır’ın 128 sıra sayılı Kanun Teklifi’nin 15’inci maddesiyle ilgili önerge
üzerinde yaptığı konuşmasındaki AK PARTİ Grubuna yönelik ithamlarını ve
iddialarını reddettiklerine ilişkin açıklaması
46.- Sakarya Milletvekili Muhammed Levent Bülbül’ün, Muş Milletvekili
Mensur Işık’ın 128 sıra sayılı Kanun Teklifi’nin 15’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
47.- Denizli Milletvekili Cahit Özkan’ın, Muş Milletvekili Mensur
Işık’ın 128 sıra sayılı Kanun Teklifi’nin 15’inci maddesiyle ilgili önerge
üzerinde yaptığı konuşmasındaki AK PARTİ Grubunu ve devletimizi töhmet altında
bırakan iddialarını reddettiklerine ilişkin açıklaması
48.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın yaptığı açıklamasındaki bazı ifadelerine ve kardeşlik değil
eşitlik olsun istediklerine ilişkin açıklaması
49.- İstanbul Milletvekili Memet Bülent Karataş’ın, vefat eden Ahıska
Türklerinin büyük dava adamı Yunus Zeyrek’e Allah’tan rahmet dilediğine ilişkin
açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM Dışişleri Komisyonu
Başkanı Volkan Bozkır ve beraberindeki heyetin Bulgaristan Ulusal Meclisi
Dışişleri Komisyonu Başkanı Dzhema Grozdanova’nın vaki davetine icabetle 27-30
Kasım 2019 tarihleri arasında düzenlenecek olan Türkiye-Bulgaristan-Romanya
Parlamentoları Dışişleri Komisyonları Üçlü Toplantısı’na katılmak üzere
Bulgaristan’a ziyarette bulunmalarına ilişkin tezkeresi (3/943)
B) Önergeler
1.- Uşak Milletvekili Özkan Yalım’ın (2/1116) esas numaralı Türkiye
Radyo-Televizyon Kurumu Gelirleri Kanununda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/49)
C) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Kore Cumhuriyeti Ankara Büyükelçisi Hong-Ghi Choi’a "Hoş
geldiniz." denilmesi

VII.- ÖNERİLER
A) Siyasi Parti Grubu Önerileri
1.- HDP Grubunun, Ağrı Milletvekili Dirayet Dilan Taşdemir ve
arkadaşları tarafından, kadın cinayetleri başta olmak üzere kadına yönelik her
türlü şiddetin araştırılması amacıyla 18/11/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 19 Kasım 2019 Salı günkü birleşiminde yapılmasına
ilişkin önerisi

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128)



IX.- YAZILI SORULAR VE CEVAPLARI
1.- Mersin Milletvekili Olcay Kılavuz’un, Çukurova Bölgesel
Havaalanı’nın ne zaman hizmete açılacağına ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/20183)
2.- İstanbul Milletvekili Mustafa Sezgin Tanrıkulu’nun, 10 Nisan 2019
itibarıyla Bakanlığa bağlı kurum ve kuruluşlarda taciz ve tecavüz nedeniyle
yapılan şikâyetlere ve yapılan işlemlere ilişkin sorusu ve Dışişleri Bakanı
Mevlüt Çavuşoğlu’nun cevabı (7/20450)
3.- İstanbul Milletvekili Mustafa Sezgin Tanrıkulu’nun, Bakanlık
çalışanlarının çocukları için kreş hizmeti verilmesine ilişkin sorusu ve Sanayi
ve Teknoloji Bakanı Mustafa Varank’ın cevabı (7/20576)
4.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda boş bulunan engelli kadrolarına ilişkin sorusu ve Sanayi
ve Teknoloji Bakanı Mustafa Varank’ın cevabı (7/20577)
5.- Manisa Milletvekili Özgür Özel’in, Kamu Denetçiliği Kurumuna yapılan
başvurulara ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/20705)
6.- Sakarya Milletvekili Engin Özkoç’un, 2002-2019 yılları arasında
Sakarya ilinde tescil ve terkin edilen esnaf ve sanatkâr işletmelerinin sayısı
ile bu tarihler arasında kredi kullanan ve icra takibine uğrayan esnaf ve
sanatkâr sayısına ilişkin sorusu ve Ticaret Bakanı Ruhsar Pekcan’ın cevabı
(7/20846)
19 Kasım 2019 Salı
BİRİNCİ OTURUM
Açılma Saati: 15.03
BAŞKAN: Başkan Vekili Celal
ADAN
KÂTİP ÜYELER: Burcu KÖKSAL
(Afyonkarahisar), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 19’uncu Birleşimini açıyorum.
Toplantı
yeter sayısı vardır.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, 15 Kasım Kuzey
Kıbrıs Türk Cumhuriyeti’nin kuruluşunun 36’ncı yıl dönümünde Rum kesiminde
Kuzey Kıbrıs Türk Cumhuriyeti Bayrağı’nı yakanların, yakılmasına göz yumanların
Türk milletine er ya da geç hesabını vereceğine ve vefat eden devlet sanatçısı
Yıldız Kenter’e Allah’tan rahmet dilediğine ilişkin konuşması
BAŞKAN
– Değerli milletvekilleri, geçen hafta cereyan eden önemli bir gelişme oldu,
çok aşağılık bir irade ortaya kondu; bu olay milletimizin yüreğinde hüzün
değil, öfke yaratmıştır. Bu elim hadise: Güzel Kıbrıs’ın ay yıldızlı bayrağına
Güney Kıbrıs Rum Yönetimi topraklarında el uzatılmıştır. Kuzey Kıbrıs Türk
Cumhuriyeti’nin bağımsızlık sembolü olan o kutlu bayrağın kırmızısına, Anadolu
yaylasının Mehmetçikleri ve Türk Mukavemet Teşkilatının mücahitleri kan
akıtmıştır; ona el uzatıp, bayrağımızı yakanlar ve bu küstahlığa göz yumanlar
bunun hesabını er ya da geç Türk milletine verecektir. İzmir’i aldığı gün önüne
serilen Yunan Bayrağı’na basmayan, basmayı reddeden Gazi Mustafa Kemal
Atatürk’ün asaleti bu milletin ruhunda ebediyen sürecektir. Bu vesileyle,
Kıbrıs’ın kuruluş yıl dönümünü -geçen hafta kutlanan- kutluyorum. 
Milletimizin
sanat hayatına sayısız katkılar sunmuş; Türk tiyatrosunda bir okul, bir ekol
hâline gelmiş değerli sanatçı Yıldız Kenter’i rahmetle anıyorum. Şair Fazıl
Hüsnü Dağlarca’nın deyişiyle, milletler büyük evlatlarıyla nefes alır; tiyatro
sahnelerinin yıldızı merhume Yıldız Kenter de onlardan biriydi, ruhu şad olsun.

Görüşmelere
başlıyoruz.
Gündeme
geçmeden önce 3 sayın milletvekiline gündem dışı söz vereceğim.
Gündem
dışı ilk söz, ülke gündemi ve Malatya’nın sorunları hakkında söz isteyen
Malatya Milletvekili Mehmet Celal Fendoğlu’na aittir.
Buyurun
Sayın Fendoğlu. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Malatya Milletvekili Mehmet Celal Fendoğlu’nun, Malatya ilinde
yaşanılan sorunlara ilişkin gündem dışı konuşması
MEHMET
CELAL FENDOĞLU (Malatya) – Sayın Başkan, değerli milletvekilleri; Genel Kurulu
saygıyla selamlıyorum.
Milliyetçi
Hareket Partisi Grubum adına hizmet etmekten onur ve gurur duyduğum, istiklal
şairimiz Mehmet Akif Ersoy’un İstiklal Marşı’mızda “Kim bu cennet vatanın
uğruna olmaz ki feda?” dizeleriyle belirttiği bir karış toprağına bin can feda
edeceğimiz mukaddesatımız, hiçbir şartta ve durumda vazgeçemeyeceğimiz sevdamız
aziz ve cennet vatanımızın cennet şehirlerinden ilim Malatya’nın sorunlarını
içeren gündem dışı konuşma yapmak üzere söz almış bulunmaktayım.
9
bin yıllık şehir tarihiyle kadim Türk tarihinde Anadolu’yu ana yurt yapan
destan şehri Selçuklular döneminde darülrifa, saadet ve mutluluk yeri olarak
adlandırılan Malatya, huzur kenti olma özelliğini muhafaza ediyor. 
Aşkın,
sevginin, gurbetin, özlemin dile dökülmüş hâlidir türküler. Dünyanın en güzel
türkülerinin yazıldığı, aşkın inşa ettiği şehirdir Malatya. Öyle ki “Nerede bir
türkü söyleyen görsen korkma, yanına otur çünkü kötü insanların türküleri
yoktur.” diyen Neşet Ertaş sanki Malatya’yı ve Malatyalıları tarif etmiştir. 
Battalgazi
ilçesinin neredeyse tamamı tarihtir. Dünyanın en eski kerpiç sarayının, ilk
devlet şehrinin ortaya çıktığı, ilk kılıçlar ve mühürlerin bulunduğu, resmî
dini ve kültürel bir merkezi olan, yedi bin yıllık tarihe sahip Aslantepe,
UNESCO Kalıcı Miras Listesi’ne girebilmek için adımlarını atmış bulunuyor. 2020
UNESCO listesinde yer almak için tüm çalışmalar devam etmektedir. Battalgazi
ilçemizde bulunan Ulu Cami, İran’daki Büyük Selçuklu cami geleneğinin
Anadolu’daki tek örneğidir. Silahtar Mustafa Paşa Kervansarayı ise İpek Yolu
üzerinde son Osmanlı imzasıdır. Darende, krallar şehri değil, gönüller
şehridir. Gönüllerin buluşma noktası olan devasa yükseklikteki kayalar arasında
akan Tohma Çayı kenarında Darende’deki Somuncu Baba Anadolu’nun manevi
mimarıdır. Akçadağ ilçemizde bulunan, dünyaca ünlü Arap atların yetiştirildiği
Sultansuyu Harası, altmış beş milyon yıllık jeolojik bir evrim olan Levent
Vadisi 28 kilometre uzunlukta 240 metre yükseklikte cam terasına sahip
Anadolu’nun en büyük kanyonlarından bir tanesidir. 
Birbirinden
güzel konakları, doğal güzellikleriyle tarihî ve turizmin iç içe olduğu Reyhan
Çayı ile şerbeti, meşhur köhnü üzümüyle bir başkadır Arapgir’imiz. Hanı Hekim
olarak anılan Hekimhan ilçemiz ceviz ve maden diyarı olarak bilinir. Malatya
sanatçılarıyla, yetiştirdiği devlet adamlarıyla, misafirperver insanıyla bu
ülkeye her zaman katkı sunmuş ve bu güzel ülkemizin siyasi ve kültürel
tarihinde her zaman önemli bir rol üstlenmiştir. 
Kayısının
başkentidir. Tadı, aroması ve yüksek besin değerleriyle dünyanın en güzel
kayısısı Malatya’da yetişir. Avrupa Birliği coğrafi işareti tescil belgesi alan
Malatya, kuru ve yaş kayısı üretiminin her ikisinde de dünya lideridir. Malatya
ekonomisinin temel gelir kaynağı kayısıdır. Yaklaşık 50 bin ailenin geçim
kaynağıdır. Kayısı sadece Malatya için bir gelir kaynağı olmayıp ülkemiz
ekonomisi için de önemli bir döviz girdisi sağlamaktadır. Kayısının en önemli
sorunlarından biri hasat döneminde arz fazlası dolayısıyla meydana gelen fiyat
düşüklüğüdür. Bu sıkıntıların giderilmesi için geçtiğimiz günlerde kuru kayısı
lisanslı depoculuk temeli atılmıştır. İlimiz için önemli bir yatırımdır fakat
bu yatırımların sahada çiftçiye yansımasının sağlanması, üreticinin emeğinin
korunması ve yeni pazar araştırmalarının sağlanması için kayısı birliğinin
ivedilikle kurulması, ayrıca şehir merkezinde Şire Pazarı dediğimiz ve kayısı
satışı yapılan alanın şehrin içine sıkışmış olan hâlinden kurtarılıp daha
modern ve daha büyük bir yerleşkeye alınması önem arz etmektedir.
Yüzde
60’ı çiftçi olan ilimizde büyük öneme sahip olan sulu tarım arazilerinin can
kaynağı, ödenek verildiği takdirde bitirilecek olan çok sayıda baraj ve gölet
projesi bulunmaktadır. Bunlar: Doğanşehir Erkenek ve Elmalı, Hekimhan Güzelyurt
ve Budaklı, Darende Ayvalı, Merkez Yaygın, Akçadağ Taşevler Göleti, Yoncalı
Barajı’nın tamamı, Boztepe Barajı pompaj sulama, teknik analizleri devam eden,
yapımı önemli olan Şilan Barajı, Yeşilyurt Beylerderesi taşkın koruma inşaatı.
Bu projelerin tamamlanması için 228 milyon 501 bin TL ödeneğe ihtiyaç vardır. 
Yine
ilimiz 8 kamu, 1 üniversite hastanesi, 7 özel sağlık kurumu olmak üzere
toplamda 2.972 yatak sayısına sahiptir ve çevre illerden yoğun hasta sevki
yaşanmaktadır. 
Coğrafi
konumumuzu avantaja çevirip sağlık turizminde cazibe merkezi olmak ve bazı
önemli tedavilerin il dışına sevklerinin önlenmesi için yeni kurulan Turgut
Özal Üniversitemizde tüm teknik ve altyapı çalışmaları tamamlanan tıp
fakültesinin bir an önce kurulmasıyla Malatya Eğitim ve Araştırma Hastanemizin
kapasitesi artırılarak kurulacak tıp fakültesine bağlanması gerekmektedir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Fendoğlu.
MEHMET
CELAL FENDOĞLU (Devamla) - Sözlerime son verirken, şehir hakkında söz sahibi
vali, belediye başkanı, vakıflar, dernekler ve özel sektörün aynı fikre hizmet
etmeleri gerektiğini belirtmek istiyorum çünkü bir şehri marka yapmak dünyanın
her yerinde uzun yıllar alır. En büyük engel yöneticilerin, idarecilerin ve
kurumların egolarıdır; görüş ayrılıkları genellikle işleri çıkmaza sokar,
şehirler bu engeli aşmadan başarıya ulaşamaz. 
Hepinize
teşekkür ediyorum.
Saygılar
sunarım. (MHP sıralarından alkışlar) 
BAŞKAN
– Gündem dışı 2’nci söz, ülkenin sorunları hakkında söz isteyen İstanbul
Milletvekili Turan Aydoğan’a aittir.
Buyurun
Sayın Aydoğan. 
2.- İstanbul Milletvekili Turan Aydoğan’ın, millî varlıklarımızın
korunmasına ilişkin gündem dışı konuşması
TURAN
AYDOĞAN (İstanbul) – Teşekkür ediyorum Sayın Başkanım.
Yüce
Meclisi saygıyla selamlıyorum. 
Millî
varlıklarımıza hep beraber sahip çıkmak zorundayız. Coşkun Erüz, bir
akademisyen, diyor ki: “Buzul göller, dünyadaki en temiz sulardır ve küresel
ısınmanın konuşulduğu şu günlerde gelecek kuşakların belki de ihtiyaç duyacağı
en önemli kaynaklardır, muhteşem ekolojik bir hazinedir.” 
Bir
ekolojik hazineyi altın seviciliği uğruna yok ettiniz. Şimdi soruyorum bu
kürsüden, tüm sorumlulara soruyorum: Dipsiz Göl, Gümüşhane’nin Taşköprü
Yaylası’ndaki bu hazine sizin gözünüzde kaç altın eder? Bu sorumun cevabını da
arıyorum. Akıl tutulması, akıl dışı bir davranışla beraber, on iki bin ile on
sekiz bin yıl arasında oluşmuş olan bu güzel hazine birkaç altın arama uğruna
feda edildi. Şimdi de çıkıp diyorsunuz ki: “2 iş adamı talepte bulundu, gerekli
izinleri aldılar. Efendim, yanlış oldu; orada değil, burada aranacaktı.”
Sorumluluk böyle biçilmez. Sorumluluk ahlaki bir meseledir, sorumluluk vicdani
bir meseledir. Her gün İstanbul hakkında konuşan Çevre Bakanı, önce sorumlu
odur, çıkacak uygar ülkelerdeki gibi bir istifa lafı edecek diye bekleriz ama
sizin literatürünüzde, yeni hükûmet sisteminde anladığım kadarıyla artık bu
sözlere yer yok. Devamında Gümüşhane Valisidir, devamında oradaki
bürokratlardır, öyle küçültüp küçültüp “2 memur hakkında soruşturma açtık.”
demekle geçilecek bir noktada değiliz.
Sonra,
bir başka utanılacak söz daha ediliyor, deniliyor ki: “Biz orayı düzelttik.” On
iki bin yılda Allah’ın bize lütfettiği bir yeri, siz 2 tane dozerle düzeltiniz,
öyle mi? Aklımızla da dalga geçiyorsunuz. Sonra biraz daha aklımızla dalga
geçiliyor, deniliyor ki: “Sit alanı ilan ettik.” Pardon! Günaydın! Sizin bugüne
kadar aklınız neredeydi ya? Şimdi dozerlerle dümdüz edilmiş bir yeri, niye sit
alanı ilan ediyorsunuz? Şimdiye kadar aklınız neredeydi? Dipsiz Göl bir hazine,
bu hazineyi yok ettiniz; birçok değerlerimizi yok ettiğiniz gibi onu da yok
ettiniz. İshak Paşa Camisi’ne zarar verdiniz, Süheyl Bey Camisi’ne zarar
verdiniz, Battal Gazi Türbesi’ne Amerikan mutfağı yaptınız. Muhafazakârız diye
geçiniyorsunuz. Muhafazakârlık konservatif davranışlardır, çoğu zaman da
iyidir, koruyucudur. Siz tarihimizi bile koruyamıyorsunuz, sizin nereniz
muhafazakar?
Bekliyorum
ki, burada, içinizden birisi çıkıp vicdanlı bir şekilde “Evet, çok kötü şeyler
yapıldı, bu yanlıştı; bu yanlışı biz yaptık, istiğfar ediyoruz.” diyesiniz diye
ama bu sıralardan böyle bir sesin çıkacağı konusunda umudum da yok. En azından
Allah’ın bize lütfetmiş olduğu bu değerleri yok ettiniz ya! Alıştık artık sizin
“Allah bizi affetsin.” demenize, bu konuyla ilgili de gelin, burada bir “Allah
bizi affetsin.” deyin diye bekliyorum. (CHP ve İYİ PARTİ sıralarından alkışlar)
Diyeceksiniz ki: “Ya, bu yeni sistemde Hükûmet Sayın Cumhurbaşkanına bağlı.”
Sayın Cumhurbaşkanı ve ekibi sizin ekibiniz değilse sahiplenmeyin, eğer sizin
ekibinizse gelin, burada milletin gözünün içine baka baka işlediğiniz bu
cinayeti savunun, bekliyorum. Ama şunu bilin ki Çevre Bakanı Haydarpaşa ve
Sirkeci’yle yatıp kalktığında, rüyasında Haydarpaşa’yı ve Sirkeci’yi gördüğü
sürece, İstanbul’un var olan Büyükşehir Belediye Başkanı yerine kendini ikame
ettiği sürece değerlerimizin tamamı zarar görecek. Asıl işiyle uğraşmayan bu
bakanların siyasi sorumluluğu sizin omuzlarınızdadır. Burada şöyle bir tablo
var: Hani çocukların oynadığı bir oyun vardır ya, biri tutmuş, biri kesmiş,
biri pişirmiş, biri yemiş; onun misali, tutuyorsunuz, pişiriyorsunuz,
yiyorsunuz, sonra da 2 garibanın üzerine bırakıp sıyrılmaya çalışıyorsunuz. Ama
o 2 gariban bile sizin siyasi hattınızın içinden çıkma. Üzerine sorumluluk
yıktığınız kişilerden birisi Ordu’da milletvekili adayınız. Bütün kurumları ve
her şeyi içinizden siyasi taraf olmuş olan insanlara teslim ediyorsunuz ve
hiçbir değeri koruyamıyorsunuz. Size nihayetinde söyleyecek olduğum bazı sözler
var. Bir de yandaş basınınızla beraber bir oyun oynadınız. İnsanları, 2-3
kişiyi etrafınıza alıp “‘Ya, bu göl zaten bir işe yaramıyordu ki.’
Gümüşhaneliler böyle diyor." dediniz. Ne akıldır bu ya, ne akıldır bu ya!
(Mikrofon
otomatik cihaz tarafından kapatıldı) 
TURAN
AYDOĞAN (Devamla) – Sayın Başkanım, bir dakika süre alabilir miyim?
BAŞKAN
– Buyurun, toparlayın.
TURAN
AYDOĞAN (Devamla) – Bu akla göre şöyle de diyebilirsiniz: “Kleopatra’nın
heykelini mutfakta hizmetçi olarak çalıştıramıyoruz ki ne işe yarar?” Akıl bu.
Bu akılla yol yürümeye kalkarsanız karşılaşacağınız ana noktayı ve son noktayı
ben size söyleyeyim: Doğayı katlettiniz, tarihi katlettiniz. Katletme
olaylarından sonra ne Adli Tıpta ne mahkemede bedeni geri getiremezsiniz,
insanı canlandıramazsınız. Oralarda failin kim olduğu, sorumluluğun kime ait
olduğu ve ne kadar ceza yiyeceği konuşulur. Artık, biz bu işin adli tıp
safhasını da geçtik, milletin mahkemesindesiniz; faili sizsiniz, halk sizi
cezalandıracak. 
Teşekkür
ediyorum. 
Saygılar
sunuyorum. (CHP ve İYİ PARTİ sıralarından alkışlar) 
BAŞKAN
– Gündem dışı üçüncü söz, endemik bitki safran hakkında söz isteyen Karabük
Milletvekili Niyazi Güneş’e aittir. 
Buyurun
Sayın Güneş. (AK PARTİ sıralarından alkışlar) 
3.- Karabük Milletvekili Niyazi Güneş’in, Karabük ili Safranbolu ilçesinde
yetiştirilen safran bitkisine ilişkin gündem dışı konuşması
NİYAZİ
GÜNEŞ (Karabük) – Teşekkür ederim Sayın Başkanım. 
Çok
değerli milletvekilleri, Safranbolu’da yetiştirilen safran bitkisiyle ilgili
gündem dışı söz almış bulunuyorum. Yüce heyetinizi saygıyla selamlıyorum. 
Bilindiği
gibi, Türkiye bitki çeşitliliği açısından dünyanın en zengin coğrafyalarından
birisidir. Ülkemizde 3 bin civarında endemik bitki türü bulunmaktadır.
Anadolu’daki
endemik kültür bitkilerinin en önemlilerinden birisi de safrandır. Binlerce
yıllık medeniyete ev sahipliği yapan ve dünya miras kenti Safranbolu’muz ismini
bu bitkiden almaktadır.
Safran
bilinen en eski kültür bitkilerindendir. Sonbaharda çiçek açan safran, toprak
üstü kısmı tek, toprak altı kısmı çok yıllık bir bitkidir. Safran soğanları her
yıl ağustos-eylül arasında toprağa ekilmekte; ekim-kasım aylarında da safran
polenleri her sabah özenle tek tek toplanarak hasadı gerçekleştirilmektedir.
Anadolu
coğrafyasında yüzyıllardır bilinen ve kullanılan bu güzide bitki, dünyanın en
pahalı baharatıdır. Safran dışında gramla satılan başka bir bitki türü yoktur.
Günümüz güncel bedelleriyle 1 gramı 30 TL olan safranın kilogram fiyatı 25-30
bin TL arasındadır. Özellikle gıda, boya, kozmetik ve ilaç sanayisinde kullanım
alanı bulunan safranın ekonomik değerinin yüksek olması, safran sektörünün
gelişimi ve geleceği için oldukça önemlidir. Safran üzerine yapılan
araştırmaların da insan sağlığı tedavisinde gelecek vadetmesi bu kıymetli
bitkinin önemini daha da artırmaktadır. 
Değerli
milletvekilleri, günümüzde safran, ülkemizde yoğun olarak sadece Safranbolu
ilçemizde üretilmektedir. 2000’li yıllara kadar safranın üretilmesi ve
tanıtılması konusunda başarılı olduğumuz söylenemez. 2000’li yılların başında
sadece 1 köyümüzde üretimi yapılan safran, İl Tarım Müdürlüğümüzün gayretli
çalışmalarıyla ve geliştirilen kalkınma projeleriyle bugün Yazıköy, Çıraklar,
Kadıbükü, Gündoğan, Davutobası, Aşağıgüney, Aşağıdana, Yukarıçiftlik ve Ovacuma
olmak üzere 9 köyümüzde üretilir hâle gelmiştir. Bu gayretler sonucunda safran
tarımı yöre ekonomisine yıllık 1 milyon TL civarında katkı sağlamaktadır.
Hedefimiz, önümüzdeki yıllarda bu rakamın 5 milyon TL’ye yükseltilmesidir.
Safran tarımının yöremizde daha da yaygınlaşması, üretiminin artması en büyük hedefimiz
ve arzumuzdur. Artan üretim ve dünyayla rekabet sadece yöre ekonomisine değil,
ülke ekonomisine de büyük katkı sağlayacaktır. 
Değerli
milletvekilleri, safran, tarımsal üretiminin yanı sıra turizm cazibesiyle de
önemli bir ekonomik potansiyele sahiptir. Bu yılki safran ekiminin
başlamasından hasadına kadar geçen kırk günlük sürede, aralarında Avrupa,
Amerika, Orta Doğu ve Uzak Doğu ülkeleri olmak üzere yerli ve yabancı 80 bin
turist, mucize bitkinin nasıl yetiştirildiğini yerinde görebilmek için safran
tarlalarını ziyaret etmişlerdir. Bu yönüyle de safran tarımı yöremiz için
alternatif bir turizm destinasyonu oluşturmaktadır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Güneş. 
NİYAZİ
GÜNEŞ (Devamla) – Tur şirketlerinin nadide bitkinin üretimi ve hasadını tur
programlarına almalarını buradan öneriyorum. Tabiatın yüzünün kışa döndüğü,
doğada yaşayan tüm canlıların dinlenme dönemine girdiği günlerde çiçeklerini
açan ve hasadı yapılan safranı tanımak ve üretimini desteklemek son derece
önemli bir görevdir. Safran, tarımının gelişmesi ve tanınması için öncelikle
sağlıklı bir pazar yapısına kavuşmalı, coğrafi işaret hükümlerine titizlikle
riayet edilmeli, üretimde devamlılığı sağlanmalıdır ve Bakanlıkça
desteklenmesine devam edilerek safran hak ettiği konuma ulaştırılmalıdır.
Sayın
milletvekilleri, Safranbolu dünya miras kentidir ve ahşabın başkentidir. 
(Mikrofon
otomatik cihaz tarafından kapatıldı) 
BAŞKAN
– Toparlayın artık Niyazi Bey. Safranı biliyoruz.
NİYAZİ
GÜNEŞ (Devamla) – Sayın Başkanım, bir dakika...
Sayın
milletvekilleri, Safranbolu tarihin canlı kaldığı bir kentimizdir. Hıdırlık
Tepesi’nden Safranbolu’yu temaşa etmeye ve önümüzdeki sene safran hasadına
bütün vekillerimizi davet ediyor, yüce heyetinizi hürmetle ve saygıyla
selamlıyorum efendim. (AK PARTİ sıralarından alkışlar) 
BAŞKAN
– Sayın milletvekilleri, şimdi sisteme giren ilk 15 milletvekiline yerlerinden
birer dakika süreyle söz vereceğim. 
Sayın
Aydın…
V.- AÇIKLAMALAR
1.- Bursa Milletvekili Erkan Aydın’ın, sarayın günlük 1,8 milyon,
Diyanet İşleri Başkanlığının yıllık 15 milyar, mültecilerin yıllık 40 milyar
lira maliyetlerine karşılık EYT’lilere “Para yok.” denilmesinin iktidarın halka
bakış açısını gösterdiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Helal
Akreditasyon Kurumu, kuruluş tarihi 17 Temmuz 2018. Bir buçuk yıllık bütçesi 15
milyon 619 bin. Bir buçuk yılda verdiği helal sertifika sayısı sıfır. 5 yönetim
kurulu üyesi, 4 daire başkanı, toplam 50 personel. “Nasıl, neden, niçin”i
sorgulanabilir ama bu ülkede artık kimse bu kurumlara ve bu kurumların
harcamalarına şaşırmıyor. Ancak EYT’lilere geldiği zaman “Ülkeye maliyeti var.”
deniyor.
Sarayın
günlük 1,8 milyon maliyeti var. Diyanetin yıllık 15 milyar, mültecilerin yıllık
40 milyar, inşaat şirketlerine verilen ihalelerin maliyetleri var. Nedense
bunlar görülmüyor ancak EYT’liye, KYK’liye gelince öğrencilere “Maliyetiniz
var.” deniyor, “Para yok.” deniyor.
İşte
iktidarın halka bakış açısı diyor, saygılar sunuyorum.
BAŞKAN
– Sayın Şeker…
2.- Kocaeli Milletvekili İlyas Şeker’in, Kocaeli Büyükşehir
Belediyesinin vatandaşların, özellikle çocukların deprem konusunda
bilinçlendirilebilmesi için birçok projeyi hayata geçirdiğine ilişkin
açıklaması
İLYAS
ŞEKER (Kocaeli) – Teşekkürler Sayın Başkan.
Nüfusumuzun
yüzde 95’i deprem kuşağında yaşamaktadır. Deprem öncesi yapılacak çalışmalar
önemli olup bu çalışmaları yapacak kurum, kuruluş ve kişilere önemli görevler
düşmektedir. 
Seçim
bölgem Kocaeli’de Büyükşehir Belediyesi, deprem öncesi halkımızın, özellikle
çocuklarımızın bilinçlendirilmesi için birçok proje uyguluyor. Uluslararası
ödül alan Sismolojik İzleme ve Deprem Eğitim Merkezinde ve okullarda,
öğrencilerimize deprem anında nasıl hareket edeceklerinin eğitimleri veriliyor.

“Kıpırdayan
Dünya” adlı deprem konulu tiyatroyla çocukların deprem anında nasıl
davranacakları oyunlarla anlatılıyor. Hafif zihinsel engelli öğrencilere deprem
eğitimleri veriliyor. 
Çocuklara
verilen eğitimlerin uygulanabilir olması için Afetlere Hazır Anneler
Projesi’yle anneler de eğitime tabi tutulmaktadır. 
İnsanı
yaşatmak için bu ve benzeri projelere imza atan Kocaeli Büyükşehir Belediyesini
kutluyorum. Başta Büyükşehir Belediye Başkanımız Tahir Büyükakın olmak üzere
tüm çalışanları tebrik ediyor; bundan sonra yaşanacak depremlerde can kaybı
olmaması dileğiyle teşekkür ediyorum. 
BAŞKAN
– Sayın Durmuşoğlu…
3.- Osmaniye Milletvekili Mücahit Durmuşoğlu’nun, Kuzey Kıbrıs Türk
Cumhuriyeti’nin kuruluşunun 36’ncı yıl dönümünde Rum kesiminde Kuzey Kıbrıs
Türk Cumhuriyeti Bayrağı’nın yakılması olayını kınadığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Kuzey
Kıbrıs Türk Cumhuriyeti’nin kuruluşunun 36’ncı yıl dönümünde Güney Lefkoşa’daki
Ledra Caddesi’nde toplanan Rumlar tarafından düzenlenen gösteriler sırasında
Kuzey Kıbrıs Türk Cumhuriyeti’nin bayrağının yakılması olayını şiddetle
kınıyorum. 
Bayrak,
bir milletin onurudur, bir milletin varlığının ve bağımsızlığının sembolü,
tarihinin hatırasıdır; değeri, pamuk, atlas veya ipekten yapılmasına bağlı
olmayıp temsil ettiği milletin kıymetiyle ölçülür. Devletin hâkimiyetini,
bağımsızlığını ve şerefini temsil ettiği için bayrağa saygı gösterilir. 
Türkiye
Cumhuriyeti dün olduğu gibi bugün de Kuzey Kıbrıs Türklerinin yanında
olacaktır. Kendi haklarımızı nasıl savunuyorsak Kıbrıs Türklerinin de adadaki
ve bölgedeki çıkarlarını aynı kararlılıkla savunmaya devam edeceğiz. Kıbrıs
Türklerinin kanını akıtarak adayı ele geçirmeye çalışanlar bugün de siyasi ve
ekonomik saldırılarla aynı amacın peşindeler. Buna asla izin vermeyeceğiz.
Hiçbir güç Kuzey Kıbrıs Türk Cumhuriyeti Bayrağı’nın adada ebediyen
dalgalanmasına engel olamayacaktır. 
Genel
Kurulu saygıyla selamlıyorum.
BAŞKAN
– Sayın Çelebi…
4.- İzmir Milletvekili Mehmet Ali Çelebi’nin, polislerin mağduriyetinin
giderilmesi gerektiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Polislerimiz
emekli olunca maaşları neredeyse yarı yarıya düştüğünden yaş haddine kadar
çalışmak zorunda kalmaktadır. Söz verilen 3600 ek gösterge acilen verilmelidir.
Polislerimiz ayda ortalama 240 saat çalışmakta, ek görevlerle birlikte bu süre
400 saate yaklaşmaktadır. Çalışma süreleri, senelik ve haftalık izinleri ile
fazla mesai ücretleri yeniden düzenlenmelidir. Ek görev tazminatı verilmelidir.
Görev tanımları netleştirilmeli, görev tanımları dışında iş yaptırılmamalıdır.
Özlük hakları Jandarmanın özlük haklarıyla eşitlenmelidir. Polisin olmazsa
olmazı kelepçesini kendi parasıyla alması trajikomiktir. Kelepçenin yanı sıra,
dış göreve gönderilmelerine rağmen büroda çalışan polis memurlarına cop, polis
rozeti, tabancasına taktığı fişekler ve polis yeleklerini “Kendi paranla al.”
denmesi yanlıştır. Mesleğe yeni başlayan polislerimizden zorunlu olarak
POLSAN’a 288 TL aidat parası kesilmektedir. POLSAN’ın şartlarının en azından
OYAK gibi olmasını beklemekteler. Kredi faizleri konusunda daha cüzi faizler
uygulanmalı, ayrıca polislerimize maddi anlamda kazanç sağlayan bir sandık
kurulmalıdır.
(Mikrofon
otomatik cihaz tarafından kapatıldı) 
BAŞKAN
– Sayın Yılmazkaya…
5.- Gaziantep Milletvekili Bayram Yılmazkaya’nın, 14 Kasımda Gaziantep
ili Şahinbey ilçesi Akkent Camisi inşaatının çökmesi sonucu hayatını kaybeden
İnşaat Mühendisi Korkut Küçükcan’a Allah’tan rahmet dilediğine ve
sorumlularının gereken cezayı alması adına yetkilileri göreve davet ettiğine
ilişkin açıklaması
BAYRAM
YILMAZKAYA (Gaziantep) – Sayın Başkan, 14 Kasım tarihinde Gaziantep’in Şahinbey
ilçesindeki Akkent Camisi inşaatı iskelesinin çökmesi sonucu İnşaat Mühendisi
Korkut Küçükcan hayatını kaybetti. Allah’tan rahmet, acılı ailesine sabır
diliyorum. 
Olayla
ilgili yapılan incelemelerde, birçok ihmal ve hata olduğu görülmüştür. 2012
yılında başlamasına rağmen ruhsatı olmayan bu inşaatın 3 dekar alana oturmuş 60
metre yükseklikte ahşap iskelesinin olması ve bu ahşap iskelenin yıllarca dış
koşullara maruz kalması sonucu çökmesi hiç de şaşırtıcı olmamıştır. 60 metre
yüksekliğinde ahşap iskele olamaz. En fazla 13 metre olması gereken kaçak
inşaattaki ahşap iskeleye betonarme yüklerinin de taşıttırılması daha büyük bir
faciaya da yol açabilirdi. Otuz dört saat süren arama kurtarma çalışmalarında
görüldüğü gibi kriz ve acil durum yönetimi konusunda ekiplerin hazırlıksız
olduğu, kurtarma ekibinin bilgi ve koordinasyon yetersizliğinin yanı sıra
liyakatsiz kişilerden oluştuğu görülmüştür. İhmal ve hatalar sonucu çöken
inşaatın sorumlularının gereken cezayı alması adına yetkilileri göreve davet
ediyor, büyük vebalin altında kalmasınlar diyorum. 
Teşekkür
ederim.
BAŞKAN
– Sayın Gürer…
6.- Niğde Milletvekili Ömer Fethi Gürer’in, emeklilikte yaşa
takılanların mağduriyetinin giderilmesi gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Emeklilikte
yaşa takılanlara büyük haksızlık yapılmaktadır. EYT’lilerin kamuya zararı
yoktur, hak ettiklerini ve hakkı olanı talep etmektedirler. İktidar konuyu
çarpıtmaktan vazgeçmeli, EYT’lilere hakkını vermelidir. Şehir hastaneleri zarar
etmesine rağmen kaynak ayıracağını ifade eden, 14 uçakla, yazlık kışlık
saraylarla kamu gelirini kullanan, israfı her alanda yol eden AKP anlayışının
EYT’lilere yaklaşımı kabul edilemez. Sermayeye, müteahhide, enerji patronuna,
yap-işlete kaynak bulanların, kamu zararlarını görmezden gelenlerin,
EYT’lilerin anayasal hak taleplerini “Sistemi zora sokacak.” diye açıklamaları
gerçekçi değildir. EYT’lilerin yirmi beş yıl çalışıp prim ödedikten sonra,
siyasi iktidarların değiştirdiği kurallarla eriştiği mağduriyet görmezden
gelinemez. EYT’liler açlığa mahkûm edilemez. EYT mağdurları “yük ve maliyet”
olarak nitelenemez. Emek vermişler, prim ödemişler; işsiz kaldıklarında
Suriyelilere tanınan haklardan dahi mahrum durumdadırlar.
Cumhuriyet
Halk Partisi olarak biz, emeklilikte yaşa takılanların sorununu çözeceğimizi
söylüyoruz. İktidarın da bu anlayıştan vazgeçip EYT’lilere hakkını vermeyi bir
kez daha gözden geçirmesini talep ediyorum. 
Teşekkür
ediyorum Sayın Başkan.
BAŞKAN
– Sayın Taşkın…
7.- Mersin Milletvekili Ali Cumhur Taşkın’ın, 17 Kasım Dünya Komşular
Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
17
Kasım “Dünya Komşular Günü” olarak değişik etkinliklerle kutlandı. Toplumsal
yapımızın önemli bir unsuru ve sosyal hayatımızın ayrılmaz bir parçasını teşkil
eden komşuluk ilişkisi, dinî, ahlaki ve hukuki nitelikte bir dizi hak ve
yükümlülük doğurur. Yüce dinimiz İslam’da komşu hakları genel olarak kul hakkı
veya insan hakları çerçevesinde ele alınır. Cenab-ı Hak, Kur’an-ı Kerim’inde
komşuya iyi davranmayı emretmektedir. Sevgili Peygamber’imiz “Sana komşu
olanlara güzel davran ki Müslüman olasın, komşuna iyilik yap ki mümin olasın.”
buyurmak suretiyle güzel komşuluğun Müslüman için vazgeçilmez olduğuna
dikkatlerimizi çekmiştir. Öyleyse bizler de komşularımızı rahatsız edecek
davranışlardan uzak durarak kendimiz için istediğimizi komşumuz için de
istemeli, kendimiz için istemediğimizi komşumuz için de istememeliyiz diyor,
Genel Kurulu saygıyla selamlıyorum.
BAŞKAN
– Sayın Önal…
8.- Kırıkkale Milletvekili Ahmet Önal’ın, TOKİ tarafından Kırıkkale ili
Yuva Mahallesi’ne emekliler için yapılan konutların fiyatının artması nedeniyle
vatandaşların yaşadığı mağduriyete ilişkin açıklaması
AHMET
ÖNAL (Kırıkkale) – Teşekkürler Sayın Başkan.
Kırıkkale’mizde
Yuva Mahallesi ve Çullu köyü arasındaki araziye TOKİ tarafından evi olmayan
emeklilerimiz için 927 adet konut yapıldı. Hak sahipliği kura yoluyla
belirlendi. Daha önce 2+1 dairelerin aylık taksit miktarı 388 TL olarak, 3+1
dairelerin aylık taksit miktarı 750 TL olarak belirlenmişti ancak ekonomik kriz
gerekçe gösterilerek evlerin peşinat, taksit ve ön ödeme fiyatları artırıldı.
Birçok emeklimiz bu yapılan zamlardan sonra ev sahibi olmaktan vazgeçti. Şu an
emeklimiz 2+1 daire sahibi olmak için aylık 704 TL, 3+1 daire sahibi olmak için
aylık 950 TL ödemek zorunda. Ortalama emekli maaşının asgari ücrete dahi denk
gelmediği ülkemizde Kırıkkaleli emeklilerimizin ev sahibi olma hayalleri yine
başka bahara kaldı. Taksit miktarı azaltılmazsa emeklilerimiz TOKİ’yle yapılan
sözleşmeyi feshetmeye hazırlanıyor ve seslerinin Ankara’dan duyulmasını talep
ediyor. 
Teşekkür
ederim.
BAŞKAN
– Sayın Kılıç…
9.- Kahramanmaraş Milletvekili İmran Kılıç’ın, Mahatma Gandi’nin insan
karekterini etkileyen sosyal tehlikeleri ifade eden sözlerine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
“Şiddet
göstermeme inancımın birinci maddesidir, aynı zamanda o benim itikadımın da son
maddesidir.” diyen Hintli pasifist siyasetçi ve düşünce adamı Gandhi, İngiliz
sömürgeciliğine karşı Hint millî hareketinin en önemli lideriydi. 
O,
insan karakterini etkileyen 7 sosyal tehlikeyi şöylece özetliyor: “Çalışmadan
elde edilen zenginlik, farkındalık olmadan zevk, karakter olmadan bilgi, etik
değerler olmadan iş hayatı, insanlık olmadan bilim, özveri olmadan din, prensip
olmadan siyaset…” 
Tehlikeler
önlenmezse toplum manen çürür ve ölür.
BAŞKAN
– Sayın Kılavuz…
10.- Mersin Milletvekili Olcay Kılavuz’un, Niğde ilinde patates
üretiminde istenilen seviyede artışın sağlanamamasının nedenlerine ilişkin
açıklaması
OLCAY
KILAVUZ (Mersin) – Teşekkür ederim Sayın Başkanım.
Türkiye’nin
patates üretiminde Niğde hatırı sayılır bir paya sahiptir. 2019 Eylül ayı
itibarıyla Niğde 260 bin dekar alanda 900 bin ton patates üretmiştir. Ülkemizde
ekim alanlarının genişliği dikkate alındığında birim alandan elde edilen verimin
düşük olması nedeniyle patates üretimi beklenen seviyede bir artış
gösterememiştir. Bunun da en önemli nedeni, üretim teknikleri bakımından
çiftçilerimizin istenilen düzeyde eğitilmemesi ve sertifikalı tohumluk
üretiminin yeterince yaygın olmamasıdır. 
Son
yıllarda dış kaynaklı tohumluk yumrularla ülkemize getirilen ve hızlı bir
yayılma gösteren patates siğili hastalığı da patates tarımını tehdit eden
önemli bir sorundur. Depolarda 60-70 kuruş olan patatesin tüketiciye 2,5-3 TL
arasında satılmaması için aradaki fiyat farkı kontrol altına alınmalıdır,
patateste verilecek ihracat teşvik primiyle de fiyat dalgalanmalarının önüne
geçilmelidir. 
Saygılar
sunuyorum. 
BAŞKAN
– Sayın Filiz…
11.- Gaziantep Milletvekili İmam Hüseyin Filiz’in, nitelikli elemanların
sanayi sektörünün olmazsa olmazı olduğuna, Gaziantep ilinin kalifiye eleman
sorununa çözüm getiren katkılarından dolayı Ali Topçuoğlu ile Naci Topçuoğlu’na
teşekkür ettiğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Ülkemizin
kalkınmasında en önemli motor görevini yapan sanayi üretimi için olmazsa
olmazımız nitelikli elemanlardır. Değerli iş adamlarından Ali Topçuoğlu,
Gaziantep’te otomotiv sektörünün kalifiye eleman sorununa çözüm bulmak amacıyla
kendi adına yaptırdığı mesleki ve teknik Anadolu lisesinde motorlu araçlar
teknolojileri alanında teknoloji laboratuvarıyla otomotivde gövde, boya,
mekanik, elektrik ve elektronik aksamların bakım ve onarımını yapma
becerilerine sahip olacak geleceğin otomotivcilerini yetiştiriyor. Otomotiv
sektöründeki firmaların bağışlarla bu okula destek vermelerini de oldukça
değerli bulmaktayım. 
Sayın
Ali Topçuoğlu’na nitelikli eleman yetiştirme konusundaki katkılarından dolayı
teşekkür ediyor, benzerlerinin çoğalmasını diliyor ve aynı amaçla organize
sanayi bölgemizde meslek yüksekokulu yaptıran Naci Topçuoğlu’nu da rahmetle
anıyor, saygılar sunuyorum. 
BAŞKAN
– Sayın Başevirgen…
12.- Manisa Milletvekili Bekir Başevirgen’in, vergi düzenlemelerinin
tabana değil tavana yayılması gerektiğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkan. 
Bugün
yine, iktidar partisinin teklif olarak getirdiği ve elini vatandaşın cebine
başka hangi yollarla atabileceğine ilişkin yeni vergi düzenlemelerini
görüşüyoruz. Dijital hizmet, konaklama, bankacılık işlemleri gibi pek çok
başlıkta yapılacak bu yeni vergilendirmelerle vatandaş yine devletin tek gelir
kaynağı olmaya devam edecek. Bu ek vergiler zaten geçim sıkıntısı içinde olan
halkımızın daha da yoksullaşmasına sebep olacaktır. Bu yeni düzenlemeler
“Ekonomi çöktü, biz bu işi beceremedik.” demektir. 
Yapılması
gereken, vergi düzenlemesinin tabana değil, tavana yayılmasıdır. Asgari ücret
vergi dışı bırakılmalı, ücretlerdeki vergi yükü azaltılmalı; elektrik, su,
doğal gaz gibi hizmetlerden vergi alınmamalıdır. Hükûmet yandaş şirketlerin
borçlarını silmekten vazgeçmeli, halkın parası yine halk için kullanılmalıdır.
BAŞKAN
– Sayın Karasu…
13.- Sivas Milletvekili Ulaş Karasu’nun, Erzincan Şeker Fabrikasının
özelleştirilmesiyle Gümüşhane ili Şiran ve Kelkit ilçeleri ile Sivas ili
Akıncılar, Suşehri, Gölova ilçelerinde şeker pancarı üreticilerinin mağduriyet
yaşadığına ilişkin açıklaması
ULAŞ
KARASU (Sivas) – Teşekkür ediyorum Sayın Başkan.
Erzincan
Şeker Fabrikasının özelleştirilmesiyle, Gümüşhane’nin Şiran ve Kelkit
ilçeleriyle birlikte Sivas’ın Akıncılar, Suşehri, Gölova ilçelerinde şeker
pancarı üreten çiftçilerimiz ciddi mağduriyet yaşamaktadır. Fabrika önce
ilçelerde bulunan kantarları kaldırmış, çiftçilerin, ürettiği pancarı 100-150
kilometre ileride bulunan fabrikaya nakliye etmesini istemiştir. Fabrikaya
pancarını götüren çiftçinin çilesi bitmemiş, fabrika normalde yüzde 9-13
bandında olan fireyi yüzde 30-40’larda kesmeye başlamıştır. Bu şartlarda
bölgede çiftçilerimizin pancar üretme şansı kalmamıştır. 2002’de Kelkit
ilçesinde 50 bin ton üretim varken şimdi 5 bin tonlara düşmüştür.
Tarım
ve Orman Bakanına soruyorum: Çiftçilerimizin sorunları karşısında çözüm
üretmemeye, sorunlarına kulak tıkamaya devam edecek misiniz?
BAŞKAN
– Sayın Özkan…
14.- Mersin Milletvekili Hacı Özkan’ın, 20 Kasım Dünya Çocuk Hakları
Günü’ne ilişkin açıklaması
HACI
ÖZKAN (Mersin) – Teşekkürler Sayın Başkan.
Bugün
dünya üzerinde yaşanan dramların, savaşların, zulümlerin, açlık ve yoksulluğun
en çok çocukları hedef aldığına, özellikle bu savaş bölgelerinde hastalık,
açlık, yoksulluk ve ölüm gibi acı gerçeklerle yüzleşmek durumunda kalındığına
üzülerek şahit oluyoruz. Bizler mazlumların, masumların yanında olmayı ilke
edinmiş, merhamet ve şefkat üzerine temellenmiş bir kültür ve medeniyetin
mirasçıları olarak imkânlarımız ölçüsünde ihtiyaç sahiplerinin yardımına
koşuyor, dünyanın neresinde olursa olsun çocukların gözyaşlarının dindirilmesi
için özel bir gayret gösteriyoruz. Unutmayalım ki toplumun geleceği, insanlığın
umudu en kıymetli varlıklarımız olan çocuklarımızdır. Bu inançla, Dünya Çocuk
Hakları Günü’nü kutluyor, çocuklarımıza huzurlu, mutlu, neşeli ve aydınlık bir
gelecek diliyor, bütün çocukları sevgiyle kucaklıyor, Genel Kurulu saygıyla
selamlıyorum. 
BAŞKAN
– Sayın Çepni…
15.- İzmir Milletvekili Murat Çepni’nin, Kanal İstanbul Projesi’nden
vazgeçilmesi gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
Kanal
İstanbul Projesi, yüzlerce bilim ve meslek insanı ile üniversiteler tarafından
eleştirilmesine, sakıncaları ortaya konulmasına karşın, gündemde tutulmaya
devam ediliyor. 60 milyar dolar maliyet, 75 milyar dolara çıkarılmış durumda.
Çevre ve Şehircilik Bakanlığı Tabiat Varlıklarını Koruma Genel Müdürlüğünün 10
Ekimde verdiği onayla, Avcılar ve Küçükçekmece’deki iç ve dış kumsal mevkisi
doğal sit alanı, koruma alanı olarak tescil edildi. Bu kararla bölgenin
insansızlaştırılarak projeye tahsis edilmesi riski, endişesi bölge insanı
tarafından ifade ediliyor. Maksimum yüz yıllık ömrüyle Kanal İstanbul Projesi
bir ekolojik yıkımdır. Projeden vazgeçilmelidir. Halkın endişeleri Bakanlık
tarafından hızlıca giderilmelidir. 
BAŞKAN
– Sayın Pektaş, buyurun. 
16.- Gümüşhane Milletvekili Cihan Pektaş’ın, Gümüşhane ili Dumanlı
Yaylası’nda define aranmasına izin verilmesini tasvip etmediklerine ilişkin
açıklaması
CİHAN
PEKTAŞ (Gümüşhane) – Sayın Başkanım, Gümüşhane’mizin Dumanlı Yaylası’nın
eteklerinde bir alanda define aranması maksadıyla müracaatta bulunulmuş, müze
müdürlüğümüzce konuyla ilgili diğer kurumların da görüşlerini almak suretiyle,
burada bir kültürel varlık, sit alanı ve sulak alan olmadığı gerekçesiyle bir
rapor düzenlenmiş ve izin verilmiş. Her ne kadar korunan bir alan olmasa bile
buranın bir görsel güzellik olarak değerlendirilip izin verilmemesi gerekirdi,
hele hele define arama maksadıyla izin verilmesini de asla tasvip etmiyoruz.
Burası, bir buzul göl değildir, hele bir göl değildir; tamamen su birikintisi
oluşan çanak şeklinde bir çukur, herhangi bir akarı yok, içinde bir kaynama
yok. Dolayısıyla, bakın, gölün eski hâli burada görünüyor. Çok küçük, 25 metre
çapında bir alan. Bakın, burası da daha sonra düzenlenen bir alan. Ama
kamuoyunun doğru bilgilendirilmesi çok önemlidir. 
BURHANETTİN
BULUT (Adana) – Neyi savunuyor? İyi olmuş mu diyor? 
CİHAN
PEKTAŞ (Gümüşhane) - Bakın, bahse konu, medyada gösterilen alan, buraya 80
kilometre mesafede, yine Gümüşhane’mizde Dörtkonak köyünde olan bir gölümüzdür.

(Mikrofon
otomatik cihaz tarafından kapatıldı) 
BAŞKAN
– Yüksel Özkan Bey… 
17.- Bursa Milletvekili Yüksel Özkan’ın, 18 Kasım ölümünün 2’nci yıl
dönümünde millî halterci Naim Süleymanoğlu’nu rahmetle andığına ve Uludağ
Üniversitesi Spor Bilimleri Fakültesine “Naim Süleymanoğlu” isminin verilmesi
için hazırlanılan kanun teklifine siyasi parti gruplarından destek beklediğine
ilişkin açıklaması
YÜKSEL
ÖZKAN (Bursa) – Sayın Başkan, çok teşekkür ediyorum. 
Değerli
milletvekilleri, hepinizi saygıyla selamlıyorum. 
18
Kasım 2017 tarihinde hayata veda eden olimpiyat, dünya ve Avrupa halter şampiyonumuz
merhum Naim Süleymanoğlu’nu rahmetle ve saygıyla anıyorum. 
Halterin
efsane ismi, Cep Herkülü, dünya spor tarihine ismini altın harflerle yazdıran,
ülkemizin ve Türk dünyasının gururu Naim Süleymanoğlu, sadece örnek bir sporcu
değil, ayrıca 1980’li yıllarda Bulgaristan’da, Türklere karşı uygulanan
asimilasyonu bütün dünyaya duyuran hak, hukuk ve özgürlük savunucusudur, Türk
ve Müslüman kimliğinden asla ödün vermemiş bir şahsiyettir.
Geçtiğimiz
hafta, merhum Naim Süleymanoğlu’nun adının yaşatılması amacıyla Uludağ
Üniversitesi Spor Bilimleri Fakültesine “Naim Süleymanoğlu” isminin verilmesi
için sunduğumuz kanun teklifine bütün siyasi parti gruplarımızın “evet”
diyeceğine inancım tamdır.
Şimdiden
sayın milletvekillerimize teşekkür ediyorum.
BAŞKAN
– Sefer Bey, buyurun.
18.- Kahramanmaraş Milletvekili Sefer Aycan’ın, eğitimle ilgili
sorunlara ve Kahramanmaraş ilinde okullaşma oranının düşük olduğuna ilişkin
açıklaması
SEFER
AYCAN (Kahramanmaraş) – Sayın Başkan, okulların ara tatile girdiği bugünlerde
eğitimle ilgili sorunlardan bahsetmek istiyorum. Ülkemizde 4 milyon 300 bin
çocuk ikili eğitim görmektedir. Bu, sabahçı olan öğrencilerin çok erken
saatlerde, öğlenci olan öğrencilerin de geç saatlere kadar eğitim görmesi
demektir. Bu şartlarda eğitimin verimli olması çok zordur. İlkokulda okullaşma
yüzde 91 olarak gerçekleşmiştir. Esas sorun okul öncesi eğitimdedir. Okul
öncesi eğitime katılmada sorunlarımız vardır. 3 yaşındaki katılım yüzde 9; 4
yaş grubunda yüzde 32’dir ve düşüktür. Derslik sorunu, taşımalı sistem
sorunları vardır. Taşımalı sisteme, mahallesinde okul olmayan her çocuk dâhil
edilmelidir.
Şehrim
Kahramanmaraş’ta da derslik ve öğretmen sorunları yaşanmaktadır. Okullaşma
oranının en düşük olduğu illerden biri de şehrim Kahramanmaraş’tır. Tüm
Türkiye'de daha fazla dersliğe ve öğretmene ihtiyacımız vardır.
Teşekkür
ediyorum.
BAŞKAN
– Sayın Bedri Yaşar…
19.- Samsun Milletvekili Bedri Yaşar’ın, yasal izinle Gümüşhane ili
Taşköprü Yaylası’ndaki gölün define avcıları tarafından kurutulduğuna ilişkin
açıklaması
BEDRİ
YAŞAR (Samsun) – Teşekkür ederim Sayın Başkanım.
Hepimizin
bildiği gibi, Gümüşhane’nin Taşköprü Yaylası’ndaki Buzul Çağı’ndan kalma göl
define avcıları tarafından yasal izinle hem de yetkililerin gözleri önünde
kurutulmuştur. Önce gölün suyu boşaltılmış, daha sonra da 6-7 metre
derinliğinde kazı çalışması yapılmıştır. Yapılan kazı çalışması sonucu herhangi
bir hazineye rastlanmadığı gibi, herhangi bir tarihî kalıntı da mevcut
değildir. Yetkililer izinlerin verildiğini söylüyor ama maalesef biz de
biliyoruz ki bu tarihî değerlere tekrar geri dönmek mümkün değil. Kazı
yapıldıktan sonra da sit alanı ilan ediliyor. Yani buna kazı izni verilmesi ne
kadar anormal ise tahribat yapıldıktan sonra sit alanı ilan edilmesinin de
hiçbir anlamı yoktur. Ümit ediyoruz ki bu tür olaylara daha fazla sıklıkla
rastlamayız. 
Teşekkür
ediyorum Sayın Başkan. 
BAŞKAN
– Şimdi söz talep eden Grup Başkan Vekillerine iki artı bir dakika söz
vereceğim. 
Buyurun
Lütfü Bey.
20.- Kocaeli Milletvekili Lütfü Türkkan’ın, Barış Pınarı Harekâtı’nda
yaralanarak şehit düşen Piyade Sözleşmeli Er Bekir Can Hereklioğlu ile Bilecik
ilinde elim kazada şehit olan Uzman Çavuş Mert Kaya’ya ve vefat eden devlet
sanatçısı Yıldız Kenter’e Allah’tan rahmet dilediğine, Ahıska Türklerinin büyük
dava adamı Yunus Zeyrek’in ölümü vesilesiyle 14 Kasım 1944 gecesi zorla sürgün
edilen Ahıska Türklerini ve 18 Kasım vefatının 2’nci yıl dönümünde millî
halterci Naim Süleymanoğlu’nu rahmetle andığına, EYT sorununa, Afrin’den ithal
edilen zeytinyağı meselesine, Çin’de Uygur Türklerine ve Müslüman azınlıklara
uygulanan baskılara Dışişleri Bakanının gerekli tepkiyi vermesi gerektiğine
ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Barış Pınarı
Harekâtı’nda terör örgütü YPG/PKK’nın saldırısı sonrası yaralanarak tedavi
gördüğü hastanede şehit düşen kahraman askerimiz Bekir Can Hereklioğlu’na
Allah’tan rahmet diliyorum, ailesine ve milletimize başsağlığı diliyorum. 
Ayrıca,
Bilecik’te trafik uygulaması sırasında meydana gelen elim kazada şehit olan
uzman çavuşumuz Mert Kaya’ya da Cenab-ı Hak’tan rahmet diliyorum; ailesine ve
milletimize başsağlığı diliyorum. Şehitlerimizin aziz hatıraları ve
gazilerimizin fedakârlıkları Türk milleti tarafından asla unutulmayacaktır. 
Türk
tiyatrosunun “devlet sanatçısı” unvanına sahip sanatçısı Yıldız Kenter’i
kaybettik dün, ebediyete uğurladık. Kenter, Türk tiyatrosunun en yetenekli
değerlerinden birisi olarak adını tarihe yazdırmıştır. Allah’tan rahmet
diliyorum kendisine, sevenlerine ve sanat camiasına başsağlığı diliyorum. 
Bir
kaybımız da Ahıska Türkleri için yıllardan beri mücadele veren, Ahıska
Türklerinin sesi, dava adamı, Türk kültür hayatının önemli isimlerinden
akademisyen Doktor Yunus Zeyrek oldu. 2004’te Uluslararası Ahıska Türk Dernekleri
Federasyonu Başkanlığına getirilen Yunus Zeyrek’in Güney Kafkasya’da Ahıska ve
Acara bölgelerine dair yaptığı araştırmalar önemli dergilerde yayınlanmış ve
Gürcistan’daki bilim adamları tarafından da ilgiyle karşılanmıştır. Yunus
Zeyrek’e Allah’tan rahmet diliyorum. Milletimizin, Türk soylarının başı sağ
olsun, mekânı cennet olsun. 
Bu
vesileyle, 14 Kasım 1944 gecesi Stalin’in emriyle yük vagonlarına doldurularak
vatanlarından zorla sürgün edilen, bir daha da geri dönemeyen Ahıska Türklerini
de rahmetle anıyorum. 
Dün
yine, halter sporunun ve olimpiyatların efsane ismi Cep Herkülümüz Naim
Süleymanoğlu’nun 2’nci ölüm yıl dönümüydü; rahmetle anıyorum kendisini.
Olimpiyat ve dünya şampiyonu Süleymanoğlu, Bulgaristan’daki Türklerin uğradığı
baskı ve soykırımın sesi olmuş büyük bir sporcuydu; ruhu şad olsun. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – EYT konusu uzun bir süredir milyonlarca vatandaşımız
tarafından yakından takip ediliyor. Geçim sıkıntısı yaşayan ve kazanılmış
hakları ellerinden alınan vatandaşlarımız haklarını talep ediyorlar. Biz İYİ
PARTİ olarak, en başından beri EYT’li vatandaşlarımızın yanında durmaya devam
ediyoruz. Haklı talepleri karşılanana kadar da emeklilerimizin sözcüsü olmaya devam
edeceğiz fakat Cumhurbaşkanı Sayın Erdoğan, son yaptığı “Ne zaman emekli
olmaları gerekiyorsa o zaman emekli olsunlar.” açıklamasıyla EYT’lilere tamamen
sırtını dönmüştür. Dün de AK PARTİ Sözcüsü Sayın Ömer Çelik, Erdoğan’ın
EYT’lilerle ilgili sözlerine destek vermiştir. Anlaşılıyor ki Hükûmet,
EYT’lilerin sorunlarına çözüm olmayacaktır. Oysa kendi vatandaşına karşı bu
kapıyı bu kadar sert kapatmak, siyasetin doğasına da tamamen aykırıdır. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Türkkan. 
LÜTFÜ
TÜRKKAN (Kocaeli) – “İnsanı yaşat ki devlet yaşasın.” anlayışından, AK PARTİ
Hükûmetiyle birlikte, insanı zora sokan ve çözüm olmayan, olamayan bir anlayışa
evrilmiş bulunmaktayız. Sayın Erdoğan konuşmasında “Halka hizmette zarar
edeceksek edelim.” diyordu şehir hastaneleri için. Biz de sormak istiyoruz:
EYT’lilere hizmet etmek halka hizmet sayılmıyor mu? EYT’liler halk değil mi? 
Bir
sorun da Afrin’den ithal edilen zeytinyağı meselesi. Bu yıl ilk defa sofralık
zeytine kilogram başı 15 kuruşluk prim müjdesi alan üreticiler rekoltede
beklenen artışla da moral buldular ancak bu sevindirici gelişmelerin yanında
bazı endişeleri var. İki yıl önce Zeytin Dalı Barış Harekâtı’yla Suriye’nin
Afrin bölgesinde bu bölgenin zeytin ve zeytinyağı üretimi de kontrol altına
alınmıştı. İhraç amaçlı 25 bin ton zeytinyağının Afrin’den Türkiye’ye
getirildiği söylendi. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Sayın Başkanım, toparlıyorum müsaade ederseniz. 
BAŞKAN
– Buyurun. 
LÜTFÜ
TÜRKKAN (Kocaeli) – Yalnız, Afrin’den getirilen ve ihraç amaçlı ithaline
müsaade edilen bu zeytinyağının el altından iç piyasaya sürüldüğüne dair,
zeytinyağı üreticileri ve zeytin ekilen bölgelerdeki müstahsiller tarafından,
ciddi bilgiler ulaştı tarafımıza. 
Sayın
Bakandan bir şey rica ediyoruz: Oradaki, bölgedeki zeytinyağının telef olmaması
için, bölgeye katkı sağlaması için verilen bu ithalat izninin sadece ihraç
amaçlı olduğunu unutmayalım, el altından dağıtılan bu zeytinyağının da mutlaka
ve mutlaka önüne geçelim zira zeytinyağı üreticilerini mağdur ediyoruz.
Afrin’deki zeytin üreticilerine faydamız dokunurken Türkiye’deki yerli ve millî
zeytin üreticilerimizin zararına sebep olunuyor. 
Bir
konu da Çin’de Uygur Türklerine ve Müslüman azınlıklara uygulanan baskıların
boyutunu gösteren yeni bilgilerle ilgiliydi. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Toplam 403 sayfalık belgelerde, Çin Devlet Başkanının
Uygurlarla ve aileleriyle nasıl mücadele edilmesi gerektiği yönündeki
açıklamalarından kampa gönderilen ailelerin çocuklarına bu durumun nasıl
anlatılması gerektiğine kadar çok sayıda yürekleri burkan bilgiler
bulunmaktadır. Üstelik, New York Times’ta yer alan habere göre, Çin, Uygurlara
yönelik vahim politikasını ortaya çıkaran bu belgeleri yalanlamadı. Sızan
belgelerde ortaya çıktı ki Çin Devlet Başkanı, Uygurlara karşı merhamet
gösterilmemesi gerektiğini söylüyor ve Uygurlarla mücadelede Amerika’nın 11
Eylül sonrası önlemlerinden örnek alınması gerektiğini belirtiyor. 
Belgelerde
bir diğer dikkat çeken kısım da öğrencilerin sorduğu “Ailem suç mu işledi?”
sorusuna “Onlar suç işlemedi ancak düşüncelerine virüs bulaştı.
Düşüncelerindeki bu virüs yok edildiğinde özgür olabilecekler.” cevabı. Kendisi
gibi düşünmeyen fikirleri “virüs” olarak adlandırmak tarihten bu yana Çin’de
yabancı olmayan bir durum.
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Sayın Başkanım, müsaade edersiniz bitiriyorum.
Dışişleri
Bakanı Sayın Mevlüt Çavuşoğlu, Plan ve Bütçe Komisyonunda dün Uygur Türkleriyle
ilgili hassasiyetini dile getirmişti. Bu konuda da gerekli tepkiyi vereceğini
düşünüyoruz.
Yüce
Parlamentoyu saygıyla selamlıyorum, teşekkür ediyorum.
BAŞKAN
– Sayın Bülbül…
21.- Sakarya Milletvekili Muhammed Levent Bülbül’ün, Sakarya’nın Hendek
ilçesi Dereboğazı Mahallesi’nde bulunan tek katlı evde çıkan yangında hayatını
kaybeden iki kardeş Yasin Çolak ile Mert Çolak’a, vefat eden devlet sanatçısı
Yıldız Kenter’e ve Ahıska Türklerinin büyük dava adamı Yunus Zeyrek’e, 18 Kasım
ölümünün 2’nci yıl dönümünde millî halterci Naim Süleymanoğlu’na, 19 Kasım
Hakk’a yürüyüşünün 40’ıncı yıl dönümünde basın şehidi İlhan Egemen
Darendelioğlu’na Allah’tan rahmet dilediklerine, 15 Kasım Kuzey Kıbrıs Türk
Cumhuriyeti’nin kuruluşunun 36’ncı yıl dönümünde Rum kesiminde Kuzey Kıbrıs
Türk Cumhuriyeti Bayrağı’nın yakılması olayını kınadıklarına ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; dün öğlen
saatlerinde Sakarya’nın Hendek ilçesi Dereboğazı Mahallesi’nde bulunan tek
katlı bir evde çıkan yangın neticesinde evde bulunan 2 evladımız Yasin ve Mert
hayatlarını kaybetmişlerdir. Evlatlarımıza Allah’tan rahmet dilerken
yakınlarına ve ailesine de başsağlığı diliyorum. 
Yine
dün, Türk tiyatrosunun usta oyuncusu, devlet sanatçısı Sayın Yıldız Kenter’in
vefatını üzüntüyle öğrenmiş bulunmaktayız. Kendisine Allah’tan rahmet dilerken
tüm sinema ve tiyatro camiasına ve milletimize başsağlığı dileklerimizi
iletiyoruz. 
Dünya
ve olimpiyat şampiyonu millî sporcumuz Naim Süleymanoğlu’nun da dün itibarıyla
ölüm yıl dönümünü yâd etmiş bulunmaktayız. Merhum Süleymanoğlu’nu rahmetle ve
minnetle anarken tüm sevenlerine ve spor camiasına da başsağlığı dileklerimizi
iletiyoruz. 
Yine,
19 Kasım 1979’da şehit edilen ilk ülkücü basın şehidimiz İlhan Egemen
Darendelioğlu’nun Hakk’a yürüyüşünün yıl dönümündeyiz. Aziz şehidimiz nezdinde
bütün şehitlerimizi saygı ve duayla anarken kendisine bir kez daha Allah’tan
rahmet diliyoruz. 
Aslen
Ahıska Türklerinden olan, Türk “academia”sında Güney Kafkas halkları ve tarihi
alanlarında çok değerli çalışmalar yapmış olan Yunus Zeyrek Beyefendi’nin de
vefat haberini üzüntüyle karşıladık, kendisine Allah’tan rahmet diliyoruz. 
Kuzey
Kıbrıs Türk Cumhuriyeti’nin 36’ncı kuruluş yıl dönümünde, Kıbrıs Rum kesiminde
Kuzey Kıbrıs Türk Cumhuriyeti bayrağı yakılmıştır, Milliyetçi Hareket Partisi
olarak bu eylemi en kuvvetli şekilde kınıyoruz. Bizler, zaman ve zemin farkı
gözetmeksizin Kuzey Kıbrıs Türk Cumhuriyeti’nin ve Kıbrıs Türklerinin
yanındayız. Kıbrıs’ta Türk varlığına tahammül edemeyen Rum tarafının ve
Yunanistan’ın nefret söylemi ve hukuk tanımaz tavırları, bugüne kadar Kıbrıs
meselesinin çözülememesinde başlıca nedendir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Uluslararası hukuku ve fiilî durumu görmezden gelen
Rum yaklaşımı ne yazık ki Avrupa Birliği tarafından desteklenmekte, Kuzey
Kıbrıs Türk Cumhuriyeti’ne ve Türkiye’ye hasmane tutumlar sergilenmektedir.
Bütün bu süreçlerde bizler her ne pahasına olursa olsun Kıbrıs Türklüğünün hak
ve menfaatlerinin savunucusu olmaya devam edeceğiz diyorum, saygılar sunuyorum.

BAŞKAN
– Sayın Oluç...
22.- İstanbul Milletvekili Hakkı Saruhan Oluç’un, büyük usta Yıldız
Kenter’i kaybetmenin üzüntüsünü yaşadıklarına, emeklilikte yaşa takılanlar
sorununun devam ettiğine, Cumhurbaşkanı Recep Tayyip Erdoğan’ın “Bizdeki bazı
köhne zihniyetler, sistemi çökertmek için hinlik peşinde koşuyor.” ile “Bizim
dönemimizde istihdam 9 milyon arttı.” ifadelerine, Dünya Mutluluk Raporu’na
göre Türkiye’nin 156 ülke arasında 79’uncu sırada yer aldığına, TÜİK’in
açıkladığı işsizlik rakamlarının toplumsal adaletsizliğin göstergesi olduğuna,
ekonomideki yönetememe krizini kapatmak için Hazine ve Maliye Bakanının sansüre
başvurmaya çalıştığına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, oyunları, filmleri, seslendirmeleriyle kültür ve sanat alanında bir
döneme damgasını vurmuş olan, eserleri ve yetiştirdiği oyuncularıyla
unutulmayacak büyük usta ve hocaların hocası Yıldız Kenter’i kaybetmenin
üzüntüsünü yaşıyoruz. Yakınlarına, sevenlerine, kültür ve sanat dünyasına bir
kez daha başsağlığı diliyoruz.
Emeklilikte
yaşa takılanlar çok ciddi bir sorun olmaya devam ediyor, onların taleplerinin
karşılanmaması çok ciddi bir sorun olmaya devam ediyor. Cumhurbaşkanı Erdoğan,
16 Kasımda İstanbul’da bir törende yaptığı konuşmada dedi ki: “Bizdeki bazı
köhne zihniyetler, sistemi çökertmek için hinlik peşinde koşuyor.” Yani emeklilikte
yaşa takılanların taleplerini dile getiren herkesi hinlik peşinde koşmakla
suçladı. Tabii, sadece bunun için sokağa çıkmış olanları değil, aynı zamanda
onların taleplerini destekleyen siyasi partileri de Mecliste çalışma yapan
siyasi partileri de hinlik peşinde koşmakla suçladı; bu, tabii, kabul edilemez
bir şey. Fakat daha ilginç olan şey dedi ki: “İskandinav ülkelerinin hepsi bu
sistemle battı.” Şimdi, hangi İskandinav ülkelerinden bahsettiğini biz tam
olarak anlayamadık, bir baktık, araştırdık. Bakın, İskandinav ülkeleri ile
Türkiye karşılaştırması yapacak olursak: Mesela, İsveç’te kişi başına gelir
54.400 dolar, Norveç’te 86.600 dolar, Danimarka’da 60.900 dolar, Finlandiya’da
49.800 dolar, Türkiye’de ise 9.400 dolar. Bunun da nasıl bir 9.400 dolar
olduğunu hepimiz biliyoruz. İşsizliğe bakalım: İsveç’te yüzde 7,4, Norveç’te
yüzde 3,7, Danimarka’da yüzde 5,3, Finlandiya’da yüzde 6,7, Türkiye’de yüzde
14. Bunun da nasıl bir yüzde 14 olduğunu, gerçek rakamları yansıtmadığını
biliyoruz.
Bu
senenin başında bir Dünya Mutluluk Raporu hazırlanmış uluslararası bir kuruluş
tarafından. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Teşekkür ederim.
İskandinav
ülkesi olan Finlandiya bu Dünya Mutluluk Raporu’nda 1’inci sırada yer almış.
159 ülke temel alınmış, Türkiye 79’uncu sırada. Yani herhâlde Cumhurbaşkanının
sözünü ettiği İskandinav ülkeleri bu İskandinav ülkeleri olmasa gerek ya da
yine yanlış bilgi vermişler Cumhurbaşkanı Erdoğan’a. 
Geçtiğimiz
günlerde işsizlik rakamları açıklandı. Biliyorsunuz, işsizlik rakamları sadece
iktisadi bir orandan ibaret değil, toplumsal adaletsizliğin ve çarpık bir
ekonomi anlayışının da çok net göstergesi. 
TÜİK’e
göre dar tanımlı işsizlik oranı yüzde 14 olarak gerçekleşti, geçen yıla göre
2,9 puanlık bir artış söz konusu. 15-24 yaş arası işsizlik oranı 6,6 puan
artmış vaziyette, yüzde 27,4. Yani gençlerde işsizlik oranı inanılmaz bir orana
çıkmış vaziyette. Kayıt dışı çalışanların oranı yüzde 36. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) – Baktığınızda, işsiz sayısı geçen yıla göre 980 bin
kişi artarak 4 milyon 650 bin kişi olmuş, üstelik kadın ve genç işsizliği de bu
ortalamanın üstünde. Hâl böyleyken geçtiğimiz günlerde Hazine ve Maliye Bakanı
Berat Albayrak ekonominin kötüye gittiğini belirten, krizi, işsizliği ve
TÜİK’in verdiği rakamları eleştiren ekonomistlere ve profesörlere “Terörist.”
dedi yani dedi ki: “Türkiye aleyhinde bir algı oluşturmaya çalışan bu kişiler
terör eylemlerinde gördüğümüz ekipten farklı değildir.” Yani berbat bir ekonomi
yönetimini eleştirdiğiniz zaman terörist oluyorsunuz, bu da kabul edilebilir
bir şey değil. Çünkü iktidara muhalif olan her kişi, iktidara muhalif olan her
fikir, her açıklama terörizmle yaftalanıyor. Bu bildiğimiz bir alışkanlık. 
Bakan,
ekonomideki yönetememe krizini kapatmak için sansüre başvurmaya çalışıyor, bu
suçlamalarda bulunuyor ama nafile bir çaba olduğunu kendisi de bilsin, biz
zaten bunu biliyoruz. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Toparlıyorum efendim.
BAŞKAN
– Buyurun. 
HAKKI
SARUHAN OLUÇ (İstanbul) – Bakın, bugün Cumhurbaşkanı grup toplantısında
“İstihdam 9 milyon arttı bizim dönemimizde.” diye bir ifade kullandı. Biz yine
rakamları doğru dürüst hatırlatalım: 2002-2019 Ağustos arası iş gücü, evet, 9
milyon 362 bin kişi arttı ama 7 milyon 176 bin kişiye iş bulundu, işsizlik
sayısı 2 milyon 186 bin kişi arttı. Oransal olarak bakacak olursak iş gücü
artımı yüzde 39; çalışanların istihdam oranı yüzde 36 artmış ama işsiz
sayısının oranı yüzde 89 artmış. Dolayısıyla bu rakamlar da aslında Adalet ve
Kalkınma Partisi iktidarının işsizlik konusundaki çabalarının son derece
yetersiz ve boş olduğunu bir kez daha gösteriyor. Bu gerçeklere gözlerinizi
kapatamazsınız.
Teşekkür
ediyorum. 
BAŞKAN
– Sayın Özkoç…
23.- Sakarya Milletvekili Engin Özkoç’un, vefat eden devlet sanatçısı
Yıldız Kenter’e, 18 Kasım ölümünün 2’nci yıl dönümünde millî halterci Naim
Süleymanoğlu’na Allah’tan rahmet dilediğine, Ankara Üniversitesinde iki öğrenci
grup arasında çatışmalar yaşandığına, Kıbrıs Türk Cumhuriyeti’nin kuruluşunun
36’ncı yıl dönümünde Rum kesiminde Kuzey Kıbrıs Türk Cumhuriyeti Bayrağı’nın
yakılması olayına tüm milletvekillerimizin en sert tepkiyi göstermesi
gerektiğine, Meclis Başkanı Mustafa Şentop’un “Parlamenter sistem vesayetçi
sistemin işleyişine zemin teşkil ediyor.” ifadesine, çağdaş, demokratik bir
parlamenter rejim inşa etmek için mücadele edeceklerine, 15 Temmuz şehit ve gazileri
için toplanan 309 milyon Türk lirasının akıbetini öğrenmek istediklerine
ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Öncelikle,
vatanı ve milleti uğruna şehit düşmüş olan bütün askerlerimizi ve bu uğurda
gazi durumuna düşmüş olanları… Şehitleri saygıyla, minnetle anıyor;
gazilerimize de ömür boyu yanlarında olduğumuzu ifade etmek istiyorum. 
Sayın
Yıldız Kenter’in, Naim Süleymanoğlu’nun Türkiye'nin bir değeri olduklarını,
Türkiye'nin bir rengi olduklarını, sporda ve sanatta bizi onurlandırdıklarını
bir kere daha ifade ediyor, onlara da Allah’tan rahmet diliyorum. 
Sayın
Başkan, ilgileneceğinizi bildiğim için söylüyorum: Ankara Üniversitesinde iki
öğrenci grubu arasında ciddi çatışmalar olmaktadır. Oradan gelen haberler
doğrultusunda, bazı gruplara Emniyetimiz müsamaha gösterirken diğer gruba karşı
da sert önlemler almaktadır. Bütün öğrenciler bizim çocuklarımızdır,
kardeşlerimizdir; 12 Eylül öncesini hatırlatan bu davranışların bir an önce
ortadan kaldırılmasını, Meclisin de gözlerinin onların üzerinde olduğunu ifade
etmenizi rica ediyorum. 
Kıbrıs
Türk Cumhuriyeti’nin kuruluşunun 36’ncı yıl dönümünde Rumların bayrak yakma
cüretini göstererek yaptıkları protesto Türkiye Büyük Millet Meclisindeki bütün
milletvekillerimizin içini acıtmıştır. Birlikte bütün gruplar olarak buna en
sert tepkiyi göstermek zorundayız. Türkiye Büyük Millet Meclisinin böyle bir
şeye de asla taviz vermemesi gerekir. Bu konuda da hassasiyetinizi rica
ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – Sayın Başkan, Sayın Meclis Başkanı Mustafa Şentop önceki gün
İstanbul Üniversitesi Hukuk Fakültesince düzenlenen etkinlikte öğrencilere ve
akademisyenlere şöyle sesleniyor: “Parlamenter sistem, vesayetçi sistemin
işleyişine zemin yaratıyor. Türkiye, vesayetçi anlayışı tasfiye edecek güce
gelerek parlamenter sistemi terk edecek güce ulaştı ve başkanlık sistemine
geçti.” Türkiye Büyük Millet Meclisi Başkanının Meclisin tasfiye edildiği
milletin sesinin kısıldığı bir sistemi bu derece överek milletin değil, sarayın
temsilcisiymiş gibi konuşmasını Türkiye Büyük Millet Meclisinde Cumhuriyet Halk
Partisi adına kınıyorum. Sayın Şentop’un kendisi tank palet önergesi dâhil
olmak üzere önergelerimizi bir ay geciktirerek, diğer soru önergelerimizi de
geciktirerek Meclisi işlevsizleştirmeye çalışmasının nedeninin de bu bakış
açısı olduğunu düşünüyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) - Başkanlık sistemine geçiş tüm dünyada gücün merkezîleşmesine
hizmet etmiştir, etmektedir, Türkiye de örneklerinden bir tanesidir. Başkanlık
sistemine geçişe Mecliste destek veren Adalet ve Kalkınma Partisi içindeki
arkadaşlarımız bile pişman olmuşlardır. Bunun ülkeyi sürüklediği korku
iklimine, denetimsizliğe, yolsuzluğa, yoksulluğa tanıklık ediyorlar ve daha
fazla vebali üstlenmek istemiyorlar. Bu yüzden, el birliğiyle, güç birliğiyle
çağdaş ve demokratik bir parlamenter rejimi inşa etmek için tekrar uğraşmalıyız
ve bunun için de mücadele edeceğiz.
Sayın
Başkan, sizin huzurunuzda, Türkiye Büyük Millet Meclisinde şehitlerimizi
saygıyla andığımız bir ortamda, vatanımızın ve milletimizin kurtuluşu için
darbelere karşı dik duran bir millet eylemenin, millet direnişinin 15 Temmuzda
şehit verdiği evlatlarımızla ilgili bir kampanya başlatılmış ve 300 milyon lira
civarında bir para toplanmıştır.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – Bu para hâlâ şehitlerimizin ailelerine teslim edilmemiştir.
Bu paranın akıbeti Kemal Kılıçdaroğlu tarafından defalarca sorulmasına rağmen,
cevap verilmemiştir. Bu para eğer bir bakanlığın denetimi altında kasada
tutuluyorsa bu suçtur, milletimizin canını acıtmaktadır. Bu para şehitlerimiz
için toplandıysa derhâl şehitlerimizin ailelerine teslim edilmelidir. “Vakıf
kuracağız, vakıf aracılığıyla şehitlerimize hizmet götüreceğiz.” gibi
oyalamalarla bu para bir yerde harcanmışsa bir yerde tutuluyorsa birilerine
hizmet veriliyorsa ve verilecekse Cumhuriyet Halk Partisi olarak bunun
takipçisi olacağımıza, şehitlerimizin 1 kuruşluk dahi rızkını bunlara
yedirtmeyeceğimize buradan yemin ediyoruz. Bu parayı şehitlerimizin ailelerine
teslim edin. 
Teşekkür
ediyorum (CHP sıralarından alkışlar)
BAŞKAN
– Sayın Zengin…
24.- Tokat Milletvekili Özlem Zengin’in, Barış Pınarı Harekâtı’nda
yaralanarak şehit düşen Piyade Sözleşmeli Er Bekir Can Hereklioğlu’na, devlet
sanatçısı Yıldız Kenter’e ve 18 Kasım ölümünün 2’nci yıl dönümünde Naim Süleymanoğlu’na
Allah’tan rahmet dilediğine, 15 Kasım Cuma günü Karaköy’de 2 başörtülü kadına
yönelik saldırıya, bir olayın doğru argümanlarla anlatılmasının herkesin
sorumluluğu olduğuna, Rum kesiminde Kuzey Kıbrıs Türk Cumhuriyeti Bayrağı’nın
yakılması olayına karşı Meclis olarak birlikte adım atılması gerektiğine,
başkanlık sisteminin en önemli özelliğinin parlamenterlerin gücünün artması
olduğuna, her kuruşu şehit ve gaziler için harcanacak olan 309 milyon liranın
Aile, Çalışma ve Sosyal Hizmetler Bakanlığı uhdesinde olduğuna ilişkin
açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; hayırlı haftalar
diliyorum her bir arkadaşıma.
Ben
de konuşmamın hemen başında Hakk’ın rahmetine kavuşan, şehit olan Bekir Can
Hereklioğlu’na Allah’tan rahmet, yaralı kardeşimiz Salim Kayın’a da acil
şifalar diliyorum. Elbette, devamında, ölüm yıl dönümü olan Sayın Naim
Süleymanoğlu’nu ve hayatını kaybeden Türk tiyatrosunun çok önemli, fevkalade
değerli ismi Yıldız Kenter’i rahmetle anıyorum ve Türk tiyatrosunun başı sağ
olsun diyorum.
Tabii,
pek çok mevzu var. İzninizle çünkü arkadaşlarımızın bana gelene kadar açtığı
konular var, onlara hızlıca bir cevap vermem lazım. Kendimin bahsetmek
istediğim konulardan bir tanesi 15 Kasım Cuma günü Karaköy’de 2 başörtülü
kadına bir saldırı gerçekleşti ve akabinde gözaltına alındı bu saldırıyı yapan
kadın. Türkiye’de bu saldırılar maalesef hâlâ devam ediyor. Bu saldırıların
küçümsenmesini çok abes görüyorum, açıkçası önemsiyorum ve ne zaman böyle bir
saldırı olsa bunu yapanların meczup olduğu, şizofren olduğu söyleniyor.
Bakanlıktan aldığım, teyit ettiğim bilgiye göre böyle bir durum yok, gayet
bilinçli olarak yapılmış bir vaka. Bu tarz olayların küçültülmesini son derece
sıkıntılı görüyorum ve her birimiz için başını örten, başını örtmeyen bütün
kadınların haklarının birlikte ortak savunacağımız değerler olduğunun altını
çizmek istiyorum.
Bir
konu haber yapılırken nasıl yapıldığı çok önemli. Aynen bu başörtüsü
meselesinde olduğu gibi Dipsiz Göl konusunda da ortaya çıkan olayın, vakanın
varlığı, kötülüğü bir tarafa -hepimiz bunu kabul ediyoruz- ama diğer taraftan
haber yapılırken farklı fotoğrafların kullanılması, 80 kilometre uzaklıktaki
bir fotoğrafın kullanılması ayrı bir mesele. Bir şeyi haber yaparken, anlatırken
doğru argümanlarla anlatmanın da ayrıca hepimiz için bir sorumluluk olduğunu
düşünüyorum.
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Müsaadenizi isteyeceğim.
BAŞKAN
– Buyurun.
ÖZLEM
ZENGİN (Tokat) – Bayrak mevzusu hepimizin çok önemsediği bir mesele,
Meclisimizin ortak bir değeridir. Kuzey Kıbrıs Türk Cumhuriyeti’nin bayrağının
yakılması bizim bayrağımızın yakılmasıyla eş değer bir anlam taşımaktadır. O
sebeple biz de hep beraber, birlikte ne yapacaksak konuşalım Meclis olarak,
size katılıyorum Sayın Başkan. Hep beraber ortak bir deklarasyon olabilir,
yapmamız gereken neyse birlikte bu adımı atmaktan yanayız biz de.
Devamında,
biraz evvel siz Sayın Meclis Başkanımızın İstanbul Üniversitesinde yaptığı
konuşmadan bahsettiniz. Şimdi şöyle bir tablo ortaya çıkıyor: Parlamenter
sistemi savunmak daha değerli, başkanlık sistemini savunmak daha az değerli
olamaz. Bir grup milletvekili -sizin partinizde olduğu gibi- parlamenter
sistemi savunur, bir grup milletvekili de bizler de arkadaşlarımız da başkanlık
sisteminden yana olabiliriz ve bunu anlatırken de -ben kendim de bu sürecinde
içinde aktif çalışan birisi olarak- biz defaatle, parlamenter sisteme nazaran
başkanlık sisteminde parlamentonun, keşke biz kendi içimizde bir ortak akıl
üretebilsek...
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZLEM
ZENGİN (Tokat) – Başkanlık sisteminin en önemli özelliği aslında, buradan
baktığımızda, parlamenterlerin gücünün artması, eğer biz bunu hayata
geçirebilirsek. Biz buna inanıyoruz, Meclisin değerinin arttığına,
parlamenterlerin daha güçlendiğine inanıyoruz. Bunları tartışabiliriz. Bunu
tartışmak başka bir şey ama bunu yaparken Meclis Başkanının Parlamentoya sahip
çıkmadığını iddia etmek fevkalade büyük bir haksızlık. Bir hukuk profesörüdür,
üniversite yıllarından itibaren tanıdığım çok değerli bir akademisyendir. Böyle
baktığımız zaman, Meclis Başkanımız burada da yokken bunu söylemenizi biraz
abes görüyorum ve Sayın Başkanımızın da bu konuya hak ettiği oranda bizzat
cevap vereceğine inanıyorum. Detaylarını da konuşuruz, neden parlamenter sistem
geçmişte bunlara sebep oldu, daha evvel yaşanan darbelere sebep oldu, bunun
detaylarını daha uzunca konuşabiliriz. 
Devamında
bir diğer mesele de şehitlerimiz için, 15 Temmuzdaki şehitlerimiz ve
gazilerimiz için toplanan yardımlarla alakalı. Aslında geçen haftalarda da bu
konu gündem olmuştu hatta arkadaşlarım “Geçen hafta oldu bu tartışma.” diye
uyarıyorlar. Bakanlığımıza sorduğumuzda, bu konuyla alakalı bilgi, 309 trilyon
bakanlığımızın uhdesindedir. 
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Son cümlemdir Sayın Başkan. 
BAŞKAN
– Buyurun.
ÖZLEM
ZENGİN (Tokat) – Burada, başka yere en ufak bir harcama, başka bir şey asla söz
konusu değildir. Bu paranın her bir kuruşu şehitlerimiz ve gazilerimiz için
harcanacaktır. Bu, bize bir vebaldir, hepimize, Meclisimize emanettir,
bakanlığımıza emanettir. Bunun kurumsal altyapısının oluşturulmasıyla alakalı
devam eden bir süreç vardır, sizler gibi, bizler de bunun takipçisiyiz. 
Teşekkür
ederim. 
ENGİN
ÖZKOÇ (Sakarya) – Sayın Başkanım, efendim, çok önemli olduğu için sizden söz
talebinde bulundum. 
BAŞKAN
– Buyurun Sayın Özkoç.
25.- Sakarya Milletvekili Engin Özkoç’un, 15 Temmuz şehit ve gazileri
için toplanan 309 milyon liranın neden Aile, Çalışma ve Sosyal Hizmetler
Bakanlığı uhdesinde olduğunu, neden vakıf oluşturulmaya çalışıldığını, neden
toplanılan paranın şehit yakınlarına ve gazilere verilmediğini öğrenmek
istediklerine ilişkin açıklaması
ENGİN
ÖZKOÇ (Sakarya) – Efendim, aradan üç yıl geçti. “309 milyon lira bakanlığın
uhdesindedir.” ne demek? Şehit yakınlarımızın yaralarının sarılması için
toplanan para neden bakanlığın uhdesinde bulunmaktadır? “Bununla ilgili
prosedürler hazırlanıyor…” Prosedür hazırlamaya ne gerek var? Bununla ilgili
bir vakıf oluşturmaya ne gerek var? Türkiye Cumhuriyeti’nin –Cumhurbaşkanlığını
övdüğü, çok övdükleri arkadaşlarımızın Cumhurbaşkanlığı sisteminde-
Cumhurbaşkanlığı bununla ilgili bir Cumhurbaşkanı kararını imzalayıp şehit
yakınlarına bu paranın dağıtılmasını istediği takdirde bu iş olur. Neden bunun
şehit yakınlarımıza verilmediğini tekrar tekrar soruyoruz. Bu paraya ihtiyacı
olanlara bu para neden dağıtılmıyor, bunu soruyoruz ve cevabını istiyoruz.
ÖZLEM
ZENGİN (Tokat) – Başkanım, tekrar etmeye gerek duymuyorum, cevabımızı verdim.
Gazilerimizin ve şehit ailelerinin en ufak bir noksanı yoktur, her şeyleri
fazlasıyla devletimiz tarafından bugüne kadar yapıldı ve yapılmaya devam
edecek. 
ENGİN
ÖZKOÇ (Sakarya) – Sayın Başkanım, kayıtlara geçsin diye söylüyorum. 
Böyle
bir söz umarım Türkiye Büyük Millet Meclisinde kullanılmamıştır. Biz, şehit
ailelerimizin parayla pulla, menfaatle ilgili en ufak bir taleplerinin
olmadığını zaten biliyoruz; onlar bu vatan için öldüler. Biz, şehitlerimiz
adına toplanan paranın üzerine neden oturdunuz, onu soruyoruz burada. (CHP
sıralarından alkışlar) 
ÖZLEM
ZENGİN (Tokat) – Sayın Başkan…
BAŞKAN
– Özlem Hanım, buyurun. 
26.- Tokat Milletvekili Özlem Zengin’in, Sakarya Milletvekili Engin
Özkoç’un yerinden sarf ettiği bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, biz şunu söylüyoruz: Doğrusu, hakikaten
anlamakta zorlanıyorum. Şehadetin ölçülebilecek hiçbir değeri yoktur, insanlar
hayatını feda etmiştir, bunun hiçbir maddi karşılığı olamaz. Ben defaatle şehit
ailelerimizi ziyarete gittim, o kadar enteresan hayat hikâyeleri var ki bu
olaylar karşısında bize düşen, geride kalan insanların, geride kalan
kadınların, çocukların, annelerin, babaların hayatlarının bundan sonraki
süreçte bir nebze daha iyi olmasıdır. Zaten şehadete ulaşan, bizim inancımıza
göre, Rabb’im tarafından mükâfatlandırılacaktır. Bize düşen şey, bunlar
karşısında biz ne yapabiliriz, daha fazla ne yapabiliriz? Yoksa parayla bunun
bir… Nasıl bunu telaffuz edersiniz? Bunun bir karşılığı olabilir mi? Elimizden
geldiğince bütün şehit ailelerimizin, gazilerimizin hayatının çok daha iyi
olması için gayret sarf edeceğimizi söylüyoruz. Daha net ne söylenebilir
bilemiyorum, anlayanlar için. 
Teşekkür
ederim. 
ENGİN
ÖZKOÇ (Sakarya) – Sayın Başkan, bir tek kelimeyle ifade etmek istiyorum. 
BAŞKAN
– Buyurun Sayın Özkoç. 
27.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – “Daha fazla ne yapacağız?” diye soruyorlarsa yapmaları
gereken tek şey, milletten topladığınız parayı şehit ailelerine verin; bir tek
şey söylüyoruz. 
BAŞKAN
– Gündeme geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım. 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM Dışişleri Komisyonu
Başkanı Volkan Bozkır ve beraberindeki heyetin Bulgaristan Ulusal Meclisi Dışişleri
Komisyonu Başkanı Dzhema Grozdanova’nın vaki davetine icabetle 27-30 Kasım 2019
tarihleri arasında düzenlenecek olan Türkiye-Bulgaristan-Romanya Parlamentoları
Dışişleri Komisyonları Üçlü Toplantısı’na katılmak üzere Bulgaristan’a
ziyarette bulunmalarına ilişkin tezkeresi (3/943)
15/11/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı Volkan Bozkır ve beraberindeki
heyetin Bulgaristan Ulusal Meclisi Dışişleri Komisyonu Başkanı Sayın Dzhema
Grozdanova davetine icabetle 27-30 Kasım 2019 tarihlerinde Bulgaristan'da
düzenlenecek Türkiye-Bulgaristan-Romanya Parlamentoları Dışişleri Komisyonları
üçlü toplantısına katılımı öngörülmektedir.
Adı
geçen heyetin söz konusu toplantıya katılımı, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9’uncu maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı

BAŞKAN
– Kabul edenler… Kabul etmeyenler… Kabul edilmiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, Ağrı Milletvekili Dirayet Dilan Taşdemir ve
arkadaşları tarafından, kadın cinayetleri başta olmak üzere kadına yönelik her
türlü şiddetin araştırılması amacıyla 18/11/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 19 Kasım 2019 Salı günkü birleşiminde yapılmasına ilişkin önerisi
19/11/2019
Türkiye Büyük Millet Meclisi Başkanlığına
Danışma
Kurulu 19/11/2019 Salı günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin

 Grup
Başkan Vekili
Öneri:
18
Kasım 2019 tarihinde Ağrı Milletvekili Sayın Dirayet Dilan Taşdemir ve
arkadaşları tarafından, (4199 sıra numaralı) kadın cinayetleri başta olmak
üzere kadına yönelik her türlü şiddetin araştırılması amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerinin 19/11/2019 Salı günkü birleşimde yapılması
önerilmiştir.
BAŞKAN
– Önergenin gerekçesini açıklamak üzere, öneri sahibi Halkların Demokratik
Partisi Grubu adına Ağrı Milletvekili Dirayet Dilan Taşdemir. 
Buyurun.
(HDP sıralarından alkışlar)
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, Genel Kurulu saygıyla
selamlıyorum.
Değerli
arkadaşlar, kadın cinayetleri başta olmak üzere kadınlara yönelik şiddet
aslında ciddi bir toplumsal sorun olarak karşımızda durmaktadır. Her yıl
yüzlerce kadın katlediliyor, bir o kadarı da sakat kalıyor; “kadın” ve “şiddet”
kavramı, maalesef, artık neredeyse özdeş kullanılıyor. Elbette ki bu, bizim
açımızdan basit olarak ele alınacak bir durum değildir. Sadece şiddet olarak da
geçiştirmemek gerekiyor; bizler açısından bu bir cins kırımıdır, kadın kırımıdır.
Değerli
arkadaşlar, elbette ki kadına yönelik şiddet sadece belli bir coğrafya ve
mekâna özgü değildir; bu, dünya çapında, evrensel bir sorundur. Asıl mesele, bu
kadına yönelik şiddetle sizlerin nasıl mücadele ettiği sorusudur. Eğer
gerçekten mücadele etmek isteniyor ise öncelikle bu şiddet meselesiyle
yüzleşmemiz gerekiyor; diğer bir nokta ise kadınları şiddetten koruyacak
mekanizmalar üretmek gerekiyor; bu alanda çalışan kadın örgütleriyle ortak
çalışmalar yürütmek gerekiyor; belki de en önemlisi, kadınların ve erkeklerin
hayatın her alanında eşit olduğu fikrine inanmak gerekiyor ama biz biliyoruz ki
iktidar aslında kadınların ve erkeklerin eşit olmadığını yaşamın her alanında
savunuyor, bu Meclis kürsüsünde savunuyor ve bu fikriyatı körüklüyor. Her gün kadınlar
katlediliyor ama maalesef biz bunları açık, net konuşamıyoruz. 
Biz
hem 25 Kasım vesilesiyle hem de diğer kadın gündemlerine ilişkin aslında
onlarca kere bu Mecliste araştırma önergesi verdik Meclis konuşsun, üzerine
fikir yürütsün, politika üretsin, kadın şiddetini gündemine alsın diye ama
maalesef bu Meclis bunu yapmadı; araştırma önergelerimiz reddedildi, kadın
gündemi konuşulmadı. Ama değerli arkadaşlar, AKP iktidarının on yedi yıldır
yaptığı bir şey var. “O da nedir?” diye sorarsanız, kadına yönelik şiddetle
mücadele eden kadınlara, kurumlara karşı mücadeleyi çok iyi yürütüyor. Bakın,
sadece birkaç örnek vereceğim, zaman az kaldığı için. OHAL ve KHK bahanesiyle
onlarca kadın kurumu kapatıldı. Şiddetle mücadele mekanizmaları yok edildi.
Kadın daire başkanlıklarımız ortadan kaldırıldı ya da yerine erkek amirler
atandı. Alo Şiddet hatları, kadın sığınmaevleri kapatıldı. En önemlisi de
yerelde kadınları iradeleştiren, söz ve karar mekanizmalarında yer almalarını
sağlayan eş başkanlık sistemimiz algı operasyonlarıyla, yalanlarla, iftiralarla
suçmuş gibi lanse edildi, eş başkanlarımız tutuklandı. Dolayısıyla bu şiddet
politikasını her gün farklı boyutlarıyla bizler yaşıyoruz. Bu şiddet
politikaları siyasetçilere, kadın aktivistlere gözaltı ve tutuklama siyasetiyle
uygulanıyor. Sadece bu ay içerisinde Van’da, Gaziantep’te, Ankara’da,
İstanbul’da TJA’lı yine Kadın Meclisi üyemiz, Genç Kadın Meclisi üyemiz onlarca
kadın gözaltına alındı, çıplak arama dayatıldı, hatta ve hatta taciz ve
tecavüzle tehdit edildi. Özlem Hanım, dikkatinize sunarım.
Değerli
arkadaşlar, biz 25 Kasım kadına yönelik şiddetle ilgili tabii ki eylemler ve
etkinlikler yapmak istiyoruz ama bütün etkinliklerimiz bugün itibarıyla
yasaklanmış, engelleniyor. Batman’da kadın arkadaşlarımız, Kadın Meclisimiz
sadece şiddete uğrayan kadınların fotoğraflarını taşımak istediği için
gözaltına alındı. Bakın, broşürler dağıtıyoruz -yani hak hukuk olmadığını,
yasanın aslında tanınmadığını bizler çok iyi biliyoruz- her yerel amir ya da
yönetici her kim ise kendi kafasına göre bu broşürleri ve etkinlikleri
yasaklamak için gerekçeler üretiyor. Biri şu gerekçeyi bulmuş: “‘İtaat
etmiyoruz.’ sözü -ki kadınlar bunu çok kullanır- suçmuş.” Siz itaat
edebilirsiniz, istediğiniz yere edin, saraya edin, önünüze çıkanlara edin,
itaat ederek geldiğinizi de biliyoruz ama biz kadınlar itaat etmeyeceğiz, size
de bu erkek egemen kültüre de itaat etmeyeceğiz. (HDP sıralarından alkışlar)
Değerli
arkadaşlar, yine, HDP Kadın Meclisi olarak yerellerimize gönderdiğimiz Kadın
Meclisi broşürlerimizin içerisinde olduğu kargolarımıza da el konulmuş. Bu çok
akıllı amirler ya da oradaki sorumlu her kimse, kargoların hangi talimatla,
kimin talimatıyla gönderildiğini, hangi talimatla eş başkanlarımızın bu
kargoları aldığını -eş başkanlarımız gözaltına alınıyor- bu soruyu soruyor.
Aslında biz soruyoruz: Siz bu kadar hukuksuzluğu, yasa dışına çıkan hareketleri
kimden talimat olarak alıyorsunuz? Çünkü böyle bir yasa yok, böyle bir hukuk
yok, tamamıyla keyfî bir durum.
Değerli
arkadaşlar, kadına yönelik suçlarda korkunç derecede artış var. 
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) – Bir dakika…
BAŞKAN
– Buyurun.
DİRAYET
DİLAN TAŞDEMİR (Devamla) – Sadece cinsel suçlarda yüzde 24’e varan artış var. 
Yine,
yapılan araştırmalar gösteriyor ki şiddete uğrayan kadınların yüzde 92’si
herhangi bir kuruma başvurmuyor. Neden? Çünkü kadınlar faillerin
cezalandırılacağına inanmıyor. Çünkü Şule Çet, Rabia Naz, Nadira Kadirova’nın
dava dosyalarının kamuoyunun gözü önünde nasıl örtbas edilmeye çalışıldığını
bizler çok iyi biliyoruz. Elbette ki kadınlar güvenmez, inanmaz, sizin
oluşturduğunuz mekanizmalara da başvurmaz. Eğer bunun aksini iddia ediyorsanız
o zaman ne yapacaksınız? Bu araştırma önergesine “evet” diyeceksiniz, CEDAW ve
İstanbul Sözleşmesi’ni uygulayacaksınız, nafaka hakkını gasbetmekten
vazgeçeceksiniz, kadın kazanımlarımızdan elinizi çekeceksiniz ama biz böyle
olmadığını, olmayacağını da maalesef biliyoruz, keşke öyle bir umudumuz
olsaydı. 
Biz
bir kere şuna da tanıklık ediyoruz: Bu kadın düşmanı politikaların sadece ülke
içerisinde değil, ülkenin dışına da taşırıldığını bizler görüyoruz. 
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) – Özellikle Kuzey Suriye ve Rojava halklarına,
kadınlarına karşı IŞİD çetelerinin uyguladığı insanlık dışı uygulamaların bir
kez daha bu türevler eliyle sürdürülmeye çalışıldığını bizler biliyoruz. O
açıdan, kadına yönelik şiddete, cinsiyetçiliğe ve militarizme hep birlikte,
özellikle kadınların karşı çıkması ve bu araştırma önergesine “evet” demesi
gerekiyor. Bununla ilgili mekanizmaların da oluşturulması temel ihtiyaçtır.
Teşekkür
ederim. (HDP sıralarından alkışlar)
BAŞKAN
– İYİ PARTİ Grubu adına Antalya Milletvekili Tuba Vural Çokal.
Buyurun
Tuba Hanım. (İYİ PARTİ sıralarından alkışlar) 
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; Genel Kurulu saygıyla selamlıyorum.
Benim
çok sevdiğim bir terim var, vakayiadiye, “Sıradanlaşan, her gün yaşanan olay.”
demek. Yaşadığımızda şaşırmadığımız, duyduğumuzda hayret etmediğimiz olaylar
vakayiadiyedir. İşte, kadına şiddet de ülkemiz için vakayiadiye oldu. Artık
bırakın bir kadının darbedilmesini, katledilmesi bile sıradanlaştı. Kadınların
öldürülmesi hayatın sıradan akışı içinde değerlendiriliyor, normal
karşılanıyor. Kadına saldıran saldırganların eğer kadın ölmediyse elini kolunu
sallaya sallaya gezmesi ise kadına şiddetin sıradanlaşmasına katkı sağlıyor.
“Demek ki kadın dövmek suç bile değil.” diye düşünülüyor. Siyasi ayrışmalar da
bile kadına şiddet var. “Şortlu kadına saldırıya falanca kesim tepki gösterdi,
başörtülüye filancalar kızdı.” diyoruz ama her durumda şiddete ne giyerse
giysin kadın maruz kalıyor. 
Sevgili
milletvekilleri, kadına karşı şiddete yönelik en ciddi önlem kadınlara ekonomik
bağımsızlık sağlamak olacaktır. Ekonomik bağımlılık saldırgana cesaret verirken
kadını sindirmektedir. Bu nedenle kadın girişimcilere yönelik teşviklerin
artırılması, kredi kolaylıklarının sağlanması gerektiğini düşünüyorum. Bu
ülkede eğer siyasi bir partinin il başkanı “Başı açık kadın perdesiz eve
benzer, ya kiralıktır ya satılıktır.” derse, bu ülkede bir hâkim “Karnından
sıpayı, sırtından sopayı eksik etmemek lazım.” derse ve kadın bedeni üzerinden
ahlaksızca siyaset yapan zihniyete izin verilirse ülkenin geldiği son nokta bu
olur.
Ben
size kadına şiddetin farklı bir boyutunu daha anlatmak istiyorum, size kadına
şiddetin en ağır boyutundan söz edeceğim. Dünyanın en şefkatli, en merhametli
varlıkları olan kadınlara yapılacak en büyük şiddet onları sevdiklerinden
ayırmaktır. Evladını kaybeden bir ananın, eşini kaybeden bir kadının
yaşayabileceği daha büyük bir şiddet yoktur. Ben bu araştırma önergesini veren
sayın milletvekili arkadaşıma sormak istiyorum: Evlatları terör örgütü
tarafından kaçırılan kadınların gördüğü şiddeti sonlandırmak için gerekli
adımları atacak mısınız? Anaların acısını bitirmek için üzerinize düşeni
yapacak mısınız? Unutmayın, kadına şiddet, her birimiz üzerimize düşeni
yapmadığımız sürece bitmeyecektir. “Linç edelim, bu evi yakalım, çıksın,
dövelim.” diye saatlerce siyasetçilerin olduğu evlerin etrafında bağırıp
çağıranlar, sopa, inşaat demiri sallayanlar cezasız kalırsa... 
Gelecek
için hayaller kuran, bu memleket için şahane yarınlar düşleyen, Türkiye
konusunda hırslı, hevesli, inançlı, milletini seven ve her vatandaşın güzel
yaşamasını isteyen bir anne olarak şiddetin büyük bir bedeli olsa da hayat
hepimize bayram olsa deyip Genel Kurulu saygıyla selamlıyorum. 
Teşekkür
ediyorum. (İYİ PARTİ ve CHP sıralarından alkışlar) 
BAŞKAN
– Cumhuriyet Halk Partisi Grubu adına Hatay Milletvekili Suzan Şahin. (CHP
sıralarından alkışlar) 
Buyurun
Sayın Şahin.
CHP
GRUBU ADINA SUZAN ŞAHİN (Hatay) – Yüce Meclisimizi saygıyla selamlıyorum. 
Toplumumuzun
yarısını oluşturan kadınların ülkemizdeki durumuna bir bakalım. Kadınlar
eğitimde, siyasette, istihdamda eşitsizliğe, ayrımcılığa ve adaletsizliğe
uğramakta. Bunun temeli kadına yönelik ayrımcı söylemlerdir. Eşitliğe
inanmıyorsunuz. Bunu “Kadın evin süsü.” “Kadınlar iş aradığı için erkekler
işsiz kalıyor.” gibi birçok söylemle açıkça dile getiriyorsunuz. Bunun sonucu,
kadınlara şiddet, işsizlik ve yoksulluk olarak geri dönüyor. Küresel Cinsiyet
Eşitsizliği Raporu’nda Türkiye 149 ülke içerisinde 130’uncu sırada. 2018 yılında
440, 2019 yılının ilk on ayında 383 kadın şiddet sonucu hayatını kaybetti. Her
10 kadından 4'ü kendisini güvende hissetmiyor. 
Parlamentoda
kadın temsil oranı dünya ortalamasının çok altında. Sözünüz, özünüz bir olsun,
eşit temsil istiyoruz, gelin Siyasi Partiler Yasası’nı değiştirelim. 
2
milyonu aşkın kadın çocuk bakımı nedeniyle istihdam dışında. Kadınların
istihdam oranı yüzde 32,6 düzeyindeyken genç kadın işsizliği yüzde 35,5. Toplam
girişimci sayısının yüzde 8’i kadın girişimci. Bu veriler, devletin sosyal
devlet olmaktan, yoksulluğu giderici politikalar üretmekten ve herkesin insanca
yaşayabileceği bir refah düzeyinden ne kadar uzak olduğunu açıkça ortaya
koyuyor.
Bütçe,
toplumsal cinsiyet körü. On Birinci Kalkınma Planı’nda “toplumsal cinsiyet” kelimesi
bile anlam ve kavram olarak çıkarılmış durumda. Kadınlara özel kalemler bütçede
yok. Uygulamadaki eksiklikler kreş, sığınmaevi, güvenlik sorunu, şiddetin
önlenmesi konularında somut yaptırımlar yok çünkü belli ki kadınlara ayrılacak
bütçe de yok. Bazı belediyelerin sığınmaevi açma zorunluluğu var, denetleyen
yok; yaptırım yok, isteyen de yok. Kadınlara yönelik her alanda şiddet artıyor
ama kadınları koruyabilecek mekanizmalar yeterince işletilmiyor. CEDAW,
İstanbul Sözleşmesi ve 6284 uygulanmadığı gibi, aksine bu düzenlemeler hedef
hâline getiriliyor. Kadınların nafaka gibi kazanılmış haklarına göz dikiliyor.
Çağ
atladık ama hâlâ “Kadının sırtından sopayı, karnından sıpayı…” anlayışından
uzaklaşamadık. Atamızın dediği gibi: “Bizim toplumumuzun uğradığı
başarısızlıkların sebebi, kadınlarımıza karşı ihmal ve kusurdur.” Kadınları
geri kalmış bir toplum ilerleyemez. “Kadın evin süsüdür.” algısına son
verilmelidir. Samimiyet olmadan hiçbir şeyi çözemeyiz. Bu Meclis bunu görmeli
ve toplumdan gelen bu utanç verici çığlıklara ses vermelidir. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
SUZAN
ŞAHİN (Devamla) - Uygulanmakta olan projelere rağmen şiddet, taciz, tecavüz,
istismar neden artıyor? Sessiz kalınıyor ya da niyet zaten bu? Olabilir mi?
Niyetinizi, dilinizi, politikalarınızı değiştirin ki toplum düzelsin. Biliniz
ki kadına yönelik şiddet, bir insan hakları ihlalidir. Kadınların karşılaştığı
sorunlar açısından eşitsizliği derinleştiren söylem ve politikalarla AKP dönemi
tam bir gerileme dönemi olmuştur. “Kadınlar sadece iyi eş, iyi anne olsun,
yeter.” zihniyetindesiniz. Döneminizde bu zihniyetin tolerans ve himayesiyle
toplumda kadına yönelik şiddet ve kadın cinayetleri tavan yaptı. Artık,
kadınların şah damarına basmayın. Emine Bulut’un “Yaşamak istiyorum.” sözü
kulaklarınızdan gitmesin. Kadınların çığlığına ses verin. İstanbul
Sözleşmesi’ni, 6284’ü samimiyetle uygulayalım ki kadınlar yaşasın. Daha da buna
kulak vermiyorsanız tüm anaların ve kadınların size verdiği emekler gözünüze
dizinize dursun; hakkımızı helal etmiyoruz.
Saygılarımla.
(CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına İstanbul Milletvekili Emine Sare Aydın
Yılmaz konuşacak.
Buyurun.
(AK PARTİ sıralarından alkışlar) 
AK
PARTİ GRUBU ADINA EMİNE SARE AYDIN YILMAZ (İstanbul) – Sayın Meclis Başkanım,
çok kıymetli milletvekili arkadaşlarım; ben de sözüme başlamadan önce, kürsüde
konuşan arkadaşlarımın sözlerinden yola çıkarak birkaç şey ifade etmek
istiyorum. Önce “Şiddet nedir?” sorusuyla başlamak istiyorum. 
Şiddet,
kadınların çocuklarının gözü önünde pompalı tüfekle öldürülmesi demek; şiddet,
kadının ekonomik olarak bilinçli bir şekilde sıkıştırılması demek; şiddet,
hakkını arayan bir kadına söyleyecek sözü olmayan erkeğin yumruğunu kullanması
demek; şiddet, boşanmak istediği için bunu gururuna yediremeyen erkeğin
silahlı, kesici aletlere sarılması demek; şiddet, dağa kaçırılan genç kızların,
kadınların alıkonulması demek. Peki, bunların hepsini devlet mi söylüyor, devlet
mi bu şekilde yapın diyor? Hayır, tabii ki bunu söylemiyor, söyleyemez de
bilakis devlet elinden geleni yapmaya çalışıyor. Yıllardır bu sorunun cevabını
yasalardan, yönetmeliklerden ve benzeri sözleşmelerden beklemekteyiz. Bu
önlemler meseleyi güçlü cezai müeyyidelerle ancak uzun vadede çözebilir.
Kendini eğitemeyen, üstünlüğünü erkek egemen geleneklerden alan, güçsüz kaldığı
yerde kolaycılığa yaslanarak kas gücünü kullanan erkeğin âcizliğini sürekli,
sürekli, buralarda, önergelerde, araştırmalarda aramak da çözüm değildir. Siz
de çok iyi biliyorsunuz ki İstanbul Sözleşmesi, Ailenin Korunması ve Kadına
Karşı Şiddetin Önlenmesine Dair -6284- tam da şiddetle mücadeleyi esas alır.
Devletin en tepesinden en alt kademesine bu konularda efor sarf edildiğini sizler
de bizler kadar en iyi şekilde biliyorsunuz. Bu meseleyi tüm siyasi
ideolojilerin üstünde, kadının ve erkeğin ortak meselesi olarak görmek
zorundayız. 
Bir
kez daha madde madde sizlere hatırlatmak isterim ne yapıyoruz, ne yaptık. Aile,
Çalışma ve Sosyal Hizmetler Bakanlığı nezdinde kurulan şiddeti önleme
merkezleri, izleme merkezleri; aile, kadın, çocuk, engelli, yaşlı, şehit
yakınları ile gaziler ve gazi yakınlarına yönelik hizmetlere ilişkin çağrılarak
değerlendirilerek Türkçe dışında Kürtçe, Arapça, işaret dili ve SMS’le hizmet
veren Alo 183 aile, kadın, çocuk, engelli danışma hattı, Aile ve Sosyal
Politikalar Bakanlığı Basın ve Halkla İlişkiler Müşavirliği bünyesinde 11 Eylül
2012 tarihinde Gaziantep’te hizmete girdi. Siz de bunları çok iyi biliyorsunuz.

Yine
ulusal eylem planları, yine İçişleri Bakanlığı nezdinde kurulan “acil panik
butonu” olarak kullanılabilecek olan KADES yazılımı ve yine bugüne kadar 118
bin polis, 12 bine yakın Jandarma personeli, 100 bini aşkın sağlık personeli ve
yaklaşık 87 bin din görevlisine kadına yönelik şiddetin önlenmesi için verilen
eğitimler. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Yılmaz.
EMİNE
SARE AYDIN YILMAZ (Devamla) – Peki. 
Ancak,
diğer taraftan erkek eliyle öldürülen kadınlarımız da var tabii ki. Bu yüzden
mesele, ne Ahmet’in ne Fatma’nın ne de o partinin ne de bu partinin
meselesidir. Mücadele edeceksek bu meseleyle hep birlikte mücadele edeceğiz.
Özgür teşebbüsten beslenen ve kanunlardan aldıkları birtakım haklardan yola çıkarak
medya patronlarının veya TV’lerdeki yapımcıların kadına yönelik şiddete yönelik
yapmış oldukları diziler ve yayınlara karşı hep birlikte, hep bir ağızdan dur
demediğimiz sürece kadına yönelik şiddetle mücadele edemeyiz. Sizler de bunu
çok iyi biliyorsunuz. Ve yine, bu meseleyi, tüm siyasi partilerin,
ideolojilerin üstünde, bağımsız değerlendirmek zorundayız.
Başka
bir şey söyleyeceğim: Kadın meselesini politikleştirerek sürekli kendine
konuşma alanı yaratmak için meseleyi ideolojik araçsallaştırmayı da anlamıyorum.
Nitekim annelerinden zorla koparılan küçük kız çocuklarının dağa kaçırılması ve
orada türlü zorbalıklara karşı kadınlık onurlarını koruyamamaları da kadına
şiddet olarak sizler tarafından görülmediği sürece maalesef ikiyüzlüsünüz.
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Ağrı) – Onları da görüyoruz, merak etmeyin.
EMİNE
SARE AYDIN YILMAZ (Devamla) – Ve yine “İtaat, itaat…” dediniz.
Sayın
Başkanım, bir dakika daha rica ediyorum.
BAŞKAN
– Söyledikleriniz tam zapta geçiyor.
EMİNE
SARE AYDIN YILMAZ (Devamla) – Peki.
Ve
yine “itaat” dediniz. “Nereye itaat?” dediniz. “Saraya itaat.” dediniz.
Ben
de size şunu ifade etmek istiyorum: Sizler Kandil’e itaat ettiğiniz sürece, siz
bu kız çocuklarının arkasında durmadığınız sürece biz bununla mücadele
edemeyiz. (AK PARTİ sıralarından alkışlar)
EBRÜ
GÜNAY (Mardin) – Bizler hiçbir yere itaat etmiyoruz.
DİRAYET
DİLAN TAŞDEMİR (Ağrı) – Muhalefet etme, sorulara cevap ver!
EMİNE
SARE AYDIN YILMAZ (Devamla) – Evet, siz Kandil’e itaat ediyorsunuz. Bizim
nereye itaat ettiğimizi mi soruyorsunuz? 
EBRÜ
GÜNAY (Mardin) – İtaat sizin işiniz! İtaat sizin işiniz!
EMİNE
SARE AYDIN YILMAZ (Devamla) - Biz devletin kendisine itaat ediyoruz. Biz
devletin kendisiyle… (AK PARTİ sıralarından alkışlar) 
BAŞKAN
– Peki, teşekkür ederiz Sayın Milletvekili.
EMİNE
SARE AYDIN YILMAZ (Devamla) – Teşekkür ediyorum.
BAŞKAN
- Öneriyi oylarınıza sunuyorum: Kabul edenler… 
EBRÜ
GÜNAY (Mardin) – Hayır, sataşma var Başkan, olmaz.
DİRAYET
DİLAN TAŞDEMİR (Ağrı) – Sayın Başkan, ama soru sordu, sataştı. Söz hakkı niye
vermiyorsunuz?
EMİNE
SARE AYDIN YILMAZ (İstanbul) – Sataşmadım, nereye itaat ettiğimizi söyledi, ben
de cevabını verdim.
BAŞKAN
- Kabul etmeyenler… Kabul edilmemiştir.
Değerli
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Uşak Milletvekili Özkan Yalım’ın (2/1116) esas numaralı Türkiye
Radyo-Televizyon Kurumu Gelirleri Kanununda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/49)
Türkiye Büyük Millet Meclisi Başkanlığına
İç
Tüzük 37’ye göre (2/1116) esas numaralı Kanun Teklifi’min değerlendirilmek üzere
gündeme alınması hususunu bilgilerinize arz ederim.
Saygılarımla.
 Özkan
Yalım
 Uşak
BAŞKAN
– Önerge üzerinde teklif sahibi Uşak Milletvekili Özkan Yalım konuşacaktır.
Buyurun
Sayın Yalım. (CHP sıralarından alkışlar) 
DİRAYET
DİLAN TAŞDEMİR (Ağrı) – Sayın Başkan, söz hakkı…
BAŞKAN
- Vereceğim, Özkan Bey konuşsun.
EBRÜ
GÜNAY (Mardin) – Ama gündem değişti Sayın Başkan.
DİRAYET
DİLAN TAŞDEMİR (Ağrı) – Ama gündemi kapatıyorsunuz…
ÖZKAN
YALIM (Uşak) – Sayın Başkan, değerli Divan, çok değerli çalışma arkadaşlarım ve
de bizi izleyen tüm vatandaşlarıma saygı ve sevgilerimi sunuyorum.
İlk
önce, sözlerime başlamadan önce, Edirne Milletvekili arkadaşımız Erdin
Bircan’ın ölümünün 1’inci yıl dönümü, kendisini rahmetle anıyoruz. 
Değerli
arkadaşlar, çok değerli vatandaşlarımız; biliyorsunuz, ülkemizde ekonomik kriz
içerisinde olan birçok vatandaşımız var. Maalesef, ekonomik kriz herkesi
etkiliyor ama bunu görmeyen bir saray var. Sarayda, tabii, elektrik faturası
ödenmediğinden dolayı kimse bunun farkında değil. Ancak, vatandaşlarımızın
birçoğunun elektrik faturalarını ödeyemediğini ve de çok ciddi sıkıntılar
yaşadığını sizlerle paylaşmak istiyorum. Ben bu aşamada elektrik faturalarının
birazcık, en azından vatandaşın cebine biraz daha az etki etmesi adına…
Biliyorsunuz,
elektrik faturalarında yüzde 2’lik TRT katkı payı var. 4/12/1984’te çıkarılmış
olan bir kanun… Bu kanunla, ülkemizdeki tüm iş yerlerinden -büyük sanayilerde
değil ama normal iş yerlerinden- ve de meskenlerden, kimin evine elektrik
faturası geliyorsa, üzerinden yüzde 2 katkı payı alınıyor. Aynı şekilde,
biliyorsunuz, çok ciddi bir de dağıtım payı alınıyor. 
Ben,
bu ekonomik sıkıntı içerisinde olan vatandaşlarımızın en azından elektrik
faturalarını daha rahat ödeyebilmesi adına bir kanun teklifi verdim. Bu kanun
teklifini 16 Ekim 2018’de verdim ve de bugün bunun gündeme alınmasını
görüşüyoruz. Umarım, iktidar partisi vekili arkadaşlarımızın da desteğiyle
TRT’nin bu yüzde 2’lik payı kaldırılıp vatandaşımızın bir nebze olsun
faturasına etki sağlanır, bütçesine ek destek veririz.
Biliyorsunuz,
TRT, artık ilk kurulduğu zamanlardaki gibi değil; artık reklam gelirleri var,
her türlü özel firmalardan, büyük firmalardan reklam alıp diğer özel
televizyonlarla rekabet edebilir seviyeye geldi. Onun için, özellikle muhalefet
milletvekili arkadaşlarımızın onayıyla, siz değerli AK PARTİ’li milletvekili
arkadaşlarımızın da destekleriyle -umarım MHP de destek verecektir- ve de bu
teklifle muhakkak yüzde 2’lik TRT payını kaldıracağız diyorum. 
Ben,
1 Ağustos 2018 ile 1 Ekim 2019 arasında elektriğe gelen zammı özellikle
sizlerle paylaşmak istiyorum değerli arkadaşlar: Yüzde 57’lik bir zam geldi
yani şu anda aynı evinde yaşayan bir vatandaş geçen yıla göre yüzde 57 daha
fazla elektrik parası ödüyor. Bakın, size bir örnek vereceğim: Bir iş yeri
2018’de 3.041 TL öderken 2019’da 5.719 TL ödüyor; bakın, yüzde 57’lik bir zam
var elektrik faturalarında. Onun için, elektrik faturalarındaki bu yüzde 2’lik
payı, hatta dağıtım ve katkı payını da buradan kaldırabilirsek ciddi derecede
ekonomikleşecek faturalar. Yani, tabii ki biliyorsunuz bir de yüzde 18’lik KDV
var. Değerli arkadaşlar, elektrik bir lüks değildir, elektrik zaruri bir
tüketimdir; elektrik, doğal gaz lüks değildir ama özellikle elektrik hiç lüks
değildir.
Ben
daha önce de konuştum, bugün özellikle bunu sizlerle tekrar paylaşmak
istiyorum. Bir dahaki konuşmamızda, bir dahaki kanun teklifimizle elektrik ve
doğal gazda da KDV’yi yüzde 18’den yüzde 8’e düşürdüğümüzde daha yaşanabilir,
insanların refah seviyesini daha yükseltebileceğimiz bir durum olacaktır. Onun
için, ben sizden bugün destek bekliyorum, bu vermiş olduğum kanun teklifiyle en
azından yüzde 2’lik TRT payını kaldıralım diyorum.
Ben,
kalan son otuz saniyedeki bu konuşmamda, yaşadığım gerçek bir olayı anlatmak
istiyorum. Değerli arkadaşlar, Uşak’ta bir telefon aldım. Vatandaşımızın
komşuları tarafından bir telefon geldi ve de mahallesine gittiğimde –Uşak
merkezde oldu bu olay geçen hafta- Uşak merkezdeki bir evde elektriğin
olmadığını… 6 aylık bir çocuk içeride, annesi babası içeride 2 çocuğuyla, 5
yaşındaki ve de 8 yaşındaki çocuğuyla birlikte. Nasıllardı biliyor musunuz
değerli arkadaşlar? Elektrik yok, elektrik kesik sadece ve sadece 170 TL’lik
bir faturayı ödeyemediğinden. Bu kadar kötü bir durumda olan vatandaşlarımıza gelin
destek verin. Benim gerçekten içim acıdı.
(Mikrofon
otomatik cihaz tarafından kapatıldı)
BAŞKAN
– Buyurun Sayın Yalım.
ÖZKAN
YALIM (Devamla) – Çok teşekkür ederim Sayın Başkan.
Ben
tabii ki o ailenin ismini buradan zikretmeyeceğim, adresini vermeyeceğim ama
gerçekten içimiz acıdı. Ülkede, ekonomisi bozuk olan elektrik parasını
ödeyemeyen, evinde karanlıkta yaşayan, evinde buzdolabı çalışmayan, televizyon
izleyemeyen, çocukları ders çalışamayan o kadar çok vatandaş var ki. Gelin, bu
işe el atın diyorum.
Bu
konuyu geçtikten sonra, değerli arkadaşlar, biliyorsunuz, ülkemizde çok önemli
bir sorunumuz daha var, emeklilikte yaşa takılanlar. Onlardan önce tabii ki
büyüklerimiz, annelerimiz babalarımız, büyükannelerimiz dedelerimiz… Bu ülkede,
874 bin kişi emekli olduktan sonra hâlâ bin TL’nin altında emekli maaşı alıyor.
Gelin, intibak yasasıyla alakalı da gerekenleri yapalım. Türkiye Cumhuriyeti
vatandaşı hiçbir emeklinin asgarî ücretten, 2.020 TL’den aşağı emekli maaşı
olmasın diyoruz. 
İskandinav
ülkelerinin battığından filan bahsetti Sayın Cumhurbaşkanı, İskandinav
ülkelerinin battığı filan yok. 67 bin, 68 bin, 50 bin dolar senelik millî
gelirleri var.
ÖZLEM
ZENGİN (Tokat) – 13 milyon insan yaşıyor orada.
ÖZKAN
YALIM (Devamla) – Ben burada tekrar şunu özellikle...
(Mikrofon
otomatik cihaz tarafından kapatıldı)
ÖZKAN
YALIM (Devamla) – Sayın Başkanım, son bir dakika daha rica edeceğim.
BAŞKAN
– Buyurun.
ÖZKAN
YALIM (Devamla) – Sağ olun Başkanım, teşekkür ederim.
Sayın
Başkanım, tekrar teşekkür ediyorum.
Yani
sonuçta, bakın, İskandinav ülkelerindeki bir vatandaşın millî geliri 75 ile 45,
en düşük 39 bin dolarken ülkemizde kişi başına düşen millî gelir maalesef 9 bin
dolar. Ben, aynı o ülkelerdeki vatandaşlar gibi kendi ülkemizdeki
vatandaşlarımızın da keşke 60-70 bin dolar millî geliri olsa diyorum. Onun
için, gereken ekonomik seviyenin düzeltilmesi adına üreten bir Türkiye’yi de
tekrar geri getirmemiz lazım. 
Burada
EYT’nin lideri olan Sayın Gönül Boran’ı ve de EYT’li olan tüm vatandaşlarımızı
unutmuyoruz, tüm emekli vatandaşlarımızı unutmuyoruz. Onların haksızlığa
uğradıkları bu süreçte EYT’lilerin yanında olduğumuzu özellikle belirtiyorum.
“3,5 milyon misafirimize 35 milyar dolar para harcadık.” diyorsunuz, sadece 5
milyar dolar, EYT’li vatandaşlarımıza gerekli harcamayı yapmıyorsunuz. 
Sayın
Başkanım, çok teşekkür ederim. 
Ben
hepinize teşekkür ediyorum, saygı ve sevgilerimi sunuyorum. (CHP sıralarından
alkışlar) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Sayın
Oluç, buyurun. 
HAKKI
SARUHAN OLUÇ (İstanbul) – Bir soru sordu efendim hatip, cevap verecek
arkadaşımız. 
BAŞKAN
– Buyurun. 
V.- AÇIKLAMALAR (Devam)
28.- Ağrı Milletvekili Dirayet Dilan Taşdemir’in, HDP olarak annelerin,
kadınların acılarını ayrıştırmadan sahiplendiklerine ilişkin açıklaması
DİRAYET
DİLAN TAŞDEMİR (Ağrı) – Sayın Başkan, değerli arkadaşlar; biz HDP olarak bütün
annelerin, bütün kadınların acılarını ayrıştırmadan sahipleniyoruz, bunun
mücadelesini veriyoruz. Ama şu bilinmelidir ki Diyarbakır il binamızın önünde
oturan annelerin yaşadığı acının sorumlusu HDP değildir. Kırk yıllık bir Kürt
sorunu var, Kürt sorununun açığa çıkardığı sorunlardır bunlar. Bir dönem sizler
de, iktidar da buna inandığı için müzakere ve diyalog sürecini başlattı, sorunu
buradan çözmeye çalıştı. Evet, bir Kürt sorunu var, Kürt sorunundan kaynaklı
yaşanan acılar var. Siz eğer bu sorunu çözmek istiyorsanız Kürt sorununun
demokratik çözümünü gündeminize alacaksınız, barış meselesini konuşacaksınız;
bu bir. 
İkincisi,
şu an PKK’nin elinde asker aileleri de var. Biz onlarca defa çağrı yaptık:
“Gelin, birlikte bir komisyon kuralım, oturalım, tartışalım, mesele neyse
çözelim.” 
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Ağrı) – Ama bu iktidarın yaptığı en iyi şey nedir biliyor
musunuz? Can alıcı sorulardan kaçmak için sudan gerekçeler yaratıp hemen
saldırı konseptine geçiyor; herkes terörist, herkes suçlu, bir tek siz
masumsunuz. 
BAŞKAN
– Peki, teşekkür ederim. 
Özlem
Hanım…
29.- Tokat Milletvekili Özlem Zengin’in, Türkiye’de Kürt problemi
olmadığına, Kürt kardeşlerimizi suistimal eden terör problemi olduğuna ilişkin
açıklaması
ÖZLEM
ZENGİN (Tokat) – Teşekkür ederim Sayın Başkanım. 
Şimdi,
Diyarbakır’da HDP’nin önünde toplanan anneler tek bir sebeple toplanıyorlar:
Evlatlarını dağa götürenlerden evlatlarını istiyorlar “Nerede benim evladım?”
diyorlar. 
DİRAYET
DİLAN TAŞDEMİR (Ağrı) – Kim götürmüş ya, kim götürmüş?
SERPİL
KEMALBAY PEKGÖZEGÜ (İzmir) – Yanlış yerde oturuyorlar, yanlış, sizin kapınızda
oturmaları lazım.
ÖZLEM
ZENGİN (Tokat) – Sizler cevabı vereceksiniz, sizin arkadaşlarınız.
DİRAYET
DİLAN TAŞDEMİR (Ağrı) – Sen vereceksin, sen Hükûmetsin.
ÖZLEM
ZENGİN (Tokat) – Bunu yapanlar sizin arkadaşlarınız.
DİRAYET
DİLAN TAŞDEMİR (Ağrı) – Elinizde belge var mı? Kim götürmüş, bul o zaman. 
SERPİL
KEMALBAY PEKGÖZEGÜ (İzmir) – Çok saçma bir şey bu söylediğiniz ya. 
ÖZLEM
ZENGİN (Tokat) – Bugüne kadar gerçekten, teröre “terör” diyemeyenler burada
terörle alakalı kavramları bizim aleyhimize kullanmasınlar.
DİRAYET
DİLAN TAŞDEMİR (Ağrı) – Geç, geç, bu lafları geç.
SERPİL
KEMALBAY PEKGÖZEGÜ (İzmir) – İktidar olan sizsiniz, siz.
DİRAYET
DİLAN TAŞDEMİR (Ağrı) – Sen bulacaksın.
ÖZLEM
ZENGİN (Tokat) – Buradan yola çıkarak şunu söylemek istiyorum. 
SERPİL
KEMALBAY PEKGÖZEGÜ (İzmir) – Hükûmet olan sizsiniz, sizin partiniz.
ÖZLEM
ZENGİN (Tokat) – Tabii dinlemeyi de bilmiyorlar. Bağır, bağır! Alışmışlar
bağırarak susturmaya. 
Mesele
şu, bir defa şunu görmemiz lazım: Türkiye’de Kürt problemi yok, Kürt
kardeşlerimizi suistimal eden bir terör problemi var. 
DİRAYET
DİLAN TAŞDEMİR (Ağrı) – O zaman siz yalan söylediniz beş yıl boyunca.
EBRÜ
GÜNAY (Mardin) – Kürt kardeşlerimizi siz suistimal ediyorsunuz; onları öldüren
bir iktidar var.
ÖZLEM
ZENGİN (Tokat) – Bugüne kadar bizim yaptığımız şey sadece terörle mücadeledir.
DİRAYET
DİLAN TAŞDEMİR (Ağrı) – O zaman beş yıl boyunca yalan söylediniz halka,
insanlara yalan söylediniz
EBRÜ
GÜNAY (Mardin) – Onları öldüren bir AKP iktidarı var. 
ÖZLEM
ZENGİN (Tokat) – Bu ülkede sadece bütün siyasi…
DİRAYET
DİLAN TAŞDEMİR (Ağrı) – İnsanlara yalan söylediniz.
ÖZLEM
ZENGİN (Tokat) – Ben asla yalan söylemem. Bak, bu lafa ben deli oluyorum!
“Yalan” lafına ben deli oluyorum!
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜ (İzmir) – Ama yalancısınız, sizin partiniz her zaman hep
yalan söylüyor. 
DİRAYET
DİLAN TAŞDEMİR (Ağrı) – Bağırmayın, sakin olun.
ÖZLEM
ZENGİN (Tokat) – Ben asla yalan söylemedim hayatımda, hayatımda asla yalan
söylemedim.
Açar
mısınız Sayın Başkanım?
BAŞKAN
– Buyurun Özlem Hanım, buyurun.
SERPİL
KEMALBAY PEKGÖZEGÜ (İzmir) – Yalan söylüyorsunuz her zaman.
DİRAYET
DİLAN TAŞDEMİR (Ağrı) – İftira atıyorsunuz. 
BAŞKAN
- Sayın milletvekilleri…
ÖZLEM
ZENGİN (Tokat) – Şu ağır lafların kalkıp söylenilmesine tahammül edemiyorum. 
SERPİL
KEMALBAY PEKGÖZEGÜ (İzmir) – Deli olmanıza gerek yok; yalan söylemeyin, olsun
bitsin. 
ÖZLEM
ZENGİN (Tokat) – Bir milletvekili bir başka milletvekiline “Yalan söylüyorsun.”
diyemez, reddediyorum bunu. 
EBRÜ
GÜNAY (Mardin) – İftira atıyorsunuz, iftira atıyorsunuz; elinizde olmayan bir
belge, iddiada bulunamazsınız. 
ÖZLEM
ZENGİN (Tokat) – Bu edepsizliği reddediyorum. Bu ne cürettir, bu ne cürettir! 
SERPİL
KEMALBAY PEKGÖZEGÜ (İzmir) – Yalan söylemeyeceksiniz; doğruları
söyleyeceksiniz, gerçekleri söyleyeceksiniz. 
EBRÜ
GÜNAY (Mardin) – İftirayı siz atıyorsunuz. 
ÖZLEM
ZENGİN (Tokat) – Kendiniz hayatınız boyunca itaat ederek gelmişsiniz buraya,
kendi fikrinizi söyleyemiyorsunuz, acziyet içindesiniz, terör kavramları
kullanıyorsunuz, ondan sonra da utanmadan bir milletvekiline “Yalan
söylüyorsun.” diyorsunuz. (AK PARTİ sıralarından alkışlar) İade ediyorum size,
ne münasebet! 
Teşekkür
ediyorum. 
BAŞKAN
– Birleşime on dakika ara veriyorum.
Kapanma Saati: 16.49
İKİNCİ OTURUM
Açılma Saati: 17.12
BAŞKAN : Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
----0----
BAŞKAN
– Türkiye Büyük Millet Meclisinin 19’uncu Birleşiminin İkinci Oturumunu
açıyorum. 
Alınan
karar gereğince gündemin "Kanun Teklifleri ile Komisyonlardan Genel Diğer
İşler" kısmına geçiyoruz.
1’inci
sırada yer alan İstanbul Milletvekili Vedat Demiröz ve 97 Milletvekilinin
Dijital Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Vedat Demiröz ve 97 Milletvekilinin Dijital Hizmet
Vergisi Kanunu ile Bazı Kanunlarda ve 375 Sayılı Kanun Hükmünde Kararnamede
Değişiklik Yapılması Hakkında Kanun Teklifi (2/2312) ile Plan ve Bütçe
Komisyonu Raporu (S. Sayısı: 128) (X)
BAŞKAN
- Komisyon? Yerinde. 
14/11/2019
tarihli 18’inci Birleşimde İç Tüzük'ün 91’inci maddesine göre temel kanun
olarak görüşülen 128 sıra sayılı Kanun Teklifi’nin birinci bölümünde yer alan
10’uncu maddesi kabul edilmişti.
Şimdi,
11’inci maddenin önerge işlemini yapacağız.
11’inci
madde üzerinde üç önerge vardır. İlk okuyacağım iki önerge aynı mahiyettedir.
Bu önergeleri birlikte işleme alacağım:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 11’inci
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz.
 Dursun
Müsavat Dervişoğlu Ümit Beyaz  Mehmet
Metanet Çulhaoğlu
 İzmir İstanbul
 Adana
 Orhan
Çakırlar  İsmail
Koncuk
 Edirne
 Adana
Aynı
mahiyetteki diğer önergenin imza sahipleri:
 Cavit
Arı İlhami Özcan Aygun Lale
Karabıyık
 Antalya Tekirdağ Bursa
 Turan
Aydoğan Ali Öztunç Alpay
Antmen
 İstanbul Kahramanmaraş Mersin
 Bülent
Kuşoğlu  Mehmet
Bekaroğlu
 Ankara  İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Aynı mahiyetteki önergeler hakkında söz isteyen Adana Milletvekili Sayın
İsmail Koncuk.
Buyurun
Sayın Koncuk. (İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
11’inci
madde, vergi istisnasıyla ilgili bir madde. Tabii, her kanunda böyle maddeler
de oluyor, teknik bir madde; bir problem yok.
Şimdi,
burada birçok arkadaşım ifade etti ama bugünlerde gündemde olan EYT konusunda
ben de birkaç kelam etmek istiyorum. Sayın Cumhurbaşkanı, EYT konusunda yeni
bir pencere açtı aslında, dedi ki: “Seçim kaybetmeme sebep de olsa bu meseleyi
çözmem, bu meseleye olumlu bakmıyorum.” Hangi yönüyle Sayın Cumhurbaşkanı bunu
öne çıkardı? Erken emeklilik yönüyle öne çıkardı, erken emeklilik yönüyle; bir
de İskandinav ülkelerini örnek verdi. Herhâlde, Cumhurbaşkanı yanıltıldı,
kendisine yanlış bilgiler verildi ki hiç vermemesi gereken bir örneği verdi,
İskandinav ülkelerinin bu sebeple battığını ifade etti yani kişi başına millî
geliri 50 bin dolar ile 70 bin dolar arasında olan İskandinav ülkelerinin
batması söz konusuysa vallaha biz de batalım, biz de batalım; bayağı iyi bir
batma. Dolayısıyla, bu, doğru bir örnek değildi. 
Sayın
Cumhurbaşkanı, erken emeklilikten bahsetti. Ben size bir örnek vereceğim bir
tenakuzu ortaya koymak açısından. Erken emeklilik, elbette olmasın. Bakın,
4/C’den 4/B’ye geçen çalışanlar ve birçok 4/B’li, erken emekli yapılıyor;
biliyor musunuz, bilginiz var mı? Sayın Cumhurbaşkanı bundan haberdar mı,
bilmiyorum. Sözleşme metinlerinde aynen şöyle yazıyor: “Emekli maaşı almaya hak
kazandığı andan itibaren sözleşmeleri yenilenmez.” Yani yaşı 45 olabilir, yaşı
46 olabilir; hiç önemli değil, emekli maaşı almaya hak kazanmasından itibaren
sözleşmesi yenilenmiyor ve zorunlu olarak emekliliğe sevk ediliyor. Bunu ben
defalarca anlattım, Çalışma Bakanlarına söyledim, bu kürsüde de anlattığımı
hatırlıyorum ama burada söz konusu erken emeklilikse “Bu ne perhiz bu ne lahana
turşusu!” dememiz lazım. Erken emekliliğe karşıysanız bu sözleşmeli personelin
de erken emekliliğinin önüne geçmeniz lazım. Diyor ki birçoğu: “Ben de diğer
memurlar gibi 65 yaşına kadar isteğe bağlı olarak çalışmak istiyorum.” Ama bu
imkânı vermiyorsunuz. Yani ben AK PARTİ’nin çalışma hayatıyla ilgili bu
tenakuzlarını bir türlü anlayamadım. Bu da düzeltilsin o hâlde, bu bir
gerekçeyse bu da düzeltilsin. 
Değerli
milletvekilleri, şimdi, EYT’ye yok -hadi anladık diyelim, anlamıyoruz da- kime
var ya, kime var? Memura var mı? Yüzde 4 zam yapıyorsunuz ocak ayında, şu
enflasyon oranlarına rağmen. Yani şu manipüle edilmiş enflasyon oranlarını bile
bulmayan bir zamla memurlarımız karşı karşıya. Emekliye var mı? Yok. İşçiye var
mı? Yok. Esnafa var mı? Yok. Çiftçiye zaten yok. İşsize çare var mı, çare
buldunuz mu? Yüzde 14,2. Genç işsizlik yüzde 27,5. Korkunç bir oran ya, korkunç
bir oran! Bir iktidar eğer işsizlik meselesini çözemiyorsa aynı, o, savaşta
“Barut bitti.” ifadesiyle eş değer bir durumdur. Siyasi partiler neden siyaset
yapar? Elbette güvenlik için, sağlık için. Ama en önemlisi de nedir biliyor
musunuz? İş, aş konusunda mesafe alabilmek. Bu alanda iddiasının olabilmesi
lazım. İddianız kalmadı. 2002 yılında yüzde 9’larda olan işsizlik bugün
neredeyse 2 katına yaklaştı, 2 katına. 
Şimdi
neyi başardığınızı söyleyeceğiz biz? Neyi başardığınızı söyleyebiliriz?
Dolayısıyla, EYT’ye vermediğinizi milletin diğer kesimlerine verseniz diyeceğim
ki “Amenna ya!” Hadi EYT’nin birtakım, efendim, bilinmezlikleri filan var, kaç
kişi olacağını filan bilmiyoruz. Bu alanda bir bilgi kirliliği de var, çok
ciddi bir bilgi kirliliği de var. Yani yıllar içerisinde kaç kişinin emekli
olacağını bilmiyoruz. 
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım, bir dakika istirham ediyorum.
BAŞKAN
– Tabii, buyurun toparlayın.
İSMAİL
KONCUK (Devamla) – Bakın, ben size bir sufle vereyim buradan: Bu kadar eylem
yaptı bunlar; bunlar, bizim insanlarımız. Bakın, köye gidiyorum, karşıma EYT’li
çıkıyor köyde, her yerde. Sizin de karşınıza çıkıyor ki Sayın Cumhurbaşkanını
toplantılarda AK PARTİ milletvekilleri sıkıştırdılar bu EYT meselesi yüzünden;
biliyoruz, basına yansıdı. 
Şimdi,
şöyle bir çözüm getirin: Mesela, emekliliğe on yılı mı kalmış, yüzde 30’unu
sarfınazar edin, yüzde 30’undan vazgeçin, deyin ki: “Seni yedi yılda
yapacağım.” Sekiz yıl mı kalmış, deyin ki: “Seni altı yılda yapacağım.” 
Bu
eylemleri, bu güçlü talebi bir siyasal iktidar görmezden gelemez, bir siyasal
iktidar sağıra yatamaz. Özür dileyerek söylüyorum ama tamamen sağırlaştınız.
Onların bütün taleplerini kökten yerine getirin demiyorum ama bir adım
attığınızı göstermek bu kadar mı zor? 
Ben
saygılar sunuyorum, teşekkür ediyorum. (İYİ PARTİ ve CHP sıralarından alkışlar)

BAŞKAN
– Aynı mahiyetteki önergeler hakkında söz isteyen Kahramanmaraş Milletvekili
Ali Öztunç. 
Buyurun
Sayın Öztunç. (CHP sıralarından alkışlar) 
ALİ
ÖZTUNÇ (Kahramanmaraş) – Sayın Başkan, değerli milletvekilleri; sizleri
saygıyla selamlıyorum. 
Çok
yasa geldi bu Meclise, binlerce. Yüzlerce torba gelmiştir ama ilk kez bir
torba, vatandaşın üzerine zehir saçıyor, ölüm yağdırıyor. Neden mi
bahsediyorum? Bunun 50’nci maddesinden, Afşin-Elbistan Termik Santralini de
içine alan 50’nci maddeden bahsediyorum. 300 bin insanın yaşadığı Afşin ve
Elbistan ilçelerine kül yağıyor değerli milletvekilleri, kül! Bakın, bilimsel
rakam: Her saat 280 ton kül yağıyor. Niye biliyor musunuz? Santralde filtre
olmadığı için her saat 280 ton kül yağıyor. 
Greenpeace
2019 raporuna göre, kirlilik nedeniyle 17 bin erken ölüm olmuş Afşin-Elbistan
bölgesinde. Çevre ve Şehircilik Bakanlığı Temiz Hava Hakkı Platformu’na göre,
Kahramanmaraş, yüzde 25,1’le hava kirliliğinde Türkiye’de 2’nci sırada
Afşin-Elbistan Termik Santrali yüzünden, termik santralin A ünitesinin
filtresiz olması yüzünden. 
Bakın,
18 Kasım 2019, dün saat 16.02’de Çevre ve Şehircilik Bakanlığının internet
sitesinde Türkiye'nin en kirli havası Elbistan’da görünüyordu. Tabii,
Twitter’da hemen başladı gençler “En kirli hava Elbistan’da.” diye; 18.24’te
müdahale ettiler, en temiz havası Elbistan’da göründü. Sanki internetten
çıkartınca oradaki hava kirliliği gidecekmiş zannediyorlar. Buranın üç yıl daha
filtre takılmadan çalışması isteniyor. AK PARTİ şuna karar vermiş: “Biz
Afşin’i, Elbistan’ı bitireceğiz, öldüreceğiz, zehirleyeceğiz ama zaman yetmedi,
bize bir üç yıl daha verin, şu Afşin’i, Elbistan’ı tamamen bitirelim.” diyor AK
PARTİ. Biz de buna izin vermek istemiyoruz. 
Keşke
Özlem Hanım’ın yerinde burada Sayın Mehmet Muş olsaydı bugün. Bakın, daha önce
bu konu gündeme geldiğinde, 17 Temmuz 2019’da, iki üç ay önce Sayın Mehmet Muş
ne diyor: “Elbistan’daki, Afşin’deki hemşehrilerimizin içi rahat olsun, onlara,
o şirketlere tanıdığımız süre bu yıl sonu itibarıyla bitiyor. O süre zarfında
buradaki standartlara uygun şekilde filtreleme yapılacaktır, uzatma süresi
verilmemiştir, verilmeyecektir.” Kim? AK PARTİ’nin Grup Başkan Vekili. Önemli bir
konumda, değil mi? “Asla verilmeyecek, rahat olun.” diyor. 
Sayın
Mahir Ünal, AK PARTİ’nin 2’nci ismi, Genel Başkan Yardımcısı, Kahramanmaraş
Milletvekili, bakın ne diyor: “Bu konuda Cumhurbaşkanımızın da en kısa zamanda
filtre sorununun çözümüyle ilgili talimatı var. Cumhurbaşkanımız ve Enerji
Bakanımızla buranın durumunu konuştuk. Afşin ve Elbistan bölgesinin, bırakın
otuz altı ayı, bir gün bile bekleyecek hâli yok.” diyor. Kim? Mahir Ünal
söylüyor, Sayın Cumhurbaşkanıyla konuştuğunu söylüyor, onun talimat verdiğini
söylüyor. Ne için? Filtreleme yapılsın diye. Niye yapılmıyor? “Çelikler” diye
bir holding var. Eğer Çelikler Holdinge Cumhurbaşkanının da gücü yetmiyorsa,
Mahir Ünal’ın gücü yetmiyorsa, Mehmet Muş’un gücü yetmiyorsa vay halimize, ne
yapacağız? Yazıktır, günahtır. Burada yaşayan insanlar maalesef düşünülmüyor. 
Bakın,
değerli milletvekilleri, eğer birazcık iyi niyet gösterseydi bu firma,
Afşin-Elbistan Termik Santrali’nde filtrelemeye başlasaydı, bir şeyler
yapsaydı, üç aylık, beş aylık, altı aylık bir çalışma yapsaydı -yıllardır
oradalar, yapmıyorlar- derdik ki: Ya, adamlar başladılar, yetiştiremediler. Tık
yok, hiçbir şekilde hiçbir adım atmadılar. Derebeyi gibiler, herkese meydan
okuyorlar, beni, AK PARTİ milletvekillerini, Sayın Ahmet Özdemir’i tehdit
ediyorlar, işçilere telefon numaralarımızı veriyorlar “Arayın.” diyorlar ve o
kadar rahatlar ki “Bize kimse dokunamaz.” diyorlar.
Adalet
ve Kalkınma Partisini anlamakta güçlük çekiyorum. Adalet ve Kalkınma Partisi,
arabalarda sigara içilmesini yasaklıyor 
“Millet kanser olmasın.” diye, koca koca bacalardan o dumanların çıkmasına izin
veriyor. Bu ne perhiz bu ne lahana turşusu, bu ne yaman çelişki! (CHP
sıralarından alkışlar) 
ZÜLFÜ
DEMİRBAĞ (Elâzığ) – Teknik bir konu. 
ALİ
ÖZTUNÇ (Devamla) – Buyur baba, buyur ağabey. 
ZÜLFÜ
DEMİRBAĞ (Elâzığ) – Teknik bir konu. 
ALİ
ÖZTUNÇ (Devamla) – Çelikler, hemşehrin ya! Yapma bunu kurban olurum, yapma
Zülfü Bey. Çelikler “hemşehrin” diye “Elâzığlı” diye yapma, boş ver. İnsanlar
zehirleniyor, 300 bin insan zehirleniyor, yazıktır, günahtır; kadınlarda rahim
kanseri ve göğüs kanseri sayısı inanılmaz derecede artmıştır. 
(Mikrofon
otomatik cihaz tarafından kapatıldı) 
ALİ
ÖZTUNÇ (Devamla) – Sayın Başkanım, herhâlde ek süre vereceksiniz?
BAŞKAN
– Ali Bey, Kahramanmaraş olunca bir şeyler yapacağız. 
Buyurun,
toparlayın. 
ALİ
ÖZTUNÇ (Devamla) – Teşekkür ederim Sayın Başkanım.
Kahramanmaraş
olunca akan suların durması gerekir, evet, doğru söylüyorsunuz Sayın Başkanım,
sizin de Maraş’ı sevdiğinizi biliyoruz, tekrar teşekkür ediyorum. 
Değerli
milletvekilleri, Afşin-Elbistan’da 300 bin insan yaşıyor. Sayın Mehmet Muş söz
verdi “Bu filtre takılmadan asla burası çalışmayacak.” dedi, çalıştırılmak
isteniyor, üç yıl daha uzatmak istiyorlar, Sayın Mahir Ünal söz verdi. 
Bakın,
çok açık söylüyorum: Elbistan’da, Afşin’de bugüne kadar görülmemiş en büyük
eylemi yaparız. Ne Mahir Ünal oraya girebilir ne de AK PARTİ’liler girebilir;
haberiniz olsun.
ÖZLEM
ZENGİN (Tokat) – Arkadaşlar, her zaman girer. Her zaman gireriz, her zaman.
RECEP
ÖZEL (Isparta) – Girer, girer.
ALİ
ÖZTUNÇ (Devamla) – Özlem Hanım, rica ediyorum. 
Sayın
Sefer Aycan Bey’e de sataşıyorum, Sefer Bey, siz de ilimizin milletvekilisiniz,
sizin bu konudaki düşüncelerinizi de MHP’nin bu konudaki görüşlerini de merak
ediyoruz. Afşin’e, Elbistan’a söz veren AK PARTİ milletvekilleri, Elbistan’ı,
Afşin’i ölüme terk ediyorsunuz, ayıptır; en çok oyu da oradan alıyorsunuz,
yazıktır. Bundan sonra oralarda gidip siyaset yapamazsınız.
Saygılar
sunuyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 11’inci maddesinde bulunan “ile”
ibaresinin “ve” olarak değiştirilmesini arz ve teklif ederiz.
 Tulay
Hatımoğulları Oruç Abdullah Koç Erol
Katırcıoğlu
 Adana Ağrı İstanbul
 Oya
Ersoy Kemal Peköz Nuran
İmir
 İstanbul Adana Şırnak
  Necdet
İpekyüz
  Batman
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Adana Milletvekili Kemal Peköz.
Buyurun
Sayın Peköz. (HDP sıralarından alkışlar)
KEMAL
PEKÖZ (Adana) – Sayın Başkan, değerli milletvekilleri; Genel Kurulu saygıyla
selamlıyorum.
Düzenlemeyle,
işverenlerce taşıma hizmeti verilmeyen durumlarda, çalışanlara verilen günlük
10 Türk liralık yol ödemeleri, toplu taşıma kartı, bilet veya bu amaçla kullanılan
ödeme araçlarıyla yapılması durumunda, vergi dışı bırakılmaktadır. Dar
gelirliye, emekçi sınıfına maddi anlamda destek sağlayan bir düzenleme olduğu
için olumlu buluyoruz. Ancak bunun, çalışanların bordrosundaki günlük 10 Türk
lirası yol ücretinin tamamının vergi dışı bırakılması daha doğru olacaktır. 
VEDAT
DEMİRÖZ (İstanbul) – Vergi dışı kalıyor işte. 
KEMAL
PEKÖZ (Devamla) – Tamamı için; bordroda, onun için.
Değerli
arkadaşlar, seksen iki yıl önce, idam sehpasına giderken son isteği “Oğlumu
benden önce asmayın.” olan, mezar yeri de hâlâ belli olmayan Seyit Rıza’yı,
“Sadece ana dilimde bir şarkı söylemek istiyorum.” diyen ve o nedenle yurt
dışına gitmek zorunda bırakılan, orada yaşamını vatan hasretiyle yitiren Ahmet
Kaya’yı ve dün hayatını kaybeden Türkiye tiyatrosunun önemli isimlerinden
Yıldız Kenter’i anmak istiyorum. 
Değerli
arkadaşlar, 12 Mayıs 2019 tarihi, gece saat üç buçuk; Güngören’deki
Trabzonlular bir sahur yemeği düzenliyorlar, İçişleri Bakanı Süleyman Soylu da
bu sahur yemeğine katılıyor. Şimdi “sahur” dediğiniz zaman yüreğinizi,
kalbinizi sıdkuselametle tutmanız gerekir; böyle düşünmek gerekir, özellikle
inanan insanlar için böyle olması gerekir. Orada yapılan konuşmalar üzerine bir
söz söylüyor, diyor ki: “Siz bakmayın şu anda HDP’nin elinde belediyeler
olduğuna, yakın bir zamanda hiçbir tanesini bırakmayacağım, hepsi tek tek
alınacak ve gidecek.” Bu gösteriyor ki Süleyman Soylu ve iktidar, HDP
belediyelerinin şu ya da bu şekilde mutlaka görevsizleştirileceğini, görevden
alınacağını kafasına koymuş, bunu da açıkça ilan ediyor. O nedenledir ki sekiz
ay burada, bizlerle birlikte Mecliste oturan Selçuk Mızraklı arkadaşımızla
ilgili, üç yıl önce cezaevine girmiş, hiçbir konuda ifade vermemiş bir yalancı
şahit, bir tanık bulunuyor Kayseri Bünyan Cezaevinde, diyor ki: “Ben
hemşireydim, bir sabah işe gittim, Selçuk Mızraklı’nın tedavi ettiği bir
teröristle karşılaştım.” Bunun üzerine soruşturma başlatılıyor, Selçuk Mızraklı
görevden alınıyor, on saatlik fasılasız gidişten sonra, o kişinin çıkarıldığı
cezaevine, Bünyan Cezaevine Selçuk Mızraklı konuluyor. O kişi de, bugüne kadar
ifade vermemiş, ağırlaştırılmış müebbet hapisle yargılanan kişi de şu anda
serbest, aramızda dolaşmaya devam ediyor. 
Biz
zaman zaman burada konuşmalarımızda ÖSO’nun kutsanmaması gereken bir örgüt
olduğunu, 70’e yakın terör örgütünün bileşiminden meydana geldiğini, Suriye
topraklarında çok sayıda suç işlediğini, bunların da basına yansıdığını, Batı
kamuoyu tarafından da görüldüğünü söylediğimizde “ÖSO’ya terörist diyemezsiniz
çünkü onlar bizim askerlerimizle yan yana savaşıyorlar.” diyorlar. Bizim
askerlerimizle yan yana savaşıyor olmaları onların işlediği suçların üstünü
örtmez, kabahatlerini gizlemeye yetmez. 
Bir
de “Orası onların topraklarıdır.” deniliyor ya -onların topraklarıdır da-
Afrin’den sürülen 136 bin kişinin toprakları değil miydi orası? Onunla
yetinilmedi, dün Dışişleri Bakanlığı bütçesi görüşülürken arkadaşımızın sorusu
üzerine Komisyon üyesi bir cevap veriyor, diyor ki: “Afrin’deki zeytini
getirmeyecektik de oradakilere mi bırakacaktık?” Eğer oradakilere
bırakmıyorsanız, alıp getiriyorsanız bunu ganimet olarak görüyorsunuz demektir,
ganimet de ancak savaşlarda elde edilir. Oysaki biz “savaş” dediğimizde bunun
için de kıyameti koparıyorsunuz, “Bu savaş değildir, operasyondur.” diyorsunuz,
“Barış Pınarı” diyorsunuz, farklı farklı şekillerde adlandırıyorsunuz. Bunun da
doğru olmadığını burada bir kez daha ifade etmek istiyorum. 
(Mikrofon
otomatik cihaz tarafından kapatıldı)
BAŞKAN
– Tamamlayınız.
KEMAL
PEKÖZ (Devamla) – Tamamlıyorum efendim. 
Kuzey
Suriye, kuzeydoğu Suriye önemli ölçüde Kürtlerin yaşadığı yerdir, Kürtlerin
yüzde 90’lara varan nüfus oranına sahip olduğu bir yerdir ve orası onların
topraklarıdır. Şu anda yüz binlerce insan sürgün edilmiş durumda, topraklarından
edilmiş durumda, herhangi bir destek de olmadığı için derme çatma çadırlarda
yaşamak zorunda kalıyorlar. Onun için de bu insanların bir an önce huzura
kavuşması için, özellikle, ÖSO’nun orada bu tür, günlük olarak işlediği
suçların önüne geçilmesi Türkiye'nin boynunun borcudur çünkü beraber hareket
eden, eğiten, donatan, maddi destek sağlayan ve bütün ihtiyaçlarını karşılayan
Türkiye’dir, o nedenle de onun borcudur. 
Arkadaşların
hepsi Dipsiz Göl’le ilgili söyledi, herhâlde böyle bir şey dünyanın hiçbir
yerinde görülmemiştir bugüne kadar. Bir gölün altında define olduğuna inanıp o
gölün kurutulmasına izin veren devletin Valisi. Zaman zaman, bir şey olduğu
zaman diyoruz ya “Onlar devletin valisidir.” Şuranın valisi, buranın valisi
değil, devletin valisi, Turizm Müdürü, Çevre Müdürü, belki de Bakanlık izin
veriyor ve define arıyorlar. Tabii ki define çıkmıyor doğal olarak ve ondan
sonra da “O gölü yeniden eski hâline getireceğiz.” diye arkasından bir de sit
alanı ilan ediyorlar. Bu gerçekten takdire şayan bir davranıştır doğrusu
iktidar için çünkü bu tür şeyleri çokça yapıyor. (HDP sıralarından alkışlar)
BAŞKAN
– Teşekkür ederim Sayın Milletvekili. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
12’nci
madde üzerinde 3 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi Kanunu ile Bazı Kanunlarda ve 375
Sayılı Kanun Hükmünde Kararnamede Değişiklik Yapılması Hakkında Kanun
Teklifi’nin 12’nci maddesinin aşağıdaki şekilde değiştirilmesini arz ve teklif
ederiz.
Saygılarımızla.
Madde
12- 193 sayılı Kanunun 29 uncu maddesinin birinci fıkrasının (4) numaralı bendi
aşağıdaki şekilde değiştirilmiştir. 
“4.
Amatör spor yarışmalarını yöneten hakemlere ödenen ücretler”
 Mehmet
Bekaroğlu Turan Aydoğan İlhami
Özcan Aygun
 İstanbul İstanbul Tekirdağ
 Cavit
Arı Lale Karabıyık Alpay
Antmen
 Antalya Bursa Mersin
 Burhanettin
Bulut  Gökan
Zeybek 
 Adana  İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen İstanbul Milletvekili Gökan Zeybek.
Buyurun
Sayın Zeybek. (CHP sıralarından alkışlar)
GÖKAN
ZEYBEK (İstanbul) – Sayın Başkan, değerli milletvekilleri; hepinizi saygıyla
selamlıyorum.
Daha
bir yıldan biraz fazla zaman geçmeden, Türkiye Büyük Millet Meclisinden geçmiş
olan bir yasa teklifiyle ilgili bir değişikliği konuşuyoruz yani Türkiye’de
spor müsabakalarını yöneten hakemlerin elde ettikleri ücretlerden vergi verip
vermemesiyle ilgili değişikliği. Yasa teklifini Meclisimize getiren sayın milletvekili
başlangıçta bu teklifin içinde bütün spor müsabakalarında görev yapan bütün
hakemlerin alacağı ücretlerden vergi alınmasını teklif etti. Yani dedi ki: “Bir
amatör maçta bir hakem 55 lira ücret alıyor, hafta sonu 2 maça çıkıyor, 110
lira, ayda 4 maça çıkıyor, 440 lira, biz buradan 66 lira vergi alacağız.” Yani
Adalet ve Kalkınma Partisi iktidarının ülkeyi getirdiği açmazın ve çıkmazın en
uç örneğidir bu, bir amatör maçtaki hakemin ayda aldığı ücretten 66 lira
vergiye kadar düşmek değerli arkadaşlar. Şimdi bunu biraz değiştirdik
Komisyonda. Şimdi deniyor ki: “Profesyonel müsabakalarda görev yapan
hakemler...” 
Şimdi,
değerli milletvekilleri, bir hakem profesyonel ligde ne zaman maç yönetiyor?
Yani bu işe başladığı gün gidip bir Fenerbahçe-Galatasaray maçını mı yönetiyor,
böyle mi düşünüyor bu teklifi hazırlayanlar? 13-14-15 yaşlarında hakemliğe
başlıyorlar, 20-30 lira ücretlerle. Çoğu üniversite öğrencisi, çoğu 2 tane dil
bilen, farklı fakültelerde okuyan öğrenciler. Yaz demeden, kış demeden maçlara gidiyorlar.
25-30 yaşına kadar başarılı olanlar bir üst klasmana çıkıyor; C klasmanına, B
klasmanına, A klasmanına çıkıyor. Sonuçta bütün Türkiye’de 20 hakem anlaşmalı,
ücretli maç yönetiyor ve iktidar dönmüş, bu hakemlerin yani 10 bin hakem içinde
en yukarıya çıkmış olan 20 hakemin maç maşına alacağı ücrete gözünü dikmiş.
Buradan bir şey çıkmaz değerli arkadaşlar, gerçekten buradan bir şey çıkmaz.
(CHP sıralarından alkışlar) Yani bu cumhuriyetin seksen yılda, doksan yılda
hakem olarak yetiştirdiği Cüneyt Çakır’ın UEFA maçlarından aldığı paraya da
korkarım bunlar yarın vergi koymak için yasa teklifi getirirler. 
Şimdi,
bir başka önemli nokta şu: Yani hakemlerin bu ücretlerine göz dikiyorsunuz.
Sonra, mesela Sarıyer’de Uskumruköy’de at çiftliklerinde Özbekler çalışıyor,
atların altını temizliyorlar. Bunlara soruyoruz, “Ben artık Özbek değilim, Türk
vatandaşıyım.” diyor. “Nasıl Türk vatandaşısın?” “Ben Etnospor yarışmalarında
Türk Millî Takımı’nı temsil etmek için bir oldubittiyle Türk vatandaşlığına
geçirildim.” diyor. Ya, arkadaşlar, eğer siz bu Etnospora çok önem
veriyorsanız, bu Özbekleri, Tacikleri, Kazakları Türk vatandaşı yapıyorsanız,
ya, Allah’ınızı severseniz, bunlara üç kuruş ücret verin de at çiftliklerinde
30 lira, 40 lira yevmiyeyle çalışmak durumunda kalmasınlar. (CHP sıralarından
alkışlar) 
Şimdi,
bir başka önemli nokta şu değerli arkadaşlar: Yasa teklifi, spor kulüplerinin
profesyonel sporculara ödediği ücretlerin… Geçmişte, on altı ay önce çıkan
yasada, amatör branşların giderlerini bunlara mahsup edecekti; bunu kaldırdık.
Yüzde 15 stopajlar 20’ye, 500 binin üzerinde olanlar da gelir vergisi diliminde
yüzde 40’lara kadar çıkacak. 
Bakın,
ben bu teklifi hazırlayan Sayın Demiröz’e söylüyorum. Siz, bir, İstanbul’daki
bütün büyük kulüplerin amatör şubelerine büyük bir darbe indirdiniz; iki, 2020
yılındaki olimpiyatlar öncesi, Türk millî takımlarının sporcularının ana
kaynağı olan, başta Fenerbahçe, Galatasaray, Beşiktaş gibi takımlara ve
Karşıyaka gibi, Anadolu’nun muhtelif illerindeki spor kulüplerine darbe
indirdiniz.
MEHMET
AKİF HAMZAÇEBİ (İstanbul) – Trabzonspor da var.
GÖKAN
ZEYBEK (Devamla) – Bunun sonrasında yaşanacak olan nedir? Daha çok yabancının
-Türk vatandaşı yapılarak- Türk Millî Takımı’nı temsilidir. 82 milyonluk bu
ülkenin çocuklarının spor yapma olanaklarını bu getirdiğiniz yasalarla
engelliyorsunuz.
Bir
başka yanlışınızı da söylemek istiyorum. Siz Türkiye’nin pek çok şehrine 30 bin
kişilik stadyumlar yaptınız. Yabancı sporcular vergi yükü dolayısıyla artık
eskisi kadar gelemeyecekse, yerli sporculara koyduğunuz vergi yükü yüzünden
kaliteli Türk sporcuları, futbolcuları yurt dışına gidecekse ve stadyumu
yaptığınız şehirlerin futbol kulüpleri amatör lige düştüyse… 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
GÖKAN
ZEYBEK (Devamla) – Teşekkür ederim Sayın Başkan. 
…Sayın
Demiröz, bu 30 bin kişilik stadyumlarda futbol maçı oynanmayacağına göre, siz,
affedersiniz, buralarda deve güreşi mi yaptıracaksınız? (CHP sıralarından
alkışlar) Bu, hesapsızlık; bu, plansızlık. Bakın, Türk sporuna yapılmış en
büyük ihanet şu: Altyapı tesislerine, spor ve sporcu yetiştirmeye, eğitim
kurumlarına yatırım yapmak yerine siz milletvekilleri kendi şehrinize damga
vurmak için gittiniz oralara büyük stadyumlar yaptınız ama o stadyumların yan
tarafında 3 tane, 5 tane çim antrenman sahası yapmayı, altyapı tesisi yapmayı,
amatör spor kulüplerinin spor yapabileceği tesisleri yapmayı akıl edemediğiniz
için o statlarda oynayacak çocuklar da o mahallelerden yetişmiyor. 
O
nedenle, sözün özü ve sözün kısası, sporla ilgili gittiğiniz yol yanlış bir
yoldur ama en başta yaptığınız yanlış, Türkiye'deki federasyonların oy verme
sistemini değiştirdiniz. 
(Mikrofon
otomatik cihaz tarafından kapatıldı) 
GÖKAN
ZEYBEK (Devamla) - Spor Genel Müdürlüğünün şubelerdeki yetkililerinin oy
çoğunluğuyla Türkiye'deki bütün federasyonları bağımlı hâle getirdiniz,
arkabahçeniz hâline getirdiniz ve o nedenle biz sporda her geçen gün geriye
gidiyoruz. 
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 12’nci maddesinde bulunan “yarışmalarını”
ibaresinin “müsabakalarını” olarak değiştirilmesini arz ve teklif ederiz.
 Nuran
İmir Tulay Hatımoğulları Oruç Semra
Güzel
 Şırnak Adana Diyarbakır
 Erol
Katırcıoğlu Necdet İpekyüz Oya
Ersoy
 İstanbul Batman İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Diyarbakır Milletvekili Semra Güzel.
Buyurun
Sayın Güzel. (HDP sıralarından alkışlar)
SEMRA
GÜZEL (Diyarbakır) – Sayın Başkan, değerli milletvekilleri; söz konusu kanun
teklifinin 12’nci maddesiyle ilgili söz almış bulunmaktayım.
Maddede
spor yarışlarını yöneten hakemlere yapılan ücret ödemelerinin vergilendirilmesi
talep edilmektedir. En düşük maaşla çalışan memurun dahi vergilendirmeye tabi
tutulduğu ülkemizde, yüksek maaşların söz konusu olduğu bu meslekte ücretlerin
şimdiye kadar vergi adaleti kapsamında çoktan vergiye dâhil edilmesi gerekirdi
ama önemli olan vergi sahteciliğinin önüne geçebilmektir. Çaldıktan sonra
minareye kılıf bu ülkede çok rahat bulunuyor.
Bakınız,
kayyumlar. Defalarca bu kürsüden dile getirdik, gerekirse bin defa daha dile
getirmeye, meşru haklarımızı talep etmeye devam edeceğiz. İktidar her hafta
ikişer üçer atanan kayyumları tüm gerçekliğiyle açıklayabilir mi? Öyle “Örgüte
para yatırıyorlardı, biz biliyoruz.” gibi havanda su döven kelimelerle değil,
Meclisimizin ağırlığına yakışır şekilde; hukuki delillere dayanan açıklamalar
bekliyoruz.
Bundan
sekiz, dokuz ay önce başvurularında sorun olmadığı için YSK tarafından
adaylıkları kabul edilen arkadaşlarımızın hepsi teker teker görevden alınıyor,
tutuklanıyor, yerlerine kayyum atanıyor. Beş altı ayın içerisinde nasıl oluyor
da görevden alınan belediye eş başkanlarımız aynı anda ülkenin aranan zanlıları
oluyor. Ayrıca, isnat edilen suçlara bakınca, hiç de öyle dillendirdiğiniz gibi
suçlamalar değil. Nusaybin’de patlamaların olduğu bir ilçede eş başkana, hâkim
“Kriz masasını niye kurdun?” diyor. Tutuklanan Diyarbakır Büyükşehir Belediye
Eş Başkanımıza “Niye KHK’lilere sahip çıktın?” deniyor. Yüksekova Eş Başkanı
için itirafta bulunmak, dokuz yıldır cezaevinde olan tanığın aklına yeni
geliyor. Bir diğer seçilmişe ise “Niye seçim çalışması yaptın?” deniyor. Cizre
Belediye Eş Başkanının görevden uzaklaştırılarak yerine kayyum atanmasına
gerekçe gösterilen “Nevroz” konuşması takipsizlikle sonuçlanıyor, diğer
soruşturmaya ilişkin iddianameyi ise mahkeme savcıya iade ediyor. Yani kayyum
atamaya ortada bir gerekçe yok ama gerekçe yaratmaya bahane çok. Size yasal
prosedürleri hatırlatıyoruz: Adaylar başvurularını yapar, YSK onay verdikten
sonra adaylar seçim çalışması yapar, halk istediğini seçer ve siyasiler de bu
tercihe saygı duymak zorundadır. 
Değerli
milletvekilleri, 31 Martta 65 belediye, 1.230 belediye meclis üyeliği ve 102
genel meclis üyeliği kazandık. 6 belediyemize KHK’li eş başkanları olduğu için
mazbataları verilmedi. Seçim bölgemde 5 olan kayyum sayısı Yenişehir ve
Hazro’yla 7’ye, toplam kayyum sayısı ise 24’e yükseldi. 14 belediye eş başkanımız,
onlarca meclis üyemiz tutuklandı, 4 eş başkanımız ise hâlâ gözaltında. Bu 24
belediyeyi kazandığımız yerlerde toplam seçmen sayısı ise yaklaşık 2,5 milyon.
Peki, sonuç ne? İktidar, Ali kıran baş kesen olmuş, hukuk umurunda değil, söz
konusu Kürtlerse, Kürtlerin ne istediği, ne talep ettiği umurunda değil; düşman
hukukuyla “Ben kimi istersem sizi ancak o yönetir.” diyor. Her hafta birer
ikişer belediyeleri gasbediyorsunuz. Yineliyoruz, bugün kayyum atanan yerlerde
seçim tekrar olsun, HDP yine belediyeleri alacaktır. Ama seçmenler diyor ki:
“Boşuna mı oy veriyoruz, bunlar yine istediğini getiriyor.” Yapılan
röportajlarda Diyarbakırlılar “Biz bir ağacı belediyeye seçsek yine görevden
alırlar, ağaca da bir kulp bulurlar, ‘bölücü teröristtir’ derler, görevden
alırlar.” diyor ve tepki gösteriyor. Aynen de öyle oluyor; sonuçlar işinize
gelmeyince sandık hukukunu yok sayıyor, seçilmişleri tutukluyor ve kayyum
atıyorsunuz. 
Değerli
milletvekilleri, kayyumların halkın parasını nasıl çarçur ettiğini hem geçen sene
Sayıştay raporlarında hem de belediyeleri aldıktan sonra bizler gördük.
Yüksekova gibi küçük bir ilçe belediyesi bile hizmet yapılmadığı hâlde 680
milyon 884 bin lira borçlandırılmış. Halk yoksullukla boğuşurken, Mardin
kayyumu devlet erkânına gümüşler hediye etmiş. Bunları öyle sizin yaptığınız
gibi delilsiz söylemiyoruz; hepsi, basına yansıyan, fotoğraflarla, mali
kayıtlarla belgelenmiş olaylar. İktidar, başa geldiği günden beri “millet
iradesi” lafını ağzından düşürmedi ama aynı irade Kürtler için söz konusu
olduğunda illegal ilan ediyorsunuz. Neyin irade olup neyin irade olmadığına siz
mi karar veriyorsunuz? Bu nasıl bir hukuk? Bunun hiçbir izahı, hiçbir hukuki
açıklaması yok. Bu iktidar düşünmeli, bu mesele sadece seçilmiş olanı görevden
alıp yerine birini atama meselesi değil; bu mesele, yok sayma meselesidir “Seni
de iradeni de tanımıyorum.” deme meselesidir. Kayyum atamaları devam ettiği
takdirde seçmenler ile bu Meclis arasındaki bağ giderek zayıflamakta, halkın
gücü olan sandığa dair güven duygusu iyice zedelenmekte.
(Mikrofon
otomatik cihaz tarafından kapatıldı)
BAŞKAN
– Tamamlayın.
SEMRA
GÜZEL (Devamla) – Bu hukuksuzluk, bu zorbalık politikası iktidar da dâhil olmak
üzere kimseye bir şey kazandırmayacaktır, tam aksine, kaybettirecektir. 
Hepinizi
selamlıyorum. (HDP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
VI.- BAŞKANLIĞIN GENEL KURULA SUNUŞLARI (Devam)
C) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Kore Cumhuriyeti Ankara Büyükelçisi Hong-Ghi Choi’a "Hoş
geldiniz." denilmesi
BAŞKAN
– Sayın milletvekilleri, Meclisimize resmî bir ziyarette bulunan Kore
Cumhuriyeti Ankara Büyükelçisi Sayın Hong-Ghi Choi Genel Kurulumuzu teşrif
etmişlerdir, kendilerine Meclisimiz adına “Hoş geldiniz.” diyorum. (Alkışlar) 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 12’nci
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederiz.
 Dursun
Müsavat Dervişoğlu Orhan Çakırlar Ümit
Beyaz
 İzmir Edirne İstanbul
 Mehmet
Metanet Çulhaoğlu  Hüseyin
Örs
 Adana  Trabzon
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Trabzon Milletvekili Hüseyin Örs.
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekilleri; Dijital Hizmet
Vergisi Kanunu ile Bazı Kanunlarda ve 375 Sayılı Kanun Hükmünde Kararnamede
Değişiklik Yapılması Hakkında Kanun Teklifi’nin 12’nci maddesi üzerinde söz
aldım. Hepinizi en derin saygılarımla selamlıyorum. 
Değerli
milletvekilleri, ilgili teklifin bu maddesiyle, voleybol ve basketbol spor
dallarının en üst liglerinde görev alan hakemler hariç tutulup diğer tüm
hakemlerin müsabakalardan elde ettikleri gelirlerin vergilendirilmesi
hedeflenmektedir. Teklifin ilk hâli, toptancı bir yaklaşımla, tüm spor
müsabakalarında görev alan hakemlerin vergilendirilmesini öngörüyordu fakat
Komisyonda verilen önergeyle amatör sporlar kapsam dışında tutulmuştur.
Komisyondaki arkadaşlarıma amatör müsabakalarla ilgili yapmış oldukları söz
konusu değişiklikten dolayı da teşekkür ediyorum. Gayet isabetli bir değişiklik
olmuştur, bunu da söyleyeyim. 
Değerli
milletvekilleri, bu değişiklik öncesi hakem ücretleri, ilim ve fenni, güzel
sanatları, tarımı, hayvan yetiştirilmesini ve memleket bakımından faydalı olan
diğer işleri ve faaliyetleri teşvik maksadıyla verilen “İkramiyeler ve
mükafatlar” bölümüne konularak vergiden muaf tutuluyordu. Asgari ücretlinin
aylık maaşını ve maaşı oranında kesilen vergi tutarlarını göz önüne alarak
ilgili maddedeki değişikliği, özellikle günümüzdeki Süper Lig hakemlerinin
aldıkları maç başına ücretlerin veya aylık ücretlerinin vergiye tabi
tutulmasını, ülkemizdeki vergi dağılımı açısından, adaletin sağlanması adına
olumlu bulduğumu ifade etmek isterim.
Değerli
milletvekilleri, kanunun geneli üzerindeki düşüncelerimi de sizlerle paylaşmak
isterim. Ekonomik açıdan büyük sıkıntı yaşayan Türkiye’nin önündeki temel
sorunlardan biri bütçe açığıdır. Bu vergiler esasta bu açığı kapatmak üzere
konulmaktadır ama şu gerçeği unutmayın ki 2019 yılındaki bütçe açığını kapatmak
için ne yaptıysanız maalesef başarılı olamadınız. Bedelli askerlik getirdiniz,
imar barışı ilan ettiniz, ihtiyat akçesine el uzattınız ama yine de olmadı. En
son bu düzenlemeyi akıl ettiniz ama korkarım yine olmayacak. Siz, önce israf
eksenli ekonomik politikalarınızdan vazgeçmelisiniz. 
“Az
kazanandan az, çok kazanandan çok vergi” başlığıyla sunumu yapılan bu
düzenleme, her ne söylenirse söylensin, Hükûmetin bütçe açığından duyduğu
endişeyi açık olarak gözler önüne sermektedir. Siz, bu vergi paketini, vergi
adaletini sağlayacağınızı söyleyerek buraya getiriyorsunuz ama aslında yaşanan
ekonomik krizi aşmaya çalışıyorsunuz. Ekonomik endişelerle, yeterince
tartışılmadan Genel Kurula getirilen bu düzenlemenin Sayın Cumhurbaşkanına
borçlanma yetkisi vermesi de ayrı bir konu.
Değerli
milletvekilleri, çarpık vergi politikalarının toplumda yarattığı eşitsizliği
lütfen görelim. Gelir ve servet eşitsizliği Türkiye'nin en önemli toplumsal
meseleleri arasındadır. Her geçen gün derinleşen bu eşitsizlik toplumsal
yapımızı zedelerken zengini daha da zengin, yoksulu daha da yoksul yapmaktadır.
Dolayısıyla bu eşitsizlikleri giderecek, toplumsal refaha katkı sağlayacak daha
adil vergi düzenlemeleri yapmak yerine böyle günü kurtarmak ve bütçe açığını
kapatmak gibi hedefler gözeten düzenlemelerle bu meseleyi halledemeyiz. 
Meclisimizi
köklü bir vergi reformu üzerinde çalışmaya, kafa yormaya davet ediyor, hepinizi
en derin saygılarımla selamlıyorum. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Ahmet
Kaya, buyurun; epeydir söz istiyorsunuz.
V.- AÇIKLAMALAR (Devam)
30.- Trabzon Milletvekili Ahmet Kaya’nın, Trabzon ili Düzköy ilçezi
Haçka Yaylası’nda yıkım gerginliğinin devam ettiğine, neden yaylalardaki
huzurun bozulmak istendiğini ve neden imar barışı çerçevesinde Haçka
Yaylası’ndaki evlere yapı kullanma izin belgesi verildiğini öğrenmek istediğine
ilişkin açıklaması
AHMET
KAYA (Trabzon) – Teşekkür ederim Sayın Başkan.
Düzköy
Haçka Yaylamızda tereyağı satarak, gurbetlerde çalışarak ev yapan insanlarımıza
şafak operasyonları yapılıyor, biber gazı sıkılarak evleri yıkılıyor. Bu
insanlar, dededen kalma evleri eskidiği ve yetersiz kaldığı için tadilat
yapmışlar; yer almamış, yer satmamışlar. Sayın Soylu Çayırbağı’nda söz vermişti,
“Sidiksa’yı yatırıma boğacağım.” demişti. Sidiksa yatırıma değil ama gözyaşına
boğuldu. Evleri yıkılan analarımız ağlıyor, çocukları ağlıyor.
“İmar
barışı” dediniz. Vatandaş para ödedi, yapı kayıt belgesi aldı. Su, elektrik
bağlattı. Şimdi bu evleri yıkıyorsunuz. Madem bu evleri yıkacaktınız neden yapı
kullanma izni verdiniz, neden yaylalarımızda huzuru bozdunuz? Ortada çözülmeyi
bekleyen büyük bir sıkıntı var. Orada millete âdeta zulmediliyor. 
AKP’li
bakanlara ve milletvekillerine sesleniyorum: Bu feryatları artık duyun diyorum.
Gelin bu sorunu hep birlikte çözelim ve yaylalarımıza yeniden huzuru getirelim
diyorum.
Teşekkür
ediyorum. 
BAŞKAN
– Buyurun Ramazan Bey, size de söz vereyim. 
31.- Aksaray Milletvekili Ramazan Kaşlı’nın, Aksaray Bölgesi Hayvancılık
Kooperatif Birliği ile Aksaray-Niğde Tarım Kooperatifleri Birliğine bağlı
tarımsal kalkınma kooperatiflerinin mağduriyetine ilişkin açıklaması
RAMAZAN
KAŞLI (Aksaray) – Teşekkür ederim Sayın Başkanım. 
Aksaray
Bölgesi Hayvancılık Kooperatif Birliği ve Niğde-Aksaray Bölgesi Tarım
Kooperatifleri Birliğine bağlı tarımsal kalkınma kooperatiflerinin geçmişten
gelen mali borçlarının Aksaray Defterdarlığı tarafından yakın takibe alındığı,
hesaplara blokeler konulduğu, ayrıca bu kooperatiflerin yönetim kurulu
yetkililerinin şahsi mal varlıklarına da haciz konulacağı konusunda uyarıda
bulunulmuştur. Ödeme konusunda herhangi bir kolaylık sağlamadan ve süre
verilmeden böyle işlemlerin yapılması kooperatiflerimizi sıkıntıya düşürerek
kapanmasına, çalışan personelin işsiz kalmasına, kayıt dışı işlemlerin
artmasına sebep olacaktır. Bu sebeple, ilgili bakanlıklarla görüşüp bir an önce
çözüm yollarının üretilmesi gerektiğini belirtiyor, Genel Kurulu saygıyla
selamlıyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– 13’üncü madde üzerinde 3 önerge vardır, önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
13’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
13- 193 sayılı Kanunun 40 ıncı maddesinin birinci fıkrasının (1), (5) ve (7)
numaralı bentlerine sırasıyla aşağıdaki hükümler ilave edilmiştir.
“(Faaliyetleri
kısmen veya tamamen binek otomobillerinin kiralanması veya çeşitli şekillerde
işletilmesi olanların bu amaçla kullandıkları hariç olmak üzere, kiralama
yoluyla edinilen binek otomobillerinin her birine ilişkin aylık kira bedelinin
6.000 Türk lirasına kadarlık kısmı ile binek otomobillerinin iktisabına ilişkin
özel tüketim vergisi ve katma değer vergisi toplamının en fazla 120.000 Türk
lirasına kadarlık kısmı gider olarak dikkate alınabilir.)”
"(Şu
kadar ki faaliyetleri kısmen veya tamamen binek otomobillerinin kiralanması
veya çeşitli şekillerde işletilmesi olanların bu amaçla kullandıkları hariç
olmak üzere, binek otomobillere ilişkin giderlerin en fazla %70'i
indirilebilir.)"
"(Faaliyetleri
kısmen veya tamamen binek otomobillerinin kiralanması veya çeşitli şekillerde
işletilmesi olanların bu amaçla kullandıkları hariç olmak üzere, özel tüketim
vergisi ve katma değer vergisi hariç ilk iktisap bedeli 140.000 Türk lirasını,
söz konusu vergilerin maliyet bedeline eklendiği veya binek otomobilin ikinci
el olarak iktisap edildiği hallerde, amortismana tabi tutarı 250.000 Türk
lirasını aşan binek otomobillerinin her birine ilişkin ayrılan amortismanın en
fazla bu tutarlara isabet eden kısmı, gider yazılabilir. Bu hükmün
uygulanmasında binek otomobilin iktisap edildiği tarihte yürürlükte olan tutar
dikkate alınır.)”
 Mehmet
Bekaroğlu Alpay Antmen Lale
Karabıyık
 İstanbul Mersin Bursa
 Cavit
Arı Bülent Kuşoğlu Mahmut
Tanal
 Antalya Ankara İstanbul
 Turan
Aydoğan İlhami Özcan Aygun Burhanettin
Bulut
 İstanbul Tekirdağ Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen, İstanbul Milletvekili Mahmut Tanal.
Buyurun
Sayın Tanal. (CHP sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
hürmetle selamlıyorum.
Tabii,
bu teklifle ne getirildi? Yeni vergiler ihdas edildi. Vergilerin ihdas
edilmesinin altında kalan neden ise bütçede açık var, Türkiye ekonomisi iyi
değil. “Ekonomi iyi değil.” diyenler hakkında, maalesef, soruşturmalar
açılıyor. Geçen hafta, güya, efendim… “Eğer eleştiri amacıyla herhangi bir
düşünce açıklanıyorsa bu, soruşturma konusu yapılamaz.” Birinci yargı paketi,
işte, bir ay önce geçti. Maalesef, bu kanunun da bir manası kalmıyor. Peki, ne
oluyor? Biz bunu dediğimizde de iktidar partili arkadaşlarımız kabul etmiyorlar.
2019
yılı faiz ödemesi 117 milyar, 2019’un faiz ödemesi 117 milyar. Peki, bu faizi
nereden çıkaracaklar? Böyle yeni vergilerle çıkaracaklar. Bazı bakanlıkların
bütçesi 117 milyar faizden daha düşüktür. 2020 yılı için öngörülen faiz
ödemesi, bütçeden ayrılan pay 139 milyar. 2020 yılının bütçesinden 139 milyar
para faize ayrılıyor. Böyle de olunca bunu çıkarabilmek için değişik -alavere
dalavereyle vatandaşın cebine biz nasıl el uzatabiliriz- vergiler alınıyor. 
Şimdi,
2017 yılında 1 milyonun üzerinde araç satıldı. Aynı şekilde, 2018 yılında bu
640 bine indi. Araç üretimi 2019 yılında daha da düştü. Kısacası, bugüne kadar
araçlarla ilgili teşvik mahiyetinde getirilen tüm paketlerin aksine yeniden bir
düzenleme getiriliyor. Bu neyi getirecek? Bu, şunu getirecek: Yani Avrupa 2023
yılında dizel aracı, 2028 yılında benzinli aracı terk ederken Türkiye bu alana
girmiş olacak.
Peki,
bu tasarrufu vatandaşa özgü yapıyoruz da devlet olarak niye biz tasarruf
yapmıyoruz? Mesela, Meclisin kiralamış olduğu araçların aylık kirası ne kadar?
Niye onda sınırlama yapmıyoruz? Mecliste şu anda yeni kiralama sözleşmesi
yapılmış herhâlde, 4 bin motor Audi; Audi 3 bin motordan 4 bine çıktı. Arkadaş,
madem tasarruf yapıyoruz, önce devlet olarak kendimiz bu tasarrufu yapalım,
ondan sonra vatandaşa gelelim.
Mesela
salı günleri burada grup toplantıları olur. Grup toplantıları olduğu zaman
-burada 5 siyasi parti var- 5 siyasi partinin Genel Başkanlarından, Cumhuriyet
Halk Partisi, MHP, HDP, İYİ PARTİ’nin, bu 4 siyasi partinin Genel Başkanları
Meclise geldiği zaman bu Meclisin üzerinde helikopterler uçmuyor ama AK
PARTİ’nin Genel Başkanı geldiği zaman Meclisin üzerinde helikopterler uçuyor.
E, bu bir maliyet. Yani bu açıdan ekonomiyi düşünüyorsak gerçekten bunlarda
tasarrufu yapmak lazım, tasarrufun ilk önce devletin kendisinden başlaması
lazım.
Peki,
bu kanunun etki analizi raporu yapıldı mı? Yapılmadı. Ne deniliyordu? Başkanlık
sistemi geldiği zaman güllük gülistanlık olacaktı, ekonomide uçacaktık.
Arkadaşlar, bu bir yıllık süreç şunu bize gösterdi: Başkanlık sistemi
Türkiye'de iflas etti. Başkanlık sistemi bu ülkede masraftır, israftır,
enflasyonun sürekli yükselmesidir, vatandaşın perişanlığıdır. Başkanlık sistemi
bunların hepsini bize gayet rahat hissettiriyor.
Bu
ne demek? Son sözlerle şunu diyeceğiz: AK PARTİ iktidarı, pahalılık demektir;
AK PARTİ iktidarı, enflasyon demektir; AK PARTİ iktidarı, işsizlik demektir; AK
PARTİ iktidarı, israf demektir; AK PARTİ iktidarı, pahalı gübre, pahalı mazot,
pahalı ilaç, çaresiz çiftçi demektir; AK PARTİ iktidarı, emeklilikte yaşa
takılmak demektir; AK PARTİ iktidarı, niteliksiz, kalitesiz eğitim demektir; AK
PARTİ iktidarı, borç batağına sürüklenen esnaf demektir; AK PARTİ iktidarı,
itibarsız dış politika demektir; AK PARTİ iktidarı demek, Londra’daki bir avuç
tefeciye hizmet eden iktidar demektir.
Hepinize
teşekkür ediyorum.
Saygılarımı
sunarım. (CHP sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Özlem Hanım, buyurun.
ÖZLEM
ZENGİN (Tokat) – Sayın Başkanım, çok değerli…
MAHMUT
TANAL (Devamla) – Başkanım, ben daha kürsüden ayrılmadım.
ÖZLEM
ZENGİN (Tokat) – Söz verdiler; süreniz bittiği için, söz verdikleri için
konuşmama başlıyorum Sayın Tanal. 
MAHMUT
TANAL (Devamla) – Yani daha hatip kürsüden ayrılmadı Başkanım, deneyimli
Başkansınız siz. 
ÖZLEM
ZENGİN (Tokat) – Sayın Tanal, Sayın Başkan söz verdi, lütfen.
MAHMUT
TANAL (Devamla) – Anladım da Başkanım, deneyimlisiniz…
BAŞKAN
– Sayın Tanal, teşekkür ederim, sağ olasın.
MAHMUT
TANAL (Devamla) – Ben teşekkür ederim.
ÖZLEM
ZENGİN (Tokat) – Lütfen, süreniz bitti ve Sayın Başkan söz verdi. 
BAŞKAN
– Buyurun Sayın Grup Başkan Vekili.
V.- AÇIKLAMALAR (Devam)
32.- Tokat Milletvekili Özlem Zengin’in, İstanbul Milletvekili Mahmut
Tanal’ın 128 sıra sayılı Kanun Teklifi’nin 13’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Teşekkür ediyorum.
Şimdi,
tabii, sabırla dinliyoruz. Sayın Tanal’ın konuşmasının son kısmında arka arkaya
sıraladığı pek çok mevzu var. Fakat şimdi düşünüyorum yani söylediği her bir
şeyin tam karşılığı var.
Şimdi,
AK PARTİ iktidarının 2002’de gelişini hatırlıyorum: Atılan yazar kasalar,
susuzluklar, yokluklar…
HAYDAR
AKAR (Kocaeli) – İntiharlar…
ÖZLEM
ZENGİN (Tokat) - …bu ülkedeki yasaklar, bütün… 
HAYDAR
AKAR (Kocaeli) – Sadece yazar kasa atıyorlardı, şimdi insanlar kendilerini
yakıyorlar, öldürüyorlar, siyanür içiyorlar.
ÖZLEM
ZENGİN (Tokat) – Müsaadenizi istiyorum. Evet, sizin zamanınızda yapılan şeyler
bunlar. 
Velhasılıkelam,
anlattığınız her şeyle, AK PARTİ’yi doğuran, iktidara getiren ve on yedi yıldır
da sizin kazanmanıza imkân vermeden kazandıran sebepleri aslında tek tek burada
muhalif olarak söylemiş oldunuz. 
Bu
manada yani artık, bence bunları söylerken… “Dış politika” diyorsunuz… Ya,
sizin Bülent Ecevit değil miydi Clinton’un karşısında el pençe duran, o değil
miydi yani? 
(Mikrofon
otomatik cihaz tarafından kapatıldı)
ÖZLEM
ZENGİN (Tokat) – Oradan geldiğimiz noktaya baktığınız zaman yani bir defa
bunları söylerken biraz hayâ etmek lazım. 
Teşekkür
ederim. (AK PARTİ sıralarından alkışlar)
MAHMUT
TANAL (İstanbul) – Sayın Başkanım…
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, yerinizden, buyurun. 
33.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, bir Grup Başkan Vekili konuşması esnasında,
rahmetli olmuş, daha önceden devlete hizmet etmiş bir Genel Başkana yok el
pençe duruyordu, bilmem ne yapıyordu… Bunlar yakışık alan şeyler değil. 
ÖZLEM
ZENGİN (Tokat) – Hiç alakası yok! 
ENGİN
ÖZKOÇ (Sakarya) - Çok ayıptır ve kendisini gerçekten kınıyorum. 
ÖZLEM
ZENGİN (Tokat) – Hiç ayıp değil. 
ENGİN
ÖZKOÇ (Sakarya) - Bir Grup Başkan Vekilinin bu kadar yakışıksız, bu kadar
seviyesiz konuşması gerçekten utanılacak bir durumdur. 
ÖZLEM
ZENGİN (Tokat) – Ooo!
ENGİN
ÖZKOÇ (Sakarya) - Orada, Sayın Ecevit’in nezaketini bilenler biliyor. Sayın
Ecevit, Alparslan Türkeş’le de nasıl konuşacağını biliyordu, Süleyman Demirel’le
de nasıl konuşacağını biliyordu, Bill Clinton’la da nasıl konuşacağını
biliyordu; Kıbrıs’a çıkartma yaparken de Amerika Birleşik Devletleri’ne nasıl
cevap vereceğini bilen bir liderdi. (CHP sıralarından alkışlar) Bunu konuşan
insanların haddini bilerek konuşması gerekir. 
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Biz, bu ülkede şehitler için toplanan paranın üzerine oturan
bir anlayışın hâlâ kendisini övüyor olmasından utanç ve hicap duyuyoruz. 
ÖZLEM
ZENGİN (Tokat) – Sayın Başkan…
MAHMUT
TANAL (İstanbul) – Sayın Başkan….
BAŞKAN
– Bir dakika Sayın Tanal, Grup Başkan Vekili yeterince cevap verdi. 
MAHMUT
TANAL (İstanbul) – Şahsıma sataştı Sayın Başkanım, 69’a göre söz istiyorum. 
ÖZLEM
ZENGİN (Tokat) – Grubunuz adına cevap verildi diye düşünüyorum. 
MAHMUT
TANAL (İstanbul) - Sataşmadan dolayı söz istiyorum. 
ÖZLEM
ZENGİN (Tokat) – Sayın Başkan… 
BAŞKAN
– Buyurun. 
34.- Tokat Milletvekili Özlem Zengin’in, Sakarya Milletvekili Engin
Özkoç’un yaptığı açıklamasında söylediği sözleri kendisine iade ettiğine
ilişkin açıklaması
ÖZLEM
ZENGİN (Tokat) – Sayın Başkanım, Sayın Özkoç’un bana söylediklerini kendisine
iade ediyorum. Ben, ciddiyim, ne yaptığımı biliyorum, söylediğim her bir
kelimeyi iradi olarak kullanıyorum. 
Biz,
burada konuşan insanlar… Bakın, arkadaşlarımız tek tek her kelimeyi yazıyor.
Niçin yazıyorlar bunları? Tarihe not düşmek için yazıyorlar. Eğer siyasetin
içerisinde milletvekili olarak, grup başkan vekili olarak, Başbakan olarak,
Cumhurbaşkanı olarak varsanız, hayatta hesap verdiğiniz kadar öldükten sonra da
onun içerisindesinizdir, hesap da verirsiniz, gündeme de gelir. Biz, buralarda
hep konuşuyoruz. Rahmetli İnönü’den bahsetmiyor muyuz? İyi yaptığına “İyi
yaptı.” diyoruz, yanlış yaptığına “Yanlış yaptı.” diyoruz. Biz, Kıbrıs’la
alakalı yapılan her şey için teşekkür ederiz ama yaptığı yanlış için de bunu
söyleyebiliriz. İnsanlar vefatından sonra tabu hâline gelmiyor, insanlar
hatalarından ari olmuyorlar. O sebeple, hiç kimseden böyle bir edep dersi,
nasıl konuşacağıma dair nasihat alacak değilim. Böyle bir üslubu da
reddediyorum.
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Tamamlayabilir miyim?
BAŞKAN
– Buyurun.
ÖZLEM
ZENGİN (Tokat) – Bunlar kullanılmadan da cevap verilebilir ama Genel Kurulda,
bakıyorum, şahsa hakaret etmeden cevap vermek tercih edilmiyor. Ben şahsen bunu
yapmadan cevap vermeyi tercih eden bir siyasetçiyim. Hem hayattayken hem de
öldükten sonra hepsinin arkasındayım Allah’ın izniyle. (AK PARTİ sıralarından
alkışlar)
MUSTAFA
LEVENT KARAHOCAGİL (Amasya) – Anlamazlar Başkanım, anlamazlar!
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun.
35.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Bülent Ecevit’le ilgili konuşmak sizin haddiniz
değildir Sayın Grup Başkan Vekili!
ÖZLEM
ZENGİN (Tokat) – “Haddin” ne demek? Ne demek? Ne demek? Bunu reddediyorum.
(AK
PARTİ ve CHP sıraları arasında karşılıklı laf atmalar) 
ENGİN
ÖZKOÇ (Sakarya) – Ulan, böyle bir Grup Başkan Vekilliği olmaz! 
ÖZLEM
ZENGİN (Tokat) – Böyle bir üslup olmaz Sayın Başkan! Ne demek? Hadden
bahsediyorsunuz, bu nasıl bir had!
ENGİN
ÖZKOÇ (Sakarya) – Böyle bir Grup Başkan Vekilliği olmaz efendim.
MUSTAFA
LEVENT KARAHOCAGİL (Amasya) – Siz mi karar vereceksiniz ya? Siz mi karar
vereceksiniz kardeşim?
ÖZLEM
ZENGİN (Tokat) – Ne demek? Hadden bahsediyorsun, bu nasıl bir had? Olmaz,
hayır, ben bunu reddediyorum.
ENGİN
ÖZKOÇ (Sakarya) – Böyle bir Grup Başkan Vekilliği olmaz. 
ÖZLEM
ZENGİN (Tokat) – Ne demek haddin değil? Ne demek? 
ENGİN
ÖZKOÇ (Sakarya) – Böyle bir konuşma anlayışı olmaz efendim. Bir Grup Başkan
Vekili konuşuyor burada… Bu kadının, bu hanımefendinin yaptığı çok ayıptır.
(AK
PARTİ ve CHP sıraları arasında karşılıklı laf atmalar) 
ÖZLEM
ZENGİN (Tokat) – Sayın Başkan, olamaz! Böyle bir şeyi tümden reddediyorum! Ne
demek haddiniz değil? Nasıl bir had bu?
ENGİN
ÖZKOÇ (Sakarya) – Lütfen, bu hanımefendiye, haddini bildirin Sayın Başkan!
ÖZLEM
ZENGİN (Tokat) – Alışmışsınız… Bülent Ecevit…
ENGİN
ÖZKOÇ (Sakarya) - Bu hanımefendiye, lütfen, haddini bildirin Sayın Başkan!
(AK
PARTİ ve CHP sıraları arasında karşılıklı laf atmalar)
BAŞKAN
– Birleşime beş dakika ara veriyorum.
Kapanma Saati: 18.11
ÜÇÜNCÜ OTURUM
Açılma Saati: 18.44
BAŞKAN : Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
----0----
BAŞKAN
– Türkiye Büyük Millet Meclisinin 19’uncu Birleşiminin Üçüncü Oturumunu
açıyorum. 
Sayın
Özkoç, buyurun. 
36.- Sakarya Milletvekili Engin Özkoç’un, Türkiye Büyük Millet
Meclisinin ruhuna yakışır şekilde davranılması gerektiğine ve yaptığı
açıklamasında Tokat Milletvekili Özlem Zengin’i incitecek bir söz sarf ettiyse
özür dilediğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Grup Başkan
Vekilleri, Türkiye Büyük Millet Meclisinin ruhuna yakışır bir şekilde davranmak
zorundadır, hepimiz bunun sorumluluğu içerisinde hareket etmeliyiz. Aynı
zamanda, Grup Başkan Vekilleri her siyasi partinin ideolojisini, görüşünü
yansıtırken bir sorumluluk içerisinde hareket ediyorlar, biz de elimizden
geldiğince böyle davranmaya çalışıyoruz.
Az
önce Adalet ve Kalkınma Partisinin Grup Başkan Vekiliyle burada kendi içimizde
bir tartışma yaşandı. Birbirimize kullandığımız sözler açısından ben kendisinin
ne söylediğini değil benim ne söylediğimi ifade ederek onu kıracak, üzecek,
gerçekten incitecek herhangi bir şey söylediysem özür dilerim. (CHP, AK PARTİ
ve İYİ PARTİ sıralarından alkışlar) 
FETANİ
BATTAL (Bayburt) – Sayın Başkan, bunu reddediyorum! Burada 28 Şubat… 
ENGİN
ÖZKOÇ (Sakarya) – Evet, buyurun.
BAŞKAN
– Ya ne diyorsun kardeşim sen!
FETANİ
BATTAL (Bayburt) – Terk etmesi lazım, terk etmesi lazım Meclisi! 
BAŞKAN
– Geç yerine, geç yerine hadi. Geç yerine be kardeşim! Grup Başkan Vekillerin
var, ayıp ya!
ENGİN
ÖZKOÇ (Sakarya) – Ben de geri alıyorum. Bu adamla da ilgili ne gerekiyorsa onun
mücadelesini vereceğim, tamam mı?
BAŞKAN
– Sayın Milletvekili, sizin yaptığınız normal değil. Grup Başkanınız orada,
Grup Başkan Vekilleriniz orada. Kendinize saygı duyun Sayın Milletvekili.
ENGİN
ÖZKOÇ (Sakarya) – İşte benim söylemek istediğim Sayın Başkan bu.
EROL
KAVUNCU (Çorum) - Ne alakası var?
ENGİN
ÖZKOÇ (Sakarya) – Benim söylemek istediğim bu, bu davranış biçimidir.
BAŞKAN
– Buyurun Özlem Hanım.
37.- Tokat Milletvekili Özlem Zengin’in, Sakarya Milletvekili Engin
Özkoç’un yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, müsaade ederseniz eğer kürsüden cevap vermek
istiyorum.
BAŞKAN
– Yerinizden cevap verin, Sayın Özkoç da öyle konuştu.
Buyurun.
ÖZLEM
ZENGİN (Tokat) – Doğrusu, kürsünün tabii bir anlamı var. Ben Sayın Özkoç’a
teşekkür ediyorum çünkü çok aleni bir şekilde özür diledi, ben özrünü kabul
ediyorum ve teşekkür ediyorum. Arkadaşlarımın da sakin olmalarını rica ediyorum
çünkü insanların hatasından rücu etmesi, bunu ifade etmesi çok önemli bir
şeydir. O sebeple bunu samimiyetle algılıyorum.
BAŞKAN
– Evet, bir büyüklük.
ÖZLEM
ZENGİN (Tokat) – Teşekkür ediyorum fakat şunu ifade etmek istiyorum: Bakın, gün
içerisinde bir olay daha yaşadık. Ben hayatın kelimeler üzerine inşa olduğuna
inanıyorum. Kelimelerin bugün anlamı olduğu gibi, geçmişte işittiğimiz
kelimelerin de bizim üzerimizde çok büyük tesirleri var. Şimdi, tekrar etmek
durumunda olduğum için tekrar ediyorum: “Bu kadına haddini bildirin!” ifadesi
-işte, o sebeple kürsüden konuşmak istemiştim- daha evvel -adını söyleyince
rahatsız oluyorsunuz- eski bir Başbakan…
BAŞKAN
– Ama Engin Özkoç’un bundan haberi yok.
ÖZLEM
ZENGİN (Tokat) – Bir saniye…
Haberi
olmasa da eğer siyaset yapıyorsa bu cümlelerin bizdeki karşılığını şu an
öğrenmesini ben rica ediyorum. Kürsüye gelerek yemin etmek isteyen Merve
Kavakcı’ya “Bu kadına haddini bildirin!” diye bağırmıştır, “Bu kadına haddini
bildirin!” Başörtülü olması... 
MAHMUT
TANAL (İstanbul) – Amerika vatandaşıydı o dönem, Amerika vatandaşı milletvekili
olamaz ki.
ÖZLEM
ZENGİN (Tokat) – Keşke Amerika vatandaşı olduğunu orada söyleseydiniz, önce,
başörtülü olduğu için bu yapıldı. 
Bakın,
bu cümleleri savunacak bir şey söylemeyin Sayın Tanal, Sayın Tanal, bunu
savunmayın. Bakın, sizin Genel Başkanınız Sayın Kılıçdaroğlu önemli bir şey
yaptı -ona da ben teşekkür ediyorum- ne dedi? Dedi ki: “Biz başörtülü kadınlara
haksızlık yaptık.” 
Lütfen
rica edeceğim, cümlemi bitireyim Sayın Özkoç.
ENGİN
ÖZKOÇ (Sakarya) – Ben bir şey yapmıyorum, ayaktayım sadece.
ÖZLEM
ZENGİN (Tokat) - Ayağa kalkmak “Sözünüzü bitirin.” demek, müsaade ediniz,
lütfen, tamamlayacağım.
Şimdi,
bizim yaralarımız var, hâlâ var; bakın, bugün sabah konuşmamda ifade ettim. İki
başörtülü...
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Bugün Kocaeli’de de başı açık kıza saldırdılar, taciz ettiler
otobüste. Onu nasıl yapacağız?
ÖZLEM
ZENGİN (Tokat) – Onu da savunurum. 
Açar
mısınız rica etsem. 
BAŞKAN
– Buyurun. 
ÖZLEM
ZENGİN (Tokat) – “Başı açık kadın.” diyorsunuz, benim annem başörtülü değil,
annem; sonuna kadar savunurum, hangi başı açık kadının başına iş gelirse ben
varım, sonuna kadar. 
Değerli
arkadaşlarım, bakın, bizim yaralarımız var. Bir defa, burada konuşurken şunları
söyleyemeyiz birbirimize: “Yalancı” diyemeyiz, “Haddin yok.” diyemeyiz. Bu
kürsüde konuşan herkesin her konuya dair fikrini söylemeye hakkı vardır ve ön
kabul olarak doğru söylediği kabul edilir, en azından inandığını söylediği
kabul edilir. Üstelik bugün kadın meselesi konuşuluyor. “Bu kadın” ne demek!
Bunu ben kabul edemiyorum; arkadaşım özür diledi, kabul ediyorum ama Genel
Kurulda bunun işitilmesi lazım. 
Bu
kelimelerin geriye dönük olarak bizdeki bir yaraya değdiğini, nasıl
kanattığını... Bakın, bütün başörtülü kadın arkadaşlarımın şu an Mecliste kalbi
titriyor. Ben hayatımı verdim, biz hayatımızı verdik! (AK PARTİ sıralarından
alkışlar) 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Allah Allah, bu kadar da değil! Bu kadar ezdirmeyin bu
konuyu Sayın Başkanım.
ÖZLEM
ZENGİN (Tokat) – Son bir söz daha istiyorum, bitiriyorum Sayın Başkanım.
BAŞKAN
– Özlem Hanım, emin olun...
ÖZLEM
ZENGİN (Tokat) – Müsaade edin bitireceğim.
BAŞKAN
– Buyurun. 
ÖZLEM
ZENGİN (Tokat) – Size de çok teşekkür ediyorum.
O
sebeple belki erkek arkadaşlarımız bizim bu yaramızı anlamakta -kendi
grubumdaki arkadaşlarım dâhil- zorlanabilirler. Başörtüsü bizim hayatımızın
mücadelesi olmuştur. Bu konuyu küçümseyen, bu konuya dair geçmişi hatırlatan
herkes karşısında bizi bulur! 
Teşekkür
ediyorum. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan...
BAŞKAN
– Sayın Özkoç, ben size teşekkür ediyorum yaptığınız açıklamadan dolayı. 
Özlem
Hanım, size de teşekkür ediyorum. 
Buyurun
Sayın Özkoç.
38.- Sakarya Milletvekili Engin Özkoç’un, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, Meclis Başkan Vekili olarak arkaya beni
çağırdınız; bu konuda Grup Başkan Vekili olarak yapılması gerekeni, bizim
üzerimize düşeni birlikte arkada konuştuk ama bahsettiğimiz bu değil, böyle bir
yaklaşım değil. Bir Grup Başkan Vekili olarak ben dönerim “Bu adama haddini
bildirin.” diyebilirim, “Bu kadına haddini bildirin.” diyebilirim; bir kadına
“kadın” denir, başka ne diyebilirim? 
BAŞKAN
– Tamam, o düzeldi artık. 
ÖZLEM
ZENGİN (Tokat) – O zaman özür dilememiş mi sayacağız?
ENGİN
ÖZKOÇ (Sakarya) – Bir hakaretim yok, bir aşağılamam yok ama şimdi ben bunu
söyledim diye bunu başörtüsüne getirmek, defalarca söylenmiş bir konuyu bir
başörtüsüne indirgemek kadar…
ÖZLEM
ZENGİN (Tokat) – Ama backgroundunu anlattım Sayın Başkan, çağrışımını anlattım.
Lütfen… Rica ediyorum…
ENGİN
ÖZKOÇ (Sakarya) – Ama bakın, aynısını yapıyor, yine ben konuşuyorum Sayın
Başkanım. 
ÖZLEM
ZENGİN (Tokat) – Çağrışımını anlamadık mı? Çağrışımını anlattım Sayın Başkan.
Lütfen…
ENGİN
ÖZKOÇ (Sakarya) – Sizden rica ediyorum. Demin ayağa kalktım diye “Otur.” diyen
kişi, şimdi ben konuşurken ta önüme kadar geldi. 
BAŞKAN
– Çok teşekkür ederim Sayın Özkoç.
ÖZLEM
ZENGİN (Tokat) – Gelirim.
ENGİN
ÖZKOÇ (Sakarya) – Bakın “Gelirim.” diyor. Şimdi ben de aynısını bekliyorum
Sayın Başkan.
(Mikrofon
otomatik cihaz tarafından kapatıldı) 
BAŞKAN
– Sayın Özkoç, çok teşekkür ederim. 
Özlem
Hanım, Türkiye, bir dönem verilen mücadeleyi çok geride bıraktı. Bugün aramızda
başörtülü hanımefendiler var, başı açık olanlar var. Bana göre, başörtülünün
başörtüsü namusumuz, başı açık olanın saçının teli namusumuz; o konu
kapanmıştır. (AK PARTİ, CHP, MHP ve İYİ PARTİ sıralarından alkışlar) 
Dolayısıyla
Sayın Özkoç, sizin yaptığınız açıklamadan dolayı tekrar teşekkür ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun. 
ENGİN
ÖZKOÇ (Sakarya) – Adalet ve Kalkınma Partisinin Genel Başkanı, bu ülkenin
Atatürk’üne ve İnönü’süne “2 sarhoş” demiştir. 
ÖZLEM
ZENGİN (Tokat) – Nereye geliyorlar, nereye geliyorlar?
ENGİN
ÖZKOÇ (Sakarya) - Şu anda eğer hatırlatmak isterlerse, oralara giderlerse
bunları konuşmamız gerekir. Sayın Bülent Ecevit’le ilgili bu meseleyi buraya
indirip konuşması kesinlikle doğru değildir. Bunu burada söylemek zorundayım. 
EROL
KAVUNCU (Çorum) – İyi de o cümle ona ait.
ÖZLEM
ZENGİN (Tokat) – Sayın Başkanım, lütfen… Ben de ayağa kalkacağım.
ENGİN
ÖZKOÇ (Sakarya) – Bakın, peki, az önce ayağa kalkmamı eleştiren kişi…
ÖZLEM
ZENGİN (Tokat) – Söz verdiniz mi şu anda, söz verdiniz mi?
BAŞKAN
– Özlem Hanım, bir dakika… Grup Başkan Vekili konuşuyor Özlem Hanım, Grup
Başkanınız orada. 
ÖZLEM
ZENGİN (Tokat) – Ama söz verdiniz mi Sayın Başkanım?
BAŞKAN
– Özlem Hanımcığım, ben takip ediyorum burada. 
ÖZLEM
ZENGİN (Tokat) – Lütfen… O zaman ben de söz istiyorum.
BAŞKAN
– Bir Meclis Başkan Vekili olarak ben, şahsen, Meclise bakarken her
milletvekiline saygı duyarak, herkesin de imkânlarımız nispetinde onurunu,
şerefini, haysiyetini koruyarak Türk milletine buradan bir nefes vermek
istiyorum. 
Sayın
Özkoç o ifadeden dolayı çok güzel bir şekilde özrünü diledi, arkadaşlarınız
alkışladı. Konuyu kapatalım lütfen. 
Teşekkür
ederim Sayın Özkoç.
ÖZLEM
ZENGİN (Tokat) – Ama kapatmıyorlar Sayın Başkan. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– 128 sıra sayılı Kanun Teklifi’nin görüşmelerine devam ediyoruz. 
Komisyon
yerinde.
13’üncü
madde üzerinde İstanbul Milletvekili Mahmut Tanal ve arkadaşlarının önergesini
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 13’üncü maddesinde bulunan “ve”
ibaresinin “ile” olarak değiştirilmesini arz ve teklif ederiz. 
 Nuran
İmir  Tulay Hatımoğulları Oruç  Murat
Çepni
 Şırnak
 Adana  İzmir

 Erol
Katırcıoğlu   Necdet
İpekyüz 
 İstanbul
  Batman

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge hakkında konuşmak isteyen İzmir Milletvekili Murat Çepni, buyurun.
(HDP sıralarından alkışlar)
MURAT
ÇEPNİ (İzmir) – Teşekkürler Başkan. 
Genel
Kurul ve değerli halkımız, siyaset en basit tanımıyla halkın maksimum
ihtiyaçlarının giderilmesi işidir. Fakat iktidarlar şiddet ve yalan yoluyla
sermaye tarafından işgal edildikten sonra, siyaset de halkın değil, zengin
azınlığın ihtiyaçlarını gideren bir işe dönüşmüş oldu. Üzerinde tartışma
yürüttüğümüz bu torba yasa da tam olarak bu mantık üzerine kurulu. Ancak
siyaset, aynı zamanda ezilenlerin kendi hakları için itiraz etme, ayağa kalkma
sanatıdır da. Bize ezelî ve ebedî mutlak olarak yutturulmaya çalışılan
kapitalist sömürü ve yağma düzeni hem ulusal hem uluslararası düzlemde sonuna
gelmiş bulunuyor. Ezenler ve ezilenler arasındaki makas kapatılamaz düzeyde
açılmış durumda. Dünyanın en zengin 26 kişisinin toplam serveti 3,8 milyar
insanın toplam servetine eşit. 4,3 milyar dünyalı ise yoksulluk sınırında
yaşıyor. Kapitalist sistem, üretim kapasitesinin geliştirilmesi yoluyla ayakta kalma
becerisini çoktan kaybetti, varoluşsal bir kriz batağında; ayakta kalmasının
tek yolu, emeğin ve doğanın en ilkel, en vahşi biçimlerde sömürüsü ve çıplak
şiddet araçlarıdır. 
Daha
fazla kârdan başka hiçbir ilkesi olmayan bu çürümüş düzene başkaldırıp kendi
kaderini kendisi yazmak isteyenlerin başına da işte, bu sermayenin faşist
iktidarları üşüşüveriyorlar tıpkı kuzey Suriye’de, Rojava’da olduğu gibi, tıpkı
Bolivya’da olduğu gibi. Özellikle Rojava devrimi tüm ezilenlere bir gerçeği
tekrar hatırlattı: Başka bir dünya mümkün. Evet, açlığın, yoksulluğun,
savaşların olmadığı başka bir dünya mümkün. İşte, tam da bugünlerde tüm dünyada
bir umut yükseliyor. Ezilen halklar, işçiler, emekçiler, kadınlar, gençler
ekonomik, demokratik, sosyalist taleplerle meydanları dolduruyorlar. Büyük
bedeller ödeyerek “İş, ekmek, özgürlük!” sloganlarını yükseltiyorlar. Şili’de
ulaşım zamlarına, neoliberal politikalara, oligarşik yapıya karşı; Endonezya’da
yeni ceza kanununa, yoksullukla mücadelenin zayıflatılmasına, devlet başkanına
eleştirinin suç sayılmasına karşı; İran’da zamlara karşı, antidemokratik
uygulamalara karşı; Lübnan’da benzine, tütüne, internet üzerinden konuşmalara
konulan yeni vergilere, yoksulluğa karşı; Irak’ta “Yozlaşmış parti sistemi
devrilene kadar devam!” yazan pankartlarla işsiz üniversite mezunlarının
başlattığı eylemler sürüyor. Mısır’da yoksulluk, yolsuzluk düzenine karşı,
Sisi’nin istifası ve tüm siyasi tutsakların serbest bırakılması talebiyle
eylemler sürüyor. Ayrıca, Ekvator’da, Haiti’de, Katalonya’da, Azerbaycan’da,
Fransa’da -sarı yelekliler- iklim krizine karşı eylemler sürüyor. 
Türkiye’de
ise durum tümüyle içler acısı; nüfusun yüzde 20’si yani 16 milyon insan açlık
sınırının altında, nüfusun 45 milyonu ise yoksulluk sınırının altında yaşıyor,
8 milyon işsiz var; açlık sınırı 2.060 TL, yoksulluk sınırı ise 6.730 TL.
Kapitalizmin biricik temsilcisi AKP ise zenginleri kurtarmak için yoksulları
daha fazla açlığa mahkûm etmekle meşgul, emeğin kölece sömürüsü ve doğanın
vahşice talanından başka icraatı kalmamış durumda, tek çare olarak Kürt
düşmanlığına ve kayyum gasplarına sarılmış durumda. “EYT’lilere kazanılmış
haklarını veremeyiz çünkü bütçe kaldıramaz.” diyor, sanki sadaka dağıtıyor. Tüm
diktatörler gibi “İtibardan, şatafattan tasarruf olmaz.” diyor. Oysa 1.100
odalı sarayın bir aylık gideri 54 milyon TL yani 33.750 emekçinin asgari
ücretine eşit. Emekçiler çaresizlik içerisinde ölüme gidiyorlar, kendi
canlarına kıyarak hepimize ağır bir ders veriyorlar. Öldüren siyanür değil,
kapitalizmin ta kendisidir, iktidarın ekonomik, siyasi politikalarıdır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
MURAT
ÇEPNİ (Devamla) – Teşekkür ederim Başkan.
Emekçilere
çağrımız, öfkelerini kapitalist sömürü düzenine yöneltmeleridir, örgütlü
mücadeleyi yükseltmeleridir; demokratik, halkçı, sosyalist bir dünya kurma
mücadelesini yükseltmeleridir. Bizler HDP olarak bu mücadelenin dün olduğu gibi
bundan sonra da tam merkezinde olacağız. Bolivyalı emekçilerin dediği gibi “…”(x) yani örgütlü bir halk
asla yenilmez.
Teşekkür
ediyorum. (HDP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun. 
V.- AÇIKLAMALAR (Devam)
39.- Çanakkale Milletvekili Bülent Turan’ın, İzmir Milletvekili Murat
Çepni’nin 128 sıra sayılı Kanun Teklifi’nin 13’üncü maddesiyle ilgili önerge
üzerinde yaptığı konuşmasındaki “Kürt düşmanlığı” ithamını reddettiklerine
ilişkin açıklaması
BÜLENT
TURAN (Çanakkale) – Sayın Başkan, usul ekonomisi gereği kürsüye çıkmayı talep
etmedim ancak daha önce çok uzun tartıştığımız Kürt düşmanlığı ithamını
külliyen reddediyoruz. Bir meseleye yaklaşırken Sayın Başkan, “Bu meselenin
muhatapları Kürt mü Türk mü?” diye bir derdimiz yok. Meseleye bakarken daha
teknik, daha hukuki, daha kanuna uygun mu değil mi ona bakmaya çalışıyoruz.
“Kürt düşmanlığı” ifadesi bu gruba edilecek en son ithamdır diye düşünüyorum.
Kendisinin partisinden çok daha fazla Kürt milletvekili bizim arkadaşlarımız
arasında var. O yüzden meseleyi dön dolaş aynı tartışmalara, aynı konulara
getirmenin doğru olmadığı kanaatindeyim Sayın Başkanım.
FATMA
KURTULAN (Mersin) – Sayın Başkan, bir dakika…
BAŞKAN
– Fatma Hanım, buyurun.
40.- Mersin Milletvekili Fatma Kurtulan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
FATMA
KURTULAN (Mersin) – Teşekkürler Sayın Başkan.
Bu
Mecliste bir gelenek oldu sanırım, erkekler duruyor, bir hafta geçiyor, kaç gün
geçiyor, ondan sonra bize, HDP’ye ancak cevap verme kabiliyetine
ulaşabiliyorlar. Bunu…
BÜLENT
TURAN (Çanakkale) – Şimdi dedi “Kürt düşmanlığı” diye; ne diyorsunuz Fatma
Hanım?
FATMA
KURTULAN (Mersin) – Yok, hayır, değil. Bu daha önceki, sizden… Kaç gündür bunu
söylüyorsunuz siz. 
Değerli
arkadaşlar, biz HDP olarak AKP’nin politikalarını eleştiriyoruz. Kürt’e bir
düşman hukuku içerisinde olduklarını, Kürt’e tahammül etmediklerini, her yerde
yaşayan Kürt’e karşı bir tepki içerisinde olduklarını söylüyoruz. 
SERAP
YAŞAR (İstanbul) – Teröristlere, teröristlere!
OYA
ERONAT (Diyarbakır) – Asıl sensin Kürt düşmanı, sensin!
FATMA
KURTULAN (Mersin) – Biz bunu söylüyoruz. İçinizde Kürt milletvekilleri
olabilir, doğrudur, vardır; bu, bu sonucu değiştirmiyor. Biz bunu savunuyoruz
arkadaşlar. Bunu istediğiniz kadar… 
EROL
KAVUNCU (Çorum) – Amerika da onu söylüyor. Amerika da sizin gibi söylüyor.
OYA
ERONAT (Diyarbakır) – Kürt düşmanı sensin!
FATMA
KURTULAN (Mersin) – Tabii ki siz “Biz Kürt’e düşmanız.” diyemezsiniz. Bunu
söyleyebilirsiniz ama bizi bunu söylemekten vazgeçmeye çağırmayın, böyle bir
şeye de yeltenmeyin.
(Mikrofon
otomatik cihaz tarafından kapatıldı) 
BAŞKAN
– Peki, teşekkür ederim. 
OYA
ERONAT (Diyarbakır) – Kürt düşmanı sensin, sen! Kürt düşmanı sensin!
FATMA
KURTULAN (Mersin) – Sen Kürt değilsin Oya Hanım.
MEHMET
CİHAT SEZAL (Kahramanmaraş) – Biz Kürt düşmanı filan değiliz; siz bu milletin
düşmanısınız, o kadar!
BÜLENT
TURAN (Çanakkale) – Sayın Başkan…
BAŞKAN
– Bülent Bey, buyurun. 
41.- Çanakkale Milletvekili Bülent Turan’ın, terörle kimin iltisakı
varsa, kim yakın davranıyorsa son terörist yok oluncaya kadar mücadelelerine
devam edeceklerine ilişkin açıklaması
BÜLENT
TURAN (Çanakkale) – Sayın Başkan, şaşkınlıkla izledim Sayın Grup Başkan Vekilini.
Cevap verdiğim konu, az önceki HDP konuşmacısına ilişkindi. Konuşmasında
-dinlememiş olabilir Sayın Başkan ama- ısrarla bu Hükûmeti, bu grubu Kürt
düşmanlığıyla itham etti. Bir daha söylüyorum; tek derdimiz terörün yok
olmasıdır, meseleye bakarken bu işin muhatabı Kürt mü Türk mü diye bakmıyoruz.
Kayyum atamalarının sebebi de terörle olan ilişkiden dolayıdır. Belediye
başkanı Kürt mü Türk mü diye bakmıyoruz. Terörle kimin iltisakı varsa, kim
yakın davranıyorsa son terörist yok oluncaya kadar mücadelemiz net devam edecek
Sayın Başkanım. (AK PARTİ sıralarından alkışlar)
FATMA
KURTULAN (Mersin) – Sayın Başkan… Sayın Başkan…
BAŞKAN
– Fatma Hanım, buyurun.
Fatma
Hanım, toparlayın isterseniz.
BÜLENT
TURAN (Çanakkale) – Sataşmadım Başkanım.
42.- Mersin Milletvekili Fatma Kurtulan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
FATMA
KURTULAN (Mersin) – Tamam Sayın Başkan.
Biz
bunu söylerken bazı referanslar var, sizin pratikleriniz var, Taybet İnan pratiği
var. Günlerce evinin önünde çocukları annelerinin vefat ettiğini, can verdiğini
gördüler, izlettiniz ve daha sonraki süreçte de “Kedi köpek annemizin
cenazesine gelmesin.” diye günlerce o çocuklar, o aile annesinin cenazesini
izlemek zorunda kaldı. Bunu siz yaptınız. Bir kız çocuğu, annesi tarafından
-öldürülen kız çocuğu- gömme hakkını sağlayamadığınız için buzdolabında
saklanmak zorunda kaldı, bir anneye bunu yaşattınız. Roboski hâlâ belleklerde,
hafızalarda. Topluca cenaze törenleri bize yaptırdınız. Koskocaman Şırnak’ı
yerle bir ettiniz. Bir kent onunla birlikte…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Hacire annemiz de Kürt Sayın Başkan, Diyarbakır Anneleri de
Kürt Sayın Başkan.
OYA
ERONAT (Diyarbakır) – Biz neyiz, biz?
BAŞKAN
– Halil Öztürk, buyurun.
FATMA
KURTULAN (Mersin) – Böyle olmaz ki Başkanım.
43.- Kırıkkale Milletvekili Halil Öztürk’ün, Birleşmiş Milletlerin 15
Kasım Kuzey Kıbrıs Türk Cumhuriyeti’nin kuruluşunun 36’ncı yıl dönümünde Rum
kesiminde Kuzey Kıbrıs Türk Cumhuriyeti Bayrağı’nı yakma eylemini içeren
tahrikleri inceleyip gerekli adımları atması gerektiğine ilişkin açıklaması
HALİL
ÖZTÜRK (Kırıkkale) – Teşekkür ederim.
Sayın
Başkan, Kuzey Kıbrıs Türk Cumhuriyeti’nin kuruluşunun 36’ncı yıl dönümünde Rum
tarafında düzenlenen eylemlerde Kuzey Kıbrıs Türk Cumhuriyeti bayrağı
yakılmıştır. 14 Ağustos 1996 günü Kuzey Kıbrıs Türk Cumhuriyeti’nde bayrağımızı
indirmeye çalışan Rum’un sonu ve bayrağımızın indirilmesine müsaade
etmeyen kahraman Türk komutanımız hâlen hafızalardadır. Rumlar adadaki Kuzey
Kıbrıs Türk Cumhuriyeti gerçeğini görmezden gelemez. Kıbrıs Rum yetkilileri
hâlen bu nefret eylemini kınayan bir açıklama yapmamış ve faillerini
soruşturmamıştır. Bu tip tahrikleri Birleşmiş Milletler bir an önce inceleyip
gerekli adımları atmalıdır, Birleşmiş Milletlerin misyonu tam da budur.
Birleşmiş Milletler ile diğer garantör ülkeler, Yunanistan ve İngiltere bu tip
tahriklerde ikircikli tavırlarını sürdürüyorlar. Unutulmasın ki Türk devleti
takip ve teyakkuzdadır. Biz Türklerin millet, devlet, bayrak aşkını kimse
sınamaya kalkmasın. 
Teşekkür
ederim Başkanım.
BAŞKAN
– Sayın Türkkan, buyurun. 
44.- Kocaeli Milletvekili Lütfü Türkkan’ın, Mersin Milletvekili Fatma
Kurtulan’ın yaptığı açıklamasındaki ifadelerinin mesnetsiz olduğuna ilişkin
açıklaması
LÜTFÜ
TÜRKKAN (Kocaeli) – Sayın Başkan, ben Sayın Fatma Kurtulan’ın ifadelerinin
mesnetsiz olduğunu düşünüyorum. Kendisinin Adalet ve Kalkınma Partisine
yönelttiği suçlamaların tamamının doğru olmadığını düşünüyorum. Zira, Adalet ve
Kalkınma Partisi iktidarı, sizlere yakın olmak için kamu kurum ve
kuruluşlarından “Türkiye Cumhuriyeti” ibaresini kaldıracak kadar size kucak
açtı. Daha ne yapabilirdi? O yüzden bu ifadelerinizi doğru bulmuyorum. 
Teşekkür
ediyorum Sayın Başkan. (İYİ PARTİ sıralarından alkışlar) 
BÜLENT
TURAN (Çanakkale) – İttifak partisi olan ayarını biliyor Sayın Başkanım!
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 13’üncü
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Orhan
Çakırlar
 İzmir Adana Edirne
 Ümit
Beyaz  Bedri
Yaşar
 İstanbul  Samsun
BAŞKAN
- Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkanım. 
BAŞKAN
– Önerge hakkında konuşmak isteyen Samsun Milletvekili Bedri Yaşar. 
Buyurun
Sayın Yaşar. (İYİ PARTİ sıralarından alkışlar) 
BEDRİ
YAŞAR (Samsun) – Sayın Başkan, değerli milletvekilleri; 128 sıra sayılı Kanun
Teklifi’nin 13’üncü maddesi üzerinde İYİ PARTİ adına söz almış bulunuyorum. Bu
vesileyle yüce heyetinizi saygıyla selamlıyorum. 
Teklifin
13’üncü maddesinde “Kiralama yoluyla edinilen binek otomobillerin her birine
ilişkin aylık kira bedelinin 5.500 TL’ye kadar olan kısmı ve binek
otomobillerin iktisabına ilişkin özel tüketim vergisi ve katma değer vergisi
toplamından en fazla 115 bin TL’ye kadar olan kısmı gider olarak
sayılmaktadır.” deniliyor. Bu sınırlama sonrası binek otomobillere ilişkin
giderlerin en fazla yüzde 70’lik kısmı gider olarak sayılmaktadır.
Hepimizin
bildiği gibi özel işletmeler zaten bugünkü durum itibarıyla zor günler
yaşamaktadırlar. Bunları indirmesinden, tamamını indirmesinden daha doğal bir
şey yok. Zaten işletmeler pazarlamada veya binek amaçlı kullandığı araçların
bize göre tamamını vergi matrahından indirmelidirler. Kaldı ki bugün özellikle
Türkiye'deki Hükûmet, kamu kesiminde en fazla makam aracı kullanan hükûmetlerin
başında gelmektedir Avrupa'da. Dolayısıyla eğer bir tasarrufa gidilecekse işe
buradan başlamak lazım. Hükûmetin kendi binek araçlarında tasarrufa gitmezken
bunu vatandaştan istemesini ben doğru bulmuyorum. 
Aynı
şekilde, Hükûmetimizin bina kiralama konusunda da çalışmaları aynen devam
ediyor. Bu kiralamalar konusunun da gözden geçirilerek buradan da tasarruf
edilmesinde biz fayda mütalaa ediyoruz. 
Diğer
taraftan, bir başka konuya dikkatinizi çekmek istiyorum: Sayın milletvekilleri,
Samsun Çarşamba ilçemizde yapılması planlanan biyokütle enerji santraline
dikkat çekmek istiyorum. Çarşamba Ovası, Türkiye'nin en büyük 10’uncu ovasıdır.
Depolama alanı için alınan ruhsatla kaçak santralin yapılmasına başlanmıştır.
Buna izin veren Çarşamba Belediyesi suç işlemiştir. Terme ve Ayvacık Ziraat
Odası Başkanları da bu konuda suç duyurusunda bulunmuştur.
Değerli
arkadaşlar, ben şimdi size bu kürsüden Çarşamba Ovası’nın resmini gösteriyorum;
bakın, burası Çarşamba Ovası. Yeşilden başka bir şey görüyor musunuz? Yok.
Peki, santral nereye yapılıyor? Tam bunun ortasına. Şimdi, buraya “Tarım
alanının dışındadır.” diyebilmek için insanın aklından problemi olması lazım.
Burada Samsun Milletvekillerimiz de var. Resim bu. Türkiye'nin en büyük 10
ovasından biri, her taraf yemyeşil; biz tam ovanın ortasına santral yapıyoruz.
Peki, bu santralin ovanın ortasına yapılmasının sebebi ne? Bunun altında maden
mi var? Yani bu alanın altından çıkan bir madenle mi bu tesis çalışıyor?
Kesinlikle hayır. Biyokütle tesisleri bitkisel atıklarla çalışan bir tesis yani
tarımsal alanların yerine, bunu -Samsun’da tarıma elverişli olmayan bir sürü
yer var- daha kıraç arazilere yapmak mümkün. Burada sadece taşıma maliyeti
ortaya çıkar. Zaten burada yapılacak santral de taşımayla üretilecek, elde
edilecek malzemelerden enerji üretecektir, herhangi bir yere de kurulabilir.
Kaldı ki biz bundan da endişe duyuyoruz. Duyuyoruz, işitiyoruz ki burası sanayi
alanı olarak da genişletilmek isteniyor, bu da doğru değildir. Ben şahsen şunu
ifade ediyorum: Tarımsal alanların üzerine, bırakın enerji santrallerini
yapmayı, bırakın sanayi tesislerini yapmayı, konut bile yapmaya burada hiç
kimsenin hakkı yok; bu alanlara konut bile yapılamaz. 
Size
en basitinden bir şey söyleyeyim: Bakın, İstanbul’da bir ıspanak meselesinden…
Ben geçen hafta Samsun’daydım, Ziraat Odası Başkanına şunu söyledim: “Bu hafta
pazarda ne kadar ıspanak satıldı?” Söylediği şu: “50 kilogram ıspanak vardı, 10
kilogramı bile satılmadı.” Dedik ki: “Ya, bu sorun İstanbul’da, ıspanakla
ilgili mesele İstanbul’da. Samsun’un Çarşamba ilçesinin pazarındaki ıspanak ile
İstanbul’un ne alakası var?” Bakın, bu tür olaylar Türkiye genelinde
otomatikman bir alan oluşturuyor. Yarın öbür gün burada da Çarşamba Ovası’nda
da… Çünkü Samsun’un bu konuda tecrübeleri var. Şu anda, bu sanayi tesislerinden
dolayı, Tekke Ovası’nda -orası da tarım alanı- üretilen ürünler pazarda
satılmıyor. Üreticiler “Bu ürünler Tekkeköy’ün üretimidir.” demekten uzak
duruyor. 
(Mikrofon
otomatik cihaz tarafından kapatıldı) 
BEDRİ
YAŞAR (Devamla) – Toparlıyorum Başkanım.
BAŞKAN
– Buyurun, toparlayın.
BEDRİ
YAŞAR (Devamla) – İnanamazsınız, sadece bu çevre kirliliğinden dolayı,
Tekkeköylü üreticiler mallarını satmak için otomatikman “Bunlar Bafra’nın malı,
Çarşamba Ovası’nda üretiliyor.” gibi farklı ifadelere başvuruyorlar. Yarın öbür
gün de Çarşamba Ovası için aynı şeylerin söylenmesini beklemek için kâhin
olmaya gerek yok. Bu ovaları elimizle bitirmeyelim. 
Tamam,
Türkiye’nin enerjiye ihtiyacı var, yenilenebilir enerji kaynaklarına ihtiyacı
var ama bunların yerlerini seçerken, konumlarını seçerken tarım arazilerini
değil, tarıma elverişli olmayan arazileri seçelim. Buradan tekrar söylüyorum:
Bu, ülkenin geleceğini karartmaktan ibarettir.
Ben,
başta Samsun Milletvekillerimiz olmak üzere, milletvekillerimizin buna karşı
çıkacaklarına, burada santral yapılmasına -Çarşamba halkıyla beraber- müsaade
etmeyeceklerine inanıyor; yüce heyetinizi saygıyla selamlıyorum. 
Sağ
olun Başkanım. (İYİ PARTİ sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir. 
13’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
14’üncü
madde üzerinde 3 önerge vardır, önergeleri aykırılık sırasına göre işleme
alacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
14’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
14- 193 sayılı Kanunun 68 inci maddesinin birinci fıkrasının (4) ve (5)
numaralı bentlerine sırasıyla aşağıdaki parantez içi hükümler eklenmiştir.
"(Şu
kadar ki özel tüketim vergisi ve katma değer vergisi hariç ilk iktisap bedeli
140.000 Türk lirasını, söz konusu vergilerin maliyet bedeline eklendiği veya
binek otomobilin ikinci el olarak iktisap edildiği hallerde, amortismana tabi
tutarı 250.000 Türk lirasını aşan binek otomobillerinin her birine ilişkin
ayrılan amortismanın en fazla bu tutarlara isabet eden kısmı, gider
yazılabilir. Bu hükmün uygulanmasında binek otomobilin iktisap edildiği tarihte
yürürlükte olan tutar dikkate alınır.)”
"(Şu
kadar ki binek otomobillerine ilişkin giderlerin en fazla %70'i ve kiralama
yoluyla edinilen binek otomobillerinin her birine ilişkin aylık kira bedelinin
6.000 Türk lirasına kadarlık kısmı ile binek otomobillerinin iktisabında ödenen
özel tüketim vergisi ve katma değer vergisi toplamının en fazla 120.000 Türk
lirasına kadarlık kısmı gider olarak dikkate alınabilir.)"
 Mehmet
Bekaroğlu Alpay Antmen Bülent
Kuşoğlu
 İstanbul Mersin Ankara
 Cavit
Arı Turan Aydoğan Lale
Karabıyık
 Antalya İstanbul Bursa
 İlhami
Özcan Aygun  Haydar
Akar
 Tekirdağ  Kocaeli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Kocaeli Milletvekili Haydar Akar.
Buyurun
Sayın Akar. (CHP sıralarından alkışlar) 
HAYDAR
AKAR (Kocaeli) – Sayın Başkan, değerli milletvekilleri; bir vergi kanununu
görüşüyoruz. 54 maddelik bir torba kanun geldi ama çoğunluğu vergi
maddelerinden oluşan, yeni vergiler, ek vergiler getiren maddelerden oluşan bir
kanun teklifini konuşuyoruz. Gruplar adına konuşmalar yapılırken Komisyon adına
Sayın Vedat Demiröz, burada bir vergi reformu olmadığını söyledi ama bir vergi
düzenlemesine ihtiyaç olduğunu gerekçe göstererek bunu getirdiler. Niye gerekçe
gösterdiler, niye getirdiler? Türkiye’nin yaşadığı ekonomik sıkıntıları göz
önünde bulundurdular ve bunun da çok büyük yük getirmeyeceğini, 6 milyarlık bir
yük getireceğini bu kürsüden ifade ettiler. Demek ki Türkiye büyük bir ekonomik
sıkıntıyla boğuşuyor. Rakam çok büyük olmasa da, yeni vergi yüklerinin getirilmesi
gerektiğini düşünüyorlar. Zaten AKP iktidarlarının on yedi senedir yaptığı tek
iş bu. Yeni vergi düzenlemeleriyle her seçim döneminde, her dönemde, daha
doğrusu her Meclis yasama yılında yeni vergi yükleri getirirler ama bunları
getirirken de vatandaşın refahını artıracak, üzerindeki vergi yüklerini
azaltacak kanun teklifleriyle değil, vatandaşa yeni vergileri yükleyecek kanun
teklifleriyle gelirler. Ama vatandaşla da konuşurken Türkiye’nin ekonomik
olarak uçtuğunu, insanların rahatladığını, refah içinde yüzdüğünü anlatıyorlar.
Ben
çok merak ediyorum, buradan AKP milletvekillerine sormak istiyorum, mesela eski
bakana sormak istiyorum, Mustafa Elitaş burada, Naci Bostancı burada, onlara
sormak istiyorum. Bunların hiç emekli arkadaşı var mı? Milletvekili emeklileri
dışında bir emekli arkadaşı var mı acaba, çok merak ediyorum. Ya da asgari
ücretle çalışan bir yakınınız, apartmanınızda oturan bir komşunuz var mı? Ya da
kendini EYT’li addeden bir vatandaşla görüşüyor musunuz? Bu tür ilişkileriniz
var mı, çok merak ediyorum gerçekten. Türkiye’nin gerçekten gündeminden uzak
ama anlamayan bir dille, bir yolla yürüyorsunuz, yeni yeni vergi yükleri
getiriyorsunuz.
Biraz
evvel Mahmut Tanal burada “AKP deyince, işsizlik akla gelir; AKP deyince,
yolsuzluk akla gelir; AKP deyince, yoksulluk aklar gelir.” dedi, kıyamet koptu.
Ben rakamlarla bunu biraz açayım. Mesela “AKP” deyince, borçlar akla gelir. Ne
borçları akla gelir? Türkiye Cumhuriyeti devletinin kendi borcu akla gelir; bir
de, vatandaşın borcu akla gelir. Bugün vatandaşın borcu 570 milyar lira, 570
milyar lira vatandaşın borcu. 420 milyar lirası tüketici, 150 milyar lirası da
kredi kartı borcu. Tüketici borcunu açmak istiyorum. “180 milyar lirası konut,
5 milyar lirası araç, 235 milyar lirası da diğer borç.” diyor. “Diğer” ne
demek? Vatandaş geçinemiyor, yaşamını idame ettiremiyor, gidiyor faizle
bankadan kredi almak zorunda kalıyor. Kim alıyor, biliyor musunuz? İşte,
komşunuz olan emekli alıyor; işte, komşunuz olan asgari ücretli alıyor; işte,
komşunuz olan EYT’li alıyor. Bunlardan hiç haberdar değil misiniz? Allah
aşkına, sizlerin nerede yaşadığınızı çok merak ediyorum. 
Yine,
devam edeyim, Türkiye ekonomisini uçurdunuz ya, işsizlik rakamlarını verelim:
2003’te Türkiye'de 587 bin kayıtlı işsiz var. 2019’da, TÜİK rakamlarına göre,
manipüle edilmiş rakamlara göre -bir akşamda Başkan Yardımcısını değiştirip
yeni rakamlarla Türkiye'yi manipüle ettiğiniz TÜİK rakamlarına göre- 4 milyon
650 bin; yüzde 497 artmış. İşte, uçurmuşsunuz, işsizliği uçurmuşsunuz, borcu
uçurmuşsunuz, Türkiye'yi uçuruyorsunuz. Öyle ki üniversite mezunlarındaki
işsizliği de dünyada rekor kıracak şekilde uçurmuşsunuz, sayısına gelince, siz
benden daha iyi biliyorsunuz bunu.
Peki,
bu işsizliğin doğurduğu sonuçlar ne oldu? Antalya’da bir vaka yaşadık, siyanür
vakası, İstanbul’da bir vaka yaşadık, siyanür vakası, insanlar intihar ediyor.
Kasım ayı içerisinde Kocaeli ilinde 9 kişi intihar etti, 9 kişi, kasım ayı
içerisinde, bir ay içerisinde. Bakarsanız intihar nedenlerine, daha çok
ekonomik nedenlerden olduğunu çok rahatlıkla görüyorsunuz.
Uçurduğunuz
bir başka konuyu söyleyeyim size: Türkiye'de 20 milyon hane var, 21 milyon icra
dosyası var; 20 milyon hane var Türkiye’de, 21 milyon icra dosyası var.
Uçurmaya
devam edelim, mesela, tarımda da uçurmuşsunuz, 2002’de nüfusumuz 65 milyon,
şimdi nüfusumuz 82 milyon, nüfus yüzde 26 artmış; buğday üretimi yüzde 20
azalmış. Çiftçinin borcu 2002’de 4,5 milyarken 2019’da 110 milyara çıkmış, yine
de uçurmuşsunuz.
Evet,
Türk ekonomisi uçuyor! Bence, Türk ekonomisi değil, sizin aklınız başınızdan
uçmuş arkadaşlar. Gelin, her zaman söylediğim gibi, şuraya, o komşunuzun
derdini getirin, o kanun tekliflerini getirin, hep birlikte çözelim diyorum.
Sevgiler,
saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 14’üncü
maddesine yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz. 
 Dursun
Müsavat Dervişoğlu Ümit Beyaz Feridun
Bahşi
 İzmir İstanbul Antalya
 İmam
Hüseyin Filiz  Hayrettin
Nuhoğlu
 Gaziantep İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge hakkında konuşmak isteyen İstanbul Milletvekili Hayrettin Nuhoğlu. 
Buyurun
Sayın Nuhoğlu. (İYİ PARTİ sıralarından alkışlar) 
HAYRETTİN
NUHOĞLU (İstanbul) – Sayın Başkan, değerli milletvekilleri; görüşülmekte olan
kanun teklifinin 14’üncü maddesi üzerinde söz aldım. 
Böyle
bir düzenlemenin gerekli olduğunu ama esas niyetin, on yedi yılda satıp
savurdukları, şimdi de faiz batağında bocaladıkları kamu maliyesi için gene
vatandaşa bir yük daha yükleyerek zaman kazanmaya çalıştıklarını söylüyor ve
güncel bir konuya geçmek istiyorum. Son günlerde İstanbul ve Antalya’da üst
üste görülen 3 toplu intihar olayına değineceğim. 
“İntihar,
geride kalanlar için ciddi bir ihtardır.” diyor bir şair. Yüreklerimizi
sızlatan, son derece dramatik bir şekilde sona eren hayatları ben de bir ihtar
olarak görüyorum. Bu acıların altındaki sosyoekonomik problemleri anlamak ve
yeni kurbanlar vermemek için acil tedbirler almak gerektiğini söylüyorum. 
Sosyologların
“anomik intihar” dedikleri bu tip olaylar, ekonomik kriz zamanında çözülmelerin
hızlandığı toplumlarda görülmektedir. Ülkemizde uzun zamandır yaşanmakta olan
ekonomik krizin milyonlarca işsiz ve dar gelirli insanı çıkmaza soktuğu, sosyal
dayanışma ve inanç zafiyetinin eklenmesiyle umutsuzluğa, çaresizliğe ve
tükenmişliğe sürükleyerek yutacağı gerçeğiyle karşı karşıyayız. 
Daha
önce münferit çok sayıda örneğini gördüğümüz olaylar, öyle anlaşılıyor ki ihtar
için yeterli olamamış. İktidar kaynaklarıyla beslenen yüzlerce hizmet vakfına
ve devlet kurumlarına rağmen bu olaylar vuku buluyorsa toplumsal çözülme çok
tehlikeli bir döneme girmiş demektir. Anayasa’mıza göre sosyal devlet
vasıflarının yerine getirilip getirilmediğinin artık sorgulanması gerektiği
kanaatindeyim. Sosyal devlet anlayışında ve uygulamasında insanlara sadaka gibi
yardımları vererek üretimden uzaklaştırmak ve iş gücü dışına çıkarmak
sürdürülebilecek normal bir durum değildir.
Değerli
milletvekilleri, yoksullukla boğuşan birçok vatandaşımızın sosyal yardım
almamış olmalarının sosyal yardımların insanların gururlarını rencide edici bir
süreçten geçmesinden kaynaklandığını düşünüyorum. Gittikçe fakirleştirilen bir
milletin, insan mahremiyetini zedeleyen usullerle âdeta iktidar gücüne biat
etmeye yönelik bir propaganda aracı olarak suistimal edildiğini ifade
etmeliyim. İlgili bakanlıklar ve mülki amirler devlet kurumu olmaktan ziyade
parti organı gibi davranmaktadırlar. Bu muameleyi hak etmeyen Türk milleti
üçer, dörder ölüme mahkûm edilemez. Tek adam rejimi olan partili
Cumhurbaşkanlığı sistemi umut olarak sunulmasına rağmen hantal yönetim tarzıyla
hiçbir sorunu çözememektedir. Şairin dediği gibi, yaşanan intiharlar hepimize
ihtardır. Milyonlarca insanımızı ve gencimizi işsiz, umutsuz bırakanlara bir
ihtardır. Sarayı aile yakınları ve tanıdıklarıyla dolduranlara bir ihtardır.
Sarayın masraflarında yapılacak yarı yarıya bir indirimle 50 bin kişiye asgari
ücretle iş verilebilecekken bunu yapmayan “İtibardan tasarruf olmaz.” diyenlere
ihtardır. “Komşusu açken tok yatan bizden değildir.” buyruğuna rağmen haksız
kazançlarla lüks yaşayanlara ihtardır. İnancımızı, dinimizi istismar edip
siyasete alet edenlere bir ihtardır. Vatandaşlarımıza yaşama sevincini, umudunu
kaybettiren, dünya nimetlerini hep kendileri için kullanan sahtekârlara bir
ihtardır. Milyonlarca insanını açlık sınırına mahkûm edip ülke gelirini
yandaşlara peşkeş çekerek zengin edenlere ihtardır. Bu fakirlik içinde kıvranan
milletin milyar dolarlarını Suriyeli sığınmacılara dağıtmaya devam edenlere
ihtardır. Ülkemiz insanlarına “ensar” Suriyelilere “muhacir” diyerek manevi
duyguları okşarken ölen insanlarımızın ensar da muhacir de olamadıklarını
göremeyenlere ihtardır. 
Değerli
milletvekilleri, bu ihtarlardan gerekli derslerin derhâl alınması şarttır. Acil
tedbirlerin hemen devreye sokulması şarttır. Saray duymazsa belediyelerin
duyması şarttır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAYRETTİN
NUHOĞLU (Devamla) – İş işten geçmeden hemen çareler üretilmesini bekliyoruz.
Sosyal devletin Türk milletine tanıdığı anayasal hakların dertlere çare olacak
şekilde sağlanması için gerekli projelerin geliştirilmesini bekliyoruz.
Kulağımızı, gözümüzü ve gönlümüzü açmalıyız, toplumun derindeki sessizliğini
duymalıyız, çaresiz hayatları görmeli ve onlarla bir an önce buluşmalıyız. 
İYİ
PARTİ olarak çözüm için umudumuzu koruyor, selam ve saygılarımı sunuyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 14’üncü maddesinde bulunan “ve”
ibaresinin “ile” olarak değiştirilmesini arz ve teklif ederiz. 
 Nuran
İmir Tulay Hatımoğulları Oruç Mehmet
Ruştu Tiryaki
 Şırnak Adana Batman
 Erol
Katırcıoğlu Necdet İpekyüz Oya
Ersoy
 İstanbul Batman İstanbul

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge hakkında konuşmak isteyen Batman Milletvekili Mehmet Ruştu Tiryaki.
Buyurun
Sayın Tiryaki. (HDP sıralarından alkışlar)
MEHMET
RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; 128 sıra sayılı Dijital Hizmet Vergisi Kanunu
ile Bazı Kanunlarda ve 375 Sayılı Kanun Hükmünde Kararnamede Değişiklik
Yapılması Hakkında Kanun Teklifi’nin 14’üncü maddesiyle ilgili görüşlerimi
sizinle paylaşacağım. Öncelikle hepinizi sevgi ve saygıyla selamlıyorum.
Şimdi,
teklif sahipleri düzenlemeyi getiriş amaçlarını şu şekilde ifade ediyorlar,
diyorlar ki: “Mevcut uygulamada serbest meslek kazanç defterine kayıtlı olup
kazancın elde edilmesinde kullanılan binek otomobillerin, amortisman başta
olmak üzere motorlu taşıtlar vergisi hariç bütün giderleri kazancın tespitinde
gider olarak kabul edilmektedir. Ancak söz konusu düzenlemenin serbest meslek
mükelleflerince suistimal edilebildiği ve şahsi ihtiyaçlar için kullanılan
binek otomobillere ait giderlerin de serbest meslek kazancından indirilebildiği
görülmektedir.” Getirilen düzenlemeyle diyorlar ki: “Binek otomobil iktisap
edildiğinde veya kiralama yoluyla elde edildiğinde yalnızca belli bir kısmı
gider olarak gösterilebilecek; sıfır bir otomobil alındığında 135 bin TL’ye
kadar, ikinci el otomobil alındığında da 250 bin TL’ye kadar.” 
Bunun
kötüye kullanıldığı konusunda herhangi bir kuşku yok, elbette bazı serbest
meslek erbabı bunu kötüye kullanıyor ve dolayısıyla bu konuda bir önlem almak
istiyorsunuz. Ama asıl sorun şu: Başta mali müşavirler ve muhasebeciler olmak
üzere bu konuda bir dizi sorun olduğunu söylüyorlar. Şirket de olsanız serbest
meslek erbabı da olsanız bir gider yapacaksınız ama bu giderin bir kısmı gider
gösterilebilecek, bir kısmı ise gösterilemeyecek. Muhasebeciler, mali
müşavirler şunu söylüyorlar, diyorlar ki: “Kıst uygulaması muhasebe ve vergi
tekniği açısından sorunlu bir uygulamadır. Gider yazılacak tutar kanunen gider
olarak yazılamayacağından mali kârlar ile serbest meslek kazancı arasında bir
dizi fark olabilecek.” Bunun yerine, gerçekte mesleğin faaliyetlerinin
amaçlarına uygun olmayan, zenginlik ve şatafat göstergesi olan lüks binek
otomobillerin tanımını yapabilir, bunlarla ilgili yapılacak bütün giderlerin
gider olarak gösterilmeyeceğini düzenleyebilirsiniz. Fakat bir otomobil
alıyorsunuz serbest meslek erbabı olarak, diyorsunuz ki: “Şu kadara kadar
olursa gider gösterebilirsiniz, şu kadara kadar olursa gider gösteremezsiniz.”
Bizim önerimiz bunun yerine lüks otomobillerin tanımının yapılması ve bunların
gider olarak gösterilememesidir. 
Ayrıca
“vergi kaçakçılığı” “vergi ziyaı” gibi nitelendirilecek uygulamalarla mücadele
mi etmek istiyorsunuz; öncelikle kayıt dışı ekonomiyle mücadele etmelisiniz,
bunun için de etkin bir vergi denetimi yapmalısınız. Bakın, vergi denetimi ne
kadar yapılıyor, biliyor musunuz? Yüzde 90’ı -zaten kayıt dışı bir ekonomi var-
mükelleflerin yüzde 90’ı denetlenmiyor hatta bazı arkadaşlarımız diyor ki:
“Mükelleflerin sadece yüzde 5’i denetlenebiliyor.” Dolayısıyla öncelikle kayıt
dışı ekonomiyle mücadele etmelisiniz ve gerçek anlamda bir vergi denetimi
getirmelisiniz.
Bir
de tabii, bu yüzde 5’lik dilimin içine giriyorsunuz, bu arada eğer muhalifseniz
mutlaka bir denetim elemanı gönderiliyor ve verginizi düzenli olarak yatırıp
yatırmadığınız kontrol ediliyor. 
Bir
diğer sorun şu: O kadar çok muafiyet, o kadar çok istisna var ki gerçek anlamda
vergi vermesi gereken mükellefler bu istisnalar ve bu muafiyetler nedeniyle
vergi vermiyorlar. Dolaysıyla bu istisnaları ve muafiyetleri bir gün topluca
getirirseniz hep beraber bunları bütünsel olarak tartışabilir ve gerçek anlamda
bir vergi düzeni kurulmasını sağlayabiliriz. 
Bu
arada bu muafiyetler ve istisnalar var ya, bu muafiyetler ve istisnalar hiçbir
zaman asgari ücretliye uğramıyor. En düşük gelir grubuna asla bir muafiyet
uğramıyor, asla bir istisna uğramıyor, asgari ücretlinin temel giderlerini kapsamıyor,
onların hiçbir gideri, bu kıst vergi gideri olarak kabul edilmiyor. 
“Serbest
meslek erbabı şahsi giderlerini de mesleki gider gibi gösteriyor, vergi
kaçırıyor.” diyorsunuz ya, ben size bir iki tane istihdam biçimini anlatacağım.
Şimdi, bir hekimsiniz, bir özel hastaneye gidip çalışacaksınız. Özel hastanenin
sahibi size diyor ki… 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Sayın Başkan, toparlayacağım, eğer bir dakika süre
verirseniz çok sevinirim. 
BAŞKAN
– Buyurun, toparlayın.
MEHMET
RUŞTU TİRYAKİ (Devamla) – Şimdi, bir hekimsiniz, bir özel hastaneye
gideceksiniz, bir hekim olarak özel hastanede çalışmak istiyorsunuz. Normalde
nasıl bir istihdam ilişkisi kuruluyor? Sosyal Güvenlik Kurumuna hemen, bir gün
öncesinden bildirilmesi gerekiyor, sigorta kaydınız yapılıyor, alacağınız ücret
belli, nöbette kalacağınız süre belli, bunun gibi bir sürü yöntemi var. Şimdi,
hekim olarak başvurduğunuzda bir özel hastane sahibi diyor ki: “Git bir tane
şirket kur, ben senden hizmet satın alacağım.” Bakın, bir hekim ve özel hastane
arasındaki istihdam ilişkisi böyle kuruluyor. Sabah sekizde hekim işe gidip
başlıyor, akşam altıya kadar çalışıyor, o hastanede nöbet tutuyor, hafta sonu
çalışıyor ve bu hastane yönetimi ondan sadece hizmet satın almış oluyor. İşten
ayrılacağı zaman da kıdem tazminatı yok, Sosyal Güvenlik Kurumuna prim yatırma
yok. İstihdam tam olarak böyle olmuş. Eğer bir düzenleme yapacaksanız burada
bir düzenleme yapmalısınız. Emin olun, bu şirketler teknik elemanların büyük
bir bölümünü böyle çalıştırıyor, mühendisleri böyle çalıştırıyor, teknisyenleri
böyle çalıştırıyor. Daha dramatiğini söyleyeyim: Temizlik personelini bile
böyle çalıştıran şirketler var. Eğer bir vergi adaleti sağlayacaksak bence önce
buradan başlamalıyız diyorum, hepinizi saygıyla selamlıyorum. (HDP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
15’inci
madde üzerinde 3 önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
15’inci maddesinin aşağıdaki şekilde değiştirilmesini arz ve teklif ederiz.
Saygılarımızla.

MADDE
15- 193 sayılı Kanunun 86’ncı maddesinin birinci fıkrasında bulunan (1)
numaralı bendin (b) alt bendi aşağıdaki şekilde değiştirilmiştir.
"b)
Tek işverenden alınmış ve tevkif suretiyle vergilendirilmiş 103 üncü maddede
yazılı tarifenin dördüncü gelir diliminde yer alan tutarı aşmayan ücretler
(birden fazla işverenden ücret almakla beraber, birden sonraki işverenden
aldıkları ücretlerinin toplamı, 103 üncü maddede yazılı tarifenin ikinci gelir
diliminde yer alan tutarı ve birinci işverenden alınan dahil ücret gelirleri
toplamı 103 üncü maddede yazılı tarifenin dördüncü gelir diliminde yer alan tutarı
aşmayan mükelleflerin, tamamı tevkif suretiyle vergilendirilmiş ücretleri
dahil),”
 Mehmet
Bekaroğlu Turan Aydoğan İlhami
Özcan Aygun
 İstanbul İstanbul Tekirdağ
 Cavit
Arı Lale Karabıyık Alpay
Antmen
 Antalya Bursa Mersin
 Bülent
Kuşoğlu  Ali
Mahir Başarır
 Ankara  Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Mersin Milletvekili Ali Mahir Başarır.
Buyurun
Sayın Başarır. (CHP sıralarından alkışlar)
ALİ
MAHİR BAŞARIR (Mersin) – Genel Kurulu saygıyla selamlıyorum.
Ülkenin
an itibarıyla ekonomisini çok fazla konuşmaya gerek yok aslında.
İşçilerimizden, emeklilerimizden iş adamlarımıza kadar büyük bir kriz
içerisindeyiz. Milyonlarca vatandaşımız, şirketler icrada. Ama çok daha büyük
bir sıkıntı var, çek mağdurları. Şimdi, Meclisle bazı verileri paylaşmak
istiyorum: 2018 yılı sonu itibarıyla 589 bin karşılıksız çek var. Bu çeklerin
tekil kişi sayısı 52 bin. 2019 yılı Eylül ayı itibarıyla 456 bin karşılıksız
çek var, yine 46 bin tekil kişi var. 2018 yılı sonu itibarıyla 456 bin icra
ceza davası açılmış, bu davaların 225 bini karara bağlanmış, 190 bin dava diğer
yıla devrolmuş ve bugün bu davalarda 31.790 kişi mahkûm edilmiş. 
Çek
mağdurlarından bir örnek vermek istiyorum: Bakın, çek sahibi. 275 tane çek
kullanmış, 265 tanesini ödemiş, 10 tanesini ödememiş, beş yıl hapis cezası
almış. Bu adil bir durum değil. Eğer ki 265 çekin tamamını ödemeseydi Ceza
Kanunu’nda hüküm açık, dolandırıcılıktı ama çeklerinin birçoğunu ödeyip kriz
nedeniyle bir iki tanesini ödeyememesinden dolayı insanların beş yıl ceza
alması bu ülkeye yakışan bir durum asla değil; bunu düzeltmek zorundayız.
Burada bu sıkıntıyı çek mağdurları çekmesin; burada bir sorumlu varsa
ekonominin “e”sinden haberi olmayan, Erdoğan ailesinin damadı olmasından başka
bir özelliği bulunmayan Berat Albayrak çeksin. Ekonomi bugün bu durumdaysa onun
suçu.
Diğer
bir konu, vergi kanununu konuşuyoruz. Bakın, vergiyi kimlerden alıyoruz? Evet,
kazanç sahiplerinden, mal varlığı olan insanlardan alıyoruz. Vergi borcu
olanların banka hesaplarına, taşınmazlarına, devletteki alacaklarına el
koyuyoruz. Demek ki devlet insanların mal varlığını, banka hesaplarını takip
ediyor. Bu ülkede vergide ciddi sıkıntıların olduğunu söylüyoruz. On yedi yıl,
hatta ondan önceki dönemlerde ciddi bir kara para var, insanların mal
varlığında haksız artış var. Bakın, bu konuşuluyor. Kara paranın hesabını
veremiyor belli aileler. Mal varlığındaki artışların, vakıflardaki ilişkilerin
hesabını veremiyor belli aileler. Ama elin Amerikalısı Erdoğan ailesinin mal
varlığını sorguluyor. Evet, bunu sorgulamak bu onurlu Meclise mi düşer yoksa
Trump’a mı düşer? Biz şunu söylüyoruz on yedi yıldır: Gelin, 2002’den bugüne
kadar on yedi yılda görev yapmış milletvekilleri, bakanlar, bürokratlar, Meclis
üyeleri, başbakanlar, Cumhurbaşkanı, aileleri, birinci, ikinci, üçüncü derece
akrabalarının mal varlığını bir komisyon kuralım araştıralım; arkadaşlarını,
hesap ilişkilerini, şirketleri araştıralım.
Şimdi,
bu sistem, bunu yapmadığımız sürece hepinizi töhmet altında bırakıyor, herkese
pislik bulaşıyor. Bakın, bunu bu Meclis yapabilir. Komisyonu kuralım, her
partiden 2 milletvekili gelsin, altı ay çalışalım, hesaplara bakalım -hatta Cumhurbaşkanı,
ailesi, çocukları, sizler, bizler- İsviçre’deki, adalardaki bankalara biz yazı
yazdıralım; vekâlet versinler, gerçek ortaya çıksın. Eminim, altı ayda bu
ülkede her şey düzlüğe çıkacaktır. 
Kayıt
dışı paranın, yurt dışındaki paranın 200 milyar, 300 milyar dolar civarında
olduğu söyleniyor. AKP’ye yakın birçok şirketin haksız mal edindiği söyleniyor.
Cumhurbaşkanının, ailesinin mal varlığı dünyada konuşuluyor. Bunu araştırmak,
çözmek bu onurlu Meclise düşer. Cumhurbaşkanı ne diyor? “Bize yeni Ömerler
lazım.” diyor. Bugüne kadar yok muydu? İşte, yeni Ömerler, Hazreti Ömer, onun
adaleti bu Mecliste. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayalım.
ALİ
MAHİR BAŞARIR (Devamla) – Toparlıyorum.
Ama
ben merak ediyorum: Bugüne kadar Hazreti Ömerlerle yürümüyordu, Ebu Cehillerle
mi yürüyordu; bunu çok merak ediyorum. 
VEDAT
DEMİRÖZ (İstanbul) – O nasıl laf ya?
ALİ
MAHİR BAŞARIR (Devamla) - Bu lafı söyleme ihtiyacını nereden duydu? Evet, bunu
çok ciddi olarak hepimiz düşünmek zorundayız. 
Meclisin,
ülkenin itibarını hep beraber koruyalım. Genel başkanlarımızın, bizim mal
varlıklarımızı araştıralım. Eğer ki mal varlığında haksız olarak bir fazlalık
olan varsa on yedi yılda, iki yılda, üç yılda hem yargılansın hem bu varlığına
el koyalım hem de Allah belasını versin! 
Teşekkür
ediyorum. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Grup Başkan Vekili.
V.- AÇIKLAMALAR (Devam)
45.- Denizli Milletvekili Cahit Özkan’ın, Mersin Milletvekili Ali Mahir
Başarır’ın 128 sıra sayılı Kanun Teklifi’nin 15’inci maddesiyle ilgili önerge
üzerinde yaptığı konuşmasındaki AK PARTİ Grubuna yönelik ithamlarını ve
iddialarını reddettiklerine ilişkin açıklaması
CAHİT
ÖZKAN (Denizli) – Sayın Başkan, hatibin kürsüden grubumuza yönelik tüm
ithamlarını ve iddialarını reddediyoruz, kabul etmiyoruz. 
Bakınız,
Sayın Cumhurbaşkanımız on yedi yıllık hükûmetlerimiz döneminde kamu
kaynaklarını maksimum düzeyde aziz milletimizin hizmetine sunduğu için,
geçmişte faiz lobisine giden, silah baronlarına giden ve petrol şirketlerine
giden uluslararası sermayenin sömürdüğü ulusal kaynaklarımızı ülkemizin
menfaatine sunduğu için faiz lobisinin, silah baronlarının ve uluslararası
emperyalistlerin hedefine girmiş ve bu sebeple Gezi kalkışmasıyla, 17-25 Aralık
darbe teşebbüsüyle ve PKK, FETÖ terör örgütünün hedefine oturmuştur. Diyoruz ki
Sayın Cumhurbaşkanımız bu ülkenin kaynaklarına sahip çıktığı için terör
örgütlerinin ve Türkiye düşmanlarının hedefine girmiştir. 
(Mikrofon
otomatik cihaz tarafından kapatıldı)
CAHİT
ÖZKAN (Denizli) – Bakın, eğer iddia ettiğiniz gibi ellerinde bir kaynak
olsaydı, Cumhurbaşkanımızın mal varlığıyla ilgili küçücük bir iddia olsaydı 15
Temmuz, Gezi kalkışması ve FETÖ yargı darbesine bile başvurmazlar, bunları
ileri sürerek, serdederek ellerinden geleni yaparlardı. Onun için, on yedi yıl
önce AK PARTİ Hükûmeti yola çıktığı zaman “3Y” ile; yolsuzluklarla, yasaklarla
ve yoksullukla mücadeleyle başladı. 
HAYDAR
AKAR (Kocaeli) – 5 oldu 5!
CAHİT
ÖZKAN (Denizli) – Ve hamdolsun, bugün 35 milyar dolarlık ihracatımız 180 milyar
doların üzerine çıktı. 
Dert
bellidir; dert, ülkemizin kaynaklarına sahip çıkma mücadelesidir. Biz bu
mücadeleye devam ettikçe Türkiye düşmanları saldırmaya devam edecektir. 
Teşekkür
ediyorum. (AK PARTİ sıralarından alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu İle Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 15’inci
maddesinde yer alan "değiştirilmiştir” ibaresinin "yeniden
düzenlenmiştir” ibaresi ile değiştirilmesini arz ve teklif ederim. 
 Dursun
Müsavat Dervişoğlu Mehmet Metanet Çulhaoğlu  Ümit
Beyaz
 İzmir Adana
 İstanbul
 Enez
Kaplan İbrahim Halil Oral  Fahrettin
Yokuş
 Tekirdağ Ankara
 Konya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Konya Milletvekili Fahrettin Yokuş. 
Buyurun.
(İYİ PARTİ sıralarından alkışlar)
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlıyorum. 
Önceki
gün TÜRK-İŞ’e bağlı TEZ-KOOP-İŞ sendikasının Ankara Atatürk Bulvarı’nda yapmak
istediği kitlesel basın açıklaması Emniyetçe kırk sekiz saat önce izin alınmadığı
gerekçesiyle yaptırılmamış, engellenmiştir. İktidar, herkes sussun, teslim
olsun; mevcut yasaları hiçe sayarak yoluna devam ediyor. Ama bunlar doğru yol
değildir, sivil toplum örgütlerini susturarak, insanları korkutarak mesafe
alamayacağınızı buradan bir kere daha ifade etmek istiyorum. 
Değerli
milletvekilleri, Hükûmetin 2020 yılında halkımızın sırtına yükleyeceği yeni
vergilerden dolayı işçi, memur, çiftçi, esnaf, emekli ve işveren örgütleri
oldukça tepkilidir. Son yıllarda ilk defa 3 işçi sendikası konfederasyonu bir
araya gelerek ortak basın açıklaması yapma ihtiyacı duydular. Yine memur
sendikaları şu anda vergiler yüzünden harekete geçmiş, tepkilerini ortaya
koymaya başlamışlardır. Hatta, işverenler dahi bu vergi yükünden dolayı
tepkilerini ortaya koyuyorlar.
Size
bir hatırlatma yapmak isterim: 2018 yılı bütçe hazırlığı yapılırken Başbakan
Binali Yıldırım Bey “2018 yılı tasarruf yılı olacak ama tasarruf önce kamudan
başlayacak. Önce çuvaldızı kendimize batıralım ki iğneyi vatandaşa
yönelttiğimizde o da makul karşılasın; şaşaa ve debdebe dönemi bitiyor.”
demiştir. Yine dönemin Maliye Bakanı “2018 yılı kamuda kemer sıkma yılı olacak,
Türkiye Büyük Millet Meclisi ve saray harcamaları hariç.” diye konuşmuştu,
hatırlayın bunları.
Aslında
yukarıdaki sözler her şeyi ortaya koyuyordu. Gemi karaya oturmak üzereydi ancak
ne 2018 ne 2019 yılları tepe aşağıya giden ekonominin toparlanmasını
sağlayamadı çünkü tasarruf sözde kaldı, debdebe ve şaşaa devam etti. Geldiğimiz
nokta ortada, sıfırı tükettik; neyimiz var neyimiz yok, yedek akçelerimiz dâhil
her şeyimizi tükettik. Türkiye'yi getirdiğiniz nokta… Bu çıkmaz sokakta şimdi
zam ve vergilerle çıkmaya çalışıyorsunuz. Sürekli vergi ve ticari ceza
düzenlemeleri getiriyorsunuz Meclise, görüştüğümüz kanun da öyle, Plan ve Bütçe
Komisyonunda görüşülmekte olan 2020 bütçesi de öyle. Vatandaşa yeni yükler,
yeni vergiler yüklemenin gayreti içindesiniz. 
2020
yılında memurlara 4+4, kamu işçisine 3+3, emekliye 4+4, taşerondan kadroya
geçirilen işçilere yani asgari ücretli işçilere 4+4 ama getirdiğiniz vergi,
yeniden değerleme oranıyla 22,58. 
Şimdi,
emeklilere gelince olay daha vahim. Türkiye Emekliler Derneği Genel Başkanı
Kazım Ergün Bey diyor ki: “Hayat emeklilere zül olmuştur.” Niye diyor acaba
Kazım Bey bunları? Şunun için diyor: Her ne kadar siz hâlen “Bin liranın
altında emekli maaşı yok.” deseniz de Emekliler Derneği Başkanı diyor ki: “130
bin emekli bin liranın altında maaş alıyor.” Yine diyor ki: “2019 yılında
dondurduğumuz yani bin lirayla dondurduğumuz yani maaşını bin liraya
eşitlediğimiz 300 bine yakın emekli üç dört yıl bu maaşın üstüne zam alamayacak
ve şu anda 3 milyon 300 bin emeklinin ise evi yok.” Şimdi, Allah aşkına, bunlar
sizin içinizi hiç acıtmıyor mu?
Memurlar
ile işçiler vergi diliminin yüksekliği nedeniyle genel vergilerin dışında ayrı
bir vergi yüküyle perişan ediliyor. Bu kürsüden defalarca anlatmaya çalıştım,
bir daha anlatayım: Memur ve işçilerin maaşlarındaki vergi kesintisi yılın
üçüncü veya dördüncü ayından itibaren yüzde 5 artışla yüzde 20 oranına
yükseliyor.
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) – Sayın Başkanım, bir dakika…
BAŞKAN
– Toparlayın.
FAHRETTİN
YOKUŞ (Devamla) – Sözleşmeli memurlarınsa büyük bölümünün yıl içinde yüzde 27
üzerinde vergiye tekabül eden maaşları oluyor. Enflasyon oranında zam yapıp
sonra da “Memurları, işçileri enflasyona ezdirmedik.” diyorsunuz. Yıl içinde
artan vergiler nedeniyle yapılan artış enflasyonun altında kalıyor. Bu nedenle,
adalet adına, çalışanların vergi diliminin yüzde 15’te sabitlenmesi lazım. 
Ülkemizi
yönetenlere buradan bir kez daha sesleniyorum: İçinizde azıcık adalet kırıntısı
kalmışsa 2020 yılında alacağınız vergi oranında yani yüzde 22,5 oranında
işçinin, memurun, asgari ücretlinin, emeklinin maaşında artış yaparsınız. O
zaman deriz ki: Gerçekten vicdanınız varmış, AK PARTİ’nin adaleti varmış ama
hayalden öte bir şey yok; sizde yok zaten ne adalet ne vicdan.
Hoşça
kalın. (İYİ PARTİ sıralarından alkışlar)
LÜTFÜ
TÜRKKAN (Kocaeli) – Adaletsiz, vicdansız partisi.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 15’inci maddesinde bulunan “ve” ibarelerinin
“ayrıca” olarak değiştirilmesini arz ve teklif ederiz.
 Nuran
İmir Tulay Hatımoğulları Oruç Erol
Katırcıoğlu
 Şırnak Adana İstanbul
 Necdet
İpekyüz Mahmut Celadet Gaydalı Mensur
Işık 
 Batman Bitlis Muş
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge hakkında konuşmak isteyen Muş Milletvekili Mensur Işık.
Buyurun
Sayın Işık. (HDP sıralarından alkışlar)
MENSUR
IŞIK (Muş) – Teşekkür ederim Sayın Başkan.
Sizi
ve Meclisi saygıyla selamlıyorum.
Dijital
Hizmet Vergisi Kanunu ile Bazı Kanunlarda ve 375 sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 15’inci maddesi
üzerinde konuşmak için partim adına söz almış bulunmaktayım.
Sayın
Başkan, değerli milletvekilleri; yeni bir paketle karşı karşıyayız. Bu paketin
içeriği de maalesef yine yeni vergiler ve artırılan vergiler olarak, bir torba
yasa olarak önümüze gelmiş bulunmaktadır.
Şimdi,
Sayın Başkan, değerli milletvekilleri; yeni vergiler ve vergilerin
artırılmasının temel sebebi bu siyasal iktidarın Kürt meselesindeki savaş
politikasıdır. İçeride savaş, Suriye'de savaş, Irak’ta savaş, her tarafta
savaş. Savaş politikası yeni vergilere ve ek vergilere ihtiyaç duyar devamlı.
Şimdi,
biraz önce buradan AKP Grup Başkan Vekili de söyledi, “Kürt sorunu yok.”
vesaire gibi bir lafın içerisine girdi ama ben kendisinin ve buradaki bütün
milletvekillerinin de hafızasında bir yer edinmesi açısından, aynı zamanda bizi
izleyen halkımızın da iyi bir şekilde bilmesi açısından Mecliste, Türkiye
Cumhuriyeti tarihinde, hazırlanan Kürt sorunu raporlarını huzurlarınızda
söyleyeceğim: Meclis Başkanı Abdülhalik Renda Raporu, 1925; Dâhiliye Vekili
Cemil Uybadın Raporu, 1925; Mülkiye Müfettişi Hamdi Bey Raporu, 1926; Umumi
Müfettiş İbrahim Tali Öngören Raporu, 1930; Fevzi Çakmak Raporu, 1931;
Korgeneral Ömer Halis Bıyıktay Raporu, 1931; Dâhiliye Vekili Şükrü Kaya Raporu,
1931; Umumi Müfettiş Abdullah Alpdoğan Raporu, 1936; Başvekil İsmet İnönü
Raporu, 1935; Umumi Müfettiş Abidin Özmen Raporu, 1935; İktisat Vekili Celal
Bayar Raporu, 1936; CHP Azınlık Raporu, 1940; Umumi Müfettiş Avni Doğan Raporu,
1943; Maliye Müfettişi Burhan Ulutan Raporu, 1947; 27 Mayıs 1960 Doğu Raporu,
1961; DSP Güneydoğu Raporu, 1987; SHP Raporu, 1990; Recep Tayyip Erdoğan
Raporu, 1991; MÇP Doğu ve Güneydoğu Anadolu Raporu, 1991; SHP Nevruz Raporu,
1992; Adnan Kahveci Raporu, 1992; ANAP Raporu, 1993; Türkiye Büyük Millet
Meclisi Göç Araştırma Komisyonu Raporu, 1997-1998; CHP Demokratikleşme ve İnsan
Hakları Raporu, 1999; Algan Hacaloğlu Raporu, 2000; Saadet Partisi Raporu,
2009; AK PARTİ Demokratik Açılım Kitapçığı, 2010. 
Değerli
arkadaşlar, sevgili milletvekilleri; şimdi ben buna bir ek yapacağım. 30 Ekim
2014 tarihinde yapılan Millî Güvenlik Kurulu toplantısındaki çöktürme planı
var. Çöktürme planı da aslında bu Cumhuriyet Dönemi’nde düzenlenmiş olan 29…
Hani bizim ulaştığımız 29 rapor; aynı zamanda, gizli kapaklı kapılar ardında da
çeşitli raporların düzenlendiğini bizler bilmekteyiz tıpkı sizler gibi veya
devletin ilgili kurumları gibi. 30 Ekim 2014 tarihli Millî Güvenlik Kurulu
toplantısındaki çöktürme planını da bu raporlardan ayrı düşünmemek
gerekmektedir çünkü Millî Güvenlik Kurulunun bu toplantısının -ki cumhuriyet
tarihinin sanırım en uzun toplantılarından bir tanesi, on bir saate yaklaşan
bir toplantı- ismi “çöktürme planı” olarak basına yansıdı. Burada alınan
kararların bazılarını sizinle paylaşmak istiyorum ki eminim, herkes biliyor:
8-10 bin Kürt’ün öldürülmesi, 8-10 bin Kürt siyasetçinin tutuklanması, bir o
kadarının yaralanması ve 300 bine yakın insanın da yerinden yurdundan göç
ettirilmesi, aynı şekilde 8-10 kentin il ve ilçesinin de yakılması ve
yıkılması. Bu ne? Kürt sorununun çözümü politikası. 
Bu
toplantının bir diğer uzantısı o dönemde 94 tane Kürt ilindeki Kürt kurumuna
yani belediyesine kayyum atanması, iradenin gasbedilmesidir değerli
milletvekilleri. Şimdi diyorlar ki: “Bizler Kürt düşmanı değiliz, Kürtler bizim
kardeşimiz, canımız ciğerimiz.” falan filan. Bu cümle artık bizim açımızdan
gerçekten de çok mide bulandırıcı bir hâl almış sevgili milletvekilleri; bunu
demeyin bize artık, lütfen bunu bize söylemeyin. 
RECEP
ÖZEL (Isparta) – Sizin bu söylem daha mide bulandırıcı. 
MENSUR
IŞIK (Devamla) – Bize “Kürtler de Türkler gibi bir ulus, bir halk. Bu
cumhuriyeti kuran iki temel halktan bir tanesi de Kürt halkıdır.” diyeceksiniz
ve onun gereği neyse onu yapacaksınız. Yoksa kayyum atadığınız belediyelerdeki
Kürtçe tabelaları Türkçeleştirmek değildir ya da işte, Kürt çocuklarına Kürtçe
ana dilde eğitim veren okulları kapatmak değildir. Geçtik bunları, Afrin’e
gidiyorsunuz, Afrin’deki hastanenin üzerinde yazan “…”(X) yani Afrin Hastanesi tabelasına
düşmanlık değildir Sevgili Milletvekili, değerli milletvekilleri.
(Mikrofon
otomatik cihaz tarafından kapatıldı) 
MENSUR
IŞIK (Devamla) – Başkan, bir dakikada toparlayacağım.
BAŞKAN
– Toparlayınız Sayın Milletvekili.
MENSUR
IŞIK (Devamla) – O Kürtçe tabelayı kaldırıp Türkçe ve Arapça yazmak kardeşlik
değildir. 
Bakın,
bu cumhuriyeti kuran 2 halk var, 2 temel halk var, diğer halklar da var elbette
ama 2 temel ulus var. Bu cumhuriyeti kuran bu Meclisse bu Kürt meselesini en
başta çözmesi gereken de Meclistir. Bu Meclis Kürt meselesini çözdüğü zaman,
değerli milletvekilleri, emin olun, Türkiye'nin önünü alabilecek hiçbir şey
olamayacaktır. Çünkü bu ülke bütün maddi ve manevi kaynaklarını Kürt sorununun
çözümüne -tırnak içerisinde söylüyorum- “çözümsüzlüğüne” harcayan bir siyasal
akla emanet olmuştur.
Ben
bir kez daha buradan sizleri saygıyla selamlarken şu uyarıyı da son kez yapmak
istiyorum: Ek vergiler ya da yeni vergiler getirmekle bu Kürt sorunundaki
çözümsüzlüğe, savaş politikasına çözüm bulamazsınız.
MUSTAFA
HİDAYET VAHAPOĞLU (Bursa) - Sorun senin kafanda, sorun senin kafanda.
MENSUR
IŞIK (Devamla) – Aklıselime davet ediyorum, Kürt sorununun demokratik ve
siyasal çözümüne davet ediyorum.
Hepinizi
saygıyla selamlıyorum. (HDP sıralarından alkışlar)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül…
V.- AÇIKLAMALAR (Devam)
46.- Sakarya Milletvekili Muhammed Levent Bülbül’ün, Muş Milletvekili
Mensur Işık’ın 128 sıra sayılı Kanun Teklifi’nin 15’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Efendim, şimdi, konuşmasını yapan hatip, Türkiye
Büyük Millet Meclisi çatısı altında hazırlanmış olan “Kürt raporları” diye bir
kısım raporlardan -1925’ten bugüne- bahsetmiştir. Fakat belirtmemiz gerekir ki
bu raporların içerisinde Meclisin bizzat araştırma komisyonu veya araştırma
vazifesi üzerine hazırlamış olduğu raporlar olduğu gibi, bunların dışında
siyasi partilerin, Mecliste temsil edilen siyasi partilerin kendi bünyelerinde
hazırlamış olduğu raporlar da -bu listede- sayılmıştır. Fakat başlangıçta
bunların tamamının bir Kürt raporu olarak ifade edilmesini kabul etmemiz mümkün
değildir çünkü bu raporlar bu şekilde adlandırılmamıştır. Doğu ve güneydoğuyu
araştırma üzerine hazırlanmış olan raporlardır bunların tamamı. Burada yaşanan
sıkıntılar, o dönemde gerçekleşen isyanlar ve bu bölgede yapılabilecek
ekonomik, sosyal faaliyetlerle ilgili, yapılacak ıslahat çalışmalarıyla ilgili
hazırlanmış raporlardır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Bu noktada tarihî gerçeklerin saptırılmasını kabul
etmiyoruz. Meclis tutanaklarına, bu raporların, bölgesel özellik taşıyan bir
rapor olduğunu... Bunların, herhangi bir etnik grubu araştıran veya bunlar
üzerine sanki bir sorun varmış gibi, yıllardan beri yapılmış bir çalışma varmış
gibi Meclis kürsüsünden bu şekilde dile getirilmesine karşı çıktığımızı ifade
ediyorum. 
Teşekkür
ederim. 
CAHİT
ÖZKAN (Denizli) – Sayın Başkan...
BAŞKAN
– Buyurun Sayın Grup Başkan Vekili. 
47.- Denizli Milletvekili Cahit Özkan’ın, Muş Milletvekili Mensur
Işık’ın 128 sıra sayılı Kanun Teklifi’nin 15’inci maddesiyle ilgili önerge
üzerinde yaptığı konuşmasındaki AK PARTİ Grubunu ve devletimizi töhmet altında
bırakan iddialarını reddettiklerine ilişkin açıklaması
CAHİT
ÖZKAN (Denizli) – Sayın Başkan, hatibin kürsüden grubumuzu, devletimizi töhmet
altında bırakan bütün iddialarını reddediyorum. 
Bakınız,
her şeyden önce, bu ülkede huzur olsun, barış olsun diye bizim on yedi yıldan
beri yaptığımız reformlarda maalesef bu noktada, huzur ve barış istediğini
iddia edenlerin gerekli desteğini göremedik. On yedi yıldan beri “Partiler
kapatılmasın.” diye anayasal düzenlemeler yaptık. Bakınız, on yedi yıl
içerisinde hakkında kapatma davası açılan tek parti biziz. Ha, demek oluyor ki bahsedilen
yanlış bir uygulama varsa bunların düzeltilmesi için ve vatandaşlarımız hür,
özgür bir şekilde dilini, etnik kimliğini ifade etsin diye bir dizi yasal
düzenlemeler yapıldı. Ama meseleye bu tür nefret söylemiyle ırkçı bir yaklaşım
üzerinden yaklaşıldığında, sizden istirham ediyorum, tek bir dert var... 
(Mikrofon
otomatik cihaz tarafından kapatıldı) 
BAŞKAN
– Buyurun. 
CAHİT
ÖZKAN (Denizli) – Bakınız, söylediğimiz zaman cevap alamıyoruz ama çıkın
“Petrol kuyularını kontrol altına aldık, gerekli güvencemizi sağladık.”
diyenlere dönün bakın. Ortada net bir şekilde, Kürt vatandaşlarımızın
özgürlüğünü, huzurunu, barışını isteyen değil, Orta Doğu’da Türkmenlerin,
Kürtlerin, Arapların huzur ve barış içerisinde yaşamasına engel olmak isteyen
ve orada bölge halklarının hakkı olduğuna inandığımız yer altı kaynaklarını
emperyalist emellerine hizmet etmek için sömürmek isteyen emperyalistlerin
hedefi var, onlara alet olmayın. Parçalanan imparatorluk coğrafyasındaki bütün
halklar onun acı bedelini nasıl inim inim inleyerek ödemişse yarın Kürt
vatandaşlarımıza, yine vatandaşımız olmayan Kürtlere kimsenin ödetmeye hakkı
yok. 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Onun için, biz bir taraftan ulusal barışımızı güvence altına
almak için çalışırken, ulusal birliğimizi “tek millet, tek bayrak, tek devlet
ve tek vatan” ülküsüyle geleceğe taşırken diğer yandan da emperyalistlerle
mücadele etmeye devam edeceğiz. 
Tekraren
altını çiziyorum: “Deyrizor’daki petrol kuyusunu güvence altına aldık.”
diyenlere lütfen hizmet etmeyin, oradaki Kürtlere ihanet etmeyin. Bu ihanet
öyle ya da böyle bölgemizdeki yanan ateşe hizmet etmekten başka amaç
gütmeyecektir. 
Teşekkür
ediyorum. (AK PARTİ sıralarından alkışlar)
BAŞKAN
– Sayın Oluç…
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç…
HÜDA
KAYA (İstanbul) – Ne diyorsunuz? IŞİD’e mi teslim edilsin?
CAHİT
ÖZKAN (Denizli) – IŞİD’i salanlara diyorum, IŞİD’i…
HÜDA
KAYA (İstanbul) – Salan değil, kaçıranlar; “kaçıranlar” diyeceksiniz. 
CAHİT
ÖZKAN (Denizli) – Bakınız, IŞİD’le mücadele etmek için sizi kullanıyorlar.
BAŞKAN
– Sayın Oluç, buyurun. 
HÜDA
KAYA (İstanbul) – “Onların güvencesini üstüne alanlar” diyeceksiniz. 
OYA
ERONAT (Diyarbakır) – Cahil cahil konuşma be!
CAHİT
ÖZKAN (Denizli) – Cezaevindekini boşa salmadılar. Bunlara bizi ikna
edemezsiniz. 
HÜDA
KAYA (İstanbul) – Bir kadın olarak ayıp! Aynaya bak!
BAŞKAN
– Grup Başkan Vekiliniz söz istedi Hanımefendi.
OYA
ERONAT (Diyarbakır) – Ben milletvekiliyim, ne kadını? Milletvekiliyiz biz burada.

BAŞKAN
– Buyurun Sayın Oluç.
HÜDA
KAYA (İstanbul) – Aynaya bak. Bölücü konuşmayı biliyorsunuz. 
OYA
ERONAT (Diyarbakır) – Kadın-erkek ayrımı yapmayın, ben yapmıyorum.
HÜDA
KAYA (İstanbul) - Fikir olunca kadınlık değişiyor mu Allah Allah? 
OYA
ERONAT (Diyarbakır) – Kadın-erkek yok, milletvekiliyiz burada. 
BAŞKAN
– Grup Başkan Vekilimiz söz istedi Sayın Milletvekili. 
48.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın yaptığı açıklamasındaki bazı ifadelerine ve kardeşlik değil
eşitlik olsun istediklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Bir
iki tane gerçekliğe işaret etmek istedim kısaca hatırlatmak babından: Biz
burada Halkların Demokratik Partisi olarak çalışma yaparken elbette bizden önce
çeşitli partiler bizim geleneğimizin berisinde duran partilerdi. Parti
kapatmaktan söz ediyor Sayın Grup Başkan Vekili, el insaf; bizden önce 7 tane
parti kapatıldı. 
VEDAT
DEMİRÖZ (İstanbul) – On yedi yılda…
HAKKI
SARUHAN OLUÇ (İstanbul) – Adalet ve Kalkınma Partisine açılmış olan kapatma
davası da tabii ki yanlıştı ama 7 tane parti Kürt sorunuyla ilgilendikleri için
kapatıldı yoksa börtü böcek meselesiyle ilgilendikleri için değil. Bunu
unutmayacaksınız.
CAHİT
ÖZKAN (Denizli) – On yedi yıl önce.
HAKKI
SARUHAN OLUÇ (İstanbul) – Bu, Türkiye'nin demokrasi tarihinde ayıplı bir şeydir
ve siz de bunu unutmayın. 
RECEP
ÖZEL (Isparta) – Bizden önce kapandı onlar.
HAKKI
SARUHAN OLUÇ (İstanbul) – Peki, siz şimdi parti kapatmıyorsunuz da ne yapıyorsunuz?
Bakın, Halkların Demokratik Partisine yönelik sizin iktidarınızın her gün ama
her gün yaptığı saldırıların haddi hesabı yok ya! 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Burada gelip her gün konuşuyoruz, her gün il, ilçe
yöneticilerimize gözaltı, operasyon, tutuklama, kongre çalışması yapanları
tutuklama; yetmiyor, belediyelerimize kayyum atama, halkın iradesini çiğneme,
seçmen iradesini yok sayma. Bütün bunları arka arkaya sıralasak… Yani o parti
kapatan rejimlere gerçekten dua okuttunuz ya, sizin yaptıklarınız onlardan bin
beter hâle geldi. Her gün yapıyorsunuz bunu ve biz her gün gelip burada bunu
size söylüyoruz. Daha cumartesi günü 4 kayyum daha atandı, daha cumartesi
atandı; 24’e çıktı. Yani her hafta 3’er, 4’er kayyum atayarak bir halkın
iradesini yok sayıyorsunuz. Kim bu halk? Kürt halkı. Ya, Kürt halkı düşmanlık
olarak algılıyor bunu diyoruz, “Yok, biz yapmıyoruz, kardeşiz.” diyorsunuz.
Nasıl bir kardeşlik bu? İradesini tanıma, verdiği oyu tanıma, seçtiği
yöneticileri hapse at ama “Biz kardeşiz.” de. Olmasın böyle kardeşlik, eşitlik
olsun. 
(Mikrofon
otomatik cihaz tarafından kapatıldı) 
MENSUR
IŞIK (Muş) – Olmasın. 
RECEP
ÖZEL (Isparta) – O zaman teröre bulaşmasın ya!
HAKKI
SARUHAN OLUÇ (İstanbul) – Toparlıyorum efendim. 
Kardeşlik
değil, eşitlik olsun istiyoruz. Onun için, lütfen hamaset yaparak bu meseleyi
konuşmayın, gerçekleri konuşalım ve gerçekleri konuştuğumuz zaman bir çözüm
bulabiliriz ancak, bunu da hep beraber bilelim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
16’ncı
madde üzerinde 4 önerge vardır. Okutacağım ilk 2 önerge aynı mahiyettedir, bu
önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 16’ncı maddesinin kanun teklifi
metninden çıkarılmasını arz ve teklif ederiz. 
 Nuran
İmir Tulay Hatımoğulları Oruç Mahmut
Toğrul
 Şırnak Adana Gaziantep
 Necdet
İpekyüz Erol Katırcıoğlu Oya
Ersoy
 Batman İstanbul İstanbul
Aynı
mahiyetteki diğer önergenin imza sahipleri:
 Turan
Aydoğan Bülent Kuşoğlu Mehmet
Bekaroğlu
 İstanbul Ankara İstanbul
 Alpay
Antmen Lale Karabıyık İlhami
Özcan Aygun
 Mersin Bursa Tekirdağ
 Cavit
Arı Burhanettin Bulut Burcu
Köksal
 Antalya Adana Afyonkarahisar

BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Aynı mahiyetteki önergeler hakkında söz isteyen İstanbul Milletvekili Oya
Ersoy.
Buyurun.
(HDP sıralarından alkışlar)
OYA
ERSOY (İstanbul) – Sayın Başkan, Genel Kurulu saygıyla selamlıyorum. 
Geçtiğimiz
hafta TÜİK işsizlik rakamlarını açıkladı. Ağustos ayı işsizlik rakamlarına göre
-bunlar resmî rakamlar, biliyorsunuz, başka rakamlar da var açıklanan- işsizlik
geçen yıla göre 980 bin kişi arttı, 4 milyon 650 bine ulaştı. Türkiye’de son
bir yılda 230 bin kişi işsiz kaldı. 15 ve daha yukarıdaki yaşlarda işsiz sayısı
ise 706 bin kişi arttı. İktidarın ekonomi politikaları tüm bu işsizliğin gerçek
sebebidir ve bu ülkenin insanlarını, gençlerini ciddi anlamda umutsuzluğa ve
çöküşe sürüklüyor. 
Daha
geçtiğimiz hafta burada yine konuştuk, İstanbul Fatih’te 4 kişi siyanürle
intihar etti. Ardından, Antalya’da bir erkek kendisiyle birlikte 2 çocuğunu ve
eşini siyanürle zehirleyerek öldürdü. Ardından, İstanbul Bakırköy’de bir kişi
yine kendisinin yanında eşini ve çocuklarını siyanürle zehirleyerek öldürdü.
Peki, bunun karşısında iktidarın yaptığı ne? Açıklama yaptı Sayın Bakan, dedi
ki: “Siyanürü yasaklayan bir çalışma içindeyiz.” Tabii, halkın yoksulluğunun ve
çözümsüzlüğünün çözümü olmak, buna çözüm üretmek yerine -kolay- siyanürü
yasaklıyoruz. Tabii ki yasaklayın siyanürü ama asıl o şirketlerinizin, maden
şirketlerinizin siyanürle altın işletmeciliği yapmasını yasaklayın; doğayı, havayı,
gıdayı ve halkı zehirlemesine izin vermeyin. 
Bakın,
bu fotoğraf Kaz Dağları. Kaz Dağları Kirazlı Balaban mevkisinde bir madende
72,5 milyon ton kazı yapılacak ve bu altını ayrıştırmak için yılda ne kadar
siyanür kullanılacak biliyor musunuz? 3.150 ton siyanür kullanılacak. Üstelik
alan birinci derecede deprem bölgesi yani Kuzey Anadolu fay hattı zonu içinde
yani sadece Kaz Dağları değil, aynı zamanda bütün memleket zehirlenecek. 
İşte
Fatsa. Bu da Fatsa’yı getirdiğiniz hâl. Şimdi de Fatsa’nın Yukarıbahçeler
Mahallesi’ndeki Altıntepe Madencilik şirketi, kullandığı alanı yani siyanürle
altın işletmeciliği yaptığı işletmenin kullandığı alanı 2 kat daha büyütmek
istiyor. Fatsa halkı “Bizleri siyanürle zehirliyorlar, altını alıp gidecekler,
bize zehirli toprak, su ve hava kalacak.” diyor. Evet, haklı ve siz şirketlerin
kâr etmesi uğruna memleketi zehirliyorsunuz. O yüzden yasağı önce kendinize
getirin, siyanürlü altın işletmeciliğini derhâl yasaklayın. 
Değerli
milletvekilleri, biz burada, kriz koşullarında halkın çıkarını düşünmek yerine,
bu krize karşı halkı nasıl koruruz, bunun için kafa yormak yerine iktidar
partisinin getirmeye çalıştığı yeni vergileri konuşuyoruz. Meclis gündemindeki
yeni vergilerle iktidarın elde etmeyi hedeflediği toplam gelir 6 milyar;
rantçılardan, faizcilerden, emek hırsızı sermayedarlardan teşvikler,
indirimler, muafiyetler yoluyla almaktan vazgeçtiği vergi yaklaşık 195 milyar. 
Bakın,
bunlar, yarattığınız vergi adaletsizliğinin, gelir adaletsizliğinin sadece
birkaç fotoğrafı. İşte bu, 1.150 odalı saray, bunlar da bu saraydan örnek alan
el koyduğunuz halkın belediyelerinde kayyumlarınızın yarattığı saraylar. Çözüm,
halkı umutsuzluğa sürükleyen şirketleri zenginleştirme, halkı yoksullaştırma
politikalarınızdan derhâl vazgeçmenizdir. Yapılması gereken belli, krize karşı
halkı koruyacak önlemler alınacak. Bunun için, temel ihtiyaç maddelerine şu ana
kadar yaptığınız zammı geri alacaksınız. 
İkincisi:
Asgari ücretliden vergi kesintisine son verilmesi gerekir. Halkın en temel
yaşamsal ihtiyaçlarından, gıdadan, elektrikten, sudan, doğal gazdan KDV’yi
kaldırmak zorundayız. Çünkü memlekette zaten devletin topladığı vergilerin
dörtte 3’ünü halk ödüyor. İşten çıkarmalar yasaklanacak, özelleştirilen tüm
kamu hizmetleri derhâl kamusallaştırılacak. Krize karşı halkı koruyacak
önlemler, acil yapılması gerekenler kısaca bunlar. 
(Mikrofon
otomatik cihaz tarafından kapatıldı)
BAŞKAN
– Buyurun.
OYA
ERSOY (Devamla) - Son, bağlıyorum, ek süre rica edeceğim. 
Şimdi,
değerli milletvekilleri, 31 Mart seçimlerinde AKP, ülkenin toplam zenginliğinin
büyük bölümünü üreten, ülke nüfusunun en yoğun olduğu, eğitimli nüfusun en
yoğun olduğu illeri kaybetti, kentleri kaybetti üstelik 24 Haziran
seçimlerinden tam dokuz ay gibi kısa bir süre sonra. Bu, halkın kendisini
yoksulluğa, işsizliğe, güvencesizliğe mahkûm eden iktidara cevabıdır. 
Buradan
yerel yönetimlere çağrı yapmak istiyorum. Yerel yönetimlerin görevi, ekonomik
kriz karşısında halkı korumaktır. Ülkedeki ekonomik kriz hiçbir muhalif
belediyenin temel hizmetlere zam yapma gerekçesi olamaz. Bırakın zam yapmayı,
özellikle halkı krizden koruyacak önlemler almak zorundadır. Örneğin, her
haneye aylık 18 metreküp su parasız verilmelidir. Su haktır, belediyeler
kamusal hizmetlerde kâr zarar hesabı yapamaz, böyle bir lükse sahip değildir. 
Değerli
milletvekilleri, bugün, 25 Kasım Kadına Yönelik Şiddete Karşı Uluslararası
Mücadele Günü’ne dair de konuşmak isterdim ancak zamanım yetmedi, bundan
sonraki konuşmalarda görüşmek üzere. 
Teşekkür
ederim. (HDP sıralarından alkışlar) 
BAŞKAN
– Aynı mahiyetteki önergeler hakkında söz isteyen Afyonkarahisar Milletvekili
Burcu Köksal.
Buyurun
Burcu Hanım. (CHP sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; Avukatlık
Kanunu’na göre karşı tarafa yüklenecek vekâlet ücreti avukata aittir. Bu
vekâlet ücreti, hiçbir şekilde müvekkilin borcundan dolayı haczedilemez, mahsup
edilemez; sadece ve sadece avukata ödenebilir. Ama getirdiğiniz bu 16’ncı
maddeyle uygulamada sıkıntılar yaşanacak, karışıklıklar olacak. Nitekim
Komisyonda Barolar Birliği temsilcisi de bu hususu ifade etmiş. Burada
avukatlıktan gelen milletvekili arkadaşlarımız da var, onlar da Avukatlık
Kanunu’nu çok iyi bilirler. O yüzden 16’ncı maddenin bu şekliyle geçmesi çok
yanlış, öncelikle bunu ifade etmek istiyorum ama bu yasa teklifindeki tek
yanlış bu değil, o kadar çok yanlış var ki hangi birinden bahsedelim.
Mesela
konaklama vergisi getiriyorsunuz. Vatandaş zaten tatile gidemiyor, zar zor
tatile giden de otel, motel, tatil köyü, kamping, apart gibi konaklama
tesislerinde alacağı hizmet için konaklama vergisi alacaksınız. Âdeta vatandaşa
“Konaklama!” diyorsunuz. Değeri yüksek meskenlerden değerli konut vergisi,
internetten dijital hizmet vergisi alınacak. İnternetten konuta, Edirne’den
Kars’a yine vergi yağmuru yağacak vatandaşa. Niye? Çünkü Türkiye Cumhuriyeti,
tarihinde hiç olmadığı kadar borçlanacak. 70 milyar iç ve dış borç alacaksınız
çünkü kasada para bitti, bütçe açık veriyor. Bakın, yıl boyunca 80 milyar lira
açık vermesi planlanan bütçe, daha ağustos ayına gelindiğinde 85 milyar lira
açık verdi. Açığı kapatmak için bedelli askerlik, imar barışı getirdiniz hatta
ve hatta Merkez Bankasından 10 milyarlarca lira ek hazine geliri bile tahsis
ettiniz ama buna rağmen açık kapanmıyor. Nasıl kapansın? İsrafı, gereksiz
harcamaları kısmak yerine siz vatandaşa ek vergi getirerek bu açığı
kapatamazsınız. Örtülü ödenekler, arkabahçeniz olan dernek ve vakıflara
aktarılan milyoncuklar, tek bakan için kiralanan uçaklar, bir bakanlık müşavirinin
altına çekilen trilyonluk arabalar olduğu müddetçe bu açık kapanmaz. Onlara
gelince para var, emeklilikte yaşa takılanlara gelince para yok, çiftçinin
desteklenmesine gelince para yok, besicilere, tavuk üreticilerine gelince para
yok, “Batıyorum.” diyen esnafa gelince para yok, “Çocuğuma pantolon
alamıyorum.” diyen babaya gelince para yok, “Geçinemiyorum.” diye haykıran
işçiye gelince para yok. Maaşlara gıdım gıdım zam yapmayı çok görenler
kendilerine gelince bakıyorum hamuduyla götürüyorlar. 
Şimdi,
asgari ücrete bakıyorum, 2005 yılında bir asgari ücret maaşıyla 17 gram altın
alınabiliyormuş, bugün bir asgari ücretli maaşıyla 7 gram altını zar zor
alabiliyorsunuz. Bakın, Avrupa’da, en düşük asgari ücret Yunanistan’da 721
euro, diğer bütün Avrupa ülkelerinde bin euronun üzerinde, hatta çok ciddi bir
ekonomik kriz geçirmiş olan İspanya’da bile 1.050 euro ama siz Türkiye'de 2.020
lirayı bile asgari ücretliye lütuf olarak görüyorsunuz. BİRLEŞİK KAMU-İŞ
Konfederasyonunun yaptığı araştırmaya göre ekim ayında 4 kişilik bir ailenin
açlık sınırı 2.625 liraya dayanmış, asgari ücretin bile üzerinde, yoksulluk
sınırıysa 9.694 liraya dayanmış. Zamlar yağıyor yağmur gibi ama TÜİK’in
ısmarlama rakamlarıyla enflasyon düşük gösteriliyor. 
SGK
öncesi doğum borçlanması bekleyen anneler, atama bekleyen öğretmenler,
engelliler, kadro bekleyen geçici ve taşeron işçiler, statü değişikliği
bekleyen üniversiteli işçiler, intibak yasası bekleyen emekliler, 669 sayılı
KHK’yle okulları kapatılan askerî öğrenciler, malul sayılmayan gaziler ve bu
toplumda görmezden geldiğiniz her türlü mağdurun sorunlarının çözümünü ne zaman
bu Meclise getireceksiniz? Allah aşkına, seçim meydanlarında verdiğiniz sözleri
de mi unutuyorsunuz? 
HAYDAR
AKAR (Kocaeli) – Getirmezler. 
BURCU
KÖKSAL (Devamla) - Özelleştirme, tek yaptığınız şey üretmeden tüketmek. 
Bakın,
bir örnek vereceğim: 2012’den 2019’a kadar 89 tane HES, 10 tane termik santral,
1 jeotermal santral, 1 gaz türbini ve 18 elektrik dağıtım şirketinin tamamını
sattınız.
(Mikrofon
otomatik cihaz tarafından kapatıldı)
BURCU
KÖKSAL (Devamla) – Toparlayacağım Sayın Başkan. 
BAŞKAN
– Sayın Milletvekilim, bu Haydar Bey konuşmayı sabote ediyor. Hep sen
konuşuyorsun Haydar baba!
HAYDAR
AKAR (Kocaeli) – Ben mi?
BAŞKAN
- Evet, ben sana söyleyeyim, konuşuyorsun ve Burcu Hanım’ın hakkını
gasbediyorsun. 
HAYDAR
AKAR (Kocaeli) – Yok Sayın Başkan, bütün gruba yetişmeye çalışıyorum tek
başıma. 
BAŞKAN
– Buyurun Burcu Hanım. 
BURCU
KÖKSAL (Devamla) – Teşekkürler Sayın Başkan. 
Denizcilik
İşletmelerine ait 15 limanı ve canım şeker fabrikalarının 10 tanesini sattınız;
bunlar sadece sattıklarınızdan birkaçı. Şimdi, Sümerbanka ait, kalan tesisleri
de özelleştireceksiniz. Yazık ki ne yazık! Babanızın çiftliği olsa bu kadar
rahat satamazsınız. 
Bugün
bir eli yağda bir eli balda olanlara, sofrasından ejder meyvesi ile badem sütü
eksik olmayanlara şair ne güzel söylemiş: 
“Saraylar,
saltanatlar çöker. 
Kan
susar, bir gün zulüm biter.
Menekşeler
açılır üstümüzde,
Leylaklar
da güler.
Bugünlerden
geriye,
Bir
yarına gidenler kalır,
Bir
de yarınlar için direnenler.” 
Genel
Kurula saygılarımla. (CHP sıralarından alkışlar) 
VEDAT
DEMİRÖZ (İstanbul) – Afyon’a rahat gidip gelebiliyor musunuz? 
BURCU
KÖKSAL (Afyonkarahisar) – Çok rahat gidip geliyorum, çok rahat. Sizin gibi
sahadan kopmuyorum ben.
VEDAT
DEMİRÖZ (İstanbul) – Elini vicdanına koy!
BAŞKAN
– Haydar, seni sevdiğimden takıldım sana. 
HAYDAR
AKAR (Kocaeli) – Teşekkür ediyorum. Ben de sizi seviyorum Başkanım. 
BAŞKAN
- Haydar Bey, sizi severim, eskiden beri çalışkan bir kardeşimizsiniz ama bir
şeyler yapıyordunuz oralarda yani. 
Aynı
mahiyetteki önergeleri oylarınıza sunuyorum: Kabul edenler… 
HAYDAR
AKAR (Kocaeli) – Karar yeter sayısının aranılmasını istiyorum Sayın Başkan. 
BAŞKAN
– Kabul etmeyenler… 
LÜTFÜ
TÜRKKAN (Kocaeli) – Karar yetersayısı istendi. 
BAŞKAN
– Haydar, sen mi istiyorsun?
HAYDAR
AKAR (Kocaeli) – Evet, daha rahat konuşabilmek için Vedat Bey’le; sizi rahatsız
etmeyelim. 
BAŞKAN
– Karar yetersayısı yoktur.
Birleşime
beş dakika ara veriyorum. 
Kapanma Saati: 20.22
DÖRDÜNCÜ OTURUM
Açılma Saati:20.35
BAŞKAN : Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
----0----
BAŞKAN
– Türkiye Büyük Millet Meclisinin 19’uncu Birleşiminin Dördüncü Oturumunu
açıyorum. 
16’ncı
madde üzerinde aynı mahiyetteki önergelerin oylamasında karar yeter sayısı
bulunamamıştı. 
Şimdi
aynı mahiyetteki önergeleri tekrar oylarınıza sunacağım ve karar yeter sayısı
arayacağım: Kabul edenler... Kabul etmeyenler... Önerge kabul edilmemiştir,
karar yeter sayısı vardır.
128
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan "Dijital Hizmet Vergisi Kanunu İle Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi”nin
16’ncı maddesinde yer alan "eklenmiştir” ibaresinin "ilave
edilmiştir” ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Ümit
Beyaz
 İzmir Adana İstanbul
 Enez
Kaplan  Ayhan
Erel
 Tekirdağ  Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Aksaray Milletvekili Ayhan Erel.
Buyurun.
(İYİ PARTİ sıralarından alkışlar)
AYHAN
EREL (Aksaray) – Sayın Başkan, değerli milletvekilleri, yüce Türk milleti;
görüşülmekte olan 128 sıra sayılı Kanun Teklifi’nin 16’ncı maddesi üzerinde
partim İYİ PARTİ adına söz almış bulunmaktayım. Hepinizi saygıyla selamlıyorum.

Hukuk
devleti ilkesinin hukuki güvenlik, hukuki istikrar ilkeleri, aynı zamanda vergi
hukukunun da ilkeleri olmak durumundadır. Vatandaşın dava açarken ve davalı
sıfatıyla mahkemelerde kendisini temsil ettirmek için avukatla yapacağı ücret
sözleşmesinde sözleşme özgürlüğünün asıl olması gerekmektedir. Getirilen
vergiyle ekonomik yönden özgürlükler kullanılmaz hâle getirilmektedir. Bilindiği
üzere, hukuk sistemimizde avukat tutmak zorunlu değildir. Ancak hakiki ve hükmi
şahıslar, adli ve idari yargıda kendilerini vekille, avukatla temsil ettirmek
istediklerinde, yaptıkları hizmetin karşılığı olarak avukatlara ücret ödemek
zorundadırlar. Müvekkilin avukata ödeyeceği ücret, Avukatlık Ücret
Sözleşmesi’nde bağlanan avukatlık ücreti ve mahkemece avukatlık ücreti ücret
tarifesine dayanılarak karşı tarafa hükmedilen vekâlet ücreti olmak üzere 2
çeşittir. Avukatlık ücreti, avukat ile müvekkil arasındaki özel ilişkiye
dayanan, tarafların kendi aralarında düzenleyecekleri bir sözleşmeyle saptanan
ücret olup mahkeme tarafından hükmedilen vekâlet ücretinden farklıdır. Bu
durum, Avukatlık Kanunu’nun 163 ve 164’üncü maddelerinde düzenlenmiştir.
163’üncü maddede avukatlık ücretinin serbestçe düzenleneceği, 164’üncü maddenin
son fıkrasındaysa dava sonunda kararla tarifeye dayanılarak karşı tarafa
yüklenecek vekâlet ücreti avukata aittir denilmektedir.
Aşağı
yukarı hepimizin bir mahkeme kararı vardır elinde. Bu mahkeme kararına
baktığımızda, kararın hüküm kısmında yargılama giderleri arasında aynı zamanda
şöyle bir hüküm yer alabilir: Şu kadar vekâlet ücretinin davalıdan alınarak
davacıya verilmesine veya davacıdan alınarak davalıya verilmesi şeklinde hüküm
kurulabilir.
Bu
getirilen kanunla birlikte, günümüzde mahkeme tarafından takdir edilen avukatlık
ücreti müvekkillerle avukatlar arasında hep tartışma ve çekişme konusu
olmuştur. İşte, bu kanunla birlikte, bu mahkeme tarafından avukat lehine takdir
edilen vekâlet ücretinin sanki doğrudan doğruya müvekkile ait olduğu yolunda
bir izlenim yaratılmaktadır. Dolayısıyla, bu maddenin kanundan çıkarılması,
zaten günümüzde var olan avukat-müvekkil çekişmesinin, çatışmasının sona
erdirilmesine sebep olacaktır. Yoksa, mahkeme kararını eline alan müvekkil,
buradaki vekâlet ücretinin davacıdan alınıp davalıya veya davalıdan alınıp
davacıya verileceği şeklindeki hükmü görünce bu parayı avukattan talep
etmektedir. Bu kanunla birlikte bu problem iyice çekilmez, aşılmaz bir hâle
gelecektir. 
Sayın
Başkan, değerli milletvekilleri; bu Hükûmetin devede kulak değil, devede tüy
bile sayılmayacak şekilde vergi kazanma yoluna gitmesi, bütçenin ne hâle
geldiğini gerçekten göstermektedir. Bu işin uzmanları, hesabını kitabını
yapanlar diyorlar ki: Bu kanunlarla birlikte yani bugün görüşmekte olduğumuz
kanunla birlikte Hükûmetimiz, sadece bütçenin yüzde 2,5’una denk gelen bir
miktarı karşılayabilecektir, o da tahminî. Yani attığınız taş, ürküttüğünüz
kurbağaya değmiyor. Dolayısıyla gelin, bu sevdadan vazgeçin diyorum. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin çerçeve 16’ncı maddesinin aşağıdaki
şekilde değiştirilmesini arz ve teklif ederiz.
"MADDE
16- 193 sayılı Kanunun 94 üncü maddesine ikinci fıkrasından sonra gelmek üzere
aşağıdaki fıkra eklenmiştir.
"9/6/1932
tarihli ve 2004 sayılı İcra ve İflas Kanunu ile 19/3/1969 tarihli ve 1136
sayılı Avukatlık Kanunu uyarınca karşı tarafa yükletilen vekalet ücretini (icra
ve iflas müdürlüklerine yatırılanlar dâhil) ödeyenler tarafından gelir vergisi
tevkifatı yapılır.”
 Özlem
Zengin Mehmet Doğan Kubat Recep
Özel
 Tokat İstanbul Isparta
 Ali
Özkaya  Orhan
Yeğin
 Afyonkarahisar  Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Takdire bırakıyoruz
Sayın Başkan.
BAŞKAN
– Önerge üzerinde konuşma talebi yok.
Gerekçeyi
okutuyorum:
Gerekçe:
Önergeyle,
193 sayılı Kanun’un 94’üncü maddesinin birinci fıkrası kapsamında tevkifat
yapmakla yükümlü olanlar arasında olmak kaydıyla, karşı tarafa yükletilen
vekâlet ücreti üzerinden yapılacak gelir vergisi tevkifatının her durumda
ödemeyi yapanlar tarafından yapılacağı, vekâlet ücretinin avukatlara ödenmek
üzere icra ve iflas müdürlüklerine yatırıldığı durumlarda da tevkifatın ödemeyi
yapanlarca yapılması gerektiği hususları netleştirilmektedir.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmiştir.
16’ncı
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Madde kabul edilmiştir.
17’nci
madde üzerinde üç adet önerge vardır, önergeleri aykırılık sırasına göre işleme
alacağım.
Buyurun,
okuyun.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 17’nci maddesinin kanun teklifi
metninden çıkarılmasını arz ve teklif ederiz.
 Nuran
İmir Tülay Hatımoğulları Oruç Erol
Katırcıoğlu
 Şırnak Adana İstanbul
 Necdet
İpekyüz Mahmut
Toğrul 
 Batman Gaziantep
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen İstanbul Milletvekili Erol Katırcıoğlu.
Buyurun
Sayın Katırcıoğlu. (HDP sıralarından alkışlar)
EROL
KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum. 
Bu
madde, 193 sayılı Gelir Vergisi Kanunu’nun 103’üncü maddesinde bir değişiklik
içeren bir madde. Bu değişiklik, esas itibarıyla, vergi dilimlerine yeni bir
dilim ekliyor. Yani 500 binden fazla geliri olanlardan yüzde 40 civarında bir
vergi alınması, daha önce kullanılan vergi dilimlerine eklenmiş oluyor.
Dolayısıyla da buradan şöyle bir tablo çıkıyor: Yani bu kanun teklifini de -ki
benim anladığım kadarıyla, kanun teklifini hazırlayan arkadaşlar da bunu
oldukça sık söylediler- vergide adaletsizliği önlemeye yönelik olmak üzere bir
adım olarak değerlendiriyorlar. Doğrusunu isterseniz “Bu, gerçekten böyle bir
adım mıdır?” derseniz bence ciddi bir soru işareti koymanız lazım. Çünkü
bildiğimiz kadarıyla, bu ülkede gelir vergisinin neredeyse yüzde 83’ü,
ücretlilerden yani çalışanlardan kesiliyor. Dolayısıyla da böyle bir maddeyle
getirilecek olan şeyin sonuç olarak tabii ki bir katkısı olacaktır diyebiliriz
belki ama ben bunun daha çok, daha ziyade Hükûmetin gelir ihtiyacını karşılamak
üzere konmuş bir madde olarak düşünüyorum.
Şimdi,
sayın vekiller, 1’inci partinin vekilleri genellikle 2018 veya 2019’u 2002’yle
ilişkilendirerek konuşmayı çok istiyorlar, çok tercih ediyorlar ve bütün bütçe
görüşmelerinde, bütün bakanlıkların bize sağladığı verilerden anladığım
kadarıyla böyle bir karşılaştırma yapmak ihtiyacı hissediyorlar, 2002 ve tabii
ki buradan. Yani “Biz iktidarı aldığımız 2002 yılından bu yana nasıl büyük
başarılar elde ettik.” diye söylemiş oluyorlar veya söylemeye çalışıyorlar.
Fakat arkadaşlar, konumuz olan vergi konusu -ki Türkiye'deki gelir dağılımıyla
ilgili olarak konuşuyorum- Hükûmetinizin on yedi, on sekiz yıllık elde ettiği
sonuç, Türkiye'deki gelir dağılımı itibarıyla baktığımızda, kusura bakmayın ama
yoksuldan daha fazla almak zengine vermek biçiminde bir anlayışla sonuçlanmış
gibi gözüküyor.
Bakın,
size iki tane rakam vereceğim: 2002’de nüfusun yüzde 10’u servetin yüzde 68’ine
sahip iken, 2018’de yine nüfusun yüzde 10’u servetin yüzde 81,2’sine sahip
olmuş. Yani ne olmuş: 2002’yle 2018’i karşılaştırdığımızda toplumun zengin olan
kesimi daha zenginleşmiş. Buna tersten bakarsak yani yüzde 90’ı ne yapmış diye
baktığımızda, rakamların tersi tabii ki, yani 32,3’ten, yanılmıyorsam, yüzde
18,8’e düşmüş. Yüzde 90 yani toplumun yüzde 90’ının, nüfusun yüzde 90’ının…
Dolayısıyla
da arkadaşlar, hani bırakın bugünün, bugünlerin karmaşasını, uyguladığınız
ekonomi politikalarının sonucu ve sizin değiştiremeyeceğiniz sonucu -çünkü on
sekiz yıllık bir faaliyetin sonucunda ortaya çıkmış olan sonuç- şu: Doğrusunu
isterseniz yoksullara değil, daha çok zenginlere yarayan bir iktisat politikası
izlemişsiniz diye düşünüyorum. 
Şimdi,
gelir dağılımının önemi şuradan kaynaklanıyor arkadaşlar, ben daha önce de
söyledim bunu burada birkaç defa: “Gelir dağılımındaki bozukluk bütün
kötülüklerin anasıdır.” desek çok yanlış bir şey söylemiş olmayız. Bir toplumda
gelir elde eden insanlar arasındaki farklar uçurum hâline geliyorsa eğer, o
toplumda her türlü fenalığı, her türlü kötülüğü görmemiz mümkündür. Dolayısıyla
da bu kadar önemli olan bu kavram itibarıyla baktığımızda, demin söylemeye çalıştığım
sonuçlar, halkımızın deyimiyle söylersek gerçekten “Biri yer, biri bakar,
kıyamet ondan kopar.” anlamında bir sonuç üretmiştir diye düşünüyorum.
Dolayısıyla da bugün itibarıyla baktığımızda, bu vergi düzenlemesi de şu anda
yaşadığımız gelir dağılımındaki sorunları çözebilme yeteneğine sahip değildir;
bu bir. 
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Sayın Başkan, bir dakika verirseniz daha reel siyasetle
ilgili birkaç şeyi de söylemek istiyorum. 
BAŞKAN
– Buyurun. 
EROL
KATIRCIOĞLU (Devamla) – Bakın, arkadaşlar, geçen gün bütçe konuşmalarında da bu
örneği vermiştim: Adalet ve Kalkınma Partisi, Güney Filipinler barış sürecinde
-dinliyor musunuz- Moro İslami Kurtuluş Cephesi -ki bir terörist
organizasyondu- ile Hükûmetin arasını bulan önemli bir işlev üstlendi ve
gerçekleştirdi. Altını çizerek söyleyeyim: Bu çatışma, aşağı yukarı yetmiş
seksen yıldır devam eden ve 120 bin ölünün olduğu bir çatışma ve bu çatışma,
yanılmıyorsam 2019’un Ocak, Şubat aylarında, bu yılın başında bir anlaşmayla
sona erdi. 
Arkadaşlar,
bunu niçin söyledim? Şunun için söyledim: Şimdi, sözcü arkadaşlar konuşurken
genellikle polemik yapma ihtiyacı hissediyor ama bu mesele ciddi bir mesele,
dolayısıyla da bunu da düşünmenizi öneriyorum. 
Sayılar
sunuyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 Sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
17’nci maddesinin aşağıdaki şekilde değiştirilmesini arz ve teklif ederiz. 
Saygılarımızla.
MADDE
17 – 193 sayılı Kanunun 103’üncü maddesi aşağıdaki şekilde değiştirilmiştir.
“MADDE
103 – Gelir vergisine tabi gelirler;



18.000 TL'ye kadar


%15




40.000 TL'nin 18.000 TL'si için 2.700
  TL, fazlası


%20




98.000 TL'nin 40.000 TL'si için 7. 1OO
  TL, (ücret gelirlerinde 148.000 TL'nin 40.000 TL'si için 7.100 TL), fazlası


%27




500.000 TL'nin 98.000 TL'si için 22.760
  TL, (ücret gelirlerinde 500.000 TL'nin 148.000 TL'si için 36.260 TL), fazlası


%35




500.000 TL'den fazlasının 500.000 TL'si
  için 163.460 TL (ücret gelirlerinde 500.000 TL'den fazlasının 500.000 TL'si
  için 159.460 TL), fazlası


%40



Oranında
vergilendirilir. Ücret gelirlerinin brüt asgari ücrete tekabül eden kısmı gelir
vergisine tabi değildir.” 
 Mehmet
Bekaroğlu Lale Karabıyık Cavit
Arı
 İstanbul Bursa Antalya
 Alpay
Antmen Burhanettin Bulut İlhami
Özcan Aygun
 Mersin Adana
 Tekirdağ
  Bülent
Kuşoğlu
  Ankara

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Bursa Milletvekili Lale Karabıyık.
Buyurun
Sayın Karabıyık. (CHP sıralarından alkışlar) 
LALE
KARABIYIK (Bursa) – Sayın Başkan, değerli milletvekilleri; maalesef günümüzde
siyasi iktidarın belli ve anlamlı bir vergi politikası yok. Güne göre değişen,
ihtiyaca göre değişen bir durum arz ediyor. Zaten ekonomi yönetiminin vergi
politikasının bir amacı, bir hedefi olsaydı mesela şu olabilirdi: Gelir
adaletsizliğini ortadan kaldırmak gibi bir hedef edinebilirdi. Veya ne
olabilirdi? Toplanmayan vergilerle ilgili bir çalışma yapılabilirdi. Kayıt
dışını kayıt altına alma konusunda bir çalışması olabilirdi. Ancak vergi
paketlerinde böyle bir amacın olmadığı, bir politikasızlık örneği olarak bizim
karşımıza çıkıyor. 
Değerli
milletvekilleri, aslında bütçenin de bir amacı yok, bir hedefi de yok. Yani
bütçe, genel olarak ihtiyaç karşılama bütçesi olarak hazırlanıyor; bir iş
bütçesi, bir sorun bütçesi asla değil, bir transfer bütçesi. Bu anlamda
baktığınızda vergi paketleri de zaten bu doğrultuda devam ederek gidiyor. Vergi
paketlerinin tek bir amacı var, politika olmadan sadece gelir toplamak, açığı
kapatmak, o yılı kurtarmak ve işin içinden sıyrılmak. Tabii, durum, böyle
olunca daha vahim bir hâl alıyor. Aslında vergi de, borçlanma da bütçenin
açıklarının kapatılması için en çok kullanılan yöntemlerden bir tanesi ve bunu,
şu andaki iktidar fazlasıyla kullanıyor. 
Değerli
milletvekilleri, merkezî yönetim borç stoku ne kadar olmuş, biliyor musunuz?
1,2 trilyona gelmiş dayanmış. Şimdi yeni bir vergi paketi geldi. Merkez
Bankasından kârlar aktarıldı, zamanın önce yedek akçeler, hepsi aktarıldı;
yetmedi. Müthiş bir bütçe açığı var, borçlanma miktarı da yetmedi, dediler ki:
“Bir yerlerden vergi toplayalım. Oradan toplayalım, buradan toplayalım, biraz
gelir bulalım.” Önceki yıllarda da böyle olmadı mı? Mamadan vergi almaya
kalktılar, gazozdan vergi almaya kalktılar. Şimdi de işte çalakalem hazırlanan
bir vergi paketiyle karşımızdalar. 
Tabii,
bütçe açığının sebepleri var. Hani, mesela itibar olarak görülen sarayın
harcamaları yüksek ya da 18,9 milyar liraya dayanmış olan kamu-özel sektör iş
birliğinin -işte köprülerin, barajların- sürekli eleştirdiğimiz finansman
modelindeki geçmeyen yolcunun, gelmeyen hastanın karşılığı olan bir yük var.
Başka ne var? Tekrarlanan seçimlerin maliyeti var ve sayabileceğimiz çok daha
fazla şey. Mesela, SGK’nin muhteşem açıkları var. O eleştirdiğiniz dönem vardı
ya, onun 2.500 katına çıkmış hem de 65 yaş o tarihte olmadığı hâlde, hem de ek
ödemeler olmadığı hâlde, devletten destek olmadığı hâlde o dönemlerde; şimdi
2.500 katı. Değerli milletvekilleri, bunlar gerçekten ürkütücü rakamlar. 
Peki,
başka bir şey söyleyelim: Vatandaş yine biliyor, diyor ki: “Ben vergi
veriyorum, hizmet almam lazım ama benden alınan vergi, yine borçların faizine
gidecek; istihdama gitmeyecek, yatırımlara gitmeyecek, işsizlik bitmeyecek,
istihdama dönüşmeyecek.” Yine, alınan borçların -100 liranın 17 lirası- faizine
gidecek. Peki, siz ne yapıyorsunuz? Yeni yeni çalakalem vergiler getirmeye
devam ediyorsunuz. 
Aslında,
bütçenin iş yapma tekniği de burada yanlış ve sorun çözme bütçesi olmadığını da
az önce ifade etmiştim, aynı doğrultuda devam eden bir vergi paketini
önümüzdeki günlerde de görmeyeceğiz diye bir sonuç çıkarmak mümkün değil. 
Değerli
milletvekilleri, bu tasarının temel amacı, vergi adaleti ya da vergiye gönüllü
uyumun sağlanması olamaz, bu mümkün değil; olsa olsa sadece gelir bulma, gelir
elde etme olur. Aslında, bu madde yerine esas yapılması gereken şey neydi?
Gelir adaletsizliğini ortadan kaldırmak için emekçinin üzerindeki yükü ortadan
kaldırmak veya azaltmaktı. Amaç, böyle bir fayda sağlamak değil ama göz
boyamaksa bu, had safhada zaten yapılıyor. 
Değerli
milletvekilleri, ülkemizdeki vergilere baktığınızda, 2006 yılında yüzde 59’u
dolaylı vergiydi, şu anda ise siz bunu artırarak dolaylı vergilerin toplam
vergilerin içerisindeki oranını yüzde 63’e getirdiniz. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
LALE
KARABIYIK (Devamla) – Teşekkürler Sayın Başkan.
OECD
ortalaması ise bunun tam tersidir. Peki, dolaylı vergilerin bu kadar yüksek
olması, bir ülkede ne anlama gelir derseniz, şu anlama geliyor: Birincisi,
vergi adaletsizliği var. İkincisi, gelir idaresi zayıf kalıyor anlamına
geliyor. Bunları tekrar masaya yatırmak durumundasınız. 
Sayın
milletvekilleri, şu çok net ortada ki bütçenin yapılış tarzından da, vergi
paketlerinden de, getirilen torba yasalardan da artık her şey tüketildi. Bütün
oyunlar oynandı ve maalesef para yetmiyor. Yani ekonomi yönetiminin
başarısızlığı had safhada ortada. Maalesef iktidar kendi başarısızlıklarını
beğenir ve bunları çok iyi görüp alkışlar hâle geldi, bu da içler acısı bir
durumu ifade ediyor. 
Teşekkür
ederim. (CHP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Sayın
Karataş, buyurun.
V.- AÇIKLAMALAR (Devam)
49.- İstanbul Milletvekili Memet Bülent Karataş’ın, vefat eden Ahıska
Türklerinin büyük dava adamı Yunus Zeyrek’e Allah’tan rahmet dilediğine ilişkin
açıklaması
MEMET
BÜLENT KARATAŞ (İstanbul) – 1944 yılında bir kış günü Ahıska Türklerini sürgüne
yollayan Stalin’in, 90 bin Ahıska Türkünü sürgüne göndermesiyle 17 bini şehit
edilmiştir. Bu katliamı, soykırımı ve sürgünü Türk ve dünya kamuoyunda
yaygınlaştıran Yunus Zeyrek ağabeyimiz, Hakk’ın rahmetine kavuşmuştur.
Allah’tan rahmet diliyorum, Türk milletine başsağlığı diliyorum, ailesine sabır
diliyorum.
Ahıska
Türklerinin haklı davasını Türk ve dünya kamuoyuna yayan Yunus Zeyrek’in
davası, sonsuza kadar devam edecektir.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- İstanbul Milletvekili Vedat Demiröz ve 97 Milletvekilinin Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi (2/2312) ile Plan ve
Bütçe Komisyonu Raporu (S. Sayısı: 128) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan “Dijital Hizmet Vergisi Kanunu İle Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi”nin 17’nci
maddesinde yer alan “değiştirilmiştir” ibaresinin “yeniden düzenlenmiştir”
ibaresiyle değiştirilmesini arz ve teklif ederim. 
 Dursun
Müsavat Dervişoğlu Mehmet Metanet Çulhaoğlu Ümit
Beyaz
 İzmir Adana İstanbul
 Enez
Kaplan İsmail Koncuk Aytun
Çıray
 Tekirdağ Adana İzmir
 Feridun
Bahşi
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Antalya Milletvekili Feridun Bahşi.
Buyurun
Sayın Bahşi. (İYİ PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; 128 sıra sayılı Yasa
Teklifi’nin 17’nci maddesi üzerinde söz aldım. Hepinizi saygıyla selamlıyorum. 
Ahıska
Türklüğünün davasının takipçisi Yunus Zeyrek’i rahmetle anıyorum, ruhu şad
olsun. 
Bu
yasa teklifiyle iktidar, ekonomik krizin faturasını, vergi yükünü artırarak
vatandaşa kesmektedir. Üstelik bunu sözde “Vergide adalet sağlanacak.”
sözleriyle yapmaya çalışmaktadır. “Lüks konutlarda emlak vergisini artıyoruz.”
diyerek güya lüksü vergilendirir gibi görünürken asıl yükü çalışanların ve dar
gelirlilerin çektiği dolaylı vergileri artırmaktadır. Öte yandan, şirketlerin
ödeyeceği kurumlar vergisini düşürmekte ve bundan sonra yapılacak düzenlemeler
için Cumhurbaşkanına yetki vermektedir. Şimdi soruyorum: Cumhurbaşkanı bu
yetkiyi kimin lehine kullanacaktır? Tabii ki, yandaş ve candaş şirketlere
kullanacaktır. 
Asgari
ücretle çalışanlar dâhil olmak üzere, ücretli çalışan işçiler, memurlar
haziran, temmuz aylarından itibaren artan vergi dilimine girerek daha çok gelir
vergisi ödemektedir. Kurumlar vergisinin oranının düşürülmesi, bırakın vergide
adaleti sağlamayı, tam tersine, vergide adaletsizliği daha da artıracaktır. 
RECEP
ÖZEL (Isparta) – Kurumlar vergisi yok burada. 
FERİDUN
BAHŞİ (Devamla) - Bu durumda, yine, çok kazanandan az, az kazanandan çok vergi
alınacaktır. 
RECEP
ÖZEL (Isparta) – Tam tersi. 
FERİDUN
BAHŞİ (Devamla) - Vergide adalet demek, az kazanandan az, çok kazanandan çok
vergi alınması demektir. Nitekim, Anayasa’nın 73’üncü maddesinde “Herkes, kamu
giderlerini karşılamak üzere, malî gücüne göre, vergi ödemekle yükümlüdür.
Vergi yükünün adaletli ve dengeli dağılımı, maliye politikasının sosyal
amacıdır.” denmektedir. Ancak dünyanın en adaletsiz vergi sistemlerinden birine
sahip olan Türkiye, yıllardır bütün vergi yükünü ücret geliriyle yaşam
mücadelesi veren dar gelirlinin omuzlarına yüklemiştir. Bu ülkede asgari
ücretten bile vergi alınmaktadır. Asgari ücret, bir kişinin yaşamını idame
ettirebilmek için ihtiyaç duyduğu en az ücrettir ki ülkemizde uygulanan asgari
ücret açlık sınırları içerisinde kalmaktadır. Bundan bir de vergi alınıyor ki
varın asgari ücretli çalışanın hâlini siz düşünün. Asgari ücretten kaynakta
kesme suretiyle vergi alıyorsunuz ancak şirketiniz varsa ve harcamalarınız
karşısında kâr etmediğinizi beyan ederseniz vergi ödemiyorsunuz. Sizce bu durum
adil mi?
Cumhurbaşkanı
maaşına yüzde 26 zam yaparken işçi, memur maaşlarına yüzde 4 zam yapıyorsunuz
ama doğal gazdan elektriğe pek çok hizmete ve temel tüketim mallarına da yüzde
50’den fazla zam yapıyorsunuz..
Değerli
milletvekilleri, biraz önce söylediğimiz gibi, devlet doğrudan gelir ve kurumlar
vergisini toplayamıyor, dar gelirliye yükleniyor ve günlük alışverişler
sebebiyle KDV ve ÖTV gibi dolaylı vergilerle acısını yine dar gelirliden
çıkarıyor. Elektrikten petrole, doğal gazdan iletişime, yiyecekten giyeceğe,
sigaradan içkiye tüm tüketim maddelerinin üzerine bindirilen ÖTV ve KDV gibi
dolaylı vergilerin yükü doğal olarak nüfusun büyük çoğunluğunu oluşturan dar
gelirlilerin omuzlarındadır.
Avrupa
Birliği ve OECD ülkelerinde doğrudan vergi oranı yüzde 60’larda iken bu oran
ülkemizde tam tersidir. Bu durum korkunç bir adaletsizlik doğurmakta, dar
gelirliyi daha fazla mağdur etmekte, en temel ihtiyaçlarını bile karşılayamaz
duruma getirmektedir.
Değerli
milletvekilleri, vergi gelirleri içindeki dolaylı vergiler payının bu derece
yüksek olması elbette vergi adaleti bağlamında olumsuz bir parametredir. Vergi
gelirlerimiz içerisinde gelir ve kurumlar vergisinin payı çok azdır. Bu durumun
çaresi gelir ve kurumlar vergisi oranlarının düşürülmesi ve muafiyet sağlanması
değildir. Bu durumun çaresi, gayrisafi millî hasılanın yüzde 20 ila 25'ini
oluşturan kayıt dışı ekonominin azaltılması ve bu kaynaklardan etkin şekilde
gelir ve kurumlar vergisi alabilmekten geçmektedir. Eğer Türkiye'de vergi
alanında bir reform yapmak istiyorsanız çalışanların aleyhine olan bu adaletsiz
yapıyı değiştirmelisiniz, çalışanlar üzerindeki vergi yükünü azaltmalısınız,
vergiyi geniş kitlelere adil bir şekilde dağıtmalısınız. Bir ülkede adil hukuk
sistemi ne kadar önemliyse adil bir vergi düzeni de o kadar önemlidir. Bir
ülkede vergi adaleti yoksa yargı ve hukuk adaleti de olmaz diyorum.
Bu
vesileyle, Gazi Meclisi ve yüce Türk milletini saygıyla selamlıyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
17’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birleşime
on beş dakika ara veriyorum.
Kapanma Saati: 21.05
BEŞİNCİ OTURUM
Açılma Saati: 21.26
BAŞKAN : Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
----0----
BAŞKAN
– Türkiye Büyük Millet Meclisinin 19’uncu Birleşiminin Beşinci Oturumunu
açıyorum. 
128
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
18’inci
madde üzerinde 3 önerge vardır, önergeleri aykırılık sırasına göre işleme
alacağım.
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 18’inci maddesinin kanun teklifi
metninden çıkarılmasını arz ve teklif ederiz.
 Kemal
Peköz Necdet İpekyüz Salihe
Aydeniz
 Adana Batman Diyarbakır
 Semra
Güzel Murat Çepni Kemal
Bülbül
 Diyarbakır İzmir Antalya
  Sıdık
Taş
  Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen Batman Milletvekili Necdet İpekyüz.
Buyurun
Sayın İpekyüz. (HDP sıralarından alkışlar)
NECDET
İPEKYÜZ (Batman) – Sayın Başkan, değerli milletvekilleri; hepinizi saygıyla selamlıyorum.
Dijital
Hizmet Vergisi Kanunu ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun Teklifi’nin 18’inci maddesi
üzerinde söz aldım.
Teklif
kamuoyuyla paylaşılırken vergi sistemini daha adil hâle getireceğinden söz
edilmekteydi, bu söz konusuydu, bu iddia edilmekteydi. Aslında muhalefet olarak
gerçekten adil bir vergi sistemine ihtiyacımız olduğunu her seferinde
söylüyoruz, söylemeye de devam edeceğiz. Gerek Plan ve Bütçe Komisyonunda gerek
Genel Kurulda birçok kez bu sorunu da gündeme getiriyoruz çünkü bize göre,
vergi daha çok dezavantajlı kesimlerden alınmakta ve tabana yayılmamakta,
Türkiye'deki en zenginlerden vergi daha az alınmakta. 
18’inci
maddedeki düzenlemeyse mükelleflerin vergiye uyumluluk sağlaması amacıyla yeni
indirim ve teşvikler sağlamayı hedefliyor. Etkin, tarafsız bir denetim
kurulmadan, böyle bir mekanizmayı işletmeden vergiye uyumluluk sağlamak çok güç
çünkü adil ve eşit bir sistemin oturması için denetimin olması lazım, şeffaf
bir sistemin ilerlemesi lazım. Ne oluyor daha çok bizde? Vergi indirimleri,
çeşitli cezalara aflar ve ertelemeler. Bu olduğu sürece aslında toplumda büyük
bir çoğunluk da tekrar bunu beklemekte ve mükellefler bunun geleceğiyle ilgili
teşvikleri öngörmekte. 
Peki,
yaşamakta olduğumuz on yedi yıllık süreçte AKP iktidarı gelir dağılımından hiç
sorumlu değil mi? Derinleşen bir eşitsizlik var. Az önce Sayın Katırcıoğlu da
söyledi. Türkiye'de belli bir sayıdaki kesim giderek daha zengin olmakta, büyük
çoğunluk daha yoksul olmakta ve gelirleri daha da düşmekte. Bu büyük çoğunluk
dolaylı, dolaysız vergiyi her aşamada vermekte; bu azınlık ise birçok kez vergi
aflarıyla, vergi indirimleriyle, vergi düzenlemeleriyle kurtulmakta. 
Peki,
Türkiye toplumunda ne olmakta? Büyük çoğunluk açlıkla karşı karşıya,
yoksullukla karşı karşıya, işsizlikle karşı karşıya ve tümüyle öyle bir hâle
geldi ki birçok kişi, içi yandığı için ve tabloyu gördüğü için, intiharlardan
söz etmekte, şiddetin yaygınlaşmasından söz etmekte. Şiddete bağlı saldırıların,
cinayetlerin, yoksulluk, işsizlik, açlık ve bu gelir adaletsizliği yüzünden
ortaya çıktığını görmekteyiz. Ama arkadaşlar, şunu da biliyoruz: Bir taraftan
bunlar olurken toplumun büyük çoğunluğu, yüzde 90’ına yakın kesimi bir
mağduriyet yaşarken yüzde 10’luk bir kesim şatafat içinde yaşamakta ve lüks
restoranlarda düzenledikleri, sosyal medyada paylaştıkları gösterilerle -adı
neyse, bebek doğumlarından, nişanlarından, törenlerden- kendi inançlarını ve
aslında, toplumdaki eşitsizliği giderek daha da yaralamaktalar. Hepimizin
hayatı böyle iken, aslında tablolara baktığımızda, istatistiklere baktığımızda
Türkiye’de yoksulluk giderek artarken, işsizlik giderek artarken tek avantajlı
kesim var; büyük şirketler “beş” diye tanımlanan ve onların etrafında çalışan
kesimler. 
Peki,
bu durumda ne oluyor? Bir de bakıyoruz ki bir kısım şeyler yetmezken krizle
beraber, toplumda birçok şeyi muhalefet dile getirirken muhalefetin susması
için “Vatan hainisin.” “Yapma bunu.” “Milliyetçi bir dönem var.” “Sesini
çıkarma” “Teröristsin…” 
Bir
taraftan bakıyorsunuz ki göller kurutuluyor, bir taraftan bakıyorsunuz ki
tarihî değerler yok ediliyor, bir taraftan bakıyorsunuz ki Munzur Dağları’nda
birçok alan madenlere açılıyor, bir taraftan bakıyorsunuz bütün doğa tahrip
ediliyor, tarih tahrip ediliyor ve öyle bir aşamaya geliyor ki insanların kendi
dilini kullanabileceği mekanizmalar yok ediliyor. Bakın, kayyum, kayyum… Her
seferinde söylüyoruz ve söylemeye devam edeceğiz. Bismil Belediyesine atanan
kayyum, ilk, oturduğu gibi “web” sayfasından “Kürtçe”yi kaldırıyor. Bununla
ilgili yapılan düzenlemeler olduğu sürece, siz eşitliği yaraladığınız sürece,
bu eşitsizliği açtığınız sürece, makası açtığınız sürece toplumda barış,
adalet, hukuk, birçok şey yaralanmış oluyor. 
Bunun
için ne yapmak lazım? Gerçekten barıştan yana olmak lazım, daha adil olmak
lazım, hukuktan yana olmak lazım. Bunu yapmadığınız zaman birçok şeyde siz
kamuoyu vicdanını yaralamış oluyorsunuz, eşitsizliği daha da artırmış
oluyorsunuz ve getirdiğiniz tek düzenleme sizinle beraber hareket eden büyük
şirketlere, sizi kollayan firmalara yönelik oluyor ve toplumun büyük
çoğunluğunu mağdur ediyorsunuz. Gelin, saraydan ısmarlama gelen yasalarla,
kanunlarla değil, hep beraber, toplumun geniş kesimine hem barış hem huzur getirebilecek…

(Mikrofon
otomatik cihaz tarafından kapatıldı)
BAŞKAN
– Toparlayın Sayın Vekil.
NECDET
İPEKYÜZ (Devamla) – …hem de eşitsizliği giderebilecek daha iyi günler için
hazırlık yapalım; bununla ilgili vergi düzenlemesi yapalım, bununla ilgili hukuksal
düzenlemeler yapalım. Meclisin asıl görevi budur. Birileri için hazırlanmış
yasalar, düzenlemeler değil, toplumun büyük çoğunluğu için eşitsizliği
giderebilecek düzenlemeler yapmak gerekiyor bu konuda.
Hepinizi
saygılarla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 128 sıra sayılı Dijital Hizmet Vergisi ile Bazı Kanunlarda ve 375 sayılı
Kanun Hükmünde Kararnamede Değişiklik Yapılması Hakkında Kanun Teklifi’nin
18’inci maddesindeki “yer alan” ibaresinin “bulunan” şeklinde değiştirilmesini
arz ve teklif ederiz.
Saygılarımızla.
 Mehmet
Bekaroğlu Turan Aydoğan Cavit
Arı
 İstanbul
 İstanbul Antalya
 Lale
Karabıyık Alpay Antmen Burhanettin
Bulut
 Bursa Mersin Adana
 Bülent
Kuşoğlu  İlhami
Özcan Aygun
 Ankara  Tekirdağ
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge hakkında konuşmak isteyen? Yok.
ENGİN
ÖZKOÇ (Sakarya) – Gerekçe…
BAŞKAN
- Gerekçeyi okutuyorum: 
Gerekçe:
Yapılan
değişiklikle madde metninin daha iyi anlaşılması amaçlanmaktadır.
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
İYİ
PARTİ Grubu madde üzerindeki önergesini çekmiştir.
18’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
19’uncu
madde üzerinde 3 önerge vardır.
Önergeleri
aykırılık sırasına göre işleme alacağım.
Türkiye Büyük Millet Meclisi Başkanlığına
Görüşmekte
olan 128 sıra sayılı Kanun Teklifi’nin 19’uncu maddesinin kanun teklifi
metninden çıkarılmasını arz ve teklif ederiz.
 Ömer
Faruk Gergerlioğlu  Kemal Peköz Sıdık
Taş
 Kocaeli Adana Siirt
 Murat
Çepni Salihe Aydeniz Kemal
Bülbül
 İzmir
 Diyarbakır Antalya
  Semra
Güzel
  Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
MEHMET
RUŞTU TİRYAKİ (Batman) – Gerekçe…
BAŞKAN
– Gerekçeyi okutuyorum:
Gerekçe:
Yeniden
değerleme oranına ilişkin bir düzenleme olup bu oran Vergi Usul Kanunu 503
Sayılı Genel Tebliği’yle 2018 için yüzde 23,73 olarak belirlenmiştir. Amaç, vergi
konusunun yeni değerini belirlemektir. Buradaki temel sıkıntı, genel
uygulamanın dışında, demokratik teamüllere aykırı bir şekilde bir kişiye,
Cumhurbaşkanına tek başına yüzde 50 oranında artırma ve azaltma yetkisi
tanınmasıdır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Şimdi
okutacağım 2 önerge aynı mahiyettedir. Bu önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi’nin 19’uncu
maddesinde yer alan "eklenmiştir” ibaresinin "ilave edilmiştir”
ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Ümit
Beyaz
 İzmir Adana İstanbul
 Enez
Kaplan İmam Hüseyin Filiz Arslan
Kabukcuoğlu
 Tekirdağ Gaziantep Eskişehir
Aynı
mahiyetteki diğer önergenin imza sahipleri:
 Mehmet
Bekaroğlu Lale Karabıyık Cavit
Arı
 İstanbul Bursa Antalya
 Alpay
Antmen Burhanettin Bulut İlhami
Özcan Aygun
 Mersin Adana
 Tekirdağ
 Bülent
Kuşoğlu  Turan
Aydoğan
 Ankara
  İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Aynı mahiyetteki önergeler hakkında söz isteyen Eskişehir Milletvekili Arslan
Kabukcuoğlu.
ARSLAN
KABUKCUOĞLU (Eskişehir) – Gerekçe...
BAŞKAN
– Gerekçeyi okutuyorum:
Gerekçe:
Madde
metninin daha anlaşılır olması için önergemiz doğrultusunda değişiklik
yapılması gerekmektedir.
ENGİN
ÖZKOÇ (Sakarya) – Gerekçe...
BAŞKAN
– Gerekçeyi okutuyorum:
Gerekçe:
Yapılan
değişiklikle madde metninin daha iyi anlaşılması amaçlanmaktadır.
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
19’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
20’nci
madde üzerinde 3 önerge vardır, önergeleri aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan Dijital Hizmet Vergisi Kanunu ile Bazı Kanunlarda ve 375 Sayılı Kanun
Hükmünde Kararnamede Değişiklik Yapılması Hakkında Kanun Teklifi”nin 20’nci
maddesinde yer alan "değiştirilmiştir” ibaresinin "yeniden
düzenlenmiştir” ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu Ümit
Beyaz
 İzmir Adana İstanbul
 Enez
Kaplan  Durmuş
Yılmaz
 Tekirdağ  Ankara
MEHMET
METANET ÇULHAOĞLU (Adana) – Gerekçe...
BAŞKAN
– Gerekçeyi okutuyorum:
Gerekçe:
Madde
metninin daha anlaşılır olması için önergemiz doğrultusunda değişiklik
yapılması gerekmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Şimdi
okutacağım 2 önerge aynı mahiyettedir. Bu önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 128 sıra sayılı Kanun Teklifi’nin 20’nci maddesinde bulunan “yer alan”
ibaresinin “bulunan” ibaresiyle değiştirilmesini arz ve teklif ederiz. 
 Kemal
Peköz Salihe Aydeniz Semra
Güzel
 Adana Diyarbakır Diyarbakır
 Sıdık
Taş Murat Çepni Kemal
Bülbül
 Siirt İzmir Antalya
  Mahmut
Celadet Gaydalı
  Bitlis
Aynı
mahiyetteki diğer önergenin imza sahipleri:
 Cavit
Arı Burhanettin Bulut Turan
Aydoğan
 Antalya Adana İstanbul
 Lale
Karabıyık Alpay Antmen Bülent
Kuşoğlu
 Bursa Mersin Ankara
 Mehmet
Bekaroğlu  İlhami
Özcan Aygun
 İstanbul  Tekirdağ
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan. 
ENGİN
ÖZKOÇ (Sakarya) – Gerekçe…
BAŞKAN
– Gerekçeyi okutuyorum:
Gerekçe:

Yapılan
değişiklikle madde metninin daha iyi anlaşılması amaçlanmaktadır. 
BAŞKAN
– Aynı mahiyetteki önergeler hakkında söz isteyen, Bitlis Milletvekili Mahmut
Celadet Gaydalı. 
Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Teşekkür ederim Sayın Başkan. 
Değerli
milletvekilleri, partim ve grubum adına, görüşülmekte olan 128 sıra sayılı
Kanun Teklifi’nin 20’nci maddesindeki önerge üzerine söz almış bulunmaktayım,
sizleri saygıyla selamlıyorum. 
Değerli
milletvekilleri, sözlerime başlamadan önce şunu belirtmem gerekir ki ormanlar
kim tarafından yakılırsa yakılsın, hangi sebeple kesilirse kesilsin, bunun adı
vahşettir.
Bitlis’in
Güroymak ilçesinin Çallı (Pertük) köyü ile Çayarası köyü arasında bulunan
ormanlık alanlar asker ve korucular tarafından kesilmekte, hatta köylülere “Siz
kesin, alın götürün; biz kesersek size odunları da vermeyiz.” diyorlar. Eskiden
ağaç kesmek cezalandırılırdı, şimdi ağacını kesmeyen cezalandırılıyor. Bir
taraftan “11 Kasım 11 milyon fidan” diye kampanyalar yapıp diğer yandan on
binlerce ağacı kesen zihniyetle karşı karşıyayız.
Bitlis
ilinde yapılan dikim, verdiğiniz tahribatın yüzde 1’ini bile karşılamamaktadır.
Bitlis’te yok edilen ormanlara şahit olduk. Meclisin 1’inci grubuna sormak
isterim: Ağaçlar ne zaman sizden kurtulacak? Sizin gidişiniz en çok doğaya
yarayacak. 
Değerli
milletvekilleri, 24 belediye eş başkanımız görevden alındı. Belediye
başkanlarının böyle mesnetsiz ve hukuksuz bir biçimde görevlerinden
uzaklaştırılması, demokrasi ve halk iradesine yönelik doğrudan bir saldırıdan
başka bir şey değildir. Görünüyor ki tükenmişlik, metal yorgunluğu; politik,
sosyal ve ekonomik yetersizlik sizi daha otoriter, daha baskıcı bir şekle
büründürmekte. Her ne olursa olsun, bugün iradesini gasbettiğiniz halk size
yine gerekli cevabı demokrasi çerçevesinde verecektir, tabii ki demokrasiyi
tamamen katletmezseniz.
Değerli
milletvekilleri, maalesef, ekonomik anlamda tükenen ve iflas eden saray ve
damat formülü, halkın talep ve isteklerini görmezden gelerek suni gündemler
yaratmakta ve gerçeklerden kaçmaktadır. Sizin deyiminizle “bal, bal” diyerek
nasıl ağız tatlanmıyorsa “Ekonomik kriz yok.” demekle, “İşsizlik yok.” demekle
bunlar yok olmuyor, “Ekonomi iyi.” demekle de ekonomi düzelmiyor. 
Saray,
bakanlar ve tüm AKP milletvekilleri tek bir ağızdan, yurt dışına her gün yeni
bir kınama mesajı yayınlamakta, 4 kardeşin ve 4 kişilik bir ailenin geçim
dertleri sonrası intiharını da görmezden gelmekte. Son üç haftada 3 aile yok
oldu. Kınanması gerekenin ne olduğunu anlamadığınız için de her zaman toplumu
kutuplaştırmaya devam etmektesiniz. Bugün “savaş” yerine “barış” “refah” deseydiniz
belki de insanlar canlarına kıymayacak, pazarlarda poşetler daha dolu olacak,
ekonomik atılımlar daha hızla gerçekleşecek; Amerika’ya, Rusya'ya imtiyazlar
vermek zorunda kalmayacaktınız. Fakat HDP olarak ilk gün de dediğimiz gibi, bu
bütçeler savaş bütçesidir, bu savaşlar halkın sırtına vurulan yeni vergilerin
habercisidir. Söylemlerimizin ne kadar isabetli olduğunu da şu an önümüze gelen
kanun teklifinde net bir biçimde görmekteyiz. 
Bizler
vergide adaleti savunurken, herkesin geliri oranında vergi ödemesi gerektiğini
dile getirirken, dolaylı vergilerin vatandaşa vurulmuş bir pranga olduğunu
anlatmaya çalışırken sizler posadan su çıkarmanın yollarını arıyorsunuz ki
bugün Dijital Hizmet Vergisi Kanun Teklifi’nizi sunuyorsunuz ve bu maddeyle de
tek adam rejiminin gereği olan, artırma ve eksiltme yetkisini de tek kişiye
bağlıyorsunuz. Bu da demokratik değerler açısından kabul edilemeyecek bir
uygulamadır. 
“Devlet
vergi almasın.” demiyoruz, “Devlet vergiyi adil ve hakkaniyetle toplasın.”
diyoruz. Yani yandaşın refahı yerine halkın refahı düşünülse bugün bambaşka bir
ülkeyi konuşuyor olurduk. Bir ülkede bilimsel atılımlar yerine KHK’yle
işlerinden atılanlar konuşuluyor ise, demokrasi konuşulmak yerine kayyumlar
konuşuluyor ise, barış konuşulması gerekirken savaş konuşuluyor ise, adalet
konuşulması gerekirken yeni cezaevleri inşaatları yatırım olarak konuşuluyor
ise, refah yerine vergiler konuşuluyor ise o ülkede ne sosyal adalet vardır ne
de sosyal bir devlet.
Değerli
milletvekilleri, geçen hafta iktidarın küçük ortağından bir hatip damat Hazine
Bakanını göklere çıkararak övgülerle bahsediyordu. Herhâlde ona da bir elma
şekeri verilmiş olsa gerek.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
MAHMUT
CELADET GAYDALI (Devamla) – Buradan ikaz edeyim: Elma şekeri yalarken tatlı,
yerken ekşimsidir; işin sonunda da elinizde bir kazık kalır.
Hepinizi
saygıyla selamlıyorum. (HDP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
20’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
üç dakika ara veriyorum. 
Kapanma Saati: 21.44
ALTINCI OTURUM
Açılma Saati: 21.47
BAŞKAN : Başkan Vekili Celal ADAN
KÂTİP ÜYELER: Burcu KÖKSAL (Afyonkarahisar), Şeyhmus
DİNÇEL (Mardin)
----0----
BAŞKAN
– Türkiye Büyük Millet Meclisinin 19’uncu Birleşiminin Altıncı Oturumunu
açıyorum. 
128
sıra sayılı Kanun Teklifi’nin görüşmelerine devam ediyoruz. 
Komisyon?
Yok.
Ertelenmiştir.
Gündemimizde
başka bir iş bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 20 Kasım 2019
Çarşamba günü saat 14.00’te toplanmak üzere birleşimi kapatıyorum.
Hayırlı
akşamlar hepinize, sağ olun.
Kapanma Saati: 21.48




(X) 128 S. Sayılı Basmayazı 13/11/2019
tarihli 17’nci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edildi.




