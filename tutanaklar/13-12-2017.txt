



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 36’ncı
Birleşim
 13
Aralık 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, İstanbul
Milletvekili Mahmut Tanal’ın, esas komisyon olarak İçişleri Komisyonuna, tali
komisyon olarak da Kadın Erkek Fırsat Eşitliği Komisyonuna havale edilen
(2/1954), (2/1955) ve (2/1956) esas numaralı Kanun Tekliflerini geri aldığına
ilişkin önerge yazısı (4/123)

III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (x)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) 
A) HAZİNE MÜSTEŞARLIĞI
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU
1) Kişisel Verileri Koruma
Kurumu 2018 Yılı Merkezî
Yönetim Bütçesi

IV.- AÇIKLAMALAR
1.- İstanbul Milletvekili Mehmet Muş’un, Şanlıurfa Milletvekili Osman
Baydemir’in 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın ikinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
2.- İstanbul Milletvekili Mehmet Muş’un,
Şanlıurfa Milletvekili Osman Baydemir’in sataşma nedeniyle yaptığı
konuşmasındaki bazı ifadelerine ilişkin açıklaması
3.- Samsun Milletvekili Erhan Usta’nın,
Şanlıurfa Milletvekili Osman Baydemir’in sataşma nedeniyle yaptığı
konuşmasındaki bazı ifadelerine ve bu konuşma nedeniyle İç Tüzük hükümlerinin
uygulanması gerektiğine ilişkin açıklaması
4.- Manisa Milletvekili Özgür Özel’in,
Filistin’in başkentinin Doğu Kudüs olduğu ve büyükelçiliklerin orada
açılmasıyla ilgili bir tavsiye kararının İstanbul’da yapılmakta olan İslam
İşbirliği Teşkilatı toplantısına iletilmek üzere Türkiye Büyük Millet
Meclisinden alınmasını Cumhuriyet Halk Partisi Merkez Yönetim Kurulunun
talimatıyla Meclise teklif ettiklerine ilişkin açıklaması
5.- Muş Milletvekili Ahmet Yıldırım’ın,
ülkenin bütünlüğü için duruşlarını sürdürmeye devam edeceklerine ve tarih,
sosyoloji ve coğrafyanın inkâr edilemeyeceğine ilişkin açıklaması
6.- Manisa Milletvekili Özgür Özel’in, Cumhuriyet
Halk Partisi olarak, Şanlıurfa Milletvekili Osman Baydemir’in ifadelerine katılmadıklarına
ancak kürsü dokunulmazlığının olması gerektiğini düşündüklerine ilişkin
açıklaması
7.- Kayseri Milletvekili Mustafa Elitaş’ın,
Türkiye’yi bölmek amacıyla yapılan konuşmaları demokratik bir olgunluk
içerisinde görmenin mümkün olmadığına ilişkin açıklaması
8.- Samsun Milletvekili Erhan Usta’nın, her
türlü bölücülüğe ve bölücü söze karşı olduklarına ve Şanlıurfa Milletvekili
Osman Baydemir’in sözlerinin hiçbir şekilde kürsü dokunulmazlığıyla alakalı olmadığına
ilişkin açıklaması
9.- Manisa Milletvekili Özgür Özel’in,
Cumhuriyet Halk Partisinin üniter devlet, Misakımillî sınırları, coğrafi
tanımlar konusundaki hassasiyetinin belli olduğuna ilişkin açıklaması
10.- İstanbul Milletvekili Mehmet Muş’un,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
11.- Samsun Milletvekili Erhan Usta’nın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
12.- Manisa Milletvekili Özgür Özel’in,
sosyal demokrat bir parti olarak şok edici her fikrin bile açıkça
söylenebilmesinden yana olduklarına ilişkin açıklaması
13.- Bolu Milletvekili Tanju Özcan’ın,
Atatürk Tarih Kurumu bütçesi üzerinde yapacağı konuşmasında prompter kullanmak
istediğine ilişkin açıklaması
14.- Manisa Milletvekili Özgür Özel’in,
İslam İşbirliği Teşkilatı toplantısına iletilmek üzere ortak bir metnin imzaya
açılmasını teklif ettiğine ilişkin açıklaması
15.- Kayseri Milletvekili Mustafa
Elitaş’ın, Doğu Kudüs’ün bağımsız Filistin devletinin başkenti olarak tanınması
hakkında ortak bir metne imza atacaklarına ilişkin açıklaması
16.- Samsun Milletvekili Erhan Usta’nın,
Doğu Kudüs’ün bağımsız Filistin devletinin başkenti olarak tanınmasıyla ilgili
bildirgeye katılacaklarına ilişkin açıklaması
17.- Manisa Milletvekili Özgür Özel’in,
İzmir Milletvekili Hüseyin Kocabıyık’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
18.- Manisa Milletvekili Özgür Özel’in,
Manisa’da özel bankaların kredi kullanan çiftçileri TARSİM’i kendilerinden
yaptırmaya mecbur kıldığına ve bu konuda gereğinin yapılmasını beklediğine
ilişkin açıklaması
19.- İstanbul Milletvekili Mehmet Muş’un,
Hatay Milletvekili Mevlüt Dudu’nun 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
20.- Manisa Milletvekili Özgür Özel’in,
Mavi Marmara Anlaşması’ndan sonra İsrail ile Türkiye arasındaki anlaşmalarda
“Tel Aviv” yerine “Kudüs” yazılmaya başlandığına ilişkin açıklaması
21.- Başbakan Yardımcısı Fikri Işık’ın, iki
taraflı anlaşmaların bir ülkenin Dışişleri Bakanlığı neredeyse orada
imzalandığına ilişkin açıklaması
22.- Samsun Milletvekili Erhan Usta’nın,
geçmişte yapılan hataları eşeleyip iç siyaset malzemesi yapılacak
davranışlardan kaçınılması gerektiğine ilişkin açıklaması
23.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
24.- Başbakan Yardımcısı Fikri Işık’ın,
Cumhuriyet Halk Partisi ile Milliyetçi Halk Partisinin hassasiyetine teşekkür
ettiğine, rutin bir uygulamayı “tanıma” anlamına gelecek şekilde yorumlamanın
bir anlamı olmadığına ilişkin açıklaması
25.- Aksaray Milletvekili İlknur İnceöz’ün,
İzmir Milletvekili Atila Sertel’in 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
26.- Manisa Milletvekili Özgür Özel’in,
oturumu yöneten Başkan Vekili olarak bir milletvekilinin konuşması üzerine
görüş açıklama, üzüntü bildirme ve o milletvekilini kamuoyu önünde güç duruma
uğratacak bir davranışta bulunma hakkı olmadığına ilişkin açıklaması
27.- İstanbul Milletvekili Mehmet Muş’un,
İzmir Milletvekili Mustafa Ali Balbay’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
28.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
29.- İzmir Milletvekili Atila Sertel’in,
Aksaray Milletvekili İlknur İnceöz’ün yaptığı açıklamasındaki bazı ifadelerine
ilişkin açıklaması
30.- İstanbul Milletvekili Mehmet Muş’un,
İzmir Milletvekili Atila Sertel’in yaptığı açıklamasındaki bazı ifadelerine
ilişkin açıklaması
31.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
32.- Osmaniye Milletvekili Ruhi Ersoy’un,
İzmir Milletvekili Atila Sertel’in yaptığı açıklamasındaki bazı ifadelerine
ilişkin açıklaması
33.- İstanbul Milletvekili Mehmet Muş’un,
Bursa Milletvekili Nurhayat Altaca Kayışoğlu’nun 503 sıra sayılı 2018 Yılı
Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın ikinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
34.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
35.- İstanbul Milletvekili Mehmet Muş’un,
Eskişehir Milletvekili Cemal Okan Yüksel’in 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
ikinci tur görüşmelerinde CHP Grubu adına yaptığı konuşmasındaki bazı
ifadelerine ilişkin açıklaması
36.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
37.- Manisa Milletvekili Özgür Özel’in
Başbakan Yardımcısı Hakan Çavuşoğlu’nun 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
38.- Başbakan Yardımcısı Hakan
Çavuşoğlu’nun, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
39.- Manisa Milletvekili Özgür Özel’in,
Başbakan Yardımcısı Fikri Işık’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
40.- Başbakan Yardımcısı Fikri Işık’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
41.- İstanbul Milletvekili Gülay
Yedekci’nin, kadın elinin değmediği bir bütçenin kapsayıcı olmadığına ve
hayatın her alanında kadın-erkek eşitliği için mücadele etmeye devam
edeceklerine ilişkin açıklaması
42.- Kayseri Milletvekili Mustafa
Elitaş’ın, İstanbul’da yapılan İslam İşbirliği Teşkilatı toplantısına ve
Türkiye Büyük Millet Meclisinin Kudüs konusunda gösterdiği tavır nedeniyle tüm
milletvekillerine teşekkür ettiğine ilişkin açıklaması
V.- SATAŞMALARA İLİŞKİN KONUŞMALAR
1.- Şanlıurfa Milletvekili Osman
Baydemir’in, İstanbul Milletvekili Mehmet Muş’un yaptığı açıklaması sırasında
şahsına ve Halkların Demokratik Partisine sataşması nedeniyle konuşması 

VI.- DİSİPLİN CEZASI İŞLEMLERİ
1.- Şanlıurfa Milletvekili Osman
Baydemir’e, sataşma nedeniyle yaptığı konuşmasındaki bazı ifadeleri nedeniyle
İç Tüzük’ün 163’üncü maddesi uyarınca iki birleşim için Meclisten geçici
çıkarma cezası verilmesi 

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Bütün milletvekillerinin Türkiye milletvekili olduğuna ilişkin
konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, İstanbul Ticaret Odası Başkanı İbrahim Çağlar’a Allah’tan
rahmet dilediğine ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı’nın, Doğu Kudüs’ün Filistin’in başşehri olarak kabul edilmesine
Meclis olarak destek verilirken aynı zamanda bu konudaki iç eleştirileri dile
getirmenin çok uygun olmadığına ilişkin konuşması

VIII.- BİLDİRİLER - DEKLARASYONLAR
1.- İslam İşbirliği Teşkilatı ile tüm dünya
devletlerini, sınırları 1967'de belirlenen ve hâlen işgal altında bulunan Doğu
Kudüs'ü bağımsız Filistin devletinin başkenti olarak tanımaya davet ettiklerine
ilişkin AK PARTİ Grubu, CHP Grubu ve MHP Grubunun ortak çağrı bildirisi 

IX.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, 2018 malî yılı içerisinde Bakanlığa bağlı kurum ve kuruluşlarca
Adıyaman’a aktarılan ödenek miktarına ilişkin sorusu ve Kalkınma Bakanı Lütfi
Elvan’ın cevabı (7/18919)

13 Aralık 2017 Çarşamba
BİRİNCİ OTURUM
Açılma Saati: 11.02
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Sema KIRCI (Balıkesir)
-----0-----
BAŞKAN
– Türkiye Büyük Millet Meclisinin 36’ncı Birleşimini açıyorum.
Toplantı
yeter sayısı vardır, gündeme geçiyoruz ve iyi çalışmalar diliyorum sevgili
milletvekilleri. 
Başkanlığın
Genel Kurula sunuşları vardır.
II.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, İstanbul
Milletvekili Mahmut Tanal’ın, esas komisyon olarak İçişleri Komisyonuna, tali
komisyon olarak da Kadın Erkek Fırsat Eşitliği Komisyonuna havale edilen
(2/1954), (2/1955) ve (2/1956) esas numaralı Kanun Tekliflerini geri aldığına
ilişkin önerge yazısı (4/123)
BAŞKAN
– Sayın milletvekilleri, esas komisyon olarak İçişleri Komisyonuna, tali
komisyon olarak da Kadın Erkek Fırsat Eşitliği Komisyonuna havale edilen
(2/1954), (2/1955) ve (2/1956) esas numaralı Kanun Teklifleri İstanbul
Milletvekili Mahmut Tanal tarafından geri alınmıştır. Bilgilerinize sunuyorum.
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün ikinci turdaki görüşmeleri yapacağız.
İkinci
turda Hazine Müsteşarlığı, Bankacılık Düzenleme ve Denetleme Kurumu, Sermaye
Piyasası Kurulu, Vakıflar Genel Müdürlüğü, Türk İşbirliği ve Koordinasyon
Ajansı Başkanlığı, Yurtdışı Türkler ve Akraba Topluluklar Başkanlığı,
Basın-Yayın ve Enformasyon Genel Müdürlüğü, Radyo ve Televizyon Üst Kurulu,
Atatürk Kültür, Dil ve Tarih Yüksek Kurumu, Atatürk Araştırma Merkezi, Atatürk
Kültür Merkezi, Türk Dil Kurumu, Türk Tarih Kurumu ile Kişisel Verileri Koruma
Kurumu bütçe ve kesin hesapları yer almaktadır. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (x)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (x)
A) HAZİNE MÜSTEŞARLIĞI
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve Koordinasyon
Ajansı Başkanlığı 2018 Yılı
Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, bilindiği üzere turda yer alan bütçelerle ilgili soru sormak
isteyen milletvekillerinin şimdi sisteme girmeleri gerekmektedir.
Şimdi,
ikinci turda grupları ve şahısları adına söz alan sayın milletvekillerinin
isimlerini okuyorum. 
Halkların
Demokratik Partisi Grubu adına İstanbul Milletvekili Sayın Garo Paylan, Şanlıurfa
Milletvekili Sayın İbrahim Ayhan, Mardin Milletvekili Sayın Erol Dora, Muş
Milletvekili Sayın Ahmet Yıldırım, Şanlıurfa Milletvekili Sayın Osman Baydemir,
Siirt Milletvekili Sayın Kadri Yıldırım ve Şırnak Milletvekili Aycan İrmez
konuşacaklardır. 
Adalet
ve Kalkınma Partisi Grubu adına Bayburt Milletvekili Sayın Şahap Kavcıoğlu,
Adana Milletvekili Sayın Tamer Dağlı, Kütahya Milletvekili Sayın Ahmet Tan,
Tokat Milletvekili Sayın Coşkun Çakır, İstanbul Milletvekili Sayın Hurşit
Yıldırım, Kırıkkale Milletvekili Sayın Mehmet Demir, İstanbul Milletvekili
Sayın Hasan Turan, Ordu Milletvekili Sayın Metin Gündoğdu, İstanbul
Milletvekili Sayın Mustafa Yeneroğlu, Bursa Milletvekili Sayın Osman Mesten,
İzmir Milletvekili Sayın Hüseyin Kocabıyık, İstanbul Milletvekili Sayın Tülay
Kaynarca, İstanbul Milletvekili Sayın Ekrem Erdem, Erzurum Milletvekili Sayın
İbrahim Aydemir, Samsun Milletvekili Sayın Hasan Basri Kurt ve İstanbul
Milletvekili Sayın Mürteza Zengin konuşacaklardır. 
Milliyetçi
Hareket Partisi Grubu adına Antalya Milletvekili Sayın Mehmet Günal, Bursa
Milletvekili Sayın İsmet Büyükataman, Osmaniye Milletvekili Sayın Ruhi Ersoy ve
Erzurum Milletvekili Sayın Kamil Aydın konuşacaklardır. 
Cumhuriyet
Halk Partisi Grubu adına ise Bursa Milletvekili Sayın Lale Karabıyık, Adana
Milletvekili Sayın Elif Doğan Türkmen, Hatay Milletvekili Sayın Mevlüt Dudu,
Tekirdağ Milletvekili Sayın Emre Köprülü, Eskişehir Milletvekili Sayın Utku
Çakırözer, İzmir Milletvekili Sayın Atila Sertel, Bolu Milletvekili Sayın Tanju
Özcan, Ankara Milletvekili Sayın Ayşe Gülsün Bilgehan, İzmir Milletvekili Sayın
Mustafa Ali Balbay, Bursa Milletvekili Sayın Nurhayat Altaca Kayışoğlu ve
Eskişehir Milletvekili Cemal Okan Yüksel konuşacaklardır. 
Şahsı
adına ise Bolu Milletvekili Sayın Fehmi Küpçü ile Afyonkarahisar Milletvekili
Sayın Mehmet Parsak konuşacaklardır. 
Sayın
milletvekilleri, şimdi, Halkların Demokratik Partisi Grubunun konuşmacılarını
dinleyeceğiz. 
İlk
olarak İstanbul Milletvekili Sayın Garo Paylan konuşacaklar. 
Sayın
Paylan, süreniz on dakika. 
Buyurun.
(HDP sıralarından alkışlar) 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinize günaydın. Saygılar sunarım hepinize. 
Değerli
arkadaşlar, AKP iktidarı çözüm, demokrasi ve barış iradesinden koptuğundan beri
hep beraber kaybediyoruz. Ülke maalesef kan kaybediyor. Üç yıla yakın zamandır
çözüm üretemeyen iktidar, yalnızca zulüm üretiyor ve bu zulüm düzeninin
ekonomiye olan etkilerini de yalnızca palyatif tedbirlerle kapatmaya çalışıyor.
Bakın,
ben Plan ve Bütçe Komisyonundayım, iki yıldır torba da torba, sürekli torba
yasalar gönderiyor iktidar ve zannediyor ki bu torba yasalarla, palyatif
tedbirlerle ekonomi dikiş tutacak ama arkadaşlar, dikiş tutmuyor. Yıllardır
diyoruz ki: Sorun siyasi arkadaşlar, siyasi; siyasi bir çözüme ihtiyacı var.
Geçen yıl bütçe görüşmeleri yapılırken de, orta vadeli plan hedeflerinin hemen
çökeceğini söyledik. Bakın, orta vadeli plan hedefleri daha ocak ayında çöktü
ve ne yaptı iktidar orta vadeli plan hedefleri çökünce? Ya arkadaşlar, nisanda
da referandum var ne yapacağız? Vereceğiz piyasaya kortizonu, basacağız parayı,
genişlemeci politikaları işleteceğiz, vergileri erteleyeceğiz, Kredi Garanti
Fonu’yla piyasaya para vereceğiz. Nihayetinde arkadaşlar, evet, kötü hisseden
bir bünyeye kortizonu verirseniz o bünye kendisini geçici olarak iyi hisseder.
Bakın, bir hıyar tarlasına, hani 1 dönümden eğer 1 ton hıyar alacaksanız, o
hıyar tarlasına hormonu basın 1 ton yerine 4 ton hıyar alırsınız. Bu böyledir,
hormonu basınca hıyar çoğalır; maalesef, Türkiye’de olan da budur arkadaşlar.
Yılın başında ekonomi yönetimi hormonu bastı hıyarlar çoğaldı. Evet, ekonomimiz
geçici olarak, sanal olarak büyüdü ama bu büyüme hormonlu bir büyümedir
arkadaşlar. Bakın arkadaşlar, kortizonu bir bünyeye geçici olarak verirseniz
bünye kendini iyi hisseder ama sürekli verirseniz ne olur biliyor musunuz? O
bünye kanser olur.
“Üçüncü
dönemde ekonomi büyüdü.” diyorsunuz. Ama bakın dördüncü çeyrekte ekonomi yine
bunalımda, esnaf yine “İş yapamıyorum.” diyor. Herkes mutsuz çünkü kortizon
bitti. Ne yapmamız lazımdı kortizonu verirken, o hormonu verirken? Yapısal
tedbirleri almamız gerekiyordu, hem ekonomik hem siyasi ama önce siyasi. Biz
dedik ki: Sorun siyasi Sayın Bakanlar, Sayın Hükûmet, sorun ekonomik değil.
Siyasi meseleyi çözmeden de istediğiniz kadar kortizon basın geçici bir
iyileşme olur, sonra bünye yine kendisini kötü hisseder. 
Bakın,
Sayın Bakan, AKP temsilcileri çıkıp diyecek biliyorum, “Yüzde 11,1 büyüdük
11,1.” A Haber’de, şurada burada “Ver mehteri.” diyorlar, “Ver mehteri, 11,1
büyüdük.” Ya, Allah’ınızı severseniz, baz etkisi diye bir şey var. Geçen sene
yüzde 1 küçülmüş, e, iki yılın toplamında yüzde 10 büyümüş, ikiye bölsen yüzde
5 yapar. Zaten hormonla beraber yüzde 5 büyüdünüz ikinci çeyrekte. Ne farkı
var? 
Arkadaşlar,
bakın, “Ver mehteri.” diyecek bir büyümemiz yok. Ben geçen gün de sordum, Sayın
Bakana da soruyorum: Kimi büyüttünüz Sayın Bakan? Değerli Hükûmet, kim büyüdü
ya? 
Bakın,
ben TÜİK’in rakamlarını vereceğim: Şimdi, TÜİK’in rakamlarına göre, tarım
kesimi yüzde 2,8 büyümüş. Çiftçiye soruyorsun, mutsuz çünkü “11,1 büyüdük.”
diyorsunuz ya, çiftçi 2,8 büyümüş. Peki, esnafa soruyorsunuz -bakın yine TÜİK
rakamını vereceğim- esnafa diyorsunuz ki… Ya, siftahsız dükkân kapatıyor
bugünlerde. Esnaf ne diyor? Bakın, TÜİK’in perakende verileri ne diyor biliyor
musunuz Sayın Bakan? Perakende verileri yüzde 1,5 büyümüş. Allah Allah, ekonomi
11,1 büyümüştü, perakende verileri 1,5 büyümüş. Hani, çiftçi de 2,8 büyümüştü. 
Peki,
işçiye gelelim. Yine TÜİK rakamlarını vereceğim, hani şaibeli rakamlar var,
tutarsız rakamlar var diyoruz ama Türkiye İstatistik Kurumu rakamları. Bakın,
2017’nin üçüncü çeyreğindeki rakamları vereceğim, bir önceki yılın rakamlarını
da vereceğim. Şimdi, biliyorsunuz, üretimde bileşenler vardır; emek kesimi
vardır, sermaye kesimi vardır ve aldıkları paylar vardır. TÜİK’in gelir
yöntemiyle gayrisafi yurt içi hasıla bileşenlerinin paylarını açıklıyorum:
Bakın, emek, işçi ne pay almış, 100 birim üzerinden işçi ne pay almış? Sayın Bakan,
siz de dinleyin lütfen. İşçi, 2016’nın üçüncü çeyreğinde gelir yöntemiyle
hesaplanan paydan yüzde 35,6 almış. 2017’nin üçüncü çeyreğinde ise 32,6 almış.
Bakın, 35,6’dan 32,6’ya düşmüş yani işçinin payı 3 puan düşmüş. Nerede büyüme?
Kim büyümüş? Peki, kimin büyüdüğünü de açıklıyorum. Bakın, sermaye ne pay
almış, büyük patronlar ne pay almış 2016’nın üçüncü çeyreğinde? Yüzde 48,7 pay
almış. Peki, 2017’nin üçüncü çeyreğinde ne pay almış? Yüzde 52,2. Yani işçiden
almışsınız, sermayeye vermişsiniz. Kimi büyüttünüz? Çiftçi büyümedi, esnaf
büyümedi, işçi büyümedi, emekli zaten sabit maaşlı. Kim büyüdü arkadaşlar?
Söyleyeyim kimi büyüttünüz, bir kısım yandaş müteahhidi büyüttünüz, bu kadar,
bir kısım yandaş patronu büyüttünüz, büyük sermaye şirketlerini büyüttünüz.
Geniş kesimler bu büyümeden habersiz. Siz “Ver mehteri, ver mehteri.”
diyorsunuz, millet izliyor ekrandan. “Ya, arkadaş benim kesemde büyüyen bir şey
yok, ben harcama yapamıyorum.” diyor. Milyonlarca insan bakıyor, “Acaba ben de
mi bir kusur var?” diyor. Sayın vatandaşlar, sizde kusur yok, kusur bu
iktidarda. Onlar sizi büyütmüyorlar, yalnızca bir avuç yandaşı ve faiz lobisini
büyütüyorlar arkadaşlar, uyguladıkları yanlış politikalarla faiz politikasını
büyütüyorlar. Bankaların da günahı yok. Ya, arkadaş sen hormonu basarsan “ver
krediyi, ver krediyi” dersen 1,5 trilyon liralık mevduata karşı 2 trilyon
liralık krediyi basarsan faizler yükselir. Hani hıyar azken fiyatı yükselir,
hıyar çokken fiyatı düşer. Para da böyle bir şeydir. 1,5 trilyonluk mevduata
karşı 2 trilyonluk krediyi basarsan faizler yükselir; bu böyledir. 
Değerli
arkadaşlar, bakın, ülkemiz kırılgan beşliden çıkamıyor. Siz fazla fazla faiz
veriyorsunuz. Nasıl yapıyorsunuz biliyor musunuz faiz lobisine? Şimdi cari açık
veriyorduk, on beş yılda bu iktidar 500 milyar TL’lik cari açık verdi. Ama 500
milyar TL’lik cari açıkla bir üretim ekonomisi yaratamadı, tüketim ekonomisi
yarattı. Dışarıdan al, içeriye ver, onun vergisini topla, bütçe açığını kapat,
vatandaşı da borçlandır ekonomisiydi bu. Nihayetinde ne oldu arkadaşlar? Bakın,
üretim ekonomisine geçemediğimiz için faiz her zaman kırılgan bir ülkeden daha
fazlasını ister. Eğer ki sizin ülke güveniniz yoksa, ülkenize güvenilmiyorsa
dolar faizi yüzde 1 iken siz yüzde 5 ile 7’yle borçlanırsınız ve daha fazla
faiz ödersiniz faiz lobisine. 
Bakın,
faiz lobisi, yabancı sermaye ve yerli sermaye ne yapar biliyor musunuz? Der ki:
“Senin ülken güvensiz ülke arkadaş; ne yapacaksın? Bana ucuz iş gücü
vereceksin.” Bak, asgari ücret 550 dolardı, bugün 340 dolar arkadaşlar. İşçiye
daha az maaş veriyoruz, daha az refah veriyoruz. Başka ne ister sermaye böyle
güvenilmez ülkelerde? “Düşük vergi vereceğim.” der. Bak, vergi teşvikleri
veriyorsunuz. Başka ne ister? “Doğa talanı yapacağım arkadaş, ÇED raporlarını filan
bir kenara koyun, ben doğa talanı yapacağım.” der. Maalesef, ülkemiz güvensiz
ülke olduğu için bu üç noktada da, bu noktada hep kaybeden ülke oluyoruz
arkadaşlar. 
Değerli
arkadaşlar, bakın, doğrudan sermaye yatırımları yok, yalnızca sıcak para geliyor
Sayın Bakan. Hatta sıcak para bile değil, biliyor musunuz, kaynar para geliyor.
Hani “Faiz lobisini bitireceğiz.” diyordunuz ya, kaynar para dışında gelen para
yok. 
Bakın,
bir noktaya daha değinmem lazım. Sayın Başkan, ek süre verecek misiniz, ona
göre ayarlayayım.
BAŞKAN
– Hayır, veremeyeceğim Sayın Paylan. 
MAHMUT
TANAL (İstanbul) – Alışsın, alışsın, ayağımız alışsın Sayın Başkan. 
GARO
PAYLON (Devamla) – Bakın, Merkez Bankası bütçesinde görüşüyoruz. Maalesef,
zavallılaştırılmış bir Merkez Bankamız var. Dün Sayın Cumhurbaşkanı şöyle bir
şey söyledi: “Ben faizlerin yükseltilmesini istemiyorum arkadaş.” dedi; ya,
dolar 3,82 idi yarım saat içinde 3,86’ya yükseldi. Ya, Merkez Bankası niçin
var? Sayın Başkan, siz Sayın Cumhurbaşkanını kayyum olarak atayın Merkez
Bankasına Sayın Bakan. Ne gerek var Merkez Bankasına? Bitirdiğiniz bir Merkez
Bankası var. Eğer ki bakın, her lafla faiz yükseltirsen, efendim, ben senin
tepene binerim noktasında bir anlayışı sergilerseniz, o faizler daha da
yükselir ve faiz sarmalına gireriz arkadaşlar. Faiz, enflasyon, döviz sarmalına
ülkemiz girmiştir. Bu sarmaldan çıkaracak rasyonel bir akıldır ama bunun için
de önce ekonomiyle ilgili tedbirler değil siyasi tedbirlere ihtiyaç vardır
arkadaşlar.
(Mikrofon
otomatik cihaz tarafından kapatıldı)
GARO
PAYLAN (Devamla) - Hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Paylan.
Vesile
oldunuz, sizlere de duyurmak isterim sayın milletvekilleri: Sürelerde, lütfen
konuşmalarınızı size ayrılan süre içinde tamamlamanızı özellikle rica ediyorum.
Anlayışınızdan dolayı da teşekkür ediyorum tabii ki.
MAHMUT
TANAL (İstanbul) – Sermayeden bir kayıp yok Sayın Başkanım. Hakikaten iyi
hatipleri dinlemekte yarar var. 
BAŞKAN
– Efendim?
MAHMUT
TANAL (İstanbul) – Bilgi edinme hakkı, öğrenme hakkı açısından hatipleri
dinlemekte yarar var. 
BAŞKAN
– O zaman aktarma yaparız; diğer konuşmacının süresinden biraz alırız, eğer
izni varsa.
MAHMUT
TANAL (İstanbul) – Yok, yok, hayır. 
BAŞKAN
– Öyle yaparız, peki.
MAHMUT
TANAL (İstanbul) – Sermayeden zarar etmiyoruz ki, öğreniyoruz.
BAŞKAN
– Şimdi, Halkların Demokratik Partisi adına Şanlıurfa Milletvekili Sayın
İbrahim Ayhan konuşacak. 
Buyurun.
(HDP sıralarından alkışlar)
HDP
GRUBU ADINA İBRAHİM AYHAN (Şanlıurfa) – Sayın Başkan, değerli arkadaşlar; ben
de, öncelikle, hepinizi saygıyla selamlıyorum. Bizi izleyen tüm yurttaşlarımızı
da bu duygularla selamlıyorum.
Şimdi,
değerli arkadaşlar, Hükûmetin örtülü ödenekler, savaş bütçesi ve yanlış
ekonomik politikalarının sonucu büyük bir kriz yaşadığımız bir dönemden
geçmekteyiz. Özellikle son süreçlerde toplumsal anlamda yaşanan kimi krizlerin,
kimi sorunların en büyük nedenlerinden biri de uygulanan politikalardır. AKP
hükûmetlerinin, özellikle, uygulamış olduğu politikalara baktığımız zaman, bu
politikalarda, yaşamış olduğu krizleri dönem dönem “vergi affı” “varlık barışı”
gibi isimlerle sermayeye yani zenginlere yönelik palyatif önlemlerle aşmaya
çalıştığını görmekteyiz. Şu anda üzerinde konuştuğumuz Bankacılık Düzenleme ve
Denetleme Kurumu ile Sermaye Piyasası Kurulu da tam da bu dediğimiz
manipülasyonların, bu dediğimiz palyatif önlemlerin alınmasına yönelik kurulan
kurumlardan iki tanesidir. Bu iki kurum da yabancı sermayenin ve Türkiye’deki
finans sektörünün daha fazla kâr etmesini, daha fazla kazanmasını, daha fazla
halkın ve toplumun sömürülmesini sağlayan sektörlerden yani kurumlardan iki
tanesidir. Dolayısıyla bugün “finans” dediğimizde sistemi kapitalizmden kopuk,
kapitalizmden bağımsız düşünmek mümkün değildir. Kapitalizm, 1970’li yıllardan
beri özellikle üretim sektöründe girmiş olduğu krizden sonra tamamen kendisini
finans üzerinden var etmeye çalışmakta ve bu finans kapital modeli üzerinden de
bütün dünyayı bir sömürü cenderesinin içerisine almaktadır. Türkiye'de de bu
sömürü sistemi, bu neoliberal politikalar 1980’lerden itibaren adım adım
uygulanmakta ve son on beş yıl AKP hükûmetleri döneminde de bu finans kapital
modeli ve sistemi hayatın bütün alanlarında da kendini göstermektedir.
Özellikle bu finansla ilgili yapılan düzenlemeler, sanal arzu nesneleri
yaratılarak insanlar tüketime sevk edilmekte ve bu tüketim üzerinden toplum
âdeta bağımlı bir noktaya getirilmektedir. 
Değerli
arkadaşlar, AK PARTİ hükûmetlerinin serbest piyasa söylemleri bu ülkede
özelleştirilmedik herhangi bir şey bırakmamıştır. Özellikle borçlanmamış hiçbir
birey de ne yazık ki kalmamıştır. Bunun yapılmasının en büyük nedenlerinden
biri de neoliberal kapitalist sistemi yaşamsallaştırmak olmuştur. Elbette AKP
bu borç sarmalı ve özelleştirme sistemini bir günde getirmedi. AKP,
uluslararası finans kuruluşlarının mutlak desteğini alarak iktidar yapılmış bir
parti olması itibarıyla halka bu gerçekleri söylememektedir. Muhafazakâr
nutuklar üzerinden halkın duygularıyla oynayan bu iktidarın en büyük balonlarından
biri de özellikle faizdir yani faizin meşrulaştırılması, faizin
gündemleştirilmesine yönelik çok ciddi bir şekilde bir manipülasyon
gerçekleştirilmektedir. Faiz, gerek semavi dinlerde gerekse de İslam dininde
haram kılınan ve günah kılınan bir uygulamadır. Bu gerçeklik böyle olmasına
rağmen her geçen süreç içerisinde AKP hükûmetleri faizi daha fazla önemseyerek
ve faiz üzerinden bir ekonomi modelini esas alarak kendini var etmeye
çalışmaktadır. Söylemde faiz karşıtı ama gerçekte faizle birlikte var olan bir
Hükûmet gerçeğiyle karşı karşıyayız. Halkın borçlanması sonucu faizle finans
kurumlarının büyümesini sağlayan bu iktidardır. Bu anlamıyla büyüyen ekonomi
değildir, faiz sistemidir yani finans sistemidir. 
Değerli
arkadaşlar, halkın yoksullaşmasıyla beraber AKP Genel Başkanı devamlı olarak
“Yatırım yapın.” diye talimatlar yağdırıyor. Zannediyor ki deyince üretim
başlayacak. İnsanlar ticaret yaptığı zaman elde ettiği kârı dışarı çıkarıp
çıkaramayacağını, en ufak itaatsizlikte şirketlerine el konulup konulmayacağını
bilmiyorlarsa neden yatırım yapsınlar? Yarın ülkenin bir iç savaşa
sürükleneceğinden korkan insanlar ve tüketiciler neden ev ve araba alsınlar?
Maliye
Bakanı bütçenin açılış konuşmasında 2016 yılı bütçesinin 29 milyar açık
verdiğini söylemişti. Peki, Sayın Bakan neden geçen yılın rakamlarını veriyor
da güncel rakamları vermiyor? Onu da bizler verelim: 2013 yılında bütçe 18
milyar açık vermiş, 2014’te 23 milyar, 2015’te 30,5 milyar, 2016’da 30 milyar,
2017’nin ilk on ayında ise 35 milyar açık vermiştir. Bütçe yılın ilk on ayında
35 milyar açık verdi. Bu açık 2016’nın aynı döneminde 12 milyar TL’ydi yani
hemen hemen 3 katı bir açık durumu söz konusu. 35 milyar TL açık varsa bunu
finanse etmek için kabaca 40 milyar lira borçlanması gerekmektedir, oysa
borçlanma 77 milyar TL’dir. Hazineye yönelik inanılmaz bir rakamla karşı
karşıyayız. Hazinenin, bütçenin hâletiruhiyesi budur işte. 
Türkiye
Bankalar Birliği Risk Merkezine göre yılın ilk sekiz ayında, bireysel kredi
borcundan dolayı yasal takibe intikal etmiş kişi sayısı geçen yılın aynı
dönemine göre yüzde 4,1 oranında artarak 499 bin kişi olmuştur. Bireysel kredi
kartı borcundan dolayı yasal takibe intikal etmiş kişi sayısı ise 632 bin
kişidir.
Halkın
boğazına kadar borçlu olduğu bir ülke gerçekliğinde “dövizimi ve altınımı
bozduruyorum” kampanyaları düzenlemek, en hafif tabirle surreel bir
gerçekliktir. Yani gerçekliğe ve yaşamın doğasına uymayan bir kampanyadır.
Bankacılıktan
bahsederken paranın en fazla döndüğü sektörün yerli parayla mı yabancı parayla
mı ilişkili olduğunu gösterecek rakamlar vermek daha iyi olacaktır. Bugün
Türkiye'de 52 tane banka vardır, bu 52 bankanın 29 tanesi yabancı sermayeye
aittir. Aynı zamanda 62 sigorta şirketinin 39 tanesi de yabancı sermayeye
aittir. Bireysel emeklilik hizmeti veren ilk 18 şirketten 10'u da yabancılara
aittir. Yabancı para yerine TL'yi teşvik etmekten söz eden Hükûmet
yetkililerinin kendi ifadeleriyle mega projelerin hepsinde döviz cinsinden
borçlanmaktadır.
Diğer
bir husus da bu asgari ücretle ilgili, özellikle 1.404 lira olan asgari ücretin
mevcut durumunu dolar bazında ele aldığımızda bu 400 dolara tekabül etmekteydi
ama şu anda aynı asgari ücret doların yükselmesiyle beraber 364 dolara
inmiştir.
Değerli
arkadaşlar, enflasyonun, işsizliğin bu kadar yüksek olduğu bir yerde “ekonomi
büyüyor” sözleri ve tespitleri halkın akıl gücüyle ne yazık ki alay etmektir.
Sermayenin büyümesi ve sürdürülmesi ilkesiyle yapılan tüm bu neoliberal
modellerin halka demokrasi kavramı içerisinde pazarlanması oldukça ironiktir. Olabildiğince
siyasal alan içinde demokrasi kavramıyla ilişkilenme ise siyaset kurumunun
kurnazlığından başka bir şey değildir. Yasalar önünde özgür ve eşit olarak
kurgulanan demokrasi, ekonomik alanda da bir eşitlik ilkesiyle buluşturulmadığı
müddetçe sadece söylemde ve yasalar üzerinde kalacaktır. Ekonomide de birikimin
adaletli bölüşümü ve emeğin değerinin teslimi olması asıl sürdürülebilir model
olacaktır. Nitekim günümüzde de farklı coğrafyalarda neoliberal kalkınma
modeline alternatif geliştirilen kalkınma modelleri yer almaktadır. Fakat
bunların hepsindeki temel sorun, sermayeyi koruma ve kapitalizmi sürdürme
eksenlidir. Bu yüzden de tüm modeller bir yerden patlak vermektedir. Ekonomik
sıkışmışlıklardaki takvim ise gün geçtikçe daralarak kendini hissettirmektedir.
Yani şu anda da yazılan bütçe, bu ekonomik sıkışmışlığın, bu kapitalist
mantığın ve sistemin esas aldığı bir zihniyetle gerçekleştirilen bir bütçedir.
Dolayısıyla krizi esas alan ve bohçayı yamamaya yönelik bir bütçe olduğu için
bu bütçenin de halkın, toplumun refah, huzur ve ekonomik seviyesinin
yükseltmesini beklemek de beyhudedir. Dolayısıyla, bir düşünürün de dediği
gibi, yanlış hayat doğru yaşanmaz. Bu bütçe de yanlış kurgulandığı için, içi
yanlış verilerle ve yanlış projelerle doldurulduğu için bu bütçeden halka
refah, huzur ve mutluluğun getirilmesini beklemiyoruz. Bunun için yapılması
gereken temel nokta, Türkiye’nin gerçekten hakça, adilce...
(Mikrofon
otomatik cihaz tarafından kapatıldı) 
İBRAHİM
AYHAN (Devamla) – ...eşitlikçi büyümesini sağlayabilecek bütçeler oluşturmaktır
diyorum.
Saygılar
sunuyorum.
BAŞKAN
– Teşekkür ederim Sayın Ayhan.
Halkların
Demokratik Partisi Grubu adına üçüncü olarak Mardin Milletvekili Sayın Erol
Dora konuşacaktır.
Buyurun
Sayın Dora. (HDP sıralarından alkışlar) 
HDP
GRUBU ADINA EROL DORA (Mardin) – Sayın Başkan, değerli milletvekilleri;
Vakıflar Genel Müdürlüğü bütçesi üzerinde söz aldım. Sayın bakanları, sayın
bürokratları ve Genel Kurulu saygıyla selamlıyorum.
Değerli
milletvekilleri, vakıflar konusu, özellikle azınlık vakıfları konusu
milletvekili olduğum 24’üncü, 25’inci ve içerisinde bulunduğumuz 26’ncı Dönem
süresince bu kürsüden gerek kanun teklifleri, araştırma önergeleri ve soru
önergeleriyle çeşitli yasama faaliyetlerim kapsamında özellikle dile getirmeye
çabaladığım en önemli konulardan birisi olmuştur.
Değerli
milletvekilleri, öncelikle, azınlık vakıflarının işleyişini sekteye uğratan ve
temel demokratik prensipleri dahi askıya alan son derece yanlış bir politik
tutumun yarattığı sorunu öncelikle dile getirmek istiyorum. 
Bakınız,
azınlık vakıflarının tam beş yıldır, yanlış söylemiyorum, tam beş yıldır askıya
alınan bir seçim yönetmelikleri sorunu vardır ve bu sorun artık bir an önce
çözüme kavuşturulmalıdır. Maalesef Ocak 2013’ten beri cemaat vakıflarımız
örgütlenme ve yönetme iradesinin en temel prensibi olan seçme ve seçilme
hakkından mahrum edilmişlerdir. Yönetmelik konusunda bugüne kadar bir gelişme
olmaması, seçme ve seçilme özgürlüğünün, örgütlenme özgürlüğünün engellenmesi
bakımından oldukça vahim bir durumdur.
Süreli
seçimle göreve gelen vakıf yönetimlerinin görev süresi dolmuş olmasına rağmen
kendisinden sonraki yönetimlerin yetkilerini kullanması vakıflarımızın özgür,
demokratik ve şeffaf olarak yönetilmesini engellemektedir. Bu durum, cemaat
vakıflarına ait üyelerin gerçek iradelerine ipotek koymaktır. Vakıflar Genel
Müdürlüğünün görevi adaleti, eşitliği, hukuksuzluğun ve hukuki boşlukların
giderilmesini sağlamaktır.
Buradan
vakıflardan sorumlu Sayın Hakan Çavuşoğlu’na ve Vakıflar Genel Müdürümüze bir
kez daha seslenmek istiyorum. Öncelikle bu sorunun gündeme alınarak bir an önce
çözülmesini yine Parlamentonun önünde bir kez daha hatırlatarak konuşmama devam
etmek istiyorum. 
Değerli
milletvekilleri, azınlık vakıflarının çözüm bekleyen temel meselelerinin
başında çeşitli biçimlerde el konulmuş taşınmaz mülkler sorunu gelmektedir.
Gayrimüslim yurttaşlarımıza ilişkin azınlık vakıflarına ait taşınmazlara el
konulması meselesi, uzunca bir süredir Türkiye’nin önünde çözüm bekleyen önemli
sorunlardan birisidir.
Türkiye
Cumhuriyeti’nde azınlıkların dinsel, toplumsal ve kültürel yaşamlarını
sürdürmelerinde merkezî önem taşıyan kurumların büyük çoğunluğu Osmanlı
dönemlinde kurulmuş cemaat vakıflarıdır. Vakıflar Kanunu’nun yürürlüğe
girmesiyle birlikte 1936 yılında tüm vakıflara, mülklerini beyan etme ve tapuya
kaydetme zorunluluğu getirilmiştir. 1936 yılından sonra da azınlık vakıfları
gerek satın alma gerekse bağış yoluyla gayrimenkul edinebilmiş ve bu
taşınmazları tapuya kaydedebilmişlerdir. Ancak, 1974 tarihli Yargıtay kararıyla
bu beyannameler vakfiye olarak kabul edilmeye başlanmış ve bu tarihten sonra
cemaat vakıflarının yeni mal edinmeleri engellenmiş, Yargıtayın bu kararına
istinaden peş peşe açılan davalar neticesinde Ermeni, Rum, Süryani, Keldani ve
Musevi cemaat vakıflarına ait yüzlerce taşınmaza el konulmuştur. 
Sayın
Başkan, değerli milletvekilleri; aradan geçen süre zarfında azınlık
vakıflarının Avrupa İnsan Hakları Mahkemesinde açtığı davaların da etkisiyle
2003, 2008 ve 2011 yıllarında olmak üzere Adalet ve Kalkınma Partisi
hükûmetleri döneminde azınlık vakıflarıyla ilgili bizim de önemli bulduğumuz
bazı olumlu yasal düzenlemeler gerçekleştirilmiştir. Ancak, bu düzenlemeler
azınlıklara ait mazbutaya alınmış vakıfları içermediği gibi el konulmuş
taşınmazlar meselesine de kapsayıcı çözümler üretememiştir.
Değerli
milletvekilleri, Vakıflar Kanunu'ndaki geçici 11'inci maddenin mevcut şekli ve
uygulaması da azınlık vakıflarının kimi sorunlarının çözümü bakımından oldukça
yetersiz kalmaktadır. Geçici maddede, azınlık vakıflarına yapılacak taşınmaz
iadelerinin 1936 Beyannamesi'nde kayıtlı olması şartına bağlanması önemli
mülkiyet hakkı ihlallerine ve mağduriyetlere yol açmaktadır. Söz konusu
maddenin 1936 Beyannamesi'ni temel alması, 1936 Beyannamesi olmayan vakıfları
mülkiyet haklarından yoksun bırakmaktadır. Diğer taraftan, örneğin, Hatay
ilindeki vakıfların 1936 Beyannamesi olması zaten mümkün değildir çünkü 1936
yılında Hatay Türkiye'ye bağlı değildi. Söz konusu 11'inci maddedeki çok önemli
bir diğer eksiklik de 1936 Beyannamesi'nde kayıtlı olup cemaat vakıfları
mülkiyetinde olan fakat kamu kurumları veya üçüncü şahıslar adına kayıtlı
bulunan taşınmazlar hakkında bir düzenleme içermemesidir.
Sayın
Başkan, değerli milletvekilleri; bu konu bağlamında, Mardin bölgesinde Süryani
halkının son zamanlarda da çeşitli vesilelerle gündeme gelen Hazineye tescil
edilmiş, tarihî, kültürel taşınmazlarına ilişkin sorunlara değinmek istiyorum.
2008'den önce Mardin ve Midyat'a bağlı bazı köylerde yapılan kadastro çalışmalarında,
vakıflar adına taşınmaz mal edinimi o dönemdeki mevzuat ve yargı kararlarıyla
mümkün olmadığından kiliseler, manastırlar, mezarlıklar ve onlara ait
taşınmazlar içinde bulundukları köy tüzel kişilikleri adına tescil
edilmekteydi. Daha sonra, Büyükşehir Yasası’yla birlikte köy tüzel kişilikleri
ortadan kalkınca bu gayrimenkullerin bir kısmı bulundukları yer belediyesi
adına tescil edildi, bir kısmı da Vakıflar Genel Müdürlüğüne devredildi. Bu
durum, bölgedeki Süryani vakıfları açısından önemli mağduriyetlere sebebiyet
vermiştir. Tabii, ardından konuya ilişkin olarak vakıflardan sorumlu Başbakan
Yardımcısı Sayın Hakan Çavuşoğlu, masa başında hatalı bir işlem yapıldığını
belirterek mülkleri iade edeceklerini ifade etmişlerdir. Sayın Bakanın bu ifadeleri
Süryani toplumunda memnuniyet yaratmış ancak konuyla ilgili henüz somut bir
düzenleme de yapılmamıştır. Bu konudaki düzenlemeleri bir an önce
beklemekteyiz. 
Diğer
bir konu: Hatırlayacağınız üzere, 2013 yılında Sayın Cumhurbaşkanının deklare
ettiği demokratikleşme paketi kapsamında el konulmuş olan Mor Gabriel Vakfına
ait 30 parsel taşınmazın 12 parseli vakfa iade edilmişti ancak bu taşınmazların
18 parseline dair mahkeme süreçleri devam etmektedir. Bu vesileyle bu sorunun
da bir an önce çözüme kavuşturulması noktasında çağrımızı bir kez daha
yineliyoruz. 
Sayın
Başkan, değerli milletvekilleri; netice itibarıyla, azınlık vakıf mülkleriyle
ilgili olarak yurttaşlarımızın talebi şudur ki: 1936 Beyannamesi'nde kayıtlı
olup olmamasına bakılmaksızın başta Ermeni, Rum, Süryani olmak üzere, Musevi,
Keldani, Maruni, Gürcü ve Bulgarlara ait vakıfların ellerinden alınmış
taşınmazlar, mazbutaya alınmış vakıflar ve üçüncü şahıslara satılmış
taşınmazlar da dâhil olmak üzere, hiçbir şart ileri sürmeden ilgili vakıflara
iade edilmelidir. Biz de yurttaşlarımızın bu talebini bir kez daha
Parlamentonun önünde dile getiriyoruz. 
Sayın
Başkan, değerli milletvekilleri; tabii, burada on dakikalık bir sürede azınlık
vakıflarının sorunlarının tamamını dile getirmek mümkün değildir. Ancak din ve
inanç özgürlüğünün önemli bir bileşeni olan din adamı eğitimine ilişkin
kısıtlamaların azınlıkların karşılaştığı temel sorunlardan biri olmaya devam
ettiğini de vurgulamak istiyorum. Bu bağlamda Heybeliada Ruhban Okulunun da
hâlâ Lozan’a aykırı olarak açılmamış olması da ülkemiz açısından bir eksiklik
ve bu anlamda da Hristiyan vatandaşlarımızı rencide eden bir durum olmaya devam
etmektedir.
Sayın
Başkan, değerli milletvekilleri; Lozan Antlaşması, Avrupa İnsan Hakları
Sözleşmesi ve Türkiye'nin taraf olduğu diğer uluslararası sözleşmeler de
dikkate alınarak, var olan, demokratik olmayan ve evrensel hukuka aykırı
uygulamaları bertaraf edecek yasal düzenlemelerin bir an önce
gerçekleştirilmesi söz konusu sorunların büyük ölçüde giderilmesini sağlayacaktır.
Bu sorunların bir demokrasi, insan hakları ve hukuk devleti meselesi olarak
düşünülmesi ve eşit yurttaşlık, anayasal vatandaşlık gibi kavramlar
çerçevesinde düşünülmesi zaruridir. Tabii, gerek azınlık olan halklara mensup
yurttaşlarımızın kendilerini ötekileştirilmiş hissetmemeleri, devletle olan
ilişkilerin bu temelde yıpranmaması ve gerekse demokratik, laik ve sosyal bir
hukuk devleti niteliğinin gereği olarak Hükûmetin çağdaş hukuk gereği üzerine
düşen yükümlülükleri sağlamada daha titiz davranmasını beklemek tüm
yurttaşlarımızın doğal hakkıdır. Biz de bu duygularla yine bu taleplerimizi bu
bütçe vesilesiyle Parlamentoya ve bütün partilerin gündemine bir kez daha
getiriyor, bu duygularla Genel Kurulu saygıyla, sevgiyle selamlıyorum. (HDP sıralarından
alkışlar) 
BAŞKAN
– Teşekkür ederim Sayın Dora.
Halkların
Demokratik Partisi Grubu adına dördüncü olarak Siirt Milletvekili Sayın Kadri
Yıldırım konuşacak. (HDP sıralarından alkışlar) 
Buyurun
Sayın Yıldırım, süreniz on beş dakika. 
HDP
GRUBU ADINA KADRİ YILDIRIM (Siirt) – Sayın Başkan, değerli milletvekilleri;
sözlerime başlarken hepinizi saygılarımla selamlıyorum. 
Üzerinde
konuşacağım kurum Türk Dil Kurumudur. Türk Dil Kurumu 12 Temmuz 1932 yılında
ilk isim olarak Atatürk’ün talimatıyla Türk Dili Tetkik Cemiyeti olarak
kuruldu. Amaç olarak, “Türk dilinin öz güzelliğini ve zenginliğini meydana
çıkarmak, onu yer yüzü dilleri arasında değerine yaraşır yüksekliğe eriştirmek…
Amaç bu şekilde belirtiliyor. 
Kurum
iki kez isim değişikliğine uğramış. Biri 1934 yılında, Türk Dili Araştırma
Kurumu adını almış; öbürü de 1936 yılında yapılan kurultayda şimdiki ismiyle
Türk Dil Kurumu adını almıştır.
Türk
Dil Kurumunun Türkçenin dışındaki yani resmî dilin dışındaki dillere yapmış
olduğu hizmetlerin bir tek somut örneği Kürtçeyle ilgili 2014 yılında çıkarmış
olduğu iki dilli, Kürtçe-Türkçe, Türkçe-Kürtçe sözlüktür. Yaklaşık 13 bin
kelime içeren bu sözlük benim Mardin Artuklu Üniversitesinde bölüm başkanı
olduğum sırada, bilgim ve kontrolüm dâhilinde, bizim yetiştirmekte olduğumuz
yüksek lisans öğrencilerimiz tarafından hazırlandı ve kurum tarafından 2014
yılında basıldı. Bundan dolayı, bu hizmetten dolayı tabii Türk Dil Kurumuna
teşekkür ettik o zaman, şimdi de ediyoruz. O zaman da Başkan Profesör Doktor
Mustafa Kaçalin Beyefendi idi. Ancak, barış ve çözüm süreci buzdolabına
konulunca Türk Dil Kurumu da Kürtçeyi derin dondurucuya koydu ve bir daha da
Kürtçe adını anmaz oldu. Ben diyorum ki bu şartlarda sıkıysa ansın. Ve maalesef
o da birçok kurum gibi siyasetin, iktidarın hegemonyası, etkisi altına girmiş
oldu. 
Benim
önerim, geçen sene de ifade etmiştim, bu kurumun adının -kısaltması aynı kalmak
kaydıyla- Türkiye dilleri kurumu olarak değiştirilmesidir. Ve Türkiye’de
konuşulan muhtelif dillere vâkıf olan uzmanların görevlendirileceği bir kurum
olmalı, bu uzmanlardan alt kurullar oluşturulmalı ve bu alt kurullar Türkiye’de
konuşulan muhtelif dillerin ana dille eğitim projesi çerçevesinde bir altyapı
hazırlığını bir takvim dâhilinde gerçekleştirilmelidir diye düşünüyorum. 
Çok
iyi biliyoruz ki halkların kardeşliğinin yolu öncelikle dillerin kardeşliğinden
geçmektedir ve eskiden de Kürt büyükleri bu kardeşliğin gereğini yerine
getirmişler, şimdi de bu kardeşliğin gereği Kürtler tarafından yerine
getirilmektedir. Bu Kürt büyüklerinden bir tanesi olan, Kürtlerin hem millî hem
dinî bir önderi olan Ahmed-i Hani birçok şiirinde Kürtçe, Arapça ve Farsçayı da
ana dili olan Kürtçeyle birlikte kullanmış ve mülemma tarzında bunu ilan
etmiştir. Örneğin, bir şiirinde sırayla Arapça, Farsça ve Kürtçe olmak üzere
şöyle diyor, ondan sonra Türkçe beyte geçiyor: “…”(x) “Ger
benim kanım dilersen çoktan olmuştur helal.” Arapça, Farsça ve Türkçe. Oysa
bugün Orta Doğu’da, bu üç dilin resmî dil olduğu devletlerde Ahmed-i Hani’nin
ana dili olan Kürtçeye en büyük darbe vurulmaktadır ki bu da acıklı bir
hadisedir. 
Kürt
dili üzerinde hem İran ve Irak’taki rejimler tarafından hem de Türkiye’de bazı
merciler tarafından öteden beri bazı oyunlar oynanmış ve oynanmaktadır.
Hint-Avrupa dil ailesi grubuna giren Kürtçe beş ana lehçeden oluşuyor. Bunlar:
Kurmancî, Soranî, Lorî ve Goranî (Hevramî) ve Zazakî’dir. Ancak İran’da ve
Irak’ta Hevramî Kürt topluluğu ile Hevramîce üzerinde oynanan oyunlar, Lor Kürt
topluluğu ile Lorîce lehçesi üzerinde oynanan oyunlar; Lorların Kürt olmadığı,
Lorîcenin ve Hevramîcenin de Kürtçe olmadığı yönünde oynanan oyunların bir
benzeri Türkiye’de Atatürk’ten sonra Zazaca üzerinde de oynanmaya başlanmış ve
hâlâ da devam etmektedir. Oysa, Lorların Kürt olduğunu ve Lorîcenin Kürtçenin
lehçesi olduğunu aşağı yukarı sekiz yüz, dokuz yüz yıl önce Mucemu’l-Buldân
eserinde Yâkut el-Hamevî şöyle diyor: Arapçasını okuyorum “…”(x) Yani,
Lorlar İsfahan ve Huzistan dağları arasında yaşayan bir Kürt topluluğudur.
Hevramî lehçesi ise ehlihak Aleviliğinin en kutsal metinlerinin -ki başta
Serencam geliyor- yazılmış olduğu bir lehçedir. 
Zazalar
ve Zazaca üzerinde de bir iki nota değinmek istiyorum. Evliya Çelebi doğuya
yapmış olduğu seyahatinde sıra Bingöl’e geldiğinde ve Bingöl’ün girişine vardığında
Seyahatname’sinde şöyle bir başlık açıyor, Bingöl ahalisine dairdir yani
bahsedeceğim konu Bingöl sakinleriyle ilgilidir ve ilk cümlesi şu oluyor:
“Evvela, Ekradı Zaza.” Yani “En başta Zaza Kürtler” veya “Kürt Zazalar”, fark
etmiyor. Ve Atatürk 21/8/1919 tarihli telgrafında Erzincan ve Sivas arası
mıntıkalarda oturan halktan bahsederken aynen şunları yazıyor: “Sekenesi –yani
sakinleri- kısmı azamı –yani büyük bir kısmı- Türk ve kalîli -yani az sayıda
olanı da- Zaza denilen Kürtlerden ve pek azı da Ermenilerden oluşuyor.”
Dolayısıyla Atatürk’ten sonraki süreçlerde maalesef bazı merciler belirli
aralıklarla ve bilinçli olarak Zazalar üzerinde oyunlar oynamış ve bunu
bilinçli bir şekilde, üstelik tarihten ve bilimden uzak bir şekilde yapmış ve
yapmaktadırlar. Zaza kardeşlerimiz elbette ki kendilerini ve konuştuklarını
nereye konumlandırıyorlarsa konumlandırsınlar, bunda serbesttirler ancak işin
gerçeği tarihsel ve bilimsel olarak budur. 
Barış
ve çözüm süreci boyunca ve bağlamında nereden nereye geldi Kürtçe? Hiç kimsenin
niyetini sorgulamadan şunu ifade etmek istiyorum: Barış ve çözüm süreci birçok
olumlu yanlarının yanı sıra Kürt dili, Kürt edebiyatı ve Kürt tarihi
alanlarında da resmî bir şekilde adımların atıldığı ve Kürtçeye hizmetlerin
yapıldığı bir süreç oldu. Bu bağlamda örneğin Mardin Artuklu Üniversitesinde
Kürt Dili ve Edebiyatı Bölümü açıldı. Bu bölümden hem lisans hem yüksek lisans
bazında 1.500’e yakın Kürdolog mezun edildi ve bunların bir kısmı şu anda
Anadolu Ajansında resmî bir şekilde görev de almış ve bu görevlerini de
sürdürmektedirler. 
Kürt
halkının en büyük önderlerinden olan Ahmed-i Hani’nin Mem û Zîn’i Türkçeye
çevrildi ancak Ahmed-i Hani’nin en büyük projelerinden biri olan ana dille
eğitim bugün görmezlikten gelinmiş, altı kalın bir çizgiyle çizilmiş ve bir
daha açılmamak üzere kapalı bir sayfaya maruz kalmıştır. 
Belediyelere
iki dilli bir faaliyet imkânı doğmuştu o sıralarda. Hem tabelalar iki dilliydi
hem de kendi bünyelerinde belediyeler birtakım iki dilli faaliyetlerde bulunuyorlardı.
Oysa şimdiki belediyelerin hâline baktığımız zaman kimi kayyumlar tarafından
Kürtçe tabelalar tamamen indirilmiş kimileri tarafından da yeniden yazılmak
üzere o kadar küçük harflerle yazılmıştır ki -daha önce de ifade etmiştim- bu
küçük harflerle yazılan tabelayı okumak için âdeta mikroskop ve teleskoplara
ihtiyaç duyulmaktadır. Evet, nereden nereye gelindi. 
Seçmeli
Kürtçe dersi konuldu barış ve çözüm sürecinde ama şimdi bir okulda “Kürtçe
konuşma” şeklinde talimatlar tahtaya yazılıyor ve öğrencilerin Kürtçe
konuşmaması için etki altında bırakıldığı bir atmosfer oluşturuyor. Kur’an-ı
Kerim Kürtçeye çevrildi ve siyasi bir malzeme olarak meydanlarda kullanıldı ama
siyasi malzeme olarak kullanılan Kur’an-ı Kerim’in içerdiği dille ilgili
mesajlar tamamen görmezlikten gelindi ve gelinmektedir. Bu mesajlardan en
önemlisi “…”(x)
diyor Kur’an. Yani “Allah’ın en büyük alametlerinden, ayetlerinden bir tanesi
de sizin çok dilli bir halk olmanız, ümmet olmanız, kitle olmanızdır,
dillerinizin farklı farklı oluşudur.” Bu bir ayettir. Oysa bugün dil teke
indirgenmiş durumdadır. Yani bu ayet çiğnenmiş durumdadır. İkincisi “…”(x) diyor Kur’an. Yani “Biz
sizi farklı milletlere ve kabilelere ayırdık.” diyor. Oysa bugün tek kimlik
üzerinden bir inşa söz konusu olmuş durumdadır. Bu da bize gösteriyor ki barış
ve çözüm sürecinin kimilerinin iddia ettiği gibi hiç kimseye bir zararı olmadı,
hiç kimsenin dinine de, diline de, kimliğine de zerre kadar zararı olmadı ama
bu barış ve çözüm sürecinin buzdolabına konulmasıyla birlikte ve kültürel
birtakım kurumların da buna destek olmasıyla beraber bugün Türkiye’de yaşayan
farklı etnik, din, mezhep, kimlik ve dil mensuplarının hepsinin büyük darbe
almalarıyla sonuçlanmıştır. 
O
hâlde, sonuç ve öneri olarak şunu arz etmekte yarar görüyorum ki Türkiye eğer
ciddi bir uçuruma sürüklenmek istenmiyorsa bilinçli veya bilinçsiz olarak,
dolaylı veya dolaysız olarak, tekrar bütün halkların dilleriyle, kimlikleriyle,
kültürüyle ve inançlarıyla eşit ve özgür bir şekilde yaşayacakları tam demokratik
bir Türkiye’nin inşası vakit geçmeden ve iş işten geçmeden bir an evvel
sağlanmalıdır. Bunun sağlanması dileğiyle de Genel Kurulu, Başkanlığı ve
hepinizi saygılarımla selamlıyorum. Barış dolu bir dünya ve Türkiye’yi hepimiz
için diliyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Halkların
Demokratik Partisi Grubu adına, beşinci olarak, Şanlıurfa Milletvekili Sayın
Osman Baydemir konuşacaklar. 
Buyurun
Sayın Baydemir. (HDP sıralarından alkışlar)
Süreniz
on dakika. 
HDP
GRUBU ADINA OSMAN BAYDEMİR (Şanlıurfa) – Çok teşekkür ediyorum. 
Sayın
Başkan, saygıdeğer milletvekilleri; şahsım ve grubum adına hepinizi saygıyla,
sevgiyle, hürmetle selamlıyorum. 
Elbette
ki bütçe ve elbette ki bir bütçenin adil olması, elbette ki bir bütçenin halkçı
olması ve elbette ki bir bütçenin emekçinin alın terinin değerini bilmesi,
değeri üzerinden inşa edilmesi “Parlamento” dediğimiz çatı altında her
birimizin en öncelikli hedeflerinden, çabalarından bir tanesi olmalıdır. Lakin,
Sayın Başkan, değerli milletvekilleri; bir bütçenin savaş bütçesi olduğu
ve/veya bir bütçenin adilane bir barış bütçesi olduğu her şeyden önce onu
oluşturan siyasal saik ve onun oluşmuş olduğu siyasal iklimden de ayrık ele
alınamaz. Darbenin tam da merkezinde ve darbenin tüm etkisinin toplumun
iliklerine kadar hissedildiği bir ortam içerisinde bir barış bütçesini inşa
etmek namümkündür. 
Bugün
bu Parlamento çatısı altında, bu sırada, HDP Grubunun bulunduğu sırada HDP Eş
Genel Başkanı Selahattin Demirtaş yoksa, Figen Yüksekdağ yoksa, İdris Baluken
yoksa, Çağlar Demirel yoksa, Besime Konca ve diğer bütün milletvekillerimiz
yoksa bu Parlamentoya darbe yapılmış demektir, milletin iradesine darbe
yapılmış demektir, milletin hür iradesi ötekileştirilmiş demektir; eğer CHP
sıralarında Enis Berberoğlu yoksa milletin iradesine darbe yapılmış demektir.
Darbenin olduğu bir ortam içerisinde ve darbenin hüküm sürmüş olduğu bir ortam
içerisinde ne demokrasiyi inşa etmek ne de adilane bir bütçe oluşturmak ve
gelir dağılımı arasında bir adaleti oluşturmak mümkün değildir, mümkün
olmamıştır ve mümkün de olmayacaktır. Bu itibarla da ben öncelikle, bir kez
daha 4 Kasım darbesini kınıyorum. Eş genel başkanlarımız, milletvekillerimiz,
belediye başkanlarımız, gazeteciler, yazarlar, aydınlar, mağdur olan her kim
varsa bütün onlar özgürlüğüne kavuşmadığı müddetçe bu ülke aydınlık bir yola
girmenin kapısını aralamış olamayacaktır.
Bu
bütçe tartışmasından önce ve ivedilikle bizim yapmamız gereken, başarmamız
gereken “herkesin farklı ama herkesin eşit olduğu” ilkesi üzerinde
buluşabilmektir. Bu cumhuriyeti kuranlar, omuz omuza, kol kola mücadele
edenler, Çanakkale’de toprağın altına girenler, onların torunlarıdır bu Meclisi
oluşturanlar; Kürt’ü, Türk’ü, Laz’ı, Çerkez’i, Pomak’ı, Süryani’si, Ermeni’si
vesairesi. Peki, yetmiş yıldır, seksen yıldır o kol kola yitirdiklerimizin
anısına ihanet edilmiyor mu, yetmiş yıl boyunca kesintisiz bir şekilde onlara
ihanet edilmiyor mu? Bu coğrafyada en az yirmi beş milyon Kürt yaşıyor. Bakalım
bu bütçe kalemine, Sayın Bakan; Kürtçeye, Kürtçenin geliştirilmesine,
Ermeniceye, Süryanicenin geliştirilmesine, Pomakçaya, Lazcaya, Lazcanın
geliştirilmesine yani bu toplumu oluşturan diğer etnik kimliklerin, kültürel
kimliklerin ve çeşitliliklerin geliştirilmesine, korunmasına ve geleceğe
aktarılmasına ayrılan kaynak nedir, ne kadar kaynak ayrılmıştır? Çok açık ve
net söylüyorum: Ne kadar kaynak ayrılmıştır? Eğer sevinçte ve tasada bu ülke
nüfusunun tamamının ortak olmasını istiyorsak haklarda eşit olmamız lazım;
eşitçe, özgürce, kavgasız, nizasız, ölümsüz bir gelecek inşa etmek istiyorsak
önce adaleti tesis etmemiz lazım. Asimilasyon yetmiş yıllık cumhuriyet tarihi
boyunca milim şaşmadan devam ediyor. Bakın, “Bir Kürtçe televizyon kanalı var,
daha ne istiyorsunuz?” derseniz bu asimilasyonun daniskasıdır. Anaokulundan
üniversitenin son sınıfına kadar Türkçe bu ülkenin ne kadar bir gerçekliği,
realitesiyse Kürtçe de aynı şekilde bu ülkenin realitesi olduğunda, eşit kaynak
ayrıldığında, Türkçenin yanı sıra Kürtçeyle, Türkçenin yanı sıra yurttaşın
olduğu Arapçayla, Lazcayla, Ermeniceyle, Asuri-Süryaniceyle eğitim yapıldığında
asimilasyon ortadan kalkmış demektir. 
Bakın,
öyle bir zaman diliminin içerisinden geçiyoruz ki Palmira’nın bombalanması
nasıl bir zihniyetse ve nasıl bir kültüre, insanlığın ortak değerine saldırı
ise Hasankeyf’in ekonomik ömrü altmış yıl olacak bir baraja kurban edilmesi ve
bombalanması da aynı zihniyetin eseridir. Âdem’in coğrafyası -çok açık ve net
söylüyorum- Rıha, halîlürrahmân coğrafyası ne üretir bilir misiniz? Ya Halil
üretir ya İbrahim üretir ya İbrahim Halil üretir ya da Halil İbrahim üretir ama
netice itibarıyla Nemrut’a karşı direnenleri üretir. İşte, bizim duruşumuz tam
da budur; kimden gelirse gelsin Nemrudiliğe karşı çıkmak, itiraz etmek. Gücümüz
belki bir karıncanın su taşıması gücüdür ama karşı çıkıyoruz, su döküyoruz bu
ateşe ve bugün bu ateşi korlayanlar, bu ateşe yelpaze dökenler, hiç şüpheniz
olmasın, Hitler de kütüphaneleri yakmıştı. Onlar tarih kitaplarında nasıl bir
çirkin suratsa bu anlayış da tarih kitaplarında çirkin bir surat olmaya
adaydır. 
Değerli
milletvekilleri, sadece bununla da sınırlı değil. Bakın, her defasında, bugün
dahi, siyasal iktidar ve Hükûmet ve Hükûmet yetkilileri her fırsatta “milletin
iradesi” der. Seni seçen millet ne kadar saygınsa Kürt’ü seçen millet de o
kadar saygındır. Sana oy veren millet bu coğrafyanın ne kadar sahibiyse Kürt’e
oy veren ve Kürt’ü seçip kendi belediye başkanı yapan millet de bu coğrafyanın
o oranda sahibidir. Gültan Kışanak’ı -şahsında bütün belediye başkanlarını bir
kez daha burada saygıyla, sevgiyle, hürmetle selamlıyorum- onu cezaevine koyan
bir zihniyet milletin iradesine zerre kadar saygı duyan bir zihniyet olamaz.
İstediğiniz bütçeyi oluşturun Sayın Bakan, istediğiniz bütçeyi oluşturun. Eğer
savaş varsa gedikler aha böyle olur. O gedikleri kapatamazsınız, o delikleri
kapatamazsınız. Yapılması gereken tek şey var: Bir an önce asimilasyondan
vazgeçmek, kültürel soykırım politikalarından vazgeçmek, çatışma
politikalarından vazgeçmek, kendinden olmayanı ötekileştiren, kendinden
olmayanı zindana koyan anlayıştan vazgeçmek. 
İki
gün boyunca Manisa ilimizdeydim. Bir kez daha, Manisa’da bulunan, HDP’ye gönül
vermiş, demokrasiye gönül vermiş, barışa gönül vermiş, kardeşliğe gönül vermiş
tüm insanlarımızı buradan selamlıyorum. Sayın Başkan, siz de hukukçusunuz. İki
yıl boyunca ha, iki yıl boyunca, tek bir suçu legal demokratik siyasetin il
başkanı olduğu için tutuklanan veya yöneticisi olduğu için tutuklanan veya
sandık müşahidi olduğu için tutuklanan ve iki yıl boyunca mahkeme huzuruna
çıkarılmayan insanlarla karşılaştım ben. Gerekçe ne biliyor musunuz? Manisa’da
HDP, milletvekili çıkarma aşamasına gelmiş. Ne yapıp edip bunun önünü kesmemiz
lazım, ne yapıp edip HDP’yi terörize etmemiz lazım, HDP’yi kriminalize etmemiz
lazım. İddianamede ne var biliyor musunuz? Bir düğüne gitmişler geline çeyrek
altın takmışlar. İddianamede ne var biliyor musunuz? Birbiriyle telefonda
konuşmuşlar, buluşalım, çay içelim, kahve içelim… Çay içmek ve kahve içmek bir
kriminalize, bir örgütsel deyim hâline dönüştürülmüş. İddianame -tamı tamına
ha- bir hukuk metni değil, faşist bir zihniyetin sadece ve sadece eseridir.
(Mikrofon
otomatik cihaz tarafından kapatıldı)
OSMAN
BAYDEMİR (Devamla) – Sayın Başkan, sabrınız için teşekkür ediyorum. 
Bir
gün mutlaka bu ülkede özgürlük, eşitlik ve adalet hâkim olacaktır. Bu duyguyla
sizleri selamlıyorum. (HDP sıralarından alkışlar) 
BAŞKAN
– Teşekkür ederim Sayın Baydemir.
MEHMET
MUŞ (İstanbul) – Sayın Başkanım, 60’a göre söz talep ediyorum.
BAŞKAN
– Sayın Muş, buyurun.
IV.- AÇIKLAMALAR
1.- İstanbul Milletvekili Mehmet Muş’un, Şanlıurfa Milletvekili Osman
Baydemir’in 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın ikinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Türkiye Cumhuriyeti
devletinin ve milletinin Parlamentosuna bir darbe girişiminde bulunulmuştur,
doğru ama bu 15 Temmuzda girişilen bir darbe girişimiydi...
ERTUĞRUL
KÜRKCÜ (İzmir) – O onlarınki, bu da sizinki.
MEHMET
MUŞ (İstanbul) – ...ve milletin desteğiyle bu darbe girişimi geri
püskürtülmüştür. “4 Kasım” diye bir darbe Türkiye Cumhuriyeti’nde olmamıştır,
Parlamentoda böyle bir şey yoktur.
Şunu
hatırlatmakta fayda görüyorum: Buraya gelen milletvekilleri, hepsi seçim
bölgesinden seçilmek suretiyle geldiler, bu doğru bir şey. Dokunulmazlıklarla
ilgili yargılamanın önünü açacak, fezlekelerle alakalı yargılamaların önünü açacak
olan kararı da yine seçilmiş olarak buraya gelen bu milletvekilleri verdi.
Milletvekillerinin böyle bir karar almasıyla beraber bir yargısal süreç
işlemiştir. 
Bakın,
şunları unutmamak lazım: PKK’yla milleti tehdit edenler millet iradesinin
arkasına sığınamazlar değerli milletvekilleri. Bu milletin Parlamentosunda
PKK’yı, eli kanlı terör örgütünü, Türkiye’yi bölmeye çalışan bir terör örgütünü
“Bizim eleştirme yetkimiz yok.” diyerek millet iradesinin arkasına kimse
saklanamaz. 
Ankara
Kızılay’da anne karnındaki çocuğu dahi katleden bir teröristin cenazesine sırt
vermeyi, millet iradesi arkasına saklanarak milletin iradesini kılıf olarak
kullanmaya müsaade etmez kimse. (AK PARTİ sıralarından alkışlar) 
BAŞKAN
– Sayın Muş, siz bir açıklama mı yapmak istemiştiniz?
MEHMET
MUŞ (İstanbul) – Sayın Başkan, yerimden, 60’a göre söz istiyorum tabii ki.
BAŞKAN
– Ama bunu söylemeden söze başladınız da bunu bir açıklığa kavuşturalım, o
anlamda sordum.
Buyurun,
tamamlayın sözünüzü.
MEHMET
MUŞ (İstanbul) – Bakın, çukurlar kazıp Türkiye Cumhuriyeti devletinin belli
bölgelerinde egemenlik alanı kurmaya çalışan ve onlarca askerimizi, polisimizi
şehit eden eli silahlı teröristlere sahip çıkılıyorken bu, millet iradesi adına
yapılmıyordu. 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sırtında silahlarla, bakın, sırtında silahlarla karşılaşılan
teröristleri kucaklayıp bağrına basıyorlarken bunlar millet iradesi adına
yapılmıyordu. Dolayısıyla, burada ortaya çıkan bazı şeyler var ve bunların
hepsi milletin gözü önünde cereyan etmiştir. Şimdi hukuk devrededir, hep
beraber neticesini göreceğiz.
Teşekkür
ediyorum.
BAŞKAN
– Teşekkür ederim.
AHMET
YILDIRIM (Muş) – Sayın Başkan...
BAŞKAN
– Sayın Yıldırım...
AHMET
YILDIRIM (Muş) – Sayın Başkan, bir tomar saçma sapan olay sıralayarak “Bunu
yapanlar milletin iradesini temsil edemezler.” diyerek, bir bütün olarak
grubumuza açıktan sataşmada…
BAŞKAN
– Ama, sizin grubun adını anmadı, lütfen. 
AHMET
YILDIRIM (Muş) – Hayır, bizim hatibimizin konuşması üzerine söylüyor bunları
Sayın Başkan. 
MAHMUT
TOĞRUL (Gaziantep) – Başkan, kime söylüyor bunları ya! 
BAŞKAN
– Sayın milletvekilleri, ben Sayın Yıldırım’la konuşuyorum.
MAHMUT
TOĞRUL (Gaziantep) – Grubu anmamışmış.
ERTUĞRUL
KÜRKCÜ (İzmir) – Stenografları kastetmiş olabilir mi acaba!
BAŞKAN
- O da düşüncelerini ifade edebilecek yeteneğe sahip. Sizin grubun adını
anmadı, o yüzden.
Buyurun.

AHMET
YILDIRIM (Muş) – Bütün bunları, hem bize dönerek hem de hatibimiz Sayın Osman
Baydemir’in konuşmasının üzerine söylüyor. Hiç burada, böyle, işi
dolandırmadan, tümüyle bize dönük olarak söyledi. İç Tüzük 69’a göre sataşmadan
söz istiyoruz Sayın Başkan. 
BAŞKAN
– Peki, kim konuşacak? 
AHMET
YILDIRIM (Muş) – Sayın Baydemir konuşacak. 
BAŞKAN
– Buyurun Sayın Baydemir. 
İki
dakika…
Lütfen
yeni bir sataşmaya neden olmayın. 
V.- SATAŞMALARA İLİŞKİN KONUŞMALAR
1.- Şanlıurfa Milletvekili Osman
Baydemir’in, İstanbul Milletvekili Mehmet Muş’un yaptığı açıklaması sırasında
şahsına ve Halkların Demokratik Partisine sataşması nedeniyle konuşması 
OSMAN
BAYDEMİR (Şanlıurfa) – Teşekkür ederim Sayın Başkan. 
Ben
sayın grup başkan vekiline teşekkür ediyorum. Gerçekten de bu ülkede bir tane
darbe değil birden fazla darbe yaşandı. Elbette ki bunlardan bir tanesi 15
Temmuz darbe girişimi, darbe kalkışmasıdır. Ama, bu 15 Temmuz darbe girişimi ve
darbe kalkışmasını da bir fırsata dönüştürüp esas bu ülkeye darbeyi
gerçekleştiren mevcut Hükûmetin ta kendisidir.
MEHMET
MUŞ (İstanbul) – Kabul etmemiz mümkün değil. 
OSMAN
BAYDEMİR (Devamla) - Ve bunlardan bir tanesi de 4 Kasım darbesidir.
MEHMET
MUŞ (İstanbul) – Kabul etmemiz mümkün değil. 
OSMAN
BAYDEMİR (Devamla) - Siz kabul etmezsiniz, elbette ki kabul etmezsiniz.
AHMET
YILDIRIM (Muş) – Allah’ın lütfu olarak görürsünüz.
MEHMET
MUŞ (İstanbul) – Kabul edilmesi mümkün değil. 
OSMAN
BAYDEMİR (Devamla) - Bu sizin düşüncenizdir.
MEHMET
MUŞ (İstanbul) – O da sizin düşüncenizdir. 
OSMAN
BAYDEMİR (Devamla) - Bu da benim düşüncemdir.
MEHMET
MUŞ (İstanbul) – Doğru, o da sizin düşüncenizdir. 
OSMAN
BAYDEMİR (Devamla) - Ve biz düşüncelerimizi millete söyleriz.
MEHMET
MUŞ (İstanbul) – Biz de söyleriz. 
OSMAN
BAYDEMİR (Devamla) - Millet hangisini tercih ederse o, milletin bileceği bir
iştir. İşte burada -eğer millete- milletin seçtiğini, senin gibi düşünmediği
için, sana boyun eğmediği için, krala “Kral, sen çıplaksın.” dediği için, bir
lideri alıp cezaevine koyuyorsan bunun adı “darbe”dir; ötesi bunun adı
“diktatörlük”tür.
MEHMET
MUŞ (İstanbul) – Osman Bey, siz çok iyi biliyorsunuz düşünceden dolayı
olmadığını. 
OSMAN
BAYDEMİR (Devamla) - Dünyanın hangi coğrafyasında bir siyasi partinin lideri
fikrinden dolayı…
MEHMET
MUŞ (İstanbul) – Kimsenin düşüncesinden dolayı olmadığını çok iyi biliyorsunuz.

OSMAN
BAYDEMİR (Devamla) - “Seni Başkan yaptırmayacağız.” dediği için Selahattin Demirtaş
şu anda cezaevinde.
MEHMET
MUŞ (İstanbul) – Eğer diktatörlük olsaydı, burada siyaset yapamazdınız. 
OSMAN
BAYDEMİR (Devamla) - Selahattin Demirtaş bunun için cezaevinde, Figen Yüksekdağ
bunun için cezaevinde.
MEHMET
MUŞ (İstanbul) – Bunun için değil. 
OSMAN
BAYDEMİR (Devamla) - Gültan Kışanak, Nurhayat Altun, tüm seçilmişler, Kürt
seçilmişler bunun için cezaevinde. 
Bakın,
sayın hatip, ben bugün buradayım, yarın burada değilim.
MEHMET
MUŞ (İstanbul) – Hepimiz öyleyiz. 
OSMAN
BAYDEMİR (Devamla) - Bugün siz buradasınız, yarın burada olmayabilirsiniz.
MEHMET
MUŞ (İstanbul) – Doğru. 
OSMAN
BAYDEMİR (Devamla) - Ama, bizim bir rolümüz var, bir misyonumuz var. Ben Kürt
halkının bir evladı olarak, kürdistandan gelen bir temsilci olarak benim şöyle
bir rolüm var.
MEHMET
MUŞ (İstanbul) – Neresi Osman Bey? Neresi kürdistan?
OSMAN
BAYDEMİR (Devamla) – Kendime şöyle bir rol biçiyorum.
MEHMET
MUŞ (İstanbul) – Osman Bey, neresi kürdistan? Neresi burası? 
BAŞKAN
– Sayın Baydemir…
OSMAN
BAYDEMİR (Devamla) – Bu çatı Türk’ün ve Kürt’ün ortak çatısı olsun.
MEHMET
MUŞ (İstanbul) – Neresi burası, neresi? Kürdistan neresi? 
OSMAN
BAYDEMİR (Devamla) – Bu çatı, herkesin ortak çatısı olsun. 
MEHMET
MUŞ (İstanbul) – Kürdistan neresi? Neresi Osman Bey? 
GÖKCEN
ÖZDOĞAN ENC (Antalya) – Kürdistan neresi?
BAŞKAN
– Sayın milletvekilleri, bir dakika… 
OSMAN
BAYDEMİR (Devamla) – Eğer siz Kürtleri dışlarsanız, eğer siz Kürtleri yok
sayarsanız, eğer siz Kürtleri cezaevlerine koyarsanız nihayetinde 80 milyonun
tamamı kaybetmiş olacaktır. Gelin, hiç kimsenin kaybetmeyeceği bir siyasal
rejim oluşturalım. 
Teşekkür
ediyorum. (HDP sıralarından alkışlar)
ŞAHAP
KAVCIOĞLU (Bayburt) – Osman Bey, kürdistan diye bir şey yok. 
İMRAN
KILIÇ (Kahramanmaraş) – Israr ediyorsunuz, kürdistan diye bir yer yok. 
BAŞKAN
– Sayın Baydemir, teşekkür ederim. 
MEHMET
MUŞ (İstanbul) – Sayın Başkan, yerimden kısa bir…
BAŞKAN
- Sayın Baydemir, kürdistan neresi? Sayın Baydemir, bir soru soruyorum size,
lütfen cevaplar mısınız.
MEHMET
MUŞ (İstanbul) – Evet, neresi Sayın Başkan?
MEHMET
EMİN ADIYAMAN (Iğdır) – Saraya sorun, saraya. 
AHMET
YILDIRIM (Muş) – Böyle bir yöntem yok Sayın Başkan. 
MAHMUT
TOĞRUL (Gaziantep) – Size cevap vermek zorunda değil. 
BAŞKAN
– Sayın Baydemir’le konuşuyorum, lütfen…
AHMET
YILDIRIM (Muş) – Hayır, ben de Grup Başkan Vekiliyim Sayın Başkan. 
OSMAN
BAYDEMİR (Şanlıurfa) – Sayın Başkan, kürsüden açıklayayım mı? Açıklamak isterim
kürsüden. 
BAŞKAN
– Yerinizden lütfen.
OSMAN
BAYDEMİR (Şanlıurfa) – Aha şurası Sayın Başkan, aha şurası, kürdistan şurası. 
ŞAHAP
KAVCIOĞLU (Bayburt) – Onun için senin burada konuşmaya hakkın yok. 
VEDAT
DEMİRÖZ (Bitlis) – 6-7 Ekimi söyle, niye tutuklandığını. 
BAŞKAN
– Siz burada kürdistanın vekili değilsiniz, siz burada Türkiye Cumhuriyeti’nin
bir ili olan Şanlıurfa’nın Milletvekili olarak bulunuyorsunuz Sayın Baydemir.
Lütfen bunu unutmadan bu kürsüye gelip konuşun bundan sonra. (AK PARTİ
sıralarından alkışlar) 
MAHMUT
TOĞRUL (Gaziantep) – Sayın Cumhurbaşkanı “kürdistan” dediğinde niye dönüp
sormadınız Sayın Başkan? “Neresidir?” diye sorsaydınız Cumhurbaşkanına, size
açıklardı. 
MEHMET
MUŞ (İstanbul) – Sayın Başkan, 60’a göre, pek kısa bir söz talebim var. 
BAŞKAN
– Açıklama mı yapacaksınız? 
MEHMET
MUŞ (İstanbul) – Evet, 60’a göre söz talep ediyorum Sayın Başkan. 
BAŞKAN
– Buyurun, bir dakika…
IV.- AÇIKLAMALAR (Devam)
2.- İstanbul Milletvekili Mehmet Muş’un,
Şanlıurfa Milletvekili Osman Baydemir’in sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, bakın, şunu özellikle ifade etmek isterim:
Burada, seçilen, gelen her milletvekili Türkiye Cumhuriyeti devleti sınırları
içerisinden seçilip gelmiştir ve milletimizi temsil ederek buraya gelir, başka
bir yerden gelmez. Bununla alakalı, herkesi buradan uyarıyorum, İç Tüzük’e
uygun bir dil kullanmaya davet ediyorum. 
AHMET
YILDIRIM (Muş) – O sizin göreviniz değil, Sayın Başkanın görevidir, siz
uyaramazsınız. 
MAHMUT
TOĞRUL (Gaziantep) – Ne adına uyarıyorsunuz? Ne adına uyarıyorsunuz, kim adına
uyarıyorsunuz? Sen kimsin!
MEHMET
MUŞ (İstanbul) – Türkiye'nin idari yapılanması bellidir; şehirleri, bölgeleri
kanunla, Anayasa’yla belirlenmiştir, bunun dışında tanımlama yapmak kimsenin
hakkı ve haddi değildir. Herkes nizama, kanuna, İç Tüzük’e uygun hareket etmek
zorundadır. 
Bir
diğeri, ben hiçbir kişinin, düşüncesinden dolayı, Türkiye'de hapsedildiğini,
hapse girdiğini görmedim, böyle bir şeyi de kabul etmem mümkün değildir. Benim
verdiğim örneklerde, Türkiye'de terörle mücadele ediliyorken yapılan
faaliyetlerle ilgili başlatılan bir hukuki süreçten bahsettim. 
Bir
diğeri, sayın milletvekilleri, fazla heyecana gerek yok, şurada 2019’da seçim
yapılacak; 2011’de yapıldı, 2015’te yapıldı. Dolayısıyla, Türkiye'de önceden
her dört yılda bir, şimdi her beş yılda bir seçim yapılmakta. Diktatörlüğün
olduğu yerde seçim olmaz, bu havari söylemleri de kimse yapamaz. 
MAHMUT
TOĞRUL (Gaziantep) – Nasıl olmaz? Diktatörlerin hangisinin ülkesinde seçim
olmamıştır? Hangi diktatörün ülkesinde seçim olmamış? Seçim olmazmış, diktatör
de yokmuş! 
BAŞKAN
– Teşekkür ederim.
Sayın
milletvekilleri, biraz önce söyledim, siz Şanlıurfa, Diyarbakır, Urfa;
güneydoğu ve doğu illerinden herhangi birinin milletvekili olabilirsiniz. 
OSMAN
BAYDEMİR (Şanlıurfa) – İşte, orası kürdistan. 
BAŞKAN
– Siz ne kadar oranın milletvekiliyseniz ben İstanbul Milletvekili olarak da
oranın milletvekiliyim.
ERTUĞRUL
KÜRKCÜ (Mersin) – Keşke olabilseydiniz, her şey başka türlü olurdu. 
BAŞKAN
– Siz de aynı şekilde, Trabzon’un, Amasya’nın, İzmir’in milletvekilisiniz.
Türkiye'de “kürdistan” diye coğrafi ve siyasi bir tanımlama yoktur. 
MEHMET
EMİN ADIYAMAN (Iğdır) – Var Başkanım, var. Siz yasaklıyorsunuz.
BAŞKAN
– Lütfen, bu kürsüden sözlerinize dikkat edin. 
MAHMUT
TOĞRUL (Gaziantep) – Cumhurbaşkanı kullandığında niye söylemediniz Sayın Başkan?
Cumhurbaşkanı kullandığında farklı mı oluyor?
BAŞKAN
– Türkiye Cumhuriyeti’nde böyle bir siyasi ve coğrafi yer yok. Kürsüden
konuşmalarımızda lütfen dikkatli olalım. (AK PARTİ sıralarından alkışlar) 
GARO
PAYLAN (İstanbul) – Tayyip Erdoğan’a söyleyin.
MUSTAFA
ELİTAŞ (Kayseri) – Sayın Başkanım, az önce yaptığınız uyarıyı eğer sayın
milletvekili kürsüden ifade ettiyse sizi İç Tüzük’ün gereğini yapmaya davet
ediyorum. 
GÖKCEN
ÖZDOĞAN ENÇ (Antalya) – Kesinlikle Sayın Başkan. Böyle bir şey yok. 
MUSTAFA
ELİTAŞ (Kayseri) – Bakın, tutanakları inceleyin, eğer milletvekili sizin
uyardığınız şekilde bir konuşma yaptıysa sizi İç Tüzük’ün gereğini yapmaya
davet ediyorum. 
BAŞKAN
– Ben kendisine “Kürdistan neresi?” diye sorduğumda kendi yüreğini, kalbini
gösterdi, sözlü bir açıklama yapmadı. 
MUSTAFA
ELİTAŞ (Kayseri) – Sayın Başkanım…
BAŞKAN
– Bir dakika Sayın Elitaş.
Neyi
kastettiğine ilişkin sözlü bir açıklamada bulunmadı. Ben şimdi tutanakları
getirteceğim, tutanaklar geldiği zaman ilgili değerlendirmeyi yapacağım.
Buyurun
Sayın Usta…
ERHAN
USTA (Samsun) – Sayın Başkan, madde 60’a göre yerimden söz istiyorum.
BAŞKAN
– Buyurun, bir dakika.
3.- Samsun Milletvekili Erhan Usta’nın,
Şanlıurfa Milletvekili Osman Baydemir’in sataşma nedeniyle yaptığı
konuşmasındaki bazı ifadelerine ve bu konuşma nedeniyle İç Tüzük hükümlerinin
uygulanması gerektiğine ilişkin açıklaması
ERHAN
USTA (Samsun) – Sayın Başkanım, çok net bir şekilde, hatip, aslında
“kürdistandan gelen bir milletvekili” diyerek bir idari bölgeyi işaret etmiştir,
olmayan bir şeyi. Biliyorsunuz, İç Tüzük'ün 161’inci maddesine göre
-“Görüşmeler sırasında” diye başlıyor, başını okumayayım- Türkiye
Cumhuriyeti’nin ülkesi ve milletiyle bölünmez bütünlüğü esasında Anayasa’da
düzenlenen idari yapısına aykırı tanımlamalar yapmak Meclisten geçici çıkarma
cezasını gerektirir. Tutanakları inceleyin. Kendisinin daha sonra “Kalbimde.”
demesinin, şuramda, buramda demesinin hiçbir anlamı, geçerliliği yoktur. Net
bir şekilde “kürdistandan gelen bir millletvekili” demiştir. Bunun arkasını
alamayız dolayısıyla burada İç Tüzük hükümlerinin mutlaka yerine getirilmesi
gerekir. Bizim de Milliyetçi Hareket Partisi Grubu olarak tutumumuz bu
şekildedir. (MHP ve AK PARTİ sıralarından alkışlar) 
BAŞKAN
– Sayın Usta, o maddeleri biliyorum ama işlemimizi usulüne uygun yerine
getirmek için tutanaklara bakmakta yarar görüyorum. 
ERHAN
USTA (Samsun) – Tamam, tutanakları inceleyelim. 
BAŞKAN
– Şimdi de Halkların Demokratik Partisi…
AHMET
YILDIRIM (Muş) – Sayın Başkan, İç Tüzük 60’a göre söz talebim var.
BAŞKAN
– Şimdi kürsüye geliyorsunuz zaten. 
AHMET
YILDIRIM (Muş) – Hayır, Sayın Usta’dan önce, bu konuyla alakalı... Konuşmamın
bağlamı farklı.
MUSTAFA
ELİTAŞ (Kayseri) – Sayın Başkan, böyle şey mi olur? Kürsüde konuşması varsa
konuşsun. 
BAŞKAN
– Sayın Yıldırım, şimdi kürsüye çağırıyorum sizi, lütfen.
AHMET
YILDIRIM (Muş) – Sayın Başkan, bakın…
BAŞKAN
– Burada söylediklerinizi kürsüde de söylersiniz, artı bir dakikanızı da orada
veririm size. 
AHMET
YILDIRIM (Muş) – Hayır Sayın Başkan…
BAŞKAN
– Hem orada hem orada… Lütfen, usulüne uygun davranalım. 
AHMET
YILDIRIM (Muş) – Sayın Başkan, bakın, ben bir şey söyleyeceğim Sayın Başkan,
tutanaklara geçmesi için bir şey söylemek istiyorum. 
BAŞKAN
– Halkların Demokratik Partisi Grubu adına Muş Milletvekili Sayın Ahmet
Yıldırım’ı kürsüye davet ediyorum.
AHMET
YILDIRIM (Muş) – Sayın Başkan, bakın, ne olur, Genel Kurulu germeyelim.
BAŞKAN
– Konuşma süreniz on beş dakika. 
AHMET
YILDIRIM (Muş) – Hayır, ben çıkmayacağım, bakın…
BAŞKAN
– Lütfen, siz geriyorsunuz. Bakın, şu anda kürsüye çağırıyorum sizi. 
AHMET
YILDIRIM (Muş) – Sayın Muş’a iki defa söz verdiniz, Sayın Usta’ya söz verdiniz.
Ben tartışmalarla alakalı, İç Tüzük 60’a göre hakkım olan sözü talep ediyorum,
lütfen…
MUSTAFA
ELİTAŞ (Kayseri) – Efendim, öyle bir şey yok. Nerede bu hak var? Nerede yazıyor
bu hak?
BAŞKAN
– Buyurun, sizi davet ediyorum kürsüye.
AHMET
YILDIRIM (Muş) – Hayır, Sayın Başkan, ben orada başka bir şey konuşacağım.
Sayın Başkan, ben orada RTÜK bütçesi üzerine…
BAŞKAN
– Bakın, burada inatlaşma yapmayalım.
AHMET
YILDIRIM (Muş) – Sayın Başkan, ben orada RTÜK ve Basın-Yayın ve Enformasyon
Genel Müdürlüğü üzerine konuşacağım. 
BAŞKAN
– Lütfen, yeteri kadar bu konuyu tartıştık.
AHMET
YILDIRIM (Muş) – Burada yürüyegiden tartışmalarla ilgili sözüm var.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Söyleyeceğinizi burada söylersiniz, bir dakikalık konuşma hakkınızı
ekleyeceğim, buyurun lütfen.
Süreniz
on beş dakikaydı artı bir, on altı dakika yapacağım. 
ERTUĞRUL
KÜRKCÜ (İzmir) – On beş artı iki, değil mi?
BAŞKAN
– Bir.
Buyurun
Sayın Yıldırım.
HDP
GRUBU ADINA AHMET YILDIRIM (Muş) – Sayın Başkan, öncelikle şunu söyleyeyim:
Hangi partiden hangi hatip İç Tüzük’ün tanımladığı söz hakkını kullanmak
isterse siz verseniz asla rahatsız olmayız, vermeseniz onların söz hakkını
sonuna kadar savunuruz.
Benim
söz talebim, az önceki söz talebim bir başka partinin hatibinin söz talebine
karşı itiraz olarak algılanmasın, öncelikle bunu ifade etmek isterim.
Daha
önce şu Genel Kurulda “kürdistan” sözcüğünün kullanılmasıyla ilgili yürüyegiden
bir tomar tartışma var. Ben de naçizane, yirmi bir yıl boyunca coğrafya
kürsüsünde akademisyenlik yapmış ve yer adları, coğrafya adları çalışmış bir
arkadaşınız olarak söylüyorum. Şimdi, doğal olarak, Parlamentoda farklı
grupların aklına… 2012 yılının kasım ayında, Diyarbakır’da, Kantar Kavşağı
Meydanı’nda Sayın Erdoğan’ın, yapmış olduğu konuşmada sıklıkla kullandığı kürdistan
mevzusuna girmeyeceğim. 
CELAL
ADAN (İstanbul) – Değişti o, değişti.
AHMET
YILDIRIM (Devamla) – Kullanabilir. İkincisi: Ama o zaman ana muhalefet ve
muhalefet partileri itiraz edince çıkıp kendi grup toplantısında “kürdistan”
sözcüğünün neden kullanılması gerektiğini savunmuştur. Bakın, sadece
“kürdistan”ı kullanmamış, neden kullanılması gerektiğini... Aynen
coğrafyacıların ve akademisyenlerin daha etraflıca açtığı üzere, ne demiştir?
Bunun sosyolojik, tarihsel ve coğrafik arka planını açıklamaya çalışmıştır.
İsabet buyurmuştur. 
Az
önce Sayın Muş diyor ki: “Yasaların, Anayasa’nın tanımladığı bölgeler, iller,
yerleşim birimleri vardır.” Amenna. Şimdi soruyorum: Bakın, Sayın İbrahim
Aydemir arkadaşımız serhat bölgesi milletvekilidir. Yasada yeri yok. Veya
bakın, şurada oturan, Trakya bölgesinden gelen milletvekili arkadaşlarımız var.
Serhat bölgesi, Trakya bölgesi yasaca tanımlanmamıştır ama gücünü, bağlamını
tarihten alır, sosyolojiden alır, coğrafyadan alır. Öyle, tarih, coğrafya,
sosyoloji eğilip bükülecek, böyle kıytırık yasalarla, İç Tüzük maddeleriyle
esnetilebilinecek şeyler değildir. İnsanların beyninde, belleğinde, yüreğinde,
vicdanında, ahlakında yüz yıllar boyunca yerini edinmiştir. Bu anlamda “Trakya”
gibi, “serhat” gibi, “lazistan” gibi, “Anadolu” gibi, “Rumeli” gibi,
“kürdistan” gibi kavramları inkâr etmek bu ülkenin kadim tarihini inkâr
etmektir. Bu halkların sarsılmaz bağlarının altına dinamit koymaktır. Bu
ülkenin bir bölümünün tarihine, kültürüne, coğrafyasına, kent gerçekliğine,
sosyal yaşamına saygı duyarken diğerini reddetmek anlamına gelir. Bunu,
naçizane, yapıcı bir tavsiye olarak, bir rica olarak, bir arkadaşınızın, bu
ülkenin kadim tarihine ve geleceğine baş koymuş, bir temennisi olarak algılayın
ve bu yöntemden vazgeçin. 
Biz
“kürdistan” derken, asla ve kata, bu ülkeyi bölmek üzerine kurgulanmış bir
söylem geliştirmek üzere kullanmıyoruz, bilakis bu ülkeyi birleştirecek, gücünü
tarihten alacak bir yaklaşım olarak dile getiriyoruz. 
Bir
diğer yandan, bu ülkeyi bütünleyen, herkesi eşitleyen, kardeşlik bağlarını
güçlendiren dil ve argüman mı esas alınacak, yoksa ötekileştiren, kamplaştıran,
bölen, parçalayan ve duygusal kopuşa götüren bir dil ve söylem mi esas
alınacak; burada kararını vermek zorundadır.
Bu,
sadece bizim ile iktidar partisinin veya Başkanlık Divanının arasındaki bir
süreci alabildiğine aşan bir gerçekliktir. Bu anlamda, ben, sadece şurada,
gerçekten, kifayetimüzakere diyorum, konuyu…. Sizden de istirham ediyorum, bu
ülkenin tarihine ve geçmişine ne olursunuz hep birlikte sahip çıkan, onu
güçlendiren bir tavır takınalım.
Sayın
Başkan, değerli milletvekilleri; şimdi, daha önce dört yıla yakın bir süre
Radyo Televizyon Üst Kurul üyeliği yapmış bir milletvekili olarak, RTÜK ve
Basın-Yayın Enformasyon Genel Müdürlüğünün bütçesi üzerine söz almış
bulunuyorum. 
Medyanın,
şimdi, yandaşlıktan artık havuzluğa ve çamurluğa evrildiği bir süreci
yaşıyoruz. Yandaş medya vardı eskiden, bu biraz anlaşılabilinirdi, sineye
çekilebilinirdi ama şimdi artık havuz medyası, çamur medyası gırla almış başını
gidiyor. Tabii, medyadaki tek tipleşmenin ürünüdür çamur medyası olma hâli.
Yine, bu medyada, sadece -az önce de tartışmamıza konu olan- bir milleti, onun
dilini, onun kültürünü esas alıp sözüm ona “ulus devlet” formu altında diğer
bütün bileşenleri eritmeye çalışan, asimilasyona tabi tutan bir sürecin ürünü
olarak görülmektedir. Siz işe buradan başladığınız andan itibaren nefret
söylemine yol açmış olursunuz, inançların, kültürlerin, dillerin, kimliklerin
aşağılanmasına yol açmış olursunuz. Bugün Türkiye’deki ana akım medyaya hâkim
olan dil budur. Aklınca bir dili, bir milleti yüceltmeye çalışırken onun
kardeşi olan dilleri ve milletleri hakir gören, dıştalayan, nefret söylemi
kullanan yayınlar, bu ülkenin maalesef birliği, bütünlüğü için utanç verici bir
durumdur.
Ben
o kurulda onurla, gururla Barış ve Demokrasi Partisi Grubu kontenjanından görev
yaptım ama oradaki duruşumu her zaman ortaya koymaya çalıştım ve biliyoruz ki o
üst kurul üzerinde ağır bir siyasi iktidar baskısı vardır. Bakın, gücünü Anayasa
133’ten alır RTÜK ve bağımsız idari otoritedir. Bağımsızlığı var mı RTÜK’ün?
Şimdi RTÜK Başkanımız burada. Geçen yıl kapatılan 37 televizyon ile, onlarca
radyonun kararının bir KHK’yla olması sizin anayasal bağlamdaki görevinize,
yetkinize müdahale midir, değil midir? KHK’nın açılımı nedir arkadaşlar? Kanun
hükmünde kararname. KHK’nın bir özelliği vardır; kanuna baskın gelebilir,
Anayasa’ya baskın gelemez. Siz televizyonlara lisanslama yaparken gücünüzü
Anayasa 133’ten alıyorsunuz. Anayasa 133’e göre kurulmuş olan RTÜK’ün,
televizyonları yasal prosedüre göre lisanslarken kalkıp bir KHK’yla, kıytırık
bir KHK’yla eğer gasbedilirse yetkisi, onun adı kanun hükmünde kararname değil,
Anayasa hükmünde kararname olur. Anayasa’ya müdahale vardır, sizin anayasal
kimliğiniz çiğnenmiştir. 
Geçen
yıl bu vakitler, RTÜK’ten sorumlu Başbakan Yardımcısı Numan Kurtulmuş ne
diyordu bir resepsiyonda, şurada, kapatılan televizyonlarla ilgili soru
sorulduğunda? “Efendim, yargıya gidebilirler.” Televizyonu kapatın, yargıya gidin...
“Ben radyoları kapattım, yargıya gidin. Gazetecileri tutukladım, yargıya gidin.
İnsanları işten attım, yargıya gidin ve sürgüne gönderdim, yargıya gidin.” Ya,
Maden ailesi bu ülkenin, bu Parlamentonun utancıdır. Hüseyin Maden bir
öğretmendi, eşi öğretmendi; 3 çocuğuyla birlikte Ege Denizi’nin ortasında eğer
can verdiyse ve hâlâ bir kısmının cenazesi bulunmadıysa onun utancı şu Meclisin
üzerindedir, siyasi iktidarın üzerindedir. Yargıya verelim. Ne olacak? Hüseyin
Maden ailesinin, yargıya gittikten sonra, yaşamayan hiçbir ferdiyle birlikte
adalet tecelli edebilir mi? Ne yargısı? Boğazına kadar siyasetin baskısı altına
girmiş olan yargıdan söz ediyoruz biz burada. 
Değerli
arkadaşlar, bakın, AKP iktidarı şundan emin olabilir: Bu kadar, iktidara boyun eğen
bir medya, yarın gün olup devran döndüğünde, onlara şak şak yapan medya
ahlaksızca size de vurmaya başlayacak. Bugün sizi haksız yere öven,
pohpohlayan, boyun eğen medya yarın size hayrı olmayan bir medyadır. Sizi bugün
şak şaklayanlar yarın ahlaksızca vurmaya başlayacak. Buradan ne size ne bu
ülkeye bir hayır gelmez. Bu kadar edilgenleşmiş, silikleşmiş, kendini
kaybetmiş, paspas olmuş bir medya gerçekliğinin, bu kadar, 80 milyon insanın
değer yargılarını aşağılarken iktidara da bir hayrı olmayacak. Ve “medya”
dediğiniz şey, koltuk sevdalılarının, sermayedarların, iktidarların en fazla
ele geçirmek istediği alan ve sektördür. Bakın, AKP iktidarı daha önce medyanın
bu ülkede Hükûmet düşürdüğünü çok iyi biliyor ve bu nedenle, medya üzerindeki
baskıcı, gasbedici, silikleştirici, tek tipleştirici politikalarını sürdürüyor.
Şimdi, bu bir başarı mı? Değerli arkadaşlar, bu bir başarı değil. Medyanın tek
tipleştirilmesi, havuzlaştırılması başarı değil, olsa olsa bir çürümüşlüktür.
Medya çürümüştür. Halkın haber alma hakkı yoktur. Tek taraflı olarak iktidarı
öven, muhalefeti hakir gören, aşağılayan bir medya objektif habercilik falan
yapmıyordur. Bunun adı da iktidar açısından bir başarı değil, Pirus Zaferi
olabilir ve bir çürümüşlüktür.
Değerli
arkadaşlar, bakın, İMC TV, Van TV, Özgür Gün TV, Hayatın Sesi TV; bunlar
kapatıldı. Hadi bunlar muhalifti, hadi bunlar solcuydu, hadi bunlar siyasi
iktidarın sinir uçlarına dokunuyordu; peki, daha çok serhadde yaşayan,
İstanbul’da yaşayan Şii Caferi yurttaşlarımızın kültürünü ve dinî inançlarını
yayın politikası olarak sürdüren 14 TV ile Kanal 12’yi niye kapattınız ya?
Bunların Gülen’le bir alakası var mıydı, olabilir mi? Şii Caferi
yurttaşlarımızın televizyon kanallarını neden kapattınız? Onlar Gülen’in de
hışmına uğramıştı ve Fetullahçıların da hedefindeydi bu kanallar, şimdi sizin
de hedefinizde. Bu sebeple size onlarla ruh ikizi ve tersinden aynı yöntemi
işleten noktadasınız diye söylüyoruz.
Bakın,
Kürtler -Allah aşkına- ne yaptı ya, ne yaptı size? Bin yıllık kardeşliğin öyküsü;
onların 1992 yılında, o OHAL cenderesinde, o faşizm koşullarında açmış olduğu
Kürt enstitüsünü kapattınız siz ya. Ape Musa, Musa Anter’in, Süleyman İmamoğlu
-sizin hemşehriniz Sayın Bakan, Batmanlı- Abdurrahman Dürre -benim hemşehrim,
Muşlu- Feqi Hüseyin Sağnıç -Bitlisli- bunların o ak sakalları, ak saçlarıyla
kurduğu, 1990’lı yıllarda yaşattığı, bugüne getirdiği Kürt enstitüsünü kapatmak
utancı bu iktidara nasip oldu. Tek işi Kürt dili, kültürü ve edebiyatı üzerine
çalışma yapmaktı. Bu mudur bin yıllık kardeşlik? Bu mudur yüz yıla yaklaşmış
olan cumhuriyetin harcında hepimizin dedesinin kanının olması hâli? 
Şimdi,
Sayın Bakan, Batman’a “İluh” desek ne olur, Gercüş’e “Kercos” desek ne olur,
Hisar köyüne “Hesar” desek ne olur, Kayapınar beldesine “Habezbeni” desek ne
olur; bu ülke yıkılır mı, bu ülke bu kadar zayıf temellere mi sahip, ne olur
yani? Bunlar sizin iliniz, ilçeniz, köyünüz, beldeniz Sayın Bakan; bunun
mücadelesini verebilmeliyiz. Bu ülkenin bu topluma karşı bütün halkın aidiyet
ve sahiplenme duygusunu artırmak için bunun mücadelesini verebilmeliyiz biz. Bu
ülkenin yarınları böyle teminat altına alınır, yasakçılıkla teminat altına
alınamaz. Bu ülkenin yarınları, kamplaştırarak, nefret söylemlerini
körükleyerek teminat altına alınamaz.
Değerli
arkadaşlar, bakın, TRT hepimizin vergisiyle ayakta duruyor ama bu ülkenin
yarısının öfke duyduğu bir kanala, yayın kuruluşuna dönüşmüştür TRT. Ben kendi
adıma vergilerimi helal etmiyorum TRT’ye; kendimi görmüyorum, ailemi
görmüyorum, çevremi görmüyorum. Şimdi RTÜK Başkanımız burada, TRT’nin RTÜK
Yasası’nın 8’inci maddesinin 1’inci fıkrasının (k) bendiyle bir ilgisi var mı?
Nedir? Bütün siyasi partilere ve demokratik gruplara eşit mesafede yayın yapmak
zorundadır. Ana muhalefet var mı içinde? Beş saat HDP’yi tartışıyorlar, HDP’li
hiç kimse olmaz mı üç yıl boyunca? Utanç verici bir şeydir. Bu sebeple bizim
vergilerimiz onlara helal değildir. TRT nedir biliyor musunuz? Pravda’dır,
Pravda. Sovyetler Birliği Komünist Partisinin resmî yayın organı: Pravda.
ALİ
ŞEKER (İstanbul) – Bir de vergi topluyorlar.
ALİ
HAYDAR HAKVERDİ (Ankara) – Vergilerimiz haram olsun. 
NİHAT
YEŞİL (Ankara) – Biz de helal etmiyoruz. 
AHMET
YILDIRIM (Devamla) – Tabii, biz bugün artık yayın politikası itibarıyla o
Pravda’ya “palavra” da diyebiliriz. 
ALİ
ŞEKER (İstanbul) – Palavra.
AHMET
YILDIRIM (Devamla) – Tam bir palavra yayın kuruluşu işte.
NİHAT
YEŞİL (Ankara) – Vergilerimizi helal etmiyoruz, haram olsun. 
AHMET
YILDIRIM (Devamla) – Değerli arkadaşlar, söylenebilecek çok şey var ama ben
özellikle, sadece yayın kuruluşlarından, yazılı yayın açısından da söyleyeyim,
kitapların yasaklandığı, sarı basın kartlarının iptal edildiği… Ya, siz şimdi
Hasan Cemal’in sarı basın kartını iptal etseniz ne olur, gazeteciliğini elinden
mi aldınız? Beynini mi söktünüz? 
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Mersin) – Artı bir buçuk…
DİRAYET
TAŞDEMİR (Ağrı) – İki dakika…
AHMET
YILDIRIM (Devamla) – Bir dakika…
BAŞKAN
– Bir dakika verdim, on altı dakikadır konuşuyorsunuz Sayın Yıldırım.
ERTUĞRUL
KÜRKCÜ (Mersin) – Biz onun farkında değiliz.
AHMET
YILDIRIM (Devamla) – On beş dakika Başkanım.
BAŞKAN
– Artı bir dakika da verdim, on altı dakika. 
MAHMUT
TOĞRUL (Gaziantep) – Biz fark etmedik Başkan, vermediniz.
BAŞKAN
– Yalan söylüyorum!
Tamamlayın
lütfen. 
AHMET
YILDIRIM (Devamla) – Toparlayacağım Sayın Başkan, teşekkür ederim.
Şimdi,
öyle kolay mı yahu? Ancak iktidar yandaşı olan gazeteciler bir kartla kendini
gazeteci, yazar yapabilirler. Muhaliflerin, yüreği toplumla birlikte atanların
o pespaye karta ihtiyacı yoktur. Size olsun o sarı basın kartı, siz gerçekleri
o kartı iptal ederek ortadan kaldıramazsınız.
Yayın
dünyasına gelmişken, Fehim Taştekin’in Rojava kitabı yasaklanmadan önce belli
dava dosyalarında suç unsuru olarak görüldü. Daha sonra bir başka savcı da “Bu
yandaki savcı bunu suç olarak görmüşse ben de yasaklayayım.” dedi. 
Kitap
demişken bir başka kitapla kapatmak istiyorum: Son dönemlerde en çok satan
kitaplar listesinde yer alan ve Sevgili Eş Başkanımız Sayın Selahattin Demirtaş’ın
edebiyat kitabı Seher yüz binlerce sattı. Binlerce kişi fuarlara akın etti ama
bu gerçekliği ortadan kaldıramadınız. 
Yasakçılığın
da sınırının bir yere kadar olduğunu ifade ederek bütün Genel Kurulu ve
halkımızı saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
Halkların
Demokratik Partisi Grubu adına son olarak Şırnak Milletvekili Sayın Aycan İrmez
konuşacak. 
Buyurun
Sayın İrmez. (HDP sıralarından alkışlar)
Süreniz
on dakika. 
HDP
GRUBU ADINA AYCAN İRMEZ (Şırnak) – Teşekkür ederim Sayın Başkan. 
Sayın
Başkan, değerli milletvekilleri; grubum adına söz almışken buradan, dört yüz
beş gün önce, 4 Kasım 2016 tarihinde hukuksuz ve planlı, siyasi bir operasyonla
Eş Genel Başkanlarımız Sayın Selahattin Demirtaş, Sayın Figen Yüksekdağ ve
milletvekili arkadaşlarımız bir darbenin sonucu olarak gözaltına alındı ve ne
yazık ki hâlen tutuklu olarak cezaevindeler. 
Milletvekillerimiz
hâlâ hukuksuz ve adaletsiz bir şekilde cezaevindedir. Eş genel başkanlarımızın
ve vekillerimizin seçildikleri irade adına bugün burada bütçe hakkında söz
söyleme hakları varken AKP ve ittifakları tarafından ne yazık ki bu hakları
gasbedilmiş durumdadır. 
Değerli
milletvekilleri, OHAL uygulamalarının hüküm sürdüğü, iktidarın yolsuzluk
belgelerinin havada uçuştuğu, Türkiye'nin çeşitli yerlerindeki cezaevlerinden
ağır hak ihlalleri haberlerinin geldiği, milyonlarca yurttaşın iradesi olan
milletvekillerinin, parti başkanlarının, yöneticilerinin ve belediye
başkanlarının rehin alındığı, vekili olduğum Şırnak ili başta olmak üzere
şehirlerin ve ilçelerin haritalardan silindiği bir zamanda ve yerde merkezî
yönetim bütçesi üzerine konuşuyoruz. Böyle bir ortamda hazırlanan bütçenin
yoksulu, emeği, kadını, doğayı görmeyen, demokratikleşmeyi önemsemeyen bir
bütçe anlayışıyla hazırlandığını sanırım söylememize gerek dahi yoktur. Bu
bütçe hakçı bir bütçe olmaktan ziyade adaletsiz ve vicdandan yoksun bir
bütçedir. 
Değerli
milletvekilleri, Kişisel Verileri Koruma Kurumu bütçesi hakkında söz almış
bulunuyorum. “Kişisel veri” kavramı dünyada kabul gören, tanımının yapıldığı
birçok metinde “Kim olduğu belli ve belirlenen bir gerçek kişiye ait tüm
bilgiler.” olarak ifade edilmektedir. Kişisel veriler özel hayatın temel
bileşeni olmaları itibarıyla Anayasa’nın 20’nci maddesinde ve Avrupa İnsan
Hakları Sözleşmesi’nin 8’inci maddesinde ve Birleşmiş Milletler Medeni ve
Siyasi Haklar Sözleşmesi’nin “Mahremiyet Hakkı” başlıklı 17’nci maddesinde
düzenlenen özel hayatın gizliliği ilkesinin mutlak koruması altındadır. Kişisel
verilerin sahibi bizzat gerçek kişilerdir. Neyin paylaşılıp neyin gizli
kalacağına kişiler karar vermelidir. 
Geçen
yıl yürürlüğe giren Kişisel Verilerin Korunması Kanunu kişisel verilerin
korunması hususunda kimi pozitif hükümler içermekle beraber asıl veri tekeline
sahip olan, bütün yurttaşları âdeta fişleyen devletin istihbari ve güvenlik
aygıtlarını istisna kapsamına almıştır. Bu kanuna göre Jandarma, MİT, MASAK,
Emniyet gibi kurumların faaliyetleri istisna kapsamına alınmıştır.
Bakın
değerli Parlamento üyeleri, kanunun 28’inci maddesinin (1)’nci fıkrasında;
kişisel verilerin millî savunmayı, millî güvenliği, kamu güvenliğini, kamu
düzenini veya ekonomik güvenliği sağlamaya yönelik olarak kanuna göre ve yetki
verilmiş kamu kurum ve kuruluşları tarafından yürütülen önleyici, koruyucu ve
istihbari faaliyetler kapsamında işlenmesi durumunda tam istisnai kapsamda
olacağı yönünde bir hüküm bulunmaktadır. Bu fıkraya dayanarak bütün
yurttaşların fişlenmesi âdeta meşrulaştırılmıştır. 
Değerli
milletvekilleri, söz konusu kurumun kurulmasında ve 6698 sayılı Kanun’un
çıkarılmasında iki temel boyut bulunmaktadır. İlki ekonomik boyut. Bildiğiniz
gibi, sermayenin kâr hırsı, daha çok para kazanma arzusu tarihseldir. Özellikle
içinde bulunduğumuz dijital çağda veri ekonomisi oldukça önemli bir muhtevaya
sahiptir. Kişilere ait veriler artık neredeyse petrolden bile daha değerli hâle
gelmiş bulunmaktadır. Özel sektörler mal ve hizmet sunumundan daha fazla kâr
elde etmek için sürekli kişilere ait verileri kişilerin rızası dışında
depolamaktaydı, bu durum hâlen de devam etmektedir. Sermayenin bu veri
istifçiliği sonucunda kişilerin en kıymetli ve mahrem verileri hoyratça etrafa
saçılmaktadır. Bunun sonucunda kişilerin özel hayatı deşifre edilmekte, temel
hak ve özgürlükleri de çiğnenmektedir. 
Bu
kurum ile veri ekonomisinin belli bir nizam içinde sürdürülebilmesi için bir
regülasyona gidilmiştir. Özel sektör artık kişisel verileri işlerken kişilerden
açık rızayı almak ve aydınlatma yükümlülüğünü yerine getirmek zorundadır. Gerçek
kişilerin sermaye verilerini rahatça verebilmesi için bir güven ilişkisinin
tesis edilmesi gerekiyordu çünkü artık insanlar verilerini paylaşmaktan korkar
hâle geldi. Kanun koyucular, esasında sermayenin işini daha iyi görmesi, veri
ekonomisinin sürdürülebilmesi için bu kurumu kurdu diyebiliriz.
Değerli
milletvekilleri, söz konusu kurumun kurulmasındaki ikinci temel husus ise
siyasi boyuttur. Yürütülen müzakereler çerçevesinde Avrupa Birliği ilerleme
raporlarında yıllardır Kişisel Verilerin Korunması Kanunu çıkarılması, bu
kanuna dayanılarak bir kurumun oluşturulması talep edilmekteydi. Yürütülen
müzakerelere binaen çıkarılan bu kanunda en büyük veri tekeline sahip olan
devletin bütün güvenlik aygıtları istisna kapsamına alınmıştır, tıpkı
sermayenin kâr hırsı gibi devlet de sürekli yurttaşları bir kontrol çemberinin
içerisine hapsetmek istemektedir. Kişisel verileri iktidarlar kendi siyasal
amaçlarını gerçekleştirmek ya da kendi politik çıkarlarını korumak için
kullanmaktadırlar. Devletlere ait bilgi, devlet sırrı, millî güvenlik gibi
sınırlarını belirlemenin zor olduğu kavramlarla sıkı sıkıya korunurken bireye
ait kişisel bilgi ve veriler konusunda yeterli korumanın sağlandığından söz
etmek çoğunlukla mümkün olmamaktadır. Bireye ait verileri çoğu kez elinde
bulunduran ya da kamusal hizmetten yararlanmada bu bilgileri sunmayı ön koşul
olarak bireyden talep eden devlet, bireye ait bireysel verileri işlemekte,
depolamakta, ilgisiz kişi ya da kurumlarca paylaşmakta, bireyi salt kendine ait
veriler konusunda pasif konuma itmektedir. Özellikle sermayenin daha fazla para
kazanmasına yarayabilecek sağlık, sigorta, bankacılık, eğitim ve benzeri
alanlardaki bilgiler daha da kıymetli hâle gelmekte, kişisel veriler, alınıp
satılan bir süje hâline dönüştürülmektedir. Sermayenin kâr hırsı ve iktidarın
sınırsız güç ve yurttaşları tahakküm etme arzusuna karşı herhangi bir yerden
talimat almayan bağımsız kurumlar, yurttaş-sermaye ve yurttaş-iktidar
ilişkisini biraz da olsa bir dengeye kavuşturabilir. 
Peki,
bu kanun çerçevesinde kurulan Kişisel Verileri Koruma Kurumu bağımsız bir
yapıya sahip mi? Ne yazık ki hayır. Çünkü, üyeler iktidarın çoğunluk yapısına
göre teşkil edilmiş durumda. TBMM’den 5 üye seçimle belirleniyor;
Cumhurbaşkanlığı ve Bakanlar Kurulu da 2’şer üye atıyor; Anayasa değişikliğiyle
Bakanlar Kurulunun 2 üyesi de artık aynı zamanda AKP’nin de Genel Başkanı olan
Cumhurbaşkanı tarafından atanmış olacak. Ayrıca kanunun 19’uncu madde (2)’nci
fıkrasında “Kurum Başbakanlıkla ilişkilidir.” denilmektedir. Türkiye idare
kanununda, maalesef, bu “ilişkili olma” tabiri fiiliyattan bağımlı bir ilişki
hâline dönüşmektedir. Bunun yanında, kanuna konulan istisnai maddelerle
devletin sorgusuz sualsiz bütün mahrem bilgilerimizi işleyebileceği hükme
bağlanmıştır. 
Kişisel
verilerin korunması, bireyin verilerinin en büyük veri tekeline sahip olan
devlet başta olmak üzere bütün kişi ve kurumlara karşı korunması amacını
taşımalıdır. Bu bakımdan, her iki farklı alanları ve eylemleri ifade etmek
suretiyle MİT, Jandarma, Emniyet, MASAK hemen hemen bütün kurumların ve
eylemlerin veri koruma mevzuatından istisna tutulması, Veri Koruma Kanunu’nu
güçlendirmez zayıflatır. Devletin üstün çıkarlarından ziyade insanın, yurttaşın
üstün çıkarlarının temel kriterimiz olması gerektiğini düşünmekteyim. Devletin
kutsandığı, insanın ikinci plana itildiği bütün yaklaşımlar çözüm değil sorun
üretmektedir. Dolayısıyla, son yıllarda sıkça tartışılan bir kavram olan
güvenliğin insanileştirilmesi meselesi çerçevesinde yaklaşmamız gerekir.
Değerli
arkadaşlar, Kişisel Verileri Koruma Kurumunun bağımsız olabilmesi için kanunda
da belirtildiği üzere, kurumun gerçek anlamda idari ve mali açıdan özerk olması
sağlanmalı ve kurul üyelerinin partilere göre dağılımında hakkaniyet ilkesi
esas alınmalıdır.
Yıllardır
temel hak ve özgürlükler alanında mücadele veren sivil toplum örgütleri ile
kurum arasında güçlü bir koordinasyon sağlanmalı ve kurumun bağımlı değil
bağımsız olabilmesi için kendi kaynaklarını yaratabileceği bütçeye sahip olması
gerektiğini belirterek sözlerimi bitiriyorum.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın İrmez.
Böylelikle
Halkların Demokratik Partisi Grubu adına yapılan konuşmaları bitirmiş olduk.
ÖZGÜR
ÖZEL (Manisa) – Sayın Başkan, yerimden pek kısa bir söz talep ediyorum.
BAŞKAN
– Buyurun Sayın Özel.
Yerinizden
bir dakika...
IV.- AÇIKLAMALAR (Devam)
4.- Manisa Milletvekili Özgür Özel’in,
Filistin’in başkentinin Doğu Kudüs olduğu ve büyükelçiliklerin orada
açılmasıyla ilgili bir tavsiye kararının İstanbul’da yapılmakta olan İslam
İşbirliği Teşkilatı toplantısına iletilmek üzere Türkiye Büyük Millet
Meclisinden alınmasını Cumhuriyet Halk Partisi Merkez Yönetim Kurulunun
talimatıyla Meclise teklif ettiklerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bilindiği
gibi dönem sözcülüğünü de yürüttüğümüz İslam İşbirliği Teşkilatı Zirvesi bugün
İstanbul’da yapılmaktadır. Geçtiğimiz günlerde, Birleşmiş Milletlerin
kararlarına aykırı bir şekilde, Amerika Birleşik Devletleri, Büyükelçiliğini
Kudüs’e taşıyacağını ve Kudüs’ü İsrail’in başkenti olarak tanıyacağını ifade
etmiştir. Kendi çabası ve gayretiyle Birleşmiş Milletler kararına aykırı
şekilde bir fiilî durum yaratıp bunu dünyaya dayatmaya çalışmaktadır. Burada,
Türkiye Büyük Millet Meclisini, sürmekte olan Merkez Yönetim Kurulumuz
toplantısından partimizin görüşü olarak bana iletilen bir çağrıyla selamlamak
istiyoruz ve önerimiz şudur: Bugün yapılmakta olan İslam İşbirliği Teşkilatı
toplantısına güç vermek ve öneride bulunmak üzere, Amerika’nın İsrail üzerinde
Büyükelçiliğini Kudüs’e taşımasına karşı, Filistin’in başkentinin Doğu Kudüs
olduğu ve büyükelçiliklerin orada açılmasıyla ilgili bir tavsiye kararının
İslam İşbirliği Teşkilatı toplantısına -zirvesine- iletilmek üzere Türkiye
Büyük Millet Meclisinden alınmasını Cumhuriyet Halk Partisi Merkez Yönetim
Kurulunun grubumuza talimatıyla Meclise teklif ediyoruz.
Teşekkür
ederim efendim.
BAŞKAN
– Teşekkür ederim.
Bence
de yerinde bir teklif.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve Koordinasyon
Ajansı Başkanlığı 2016 Yılı
Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Şimdi Adalet ve Kalkınma Partisi grup üyeleri konuşacak. 
Yalnız,
hem bu konuyu görüşmek için hem de biraz önceki tartışma konusuyla ilgili olarak
yemek arasını da birleştirerek bir otuz dakika ara verelim. Konularımızı
görüşelim, daha sonra da devam ederiz. 
Otuz
dakika ara veriyorum. 
Kapanma
Saati: 12.45
İKİNCİ OTURUM
Açılma Saati: 13.40
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
İkinci Oturumunu açıyorum. 
2018
Yılı Merkezî Yönetim Bütçe Kanunu Tasarısı ile 2016 Yılı Merkezî Yönetim Kesin
Hesap Kanunu Tasarısı’nın görüşmelerine devam ediyoruz. 
VI.- DİSİPLİN CEZASI İŞLEMLERİ
1.- Şanlıurfa Milletvekili Osman
Baydemir’e, sataşma nedeniyle yaptığı konuşmasındaki bazı ifadeleri nedeniyle
İç Tüzük’ün 163’üncü maddesi uyarınca iki birleşim için Meclisten geçici
çıkarma cezası verilmesi
BAŞKAN
- Sayın milletvekilleri, Şanlıurfa Milletvekili Sayın Osman Baydemir’in
oturumda sarf etmiş olduğu sözler ki şurada, okumak istiyorum sizlere
tutanaklardan: “Ben Kürt halkının bir evladı olarak, kürdistandan gelen bir
temsilci olarak benim şöyle bir rolüm var.” şeklindedir. 
Bu
sözler, İç Tüzük’ün 161’inci maddesinin birinci fıkrasının (3) numaralı bendi
kapsamında olduğundan, Meclisten geçici olarak çıkarmayı gerektirmektedir. Bu
nedenle, Şanlıurfa Milletvekili Sayın Osman Baydemir’in Meclisten geçici olarak
çıkarılmasını Genel Kurula teklif edeceğim. Yalnız, bu konuda izah yapmak
isteyen sayın milletvekili veya kendisi var mı?
MUSTAFA
ELİTAŞ (Kayseri) – Yok Sayın Başkanım.
GÖKCEN
ÖZDOĞAN ENÇ (Antalya) – Yok Sayın Başkan.
BAŞKAN
– Geliyor olduklarını bana beyan ettiler de o yüzden.
MUSTAFA
ELİTAŞ (Kayseri) – Sayın Başkan, zaten bu uygulamayı yaptığınız takdirde,
sonraki 163’üncü madde…
BAŞKAN
– Yok, hayır, önce bir izah yapıyoruz, ondan sonra işleme başlıyoruz Sayın
Elitaş. O sizin söylediğiniz, savunma veya af. 
MUSTAFA
ELİTAŞ (Kayseri) – Efendim, siz zaten…
BAŞKAN
– Evet, şu anda kimse yok. 
MUSTAFA
ELİTAŞ (Kayseri) – Sayın Başkan…
BAŞKAN
– Bir beş dakika ara vereyim. 
MUSTAFA
ELİTAŞ (Kayseri) – Sayın Başkan, müsaade eder misiniz? 
BAŞKAN
– Buyurun. 
MUSTAFA
ELİTAŞ (Kayseri) – 161’inci maddede… Siz, bu az önce okuduğunuz eylemin İç
Tüzük’ün 161’inci maddesine aykırı olduğunu ifade ettiniz. 
BAŞKAN
– Evet. 
MUSTAFA
ELİTAŞ (Kayseri) – Aykırı olduğunu ifade ettiğiniz eylemi işleme sunmak
zorundasınız. 
BAŞKAN
– Evet. 
MUSTAFA
ELİTAŞ (Kayseri) – Şimdi, buna göre işlem yaptıktan sonra, 163’üncü maddeye
göre milletvekili eğer kürsüden açıkça af dilerse o zaman 163’ü
uygulayacaksınız. 
BAŞKAN
– Sayın Elitaş, evet, öyle ama şu anda işleme başladım. Eğer Sayın Baydemir…
MUSTAFA
ELİTAŞ (Kayseri) – Sayın Başkanım…
BAŞKAN
– Müsaade eder misiniz, usul hakkında bilgi vermek istiyorum. 
Sayın
Baydemir izah edip izahında bir af dileme şeklinde bir şey olursa işleme
girmeyeceğim. 
MUSTAFA
ELİTAŞ (Kayseri) – Özür dileyerek söylüyorum…
BAŞKAN
– Yoksa işleme gireceğim, devam edeceğim. 
MUSTAFA
ELİTAŞ (Kayseri) – Müsaade eder misiniz, bakın, İç Tüzük’ün 161’inci maddesi
açık ve net. 
BAŞKAN
– Evet. 
MUSTAFA
ELİTAŞ (Kayseri) – Siz İç Tüzük’ün 161’ine aykırı olduğunu ifade ettiniz. 
BAŞKAN
– Ettim. 
MUSTAFA
ELİTAŞ (Kayseri) – O zaman işlemi uygulamanız gerekir. 
BAŞKAN
– Başlamak zorundayım ama tekrar ediyorum, usule göre bir izahat bekliyorum.
MUSTAFA
ELİTAŞ (Kayseri) – Usule uygun değil. 
BAŞKAN
– Eğer yoksa işleme devam edeceğim, yoksa işlemden kaldıracağım Sayın Elitaş.
Şu anda da…
MUSTAFA
ELİTAŞ (Kayseri) – Sayın Başkanım…
BAŞKAN
– Efendim?
MUSTAFA
ELİTAŞ (Kayseri) – Efendim, siz bunun İç Tüzük’ün 161’ine aykırı olduğunu kabul
ediyor musunuz?
BAŞKAN
– Öyle, tespitim öyle. 
MUSTAFA
ELİTAŞ (Kayseri) – O zaman buna, 161’i uygulamanız gerekir. 
BAŞKAN
– 161’i uygulayacağım Sayın Elitaş. Bir izahat için bir konuşmak istediler. Onu
bir dinleyeyim, ona göre işleme devam edeceğim. 
İzah
etmek isteyen bir milletvekili arkadaşınız var mı Sayın Yıldırım?
AHMET
YILDIRIM (Muş) – Var, var. 
BAŞKAN
– Kim edecek?
AHMET
YILDIRIM (Muş) – Mithat Sancar. 
BAŞKAN
– Buyurun Mithat Bey, sizi dinliyorum. 
SİBEL
YİĞİTALP (Diyarbakır) – Bu neyin acelesidir ya? Ceza vermek için acele etmenize
gerek yok. 
BAŞKAN
– Özür dilerim, Meclis çalışıyor, sizi bekleyemeyeceğim. (AK PARTİ sıralarından
alkışlar)
SİBEL
YİĞİTALP (Diyarbakır) – Allah Allah, biz de halk temsilcisiyiz. 
BAŞKAN
– Buyurun Sayın Sancar, sizi dinliyorum. 
İki
dakika…
DİRAYET
TAŞDEMİR (Ağrı) – Sıralara bak, nasıl çalışıyor belli. 
SİBEL
YİĞİTALP (Diyarbakır) – Meclis nasıl çalışıyor Başkan? 
MUSTAFA
ELİTAŞ (Kayseri) – Açıldı…
BAŞKAN
– Buyurun. 
MİTHAT
SANCAR (Mardin) – Teşekkürler Sayın Başkan. 
İç
Tüzük’ün 161’inci maddesi Komisyonda ve Genel Kurulda tartışılırken ısrarla bir
soru sorduk: “Burada ‘kürdistan’ kelimesinin kullanımını her türlü yasaklayan
bir amaç mı söz konusu?” diye. Üstelik, Sayın Elitaş’ın da aralarında bulunduğu
Komisyon Başkanı, başkan yardımcıları ve AKP’nin başka yetkilileriyle de
toplantılar yaptık. İç Tüzük değişikliğiyle ilgili bu konu alt komisyonunda da
tartışıldı, orada da bizim itirazlarımız üzerine AKP’li üyeler de
rahatsızlıklarını dile getirdiler ve kayda geçirdiler. Alt komisyon tutanakları
incelenebilir. Bunun üzerine, böyle muğlak ve genel bir ifadenin çok sakıncalı
olabileceği kanaatine varıldı ve daha sonra MHP temsilcisi, alt komisyon
toplantısından çıkıp bir yerlere gitti, görüşmeler yapıldı, değişiklik önerisi
alt komisyona geldi. İlk şeklinden sonra yapılan değişikliğin amacı, AKP’li
üyelere göre “kürdistan” kelimesinin her türlü kullanımını yasaklamaya müsait
bir düzenlemeyi önlemekti. Çünkü biz açıkça söyledik, örnekler vermeye gerek
yok Sayın Başkan. 
Buradan,
şimdiki Sayın Cumhurbaşkanı -daha önceki Başbakan- sayısız AKP milletvekili bu
kürsüde ve dışarıda “kürdistan” kelimesini açık ve net kullanmışlardır. Tekrar
sorduk, genel bir yasak amacı varsa ırkçılıktır, inkârcılıktır. Birçok AKP
milletvekili bizzat geldi, bizlerle görüştü “Zinhar böyle bir düzenleme bizim
kalbimizde onay bulmaz.” dedi.
(Mikrofon
otomatik cihaz tarafından kapatıldı) 
MİTHAT
SANCAR (Mardin) – Sayın Başkanım, izin verirseniz…
BAŞKAN
– Bir dakika içinde tamamlayın lütfen Sayın Sancar.
MİTHAT
SANCAR (Mardin) – Teşekkürler.
Sayın
Başkan, bir izin verin açıklayalım çünkü ilk defa uygulanacak bu ve tarihe çok
önemli bir kayıt olarak düşecek.
Sayın
Elitaş’ın ısrarlı talebi ve sizin onayınızla eğer bugün Sayın Baydemir’in
konuşmasına ceza verilirse komisyon, alt komisyon ve Genel Kurulda AKP’li
üyelerin yaptıkları açıklamaların tamamen samimiyetten yoksun olduğu tescil
edilecek ve bu Meclis “kürdistan” kelimesinin herhangi bir kullanımına ceza
uygulayan bir Meclis olarak tarihe geçecektir. Yarın bundan, bu karardan
hepimiz -biz değil ama- buna onay veren herkes utanç duyacaktır.
(Mikrofon
otomatik cihaz tarafından kapatıldı)
MİTHAT
SANCAR (Mardin) - Son bir dakika lütfen.
BAŞKAN
– Tamamlayın lütfen, son bir dakikayı veriyorum.
MİTHAT
SANCAR (Mardin) – Tamamlıyorum.
Nasıl
daha önce inkârcılık ve ırkçılık içeren uygulamalara burada, bu Mecliste son
yıllarda tepki geldiyse “İnkârcılığı ve ırkçılığı tarihe gömdük.” diye övünçle
şu kürsüden konuşmalar yaparken AKP temsilcileri, şimdi “kürdistan” kelimesini
kullandı diye çeşitli siyasi hesaplarla eğer ceza verilecek olursa bu utanç,
buna bugün onay verenlerindir, bu kararı talep edenlerindir, bu kararı
verenlerindir.
Ben
bu takdiri yüce Meclisin tekrar vicdanına bırakıyorum ve halkların şaşmaz
vicdanının, nihai karar mercisi olduğunu tekrar hatırlatıyorum.
Teşekkürler
efendim.
BAŞKAN
– Teşekkür ederim.
Sayın
Sancar, bu kürsüden “kürdistan” kelimesi kullanılmış olabilir ama bu konuşmada,
biraz önce yapılan konuşmada sayın konuşmacı açık ve net bir şekilde “Ben
kürdistan vekiliyim, temsilcisiyim.” dedi.
AHMET
YILDIRIM (Muş) – Hayır Başkan, hayır, hayır Sayın Başkan.
GARO
PAYLAN (İstanbul) – Hayır, demedi, öyle demedi.
BAŞKAN
– Evet, tutanak öyle, lütfen…
AHMET
YILDIRIM (Muş) – Hayır, Sayın Başkan.
BAŞKAN
– Beraber okuduk tutanağı Sayın Yıldırım.
GARO
PAYLAN (İstanbul) – “Kürdistandan gelen…” dedi. 
AHMET
YILDIRIM (Muş) – “Kürdistan bölgesinden gelen bir vekilim.” dedi.
OSMAN
BAYDEMİR (Şanlıurfa) – Sayın Başkan…
BAŞKAN
– Bu nedenle, Şanlıurfa Milletvekili Sayın Osman Baydemir’e İç Tüzük’ün
163’üncü maddesi uyarınca Meclisten geçici olarak iki birleşim çıkarma cezası
verilmesini teklif edeceğim. 
Sayın
Baydemir, savunma yapabilir veya bir başka arkadaşına savunma hakkını
kullandırabilir.
Sayın
Baydemir, savunma yapacak mısınız? 
Buyurun,
on dakika. (HDP sıralarından alkışlar)
MİTHAT
SANCAR (Mardin) – Süre sınırı yok. 
GARO
PAYLAN (İstanbul) – Süre sınırı yok efendim. 
MUSTAFA
ELİTAŞ (Kayseri) – Sayın Başkan…
MİTHAT
SANCAR (Mardin) – Süre sınırı yok Sayın Başkan.
GARO
PAYLAN (İstanbul) – İç Tüzük’e göre süre sınırı yok, İç Tüzük’ü uygulayın.
BAŞKAN
– Şu anda İç Tüzük’ü uyguluyorum.
Buyurun.
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; yüksek
müsaadenizle, bu tartışma alanına dair bugün sizlere olan hitabım bir savunma
değil, yüreğimden bizi izleyenlerin, milyonların yüreğine bir hitaptır.
Rabb’ime binlerce kez şükürler olsun ki Osman Baydemir kulu, bütün hayatı
boyunca zulüm kimden gelirse gelsin ve yanlış kimden gelirse gelsin sırtını bir
tek Hakk’a dayayarak haklının, mazlumun yanında olmanın arayışı ve gayreti
içerisinde oldu. 
Sayın
Başkan, değerli milletvekilleri; müsaadeniz olursa ve yasal hakkım da olan süre
sınırının olmadığını sizler de biliyorsunuz ama ben yine makul bir süre içerisinde,
makul bir zaman dilimi içerisinde meramımı… 
BAŞKAN
– On dakika olarak belirledim, teamülümüz budur. 
GARO
PAYLAN (İstanbul) – İç Tüzük’te öyle bir şey yok. 
BAŞKAN
- Buyurun. 
OSMAN
BAYDEMİR (Devamla) - …sizlerle paylaşmaya, daha doğrusu, hâlen ama hâlen bütün
bu olup bitenlere rağmen, bütün bu yıkımlara rağmen, bütün gözyaşlarına, kana
rağmen, hâlen kardeşliğine inandığım Türk halkının kalbine, vicdanına ve aklına
hitap etmeye çalışacağım, Kürt halkının bir evladı olarak, Kürt halkının
eşitlik, özgürlük ve adalet mücadelesinin karınca kararınca bir neferi olarak.
Sayın
Başkan, değerli milletvekilleri; bakın, mesele, hadise, benim açımdan gerek on
yıllık insan hakları mücadelesi içerisinde bulunduğum zemin açısından ve
gerekse on yıl boyunca, kadim şehir olan Diyarbakır şehrine hizmet pratiği
açısından ve özellikle ama özellikle de Parlamentoya, Türkiye Büyük Millet
Meclisine gelmem açısından benim için bir hayat felsefesi var, bir neden var.
Rabb’im bana nasip etti, hiçbir zaman gizli bir ajandam olmadı, bundan sonra da
gizli bir ajandam olmayacak. Doğruyu, hakikati, masaya koymazsak hiçbir
sorunumuzu çözemeyiz biz. Bundan yüz yıllar önce “Dünya yuvarlaktır.” dediği
için insanlar yargılandılar. “Hayır, ne münasebet, dünya tepsidir.” dediler. 
Sayın
Başkan, kürdistana “kürdistan” demek suç değildir, kürdistana “kürdistan” demek
suç olmamalıdır. Kürdistana “kürdistan” denildiği için bunu suç kategorisine
koyarsa bu Meclis, bu Parlamento…
MUSTAFA
ELİTAŞ (Kayseri) – Türkiye'de kürdistan yok Sayın Başkan.
OSMAN
BAYDEMİR (Devamla) – Sayın Başkan…
BAŞKAN
– Sayın milletvekilleri, savunma yapıyor, lütfen.
MUSTAFA
ELİTAŞ (Kayseri) – Sayın Başkan, Türkiye'de “kürdistan” diye bir yek yoktur.
MİTHAT
SANCAR (Mardin) – Ya, izin verirseniz Cumhurbaşkanının söylediği… Yapma Elitaş.
BAŞKAN
– Sayın milletvekili savunmasını yapsın, siz sataşmadan söz alır cevap
verirsiniz, lütfen.
MUSTAFA
ELİTAŞ (Kayseri) – Sayın Başkan, hâlâ İç Tüzük'e aykırı bir işlem yapıyor.
BAŞKAN
– Biliyorum, farkındayım.
AHMET
YILDIRIM (Muş) – Hayır, Sayın Başkan.
FİLİZ
KERESTECİOĞLU DEMİR (İstanbul) – Savunma yapıyor ya. Bu ne tahammülsüzlük!
BAŞKAN
– Buyurun.
OSMAN
BAYDEMİR (Devamla) – 1991 yılında…
AHMET
YILDIRIM (Muş) – Sayın Başkan, lütfen müdahale edin.
BAŞKAN
– Sayın Yıldırım, ettim müdahale.
BAKİ
ŞİMŞEK (Mersin) - Başkan, kürsüye müdahale edin.
OSMAN
BAYDEMİR (Devamla) – 1991 yılında sizin lideriniz Sayın Recep Tayyip Erdoğan’ın
hazırlamış olduğu raporu okuyun, o rapora bir göz atın.
ABDULKADİR
AKGÜL (Yozgat) – Ne demiş?
OSMAN
BAYDEMİR (Devamla) - Sizin lideriniz, lider olarak gördüğünüz Sayın Recep
Tayyip Erdoğan’ın yapmış olduğu o raporda “kürdistan” ibaresi ne anlama
geliyor, onu hep beraber göreceksiniz sayın hatip. Bugün bu Parlamentonun, iki
yıllık savaş, iki yıllık çatışmadan kaynaklı bugünkü tartışma tüm siyasi
partiler ve gruplar açısından nereye savrulduğunun da bir göstergesidir. 
Ben
bir kez daha söylüyorum: Osman Baydemir olarak Türkiye coğrafyasının…
BENNUR
KARABURUN (Bursa) - İçinde kürdistan yok.
OSMAN
BAYDEMİR (Devamla) - …bütünlük içerisinde tüm parçalarının özgür ismiyle,
diliyle, kültürüyle varlığını sürdürebilmesi bekanın yegâne teminatıdır.
Dolayısıyla kürdistan, bütünlüğün bir parçasıdır. Tekrar söylüyorum, altını
çizerek söylüyorum: Kürdistan, bütünün bir parçasıdır ve o bütünün parçasının
ilelebet ayrılmaması için adalete ihtiyacımız var, eşitliğe ihtiyacımız var,
birbirimizi duymaya, birbirimizi anlamaya ihtiyacımız var sayın grup başkan
vekili. 
Ben
bugün hakka ve hakikate aykırı bir beyanda bulunursam başımı yastığa vurduğumda
Hakk’a hesap veremem. Evet, ben Kürt’üm, Kürt halkının bir evladıyım ve
kürdistanlıyım. Bunu inkâr edemem, inkâr etmedim, Rabbi’m bana inkâr etmeyi
nasip etmesin.
BENNUR
KARABURUN (Bursa) – Türkiye Cumhuriyeti’nin içinde kürdistan yok.
ŞAHİN
TİN (Denizli) – Kürdistan neresi? Neresi kürdistan, onu söyle.
HÜDA
KAYA (İstanbul) - Tarih oku tarih, görürsün.
MİTHAT
SANCAR (Mardin) – Tarih oku.
OSMAN
BAYDEMİR (Devamla) – Ama ben bunu bir kez daha söylüyorum, bir kez daha
söylüyorum.
MİTHAT
SANCAR (Mardin) – Birinci Meclisin tutanaklarını oku, git oku. Cumhuriyetin
kuruluş tutanaklarını oku ya. Git oku, al sana biz verelim, oku. 
ŞAHİN
TİN (Denizli) – Hata yapıyorsunuz ya burada.
OSMAN
BAYDEMİR (Devamla) – Tarihi çarpıtmak, tarihi yok saymak, ötekileştirmek, yasaklamak
sorunları çözmüş olsaydı, Sayın Başkan, sayın hatipler, yasaklamak sorunları
çözmüş olsaydı…
ABDULKADİR
AKGÜL (Yozgat) – Tam PKK söylemi!
İSMAİL
TAMER (Kayseri) – Kırk senedir söylüyorsun!
OSMAN
BAYDEMİR (Devamla) – ...bugüne kadar bu sorun kırk senedir çözülmüş olurdu.
Dolayısıyla, yasakla bu sorun çözülmez. Sizin gücünüz var, ordunuz var, polis
teşkilatınız var, oylarınız var, medya organınız var, Tahir Elçi’ye… (AK PARTİ
sıralarından gürültüler)
BAŞKAN
– Ayrımcı bir dil kullanmayın lütfen Sayın Baydemir, lütfen… 
OSMAN
BAYDEMİR (Devamla) – ...bu yaptığınızın aynısını bana da yapabilirsiniz, siyasi
lince tabi tutabilirsiniz, hayatıma kastedebilirsiniz, beni öldürtebilirsiniz. 
ŞAHİN
TİN (Denizli) – Savunma değil bu!
ŞAHAP
KAVCIOĞLU (Bayburt) – Faşist söylemler bunlar! Faşist söylemler kullanıyorsun!
BAŞKAN
– Sayın milletvekilleri, bir dakika, lütfen…
OSMAN
BAYDEMİR (Devamla) – ...ama “kürdistan” gerçekliğini yok edemezsiniz. 
Gelin
istişare yöntemiyle, gelin diyalog yöntemiyle, gelin birbirimizi anlayarak… (AK
PARTİ sıralarından gürültüler)
BAŞKAN
– Sayın milletvekilleri…
OSMAN
BAYDEMİR (Devamla) – ...gelin hakikate hep birlikte sahip çıkarak bu sorunun
köklü çözümünü hep birlikte bulabiliriz. 
ABDULKADİR
AKGÜL (Yozgat) – Böyle bir hakikat yok ya!
BENNUR
KARABURUN (Bursa) – Senin ordun nerede?
OSMAN
BAYDEMİR (Devamla) – Bakın, 2013, 2014, 2015 yılları, çatışmanın, şiddetin,
silahın susmuş olduğu yıllarda hiçbir tabu yoktu…
ŞAHİN
TİN (Denizli) – Ama siz ihanet ettiniz, silahları gömdünüz oraya, hendek
kazdınız.
OSMAN
BAYDEMİR (Devamla) – ...“kürdistan” tabu olmaktan çıkmıştı, şimdi, bir kez daha
AKP Grubu, kendi geçmişini de reddederek o tabulara geri dönüyor. 
ŞAHİN
TİN (Denizli) – Çukurları kim kazdı, çukurları?
OSMAN
BAYDEMİR (Devamla) – Bakın, bu bile, Sayın Başkan, ne kadar büyük bir
savrulmuşluk yaşadığınızın bariz göstergesidir. Siz, Osman Baydemir’i Meclisten
atabilirsiniz, vekilliğini düşürebilirsiniz…
BENNUR
KARABURUN (Bursa) – Şehitleri kim verdi?
OSMAN
BAYDEMİR (Devamla) – …bu, sizin elinizde, buna gücünüz yeter ama Osman
Baydemir’in yüreğindekini ve zihnindekini çıkaramazsınız… 
ŞAHİN
TİN (Denizli) – Komünistlik yapıyorsun, komünistlik! Böyle olmaz, hamaset
yapıyorsun!
OSMAN
BAYDEMİR (Devamla) – …hakikati örtemezsiniz, hakikati yok edemezsiniz…
ŞAHAP
KAVCIOĞLU (Bayburt) – Çok umurumuzda da değil!
OSMAN
BAYDEMİR (Devamla) – ...hakikat, mutlak suretle, hak olan galip gelecektir,
yaşam bulacaktır. 
ŞAHİN
TİN (Denizli) – Çukurları kim kazdı onu söyle o zaman orada? Silahları kim
gömdü? Kim patlattı? Kadınları kim rehin aldı orada, çocukları, sivilleri?
OSMAN
BAYDEMİR (Devamla) – Bir kez daha söylüyorum: Yaşasın Türk ve Kürt halkının
kardeşliği, yaşasın Anadolu ve Mezopotamya halklarının kardeşliği, gönüllü
birlikteliği, yaşasın özgürlük, eşitlik, adalet, onurlu barış ve birlikte
yaşam.
ŞAHİN
TİN (Denizli) – Sen propaganda yapıyorsun, propaganda!
OSMAN
BAYDEMİR (Devamla) – Teşekkür ediyorum Sayın Başkan. (HDP sıralarından
alkışlar)
BAŞKAN
– Buyurun.
Teşekkür
ederim.
ŞAHİN
TİN (Denizli) – Bu, savunma değil Başkan, böyle bir savunma olmaz. Geldi,
propagandasını yaptı, gidiyor! Böyle bir şey olmaz!
MUSTAFA
ELİTAŞ (Kayseri) – Sayın Başkan…
BAŞKAN
– Kısaca şu notu söylemek zorundayım. 
Sayın
Elitaş, işlemi bitireyim lütfen. (AK PARTİ sıralarından gürültüler)
Konuşmanızda
“Sizin bir ordunuz var, sizin bir medyanız var, siz güçlüsünüz.” diyerek…
ŞAHİN
TİN (Denizli) – Teröristbaşı da bu şekilde konuşuyor çünkü. 
BAŞKAN
- …bu birlikteliği ve bu kardeşliği sağlayamayız Sayın Baydemir. Lütfen… 
İSMAİL
TAMER (Kayseri) – Otur yerine, otur!
ŞAHİN
TİN (Denizli) – Böyle bir şey olmaz.
OSMAN
BAYDEMİR (Şanlıurfa) – Onu düzeltmek isterim, öyle bir yanlış anlaşılma
olduysa.
GÖKCEN
ÖZDOĞAN ENÇ (Antalya) – Türkiye Cumhuriyeti devletinin ordusu var; ordu benim,
senin değil. 
BAŞKAN
– Buyurun, yerinizden. 
OSMAN
BAYDEMİR (Şanlıurfa) – Sayın Başkan, ondaki kastım şudur: Bütün Türkiye halkı
bilsin…
GÖKCEN
ÖZDOĞAN ENÇ (Antalya) – Biz seni dinlemek istemiyoruz.
OSMAN
BAYDEMİR (Şanlıurfa) – …bütün Türkiye halkı bilsin. Kastım şudur…(AK PARTİ
sıralarından gürültüler)
ŞAHİN
TİN (Denizli) – Öyle demedin sen, öyle demedin ya!
BAŞKAN
– O zaman sözlerimize dikkat edeceğiz. (AK PARTİ sıralarından gürültüler)
Sayın
milletvekilleri, dinliyorum. Lütfen… 
MUSTAFA
ELİTAŞ (Kayseri) – Sayın Başkan, “sizin ordunuz” diyor yani, madem birlikte,
“sizin ordunuz…” nedir?
BAŞKAN
– Dinliyorum. Bir dakika…
Evet…
ABDULKADİR
AKGÜL (Yozgat) – Onların ordusu da PKK demek.
OSMAN
BAYDEMİR (Şanlıurfa) – Sayın Başkan, iki yıldır Hükûmet adım adım parti devleti
kuruyor. (AK PARTİ sıralarından “Sana ne!” sesleri) Yargı sizin elinizde, ordu
sizin elinizde, polis gücü sizin elinizde, medya gücü sizin elinizde. Bir parti
devleti iması ve eleştirisi yapıyoruz.
ŞAHİN
TİN (Denizli) – Bence terörist propagandası yapıyor, başka bir şey değil,
konuştuğu budur bunun. Kabul etmiyoruz konuşmalarının hiçbirini.
BAŞKAN
– O zaman daha dikkatli konuşmak gerekiyor Sayın Baydemir.
OSMAN
BAYDEMİR (Şanlıurfa) – Mesele budur, mesele budur. bu şekilde kayda geçsin. 
BAŞKAN
– Evet, sayın milletvekilleri, Şanlıurfa Milletvekili Sayın Osman Baydemir’e İç
Tüzük’ün 163’üncü maddesi uyarınca Meclisten geçici olarak iki birleşim çıkarma
cezası verilmesini…
AHMET
YILDIRIM (Muş) – Karar yeter sayısı istiyoruz Sayın Başkan.
ÖZGÜR
ÖZEL (Manisa) – Sayın Başkan… Sayın Başkan…
AHMET
YILDIRIM (Muş) – İç Tüzük 60’a göre bu kadar söz isteyen var. 
BAŞKAN
- …oylarınıza sunacağım ve karar yeter sayısı arayacağım. 
ÖZGÜR
ÖZEL (Manisa) – Sayın Başkan, söz istiyorum. 
MUSTAFA
ELİTAŞ (Kayseri) – Sayın Başkan, işleme koydunuz efendim, işlemi başlattınız.
BAŞKAN
– İşleme koydum. Sonra veririm. 
Şanlıurfa
Milletvekili Sayın Osman Baydemir’in İç Tüzük’ün 163’üncü maddesi uyarınca
Meclisten geçici olarak iki birleşim çıkarma cezasını oylarınıza sunuyorum:
Kabul edenler... 
SİBEL
YİĞİTALP (Diyarbakır) – Bravo! Tarihe geçtiniz, tarihe!
BAŞKAN
– Kabul etmeyenler... Karar yeter sayısı yoktur… (Gürültüler)
MUSTAFA
ELİTAŞ (Kayseri) – Sayın Başkan, elektronik yapın. Sayın Başkan…
BAŞKAN
– Birleşime on dakika ara veriyorum. 
Kapanma Saati: 13.59
ÜÇÜNCÜ OTURUM
Açılma Saati: 14.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin Üçüncü
Oturumunu açıyorum. 
Şanlıurfa
Milletvekili Sayın Osman Baydemir’e iki birleşim Meclisten geçici çıkarma
cezasının verilmesine ilişkin oylamada karar yeter sayısı bulunamamıştı.
Şimdi
oylamayı tekrarlayacağım ve karar yeter sayısı arayacağım.
Kabul
edenler… Kabul etmeyenler… 
AHMET
YILDIRIM (Muş) – Yok Başkan, yok, yok.
BAŞKAN
– Kâtip üyeler arasında anlaşmazlık olduğundan oylamayı elektronik cihazla
yapacağım.
Oylama
için iki dakika süre veriyorum ve süreyi başlatıyorum.
(Elektronik
cihazla oylamaya başlandı)
BAŞKAN
– Yalnız, pusula kabul edilmiyor bu oylamada.
BENNUR
KARABURUN (Bursa) – Ben ne yapacağım?
BAŞKAN
– Sayın Bayram ile Sayın Karaburun haricinde. Vekâletle de oy kullanımı kabul
edemiyoruz.
MUSTAFA
ELİTAŞ (Kayseri) – Sayın Başkan, nasıl vekâletle oyu kabul edemezsiniz?
MEHMET
MUŞ (İstanbul) – Anayasa’da kullanılıyor.
GARO
PAYLAN (İstanbul) – Edemezsiniz.
MUSTAFA
ELİTAŞ (Kayseri) – Efendim, olur mu, Anayasa’da kullanılan bir şeyi nasıl kabul
edemezsiniz?
BAŞKAN
– Sayın Elitaş, bu oylamada vekâletle oy kullanılamadığına ilişkin görüş
bildirdi Kanunlar ve Kararlar, onu uyguluyorum.
MUSTAFA
ELİTAŞ (Kayseri) – Nasıl efendim, Anayasa’da vekâletle oy kullanılan şeyi nasıl
bildirirler?
AHMET
YILDIRIM (Muş) – Hayır, vekâletle kullanılacak olan oylamalar vardır,
kullanılmayacak oylamalar vardır.
MUSTAFA
ELİTAŞ (Kayseri) – Sayın Başkan, bunu Kanunlar ve Kararlar nasıl yapabilir? 
AHMET
YILDIRIM (Muş) – Hani vardı?
BAYRAM
ÖZÇELİK (Burdur) – CHP “hayır” diyor!
(Elektronik
cihazla oylamaya devam edildi) 
BAŞKAN
– Sayın milletvekilleri, karar yeter sayısı vardır, Şanlıurfa Milletvekili
Osman Baydemir’e iki birleşim Meclisten geçici çıkarma cezası verilmiştir. 
AHMET
YILDIRIM (Muş) – Sayın Başkan…
BAŞKAN
– Sayın Baydemir, lütfen Genel Kuruldan ayrılınız, lütfen… (AK PARTİ
sıralarından alkışlar) 
SİBEL
YİĞİTALP (Diyarbakır) – Biz sizi alkışlıyoruz!
OSMAN
BAYDEMİR (Şanlıurfa) – Ayrılacağım efendim, ayrılacağım. 
AHMET
YILDIRIM (Muş) – Sayın Başkan, İç Tüzük 60’a göre yerimden kısa bir söz
istiyorum. 
BAŞKAN
– Şu işlemimi yapayım, size söz vereceğim. 
Sayın
Baydemir, lütfen Genel Kuruldan ayrılır mısınız. (AK PARTİ sıralarından
alkışlar) 
DİRAYET
TAŞDEMİR (Ağrı) – Çok demokratik bir hamle yaptınız! 
SİBEL
YİĞİTALP (Diyarbakır) – Saygılar sunuyoruz, tarihe altın harflerle
yazılıyorsunuz! 
BEHÇET
YILDIRIM (Adıyaman) – Aferin! Tebrikler, tebrikler! 
BAŞKAN
– Sayın Yıldırım, buyurun. 
SİBEL
YİĞİTALP (Diyarbakır) – Çocuklarınıza bunları nasıl anlatacaksınız?
Utanacaksınız tarih önünde! 
BAŞKAN
– Sayın Yıldırım’ı dinliyoruz sayın milletvekilleri. 
SİBEL
YİĞİTALP (Diyarbakır) – Utanacaksınız bu kararınızdan! 
BAŞKAN
– Sayın Yiğitalp…
(AK
PARTİ ve HDP sıraları arasında karşılıklı laf atmalar) 
HÜDA
KAYA (İstanbul) – Siz Kur'an’a savaş açan insanlarsınız, ayetleri ihlal ettiniz.

MEHMET
MUŞ (İstanbul) – Parmağınızı sallamayın bize ya! 
BAŞKAN
– Sayın milletvekilleri…
GÖKCEN
ÖZDOĞAN ENÇ (Antalya) – Felsefeyi git başka bir yerde yap! 
HÜDA
KAYA (İstanbul) – Tarih sizi görecek. 
GÖKCEN
ÖZDOĞAN ENÇ (Antalya) – Sizi görüyor tarih, şimdiden yazıyor! 
(HDP
milletvekillerinin Genel Kurul salonunu terk etmesi)
BAŞKAN
– Sayın Yıldırım’ı dinliyoruz. 
Buyurun
Sayın Yıldırım. 
IV.- AÇIKLAMALAR (Devam)
5.- Muş Milletvekili Ahmet Yıldırım’ın,
ülkenin bütünlüğü için duruşlarını sürdürmeye devam edeceklerine ve tarih,
sosyoloji ve coğrafyanın inkâr edilemeyeceğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, burada, bir kere, siz daha işleme başlamadan önce “İç Tüzük 161’e göre
işlem yapacağım.” derken aşağıda grup başkan vekillerinin yürütmüş olduğu
tartışmaları görmezden geldiniz. O zaman, bundan sonra, bu gibi ihtilaflı ve
problemli durumlarda ara verip arkaya gitmemize hiç gerek yok. Cumhurbaşkanı
defalarca “kürdistan” sözcüğünü kullandı.
BÜLENT
TURAN (Çanakkale) – Bunu konuştuk ya!
ABDULKADİR
AKGÜL (Yozgat) – Ne dedi? Ne dedi?
BÜLENT
TURAN (Çanakkale) – “Tek bayrak” dedi.
AHMET
YILDIRIM (Muş) – En son Şerafettin Elçi Havaalanı’nın açılışında Şerafettin
Elçi “Kürt de vardır, kürdistan da vardır, ben de bir Kürt’üm.” dediği için, o
cümlesine binaen Cumhurbaşkanı demişti ki: “Artık Şerafettin Elçi o konuşmaları
yaptığı için ceza almıyor.” Biz de söylüyoruz HDP olarak: Bir kısmımız
kürdistandan, bir kısmımız Trakya’dan, bir kısmımız Ege’den, bir kısmımız Çukurova’dan
gelen milletvekilleri olarak Türkiye milletvekiliyiz ve ısrarla söylüyoruz…
(Mikrofon
otomatik cihaz tarafından kapatıldı) 
AHMET
YILDIRIM (Muş) – …bu ülkenin bütünlüğü için elzem olan duruşumuzu sürdürmeye
devam edeceğiz. Tarih, sosyoloji ve coğrafya inkâr gelinmez. Bugün bu utancı bu
Meclise yaşatanlar er geç mahcup olacaklardır.
Teşekkürler.

BAŞKAN
– Sayın Yıldırım, sizinle ve diğer grup başkan vekilleriyle arkada konuştuk.
Siz kendi grubunuzdaki arkadaşlarınızla konuşmak için izin aldınız, sizi uzun
bir süre arkada bekledim. İki kez telefon ettim, Meclisi açmak zorunda olduğumu
belirttim. Meclisi açtım, hiçbiriniz burada yoktunuz. 
FİLİZ
KERESTECİOĞLU DEMİR (İstanbul) – Bu size düştü Ayşe Nur Bahçekapılı, bunu da
tarih yazacak!
BAŞKAN
– Ona rağmen sizi bekledim ve işleme daha sonra başladım. 
MUSTAFA
ELİTAŞ (Kayseri) – Ara verdiniz.
BÜLENT
TURAN (Çanakkale) – Ara verdiğinizi söylediniz.
BAŞKAN
– Dolayısıyla, bu usulle ilgili söylediğiniz söylemleri kabul edebilmem mümkün
değil.
İkinci
bir noktayı ifade etmek isterim: Evet, Türkiye Cumhuriyeti Cumhurbaşkanı Sayın
Recep Tayyip Erdoğan bu konuşmayı yapmıştır ama lütfen bunu burada zikrederken
bağlamından kopararak anlatmayın.
BÜLENT
TURAN (Çanakkale) – “Tek devlet, tek bayrak, tek millet.” dedi.
BAŞKAN
– Google’a girin, Sayın Cumhurbaşkanının bunu hangi bağlamda söylediğini gayet
iyi anlarsınız. Sayın Cumhurbaşkanının bu sözlerini lütfen çarpıtmayın.
Buyurun
Sayın Özel.
6.- Manisa Milletvekili Özgür Özel’in,
Cumhuriyet Halk Partisi olarak, Şanlıurfa Milletvekili Osman Baydemir’in
ifadelerine katılmadıklarına ancak kürsü dokunulmazlığının olması gerektiğini
düşündüklerine ilişkin açıklaması
ÖZGÜR
ÖZEL (Manisa) – Teşekkür ediyorum Sayın Başkan.
Bu
sözlere Cumhurbaşkanının söylediği bağlamda da bugün burada ifade edilen
bağlamda da katılmadığımızı, Cumhuriyet Halk Partisi olarak Misakımillî
sınırları, üniter devlet ve üniter devlet yapısının tanımlanmış coğrafi
tanımlamaları dışında kullanılmasını doğru bulmadığımızı açıkça ifade edelim.
Bunun
yanında, parlamentolar konuşulan yerlerdir ve Voltaire’e atfedilen
“Fikirlerinize katılmıyorum ama fikirlerinizi ifade edebilmeniz için canımı
bile verebilirim.” tanımlaması bir parlamentoda en aykırı, en şok edici
fikirlerin dahi dinlenilebilmesini ve tahammül edilmesini gerektirir. Bu konuda,
bu bir demokratik olgunluk meselesidir, sivil siyasetin önünü açma meselesidir,
ifade özgürlüğü meselesidir. 
Tüzük
değişikliği sırasında 161’inci maddeye bu dercedildiğinde Cumhuriyet Halk
Partisi olarak ilkesel ve kategorik olarak karşı çıktığımızı söylemiştik, o
tutumumuzu sürdürüyoruz. Biz, Osman Baydemir’in bir coğrafi tanımlama anlamına
gelebilecek ifadelerine katılmıyoruz ancak bu ifadelerin Meclis kürsüsünden
yani kürsü dokunulmazlığının olması gerektiği ve en şok edici fikrin de dile
getirilmesi gerektiği bir yerde söyletilmemesinin demokratik anlayışımıza
aykırı olduğunun altını çiziyoruz.
Teşekkür
ederim efendim.
BAŞKAN
– Ben teşekkür ederim.
Sayın
Elitaş, buyurun.
7.- Kayseri Milletvekili Mustafa Elitaş’ın,
Türkiye’yi bölmek amacıyla yapılan konuşmaları demokratik bir olgunluk
içerisinde görmenin mümkün olmadığına ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum.
ABDULKADİR
AKGÜL (Yozgat) – Bölücülük demokratik olgunluk mu Sayın Başkanım?
BAŞKAN
– Sayın milletvekilleri…
ABDULKADİR
AKGÜL (Yozgat) – Sayın Başkanım, bölücülük… 
BAŞKAN
– Grup başkan vekilinizi dinliyorum, lütfen!
ABDULKADİR
AKGÜL (Yozgat) – Hayır, bölücülük demokratik olgunluk mu?
BAŞKAN
– Grup başkan vekilinizi dinliyorum.
BÜLENT
TURAN (Çanakkale) – “CHP’nin tavrını anlayamadık.” diyor.
ABDULKADİR
AKGÜL (Yozgat) – CHP’nin tavrını anlayamadım ben yani bölücülük…
ÖZGÜR
ÖZEL (Manisa) – Tavrımız budur ağabey.
ABDULKADİR
AKGÜL (Yozgat) – Burada bölücülük yapıyorlar, olgunluk…
MUSA
ÇAM (İzmir) – Sizden mi öğreneceğiz ya, sizden mi öğreneceğiz? Konuşma, otur
yerine!
MUSTAFA
ELİTAŞ (Kayseri) - Sayın Başkan, Türkiye Cumhuriyeti, sınırları 780 bin
kilometrekareyle çizilmiş, tek millet, tek bayrak, tek devlet, tek vatan
ülküsüyle inşa edilmiş bir devlettir. Ecdadımızın kanıyla kurulmuş bu ülkeyi
hiç kimseye böldürmeyiz. Bölücülük demokratik bir olgunluk, demokratik bir
tavır değildir. Türkiye Büyük Millet Meclisinde yapılacak konuşmalar Türkiye’yi
bölmek amacıyla yapıldığı takdirde bunu demokratik bir olgunluk içerisinde
görmemiz de mümkün değildir. O anlamda, bütün siyasi partilerin bu vatanın
birliğini, bütünlüğünü, bu coğrafyada yaşayan bütün insanların kardeşliğini
ilke edinerek, vatanının bölünmez bütünlüğü ilkesi çerçevesinde herkesin aynı
amaç doğrultusunda karşı durması ve bu oylamaya da “evet” oyu vermesi
gerekirdi. Bundan sonra Türkiye’yi bölmek amaçlı, bölme niyetli yapılan
faaliyetlere, Türk Silahlı Kuvvetleri, güvenlik güçleri ülkemizi, vatanımızı
böldürmemek için şehit verirken, onların kemiklerini sızlatmamak için,
yakınlarının vicdanlarını rahatsız etmemek için, bunlara bundan sonra müsamaha
göstermememiz, izin vermememiz gerekir. 
Bu
oylamaya “evet” diyen değerli milletvekillerini saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim. 
Sayın
Usta...
8.- Samsun Milletvekili Erhan Usta’nın, her
türlü bölücülüğe ve bölücü söze karşı olduklarına ve Şanlıurfa Milletvekili
Osman Baydemir’in sözlerinin hiçbir şekilde kürsü dokunulmazlığıyla alakalı
olmadığına ilişkin açıklaması
ERHAN
USTA (Samsun) – Teşekkür ediyorum Sayın Başkan.
Her
türlü bölücülüğe ve bölücü söze karşıyız. Burada bölücülük ifade eden bir söz
söylenmiştir ve İç Tüzük hükümleri uygulanarak Meclisten geçici çıkarma cezası
verilmiştir. 
Sayın
Baydemir’in sözleri hiçbir şekilde kürsü dokunulmazlığıyla alakalı değildir.
Yoksa bu İç Tüzük maddesinin ne anlamı var? Yani kürsüde söylenmiş olsa dahi,
ülkeyi bölmeye yönelik bu tür sözleri kürsü dokunulmazlığıyla ilişkilendirmek
çok yanlıştır, bu anlamda da Özgür Bey’e katılmadığımı ifade etmek istiyorum.
Herkesin bu ülkenin bölünmezliği konusunda hassas olması lazım, bu
hassasiyetini de fiiline de, oylarına da yansıtması lazım. Yani sözle
hassasiyet olmaz, sözle “Biz bu ülkenin bölünmesini istemiyoruz.” demek olmaz;
burada, bu ülkenin bölünmesine karşıysanız, oyunuzla bu hassasiyetinizi ifade
edeceksiniz, bunu göstereceksiniz. 
Meclisin
bu tutumundan dolayı, ben, burada bölünmeye karşı bu tavrından dolayı,
Meclisteki sayın milletvekillerine, bu anlamda oy kullanan milletvekillerine
teşekkür ederim, sağ olun. 
BAŞKAN
– Ben de teşekkür ederim. 
Sayın
Elitaş, bir şey sormak istiyorum. Konuşmanızın son bölümünde “Bundan sonraki
olacak olan şeylere ceza vermeniz gerekir.” veya “Hassas davranmanız gerekir.”
diye söylediğiniz sözler genel anlamda mıdır, yoksa...
MUSTAFA
ELİTAŞ (Kayseri) – Bölünmeyle alakalı Sayın Başkan, İç Tüzük’ün 161, 162,
163’üncü maddelerinde ifade edilen konularda söylüyorum. Bundan sonra bu
ülkenin, Türkiye Büyük Millet Meclisinin kürsüsünü hiç kimse bölücülük
anlamında kullanamaz. Milletin iradesinin temsil edildiği yerde bu vatanı
bölmek için kimse gayret gösteremez. 
BAŞKAN
– Cezasız da kalmamalıdır diyorsunuz. 
MUSTAFA
ELİTAŞ (Kayseri) – Cezasız da kalmamalı diyorum. 
BAŞKAN
– Teşekkür ederim. 
Sayın
Özel...
9.- Manisa Milletvekili Özgür Özel’in,
Cumhuriyet Halk Partisinin üniter devlet, Misakımillî sınırları, coğrafi
tanımlar konusundaki hassasiyetinin belli olduğuna ilişkin açıklaması
ÖZGÜR
ÖZEL (Malatya) – Her iki sayın grup başkan vekilinin altını çizdiği konuyu bir
kez açıkça ifade edelim: Cumhuriyet Halk Partisinin üniter devlet, Misakımillî
sınırları, coğrafi tanımlar konusundaki hassasiyeti baştan sona belli. 
MUSTAFA
ELİTAŞ (Kayseri) – Sözde, sözde.
ÖZGÜR
ÖZEL (Manisa) - Biz Cumhuriyet Halk Partisi olarak Cumhurbaşkanı devrin
Başbakanı titriyle, sıfatıyla “kürdistan” derken de karşı çıktık. 
BÜLENT
TURAN (Çanakkale) – Ne yaptığınız belli değil ya, ne yaptığınız belli değil. 
ÖZGÜR
ÖZEL (Manisa) - O gün o ifadeye karşı çıkıp da bugün Cumhurbaşkanının yeni
kurduğu saray düzenine destek verenler, onunla kol kola girenler de yarın
kendilerine ihtiyaç kalmadığında çark edip yine neler yapabileceğini görsünler.

ŞAHAP
KAVCIOĞLU (Bayburt) – Konuyu çarpıtma, sen destekliyor musun, desteklemiyor
musun ya, onu söyle.
ÖZGÜR
ÖZEL (Manisa) - Bu aşırı pragmatist, yüz seksen dereceli esnekliği içine
sindirip yan yana yol yürüyenler, aslında gelecekte Türkiye’yi nasıl bir büyük
tehlikeye sokabilecek bir kişiye nasıl bir yetki verdiklerini görsünler. 
İSMAİL
TAMER (Kayseri) – Bölücülükle bunun ne alakası var?
ÖZGÜR
ÖZEL (Manisa) - Vatanın bölünmez bütünlüğünü, 7 coğrafi bölgemizi, 81 ili, 81
ilde dalgalanan bağımsızlık sembolü bayrağı selamlıyor, dün öyle bugün böyle
konuşanlar ile bugün siyasi ikbal uğruna kol kola girenleri milletimize şikâyet
ediyorum. (CHP sıralarından alkışlar)
BAŞKAN
– Teşekkür ederim.
HÜSNÜYE
ERDOĞAN (Konya) – Ya, Özgür Özel, neye destek veriyorsun ya?
MEHMET
MUŞ (İstanbul) – Sayın Başkan, 60’a göre…
ERHAN
USTA (Samsun) – Sayın Başkan…
BAŞKAN
- Sayın milletvekilleri, ben son söz bir şey söyleyeyim, bu mevzuyu kapatalım. 
ERHAN
USTA (Samsun) – Ama çok net bir şekilde sataştı.
BAŞKAN
- O zaman Sayın Muş’a önce söz vereceğim, sonra size. 
ERHAN
USTA (Samsun) – Tamam, olsun.
BAŞKAN
– Buyurun. 
Bir
dakika… Sayın Muş, lütfen, bir dakikada tamamlayın. 
10.- İstanbul Milletvekili Mehmet Muş’un,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; burada bir konuyla
alakalı karar veremeyenler… Bu kararla alakalı kanaatin nedir? Bir iradesi olur
insanın. Cumhuriyet Halk Partisi grup başkan vekili bir irade ortaya koyamamış;
evet mi vereceğim, hayır mı vereceğim? “Biz bütünlüğü noktasında bu ifadeye
karşı çıkıyoruz ama burada oy da veremiyoruz.” Bir irade koyar insan ortaya,
bir duruş ortaya koyar. 
Sayın
Cumhurbaşkanımızın fikri, zikri, ne olduğu gayet iyi ortadadır. Diyarbakır
Meydanı’nda şu ifadeleri söylemiştir: “Tek millet, tek vatan, tek devlet, tek
bayrak.” Bunlar bizim kırmızı çizgimizdir, fikrimiz de, duruşumuz da budur.
Bunun haricinde “Efendim, şurada bunu söylemiş, burada bunu söylemiş.” gibi bir
noktaya işi çekmenin hiçbir anlamı yoktur. Duruşumuz bellidir. Duruş
sergileyemeyenler, ortaya duruş koyamayanlar bizi bu noktada eleştirmesinler. 
Teşekkür
ediyorum. 
BAŞKAN
– Sayın Usta…
11.- Samsun Milletvekili Erhan Usta’nın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
ERHAN
USTA (Samsun) – Teşekkür ederim Sayın Başkan.
Milliyetçi
Hareket Partisinin desteği devletin, milletin birliğine, bekasınadır; bunu
hiçbir şeyle, hiç kimse ilişkilendirmesin. 
KAMİL
AYDIN (Erzurum) – Anlamaz ki onlar. 
ERHAN
USTA (Samsun) – Köşeye sıkışıp PKK’ya, onun Meclisteki temsilcisi HDP’ye tavır
takınamayanlar başka suçlamalarda bulunmasınlar, önce kendi tavırlarına
baksınlar. 
Çok
net bir şekilde burada “kürdistan” ifadesi kullanılıyor ve “Ben kürdistan
temsilcisiyim.” diyor, CHP buna tavır takınamıyor, ondan sonra başka yerleri
karıştırıyor. Burada kimse PKK ağzıyla konuşmasın. (MHP sıralarından alkışlar;
AK PARTİ sıralarından “Bravo” sesleri, alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
12.- Manisa Milletvekili Özgür Özel’in,
sosyal demokrat bir parti olarak şok edici her fikrin bile açıkça
söylenebilmesinden yana olduklarına ilişkin açıklaması
ÖZGÜR
ÖZEL (Manisa) – Sayın Başkan, “Her türlü milliyetçiliği ayaklar altına aldık.”
diyen bir partiyle birlikte tavır takınıyorlar. 
BÜLENT
TURAN (Çanakkale) – Geç bunları, eskidi bunlar.
ŞAHİN
TİN (Denizli) – Ya, bunları geç ya.
ÖZGÜR
ÖZEL (Manisa) – Söylenen ifadelere partimizin görüşünü söyledim. Görüşe
katılmayız; sol, sosyal demokrat bir parti olarak her şok edici fikrin bile
açıkça söylenebilmesinin önemini, altını çizeriz. 
GÖKCEN
ÖZDOĞAN ENÇ (Antalya) – Şok edici mi? Vatanı bölmekten bahsediyor.
ÖZGÜR
ÖZEL (Manisa) – 161 görüşülürken -ne gelirse gelsin- bu konuda, 161’e ilişkin
yapılacak hiçbir işleme katkı vermeyeceğimizi aylar öncesinden söyledik.
Devraldığınız Türkiye'nin İç Tüzük’ü bellidir. Türkiye’yi getirdiğiniz nokta
bellidir. Bugün biz burada o ifadenin meşruluğunu değil, bir fikir özgürlüğüne
karşı milletvekiline, kürsü masuniyetine karşı milletvekiline çıkarma cezası
verilip verilememesini tartışıyoruz. O ifadelerin tamamına karşı olduğumuzu
söyledik ama bu yaptığınız tek adam rejiminin ve onun yancılarının iç tüzüğüne
de karşıyız.
BAŞKAN
– Teşekkür ederim.
MEHMET
MUŞ (İstanbul) – Geç tek adamı ya!
HÜSNÜYE
ERDOĞAN (Konya) – Kürsüde söylediğini dışarıda söylediği zaman ne olduğunu siz
de iyi biliyorsunuz, değil mi? 
BÜLENT
TURAN (Çanakkale) – Biz yine anlayamadık, kararları “evet” mi, “hayır” mı Sayın
Başkan. 
AHMET
SELİM YURDAKUL (Antalya) – Bölücülük fikir özgürlüğü mü? Bölücülük yapılamaz
burada. 
EDİP
SEMİH YALÇIN (İstanbul) – Ya, bu PKK ağzıdır, PKK ağzı.
BAŞKAN
– Sayın milletvekilleri, bu kürsü, Türkiye Cumhuriyeti’nin ve aziz milletimizin
kürsüsüdür. 
BARIŞ
YARKADAŞ (İstanbul) – Barzani’yle kürdistanı siz ilan etmiyor muydunuz
Diyarbakır’da? Unuttuk mu onları?
ÖZGÜR
ÖZEL (Manisa) – Ayaklar altına alınan milliyetçiler!
BAŞKAN
– Sayın Yarkadaş, biraz saygılı olur musunuz bana! Burada konuşma yapıyorum. 
BARIŞ
YARKADAŞ (İstanbul) – Sayın Başkan, her zaman zeytinyağı gibi suyun üstüne
çıkıyor arkadaşlar. 
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Bütün milletvekillerinin Türkiye milletvekili olduğuna
ilişkin konuşması
BAŞKAN
– Bu kürsü, Türkiye Cumhuriyeti’nin ve aziz milletimizin kürsüsüdür. Bu kürsü,
Mustafa Kemal Atatürk önderliğinde koca bir halkın, koca bir milletin
bağımsızlık savaşıyla birlikte kazanılmış ve bize emanet olarak verilmiş olan
bir kürsüdür. Bu kürsüde şehitlerimizin kanı vardır. Bu kürsüde, Türkiye Cumhuriyeti’nin
bütün şehirlerinin Türkiye Cumhuriyeti’nin şehirleri olduğunu ve bütün
milletvekillerinin Türkiye milletvekilleri olduğunu unutmayalım, şehitlerimize
ve Kurtuluş Savaşı’mıza olan sorumluluğumuzu bu kürsüye geldiğimizde her
seferinde hatırlayalım diyorum.
Teşekkür
ederim. (AK PARTİ sıralarından alkışlar)
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Sayın milletvekilleri, şimdi, 2018 Yılı Merkezi Yönetim Bütçe Kanunu Tasarısı
ile 2016 Yılı Merkezi Yönetim Kesin Hesap Kanunu Tasarısı’nın görüşmelerine
devam ediyoruz.
Komisyon
ve Hükûmet yerinde.
Şimdi,
Adalet ve Kalkınma Partisi Grubunun konuşmacılarını dinleyeceğiz.
İlk
olarak Kırıkkale Milletvekili Sayın Mehmet Demir’i dinleyeceğiz.
Buyurun
Sayın Demir. (AK PARTİ sıralarından alkışlar)
AK
PARTİ GRUBU ADINA MEHMET DEMİR (Kırıkkale) – Sayın Başkan, değerli
milletvekilleri; 2018 yılı bütçe görüşmelerinin ikinci turunda AK PARTİ Grubu
adına Vakıflar Genel Müdürlüğü bütçesi üzerinde söz almış bulunuyorum. Bu
vesileyle Gazi Meclisimizi ve ekranları başında bizleri izleyen aziz
milletimizi saygıyla selamlıyorum.
2018
Yılı Bütçe Kanunu Tasarısı’nın hazırlanmasında emeği geçen, başta Maliye Bakanımız
olmak üzere tüm Bakanlık mensuplarına, Plan ve Bütçe Komisyonu Başkanı ve
üyelerine, tüm milletvekili ve bakan arkadaşlarıma teşekkür ediyorum. 
Sayın
Başkan, değerli milletvekilleri; geçmişimizden bugüne uzanan bir hayır yapma
davranışı olarak vakıf, iyilik ve yardımseverliğin kurumsallaşmış hâlidir.
“Vakıf medeniyeti” ifadesi ise tarihimizle, bugünümüzle ve geleceğimizle
ilgili, aslında, gerçeği en zarif şekilde ifade eder. Bu ifade, Allah
rızasından başka hiçbir beklenti olmaksızın iyilikte yarışan ecdadımızın
yüzyıllara sirayet eden duyarlılıklarının, sahip oldukları yüksek şuurun vakıf
kurumları sayesinde günümüze bir yansımasıdır. Dolayısıyla vakıflar, kültür,
medeniyet tarihimizde çok önemli bir yere sahiptir. Böylesine önemli bir görev
bugün de Vakıflar Genel Müdürlüğümüzce yürütülmektedir. Yüzyıllar önce kurulmuş
ve yöneticisi kalmamış vakıflarımız, genel müdürlük kanalıyla faaliyetlerini
sürdürmekte, amaçlarını gerçekleştirmektedir. Bugün, nerede bir muhtaç, nerede
bir ihtiyaç sahibi varsa onlara aynı şuur ve duyarlılıkla el uzatılmaktadır.
Sayın
Başkan, değerli milletvekilleri; Kırıkkale’de kurucu başkanlığını yaptığım Yeni
Dünya Vakfından bahsetmek istiyorum. Yeni Dünya Vakfı: “Yeni dünya için
çalışıyoruz.” ideali, “İnsanı yaşat ki devlet yaşasın.” hikmetinden hareketle
1996 yılında kurulan vakfımızın gayesi, öncelikle gençlerimizin millî ve manevi
değerlere bağlı, “Vakfet, yaşa ve yaşat.” ilkesini benimsemiş, bilgili,
kültürlü, ahlaklı, yeniliklere açık, münevver birer şahsiyet olmalarını sağlayarak
milletimizin huzur içinde kalkınmasına ve gelişmesine katkıda bulunmaktır.
Vakfın genel merkezi İstanbul’da bulunmakta olup 15 ilde temsilciliği vardır.
Yeni Dünya Vakfı, ülkemizin ve dünyanın değişik yerlerinde öğrenim gören her
yıl ortalama 500 öğrenciye burs vermektedir. Kurulduğu günden bugüne eğitim,
kültür, sosyal ve sportif faaliyetler içerisinde yaz, kış kampı, seminer,
konferans gibi birçok program vakfımız tarafından hayata geçirilmektedir.
Sayın
Başkan, değerli milletvekilleri; karşılıksız iyilik etme şuuruyla gittiği her
yere sayısız hizmet götüren ecdadımız, camiler, mescitler, hanlar, hamamlar,
kervansaraylar, imaretler, darüşşifalar, külliyeler gibi binlerce vakıf eserini
inşa etmiştir. Bu yolla kurulan ecdat yadigârı vakıf, abide ve eski eserlerin
bakımını, onarımını ve restorasyonunu büyük bir titizlikle yürüten Vakıflar
Genel Müdürlüğü, dünden bugüne kuşaklar arasında canlı bir köprü olan bu kültür
mirasımızın kurulmasında büyük çabalar göstermektedir. Bu çabaların sonucunda,
2003-2017 yılları arasında il ve bölge ayrımı yapılmaksızın yaklaşık 5 bin
vakıf eserinin proje ve onarımını tamamlamış olup 2018 yılında da eski
eserlerimizin projelendirme ve onarımları yapılmaya devam edecektir.
Sayın
Başkan, değerli milletvekilleri; konuşmamın sonunda şu hususa da değinmeden
geçmek istemiyorum. Geçtiğimiz günlerde ABD yönetiminin uluslararası hukuk ve
Birleşmiş Milletler kararlarını hiçe sayarak tek taraflı olarak aldığı Kudüs’ü
İsrail’in başkenti olarak tanıma kararını şiddetle kınıyor, lanetliyorum.
Kudüs’ün İslam âlemindeki karşılığı dikkate alınmak zorundadır. Trump Hükûmeti
tarafından atılan bu adım sağlanamayan dünya barışına daha da büyük zararlar
vererek kapanmaz yaralar açacaktır. Kudüs biz Müslümanların ilk kıblegâhı, onun
göz bebeğidir. Kudüs miraçtır. Kudüs Peygamber Efendimiz’in hatırasıdır. Kudüs
Peygamberimiz’in ve ecdadımızın bize emanetidir. Trump’ın dünyayı ayağa
kaldıran bu kararına tepki gösteren başta Kırıkkaleli hemşehrilerimiz olmak
üzere tüm kardeşlerime saygılar sunuyorum.
Bu
duygu ve düşüncelerle Vakıflar Genel Müdürlüğümüzün 2018 yılı bütçesinin
şimdiden hayırlı olmasını temenni ediyor, milletimiz adına bizi mutlu edip
gururlandıracak nice hizmetler yapacaklarına dair inancımla hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Demir.
Sayın
Özcan, evet, buyurun; sisteme girmişsiniz, açıklama mı yapacaksınız?
TANJU
ÖZCAN (Bolu) – Efendim 60’a göre çok önemli bir konuyu arz etmem gerekiyor. 
BAŞKAN
– Oturduğunuz yerden, bir dakikada lütfen.
IV.- AÇIKLAMALAR (Devam)
13.- Bolu Milletvekili Tanju Özcan’ın,
Atatürk Tarih Kurumu bütçesi üzerinde yapacağı konuşmasında prompter kullanmak
istediğine ilişkin açıklaması
TANJU
ÖZCAN (Bolu) – Sayın Başkan, çok teşekkür ediyorum.
Sayın
Başkan, bugün benim bütçeyle ilgili bir konuşmam var, önemli de bir konuşma,
Atatürk Tarih Kurumuyla ilgili. Yalnız Sayın Başkan, ben, konuşmanın önemine
binaen, anlatacaklarımın önemine binaen Sayın Başbakanın kullandığı şekilde
“prompter” kullanmak istiyorum, konuşmamı “prompter”la yapmak istiyorum.
Haricen öğrendiğime göre, Sayın Başbakanın kullandığı “prompter” Türkiye Büyük
Millet Meclisine ait bir “prompter.” Lütfen, benim konuşmamdan önce makul bir
süre ara verip o “prompter”ın buraya yerleştirilmesi konusunda sizlerin
yardımlarını bekliyorum.
Çok
teşekkür ediyorum.
BAŞKAN
– Teşekkür ederim ben de.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– AK PARTİ Grubu adına ikinci olarak Bayburt Milletvekili Sayın Şahap Kavcıoğlu
konuşacak. 
Buyurun
Sayın Kavcıoğlu. (AK PARTİ sıralarından alkışlar)
AK
PARTİ GRUBU ADINA ŞAHAP KAVCIOĞLU (Bayburt) – Değerli Başkanım, kıymetli
milletvekilleri; başlarken ABD Başkanı Trump’ın kutsal şehrimiz Kudüs’ün
İsrail’in başkenti yapılması ve ABD’nin Tel Aviv’de bulunan büyükelçiliğini
Kudüs’e taşıması kararını şiddetle kınıyorum. Ve tabii bütün İslam âleminin
liderlerinden bir ve beraber olmayı, tepkilerini sürekli kılmalarını milletçe
bekliyoruz.
Ayrıca,
burası Türkiye Büyük Millet Meclisi. Burası, 780 bin kilometrekareden ve 81
ilden gelmiş, Millî Misak’a inanan, tek millet, tek bayrak, tek vatan, tek
devlet şiarına uygun milletvekillerinin oluşturduğu, milleti temsil eden bir
Meclistir. Buraya kendini ait hissetmeyenlerin burada bulunmaya, bu kürsüde
konuşmaya hakkı olmadığını da ifade etmek istiyorum ve bu tür konuşmaları da
kınıyorum. (AK PARTİ sıralarından alkışlar) 
Sayın
milletvekilleri, 2002 yılında, dibe vurmuş bir ekonomiyi ve bankacılık
sektörünü devralan AK PARTİ Hükûmetleri, iktisadi yapının temellerini sağlam
atmanın faydasını bugün küresel ölçekteki ekonomik saldırılar karşısında görmüş
ve görmektedir. Özellikle de 15 Temmuz hain darbe kalkışması sonrasında ekonomik
saldırılar artarken bunların bertaraf edilmesinde başta Merkez Bankası, BDDK,
Hazine gibi kurumlarımızın attıkları düzenleyici adımlar çok etkili olmuştur.
Bu önlemler sayesinde bankacılık sektörünün ve ekonominin güçlü yapısı
korunmuş, 15 Temmuz ve sonrasında haince yaklaşımların ekonomik alan üzerindeki
etkileri sınırlı düzeylerde kalmıştır. Ancak dikkat edelim sayın
milletvekilleri, 15 Temmuzda yapamadıklarını şimdi ekonomik kuşatma
operasyonlarıyla yapmaya çalışıyorlar. Öyle anlaşılıyor ki iktisadi tetikçilik
ve ekonomik algı operasyonları 15 Temmuzun devamı olarak sürecektir. Ancak
unuttukları bir şey var, ekonomide de artık eski Türkiye yok. AK PARTİ
hükûmetleri döneminde her sahada atılan önemli adımlar, uyguladığımız doğru
ekonomik politikalar, dinamik özel sektörümüz, sağlıklı bankacılık sistemimiz,
kamu mali dengeleriyle Türkiye ekonomisi güçlü büyüme trendini sürdürmüştür ve
bunun en net yansıması, üçüncü çeyrekte yüzde 11,1’le dünyanın en büyük
büyümesi olarak gerçekleşmiştir. Ve yine şükür ki ve yine görünen o ki
ihracatın ve sanayinin pozitif katkısıyla 2017 yılında da asgari yüzde 7 olarak
büyüme gerçekleşecektir. 
Değerli
milletvekilleri, mevcut riskleri dikkate aldığımızda, uzun süredir başarıyla
hayata geçirilen kamu maliyesi politikalarıyla 2018 bütçesi, 2017 bütçesinde
olduğu gibi faize değil, kamu hizmetlerine kaynak aktaran bir bütçe olacaktır.
2002 yılında, hepinizin hatırladığı gibi, her 100 lira verginin 86 lirası faize
giderken 2017 bütçesinde sadece 11 lirası faize gitti; geriye kalan kısım ne
oldu? Eğitime, sağlığa, tarıma, yatırıma ve sosyal yardımlara, kısaca
halkımızın refahına harcandı. Bu politikalar ışığında yine, 2018 bütçesi de
halkımızın refahını artıracak bütçe olarak hazırlanmıştır. 
Bakınız,
hiçbir dönemde, sosyal devlet uygulamaları bu dönemde olduğu kadar yaygın
olmamıştır ve bu kadar kaynak aktarılmamıştır. Örneğin, 380 binden fazla
engelli evladımızın eğitimine ve hayata tutunmasına yardımcı olan bir bütçedir.
Hazırlanan bütçe sadece kendi insanımızı değil, dünyanın her noktasındaki
soydaşlarımızı, mağdurları ve mazlumları ilgilendiren bir bütçedir. Bugün, bu
bütçe sayesinde yaklaşık 4 milyon göçmeni en iyi şartlarda ülkemizde
barındırıyoruz. Eğitimde, sağlıkta atılan adımlarla birlikte, dünyanın en büyük
10 projesinin 6’sını bu bütçeler sayesinde gerçekleştirdik. Esnafa, çiftçiye
dokunan bir bütçe. Bütçemiz sosyal adaleti sağlayan ve herkesi kucaklayan bir
bütçedir. İnşallah, AK PARTİ hükûmetleriyle sosyal devlet ilkesine uygun, halka
hizmet bütçeleri yapmaya devam edeceğiz. 
Değerli
milletvekilleri, 2018 yılı bütçemizin ülkemiz için hayırlı olmasını diliyor, bu
bütçeyle birlikte Türkiye’nin karşısında yer alacak bütün şer güçlerin
üstesinden geleceğimizi saygılarımla bildiriyorum, hepinize saygılar sunuyorum.
(AK PARTİ sıralarından alkışlar) 
BAŞKAN
– Teşekkür ederim Sayın Kavcıoğlu. 
AK
PARTİ Grubu adına üçüncü olarak Adana Milletvekili Sayın Tamer Dağlı konuşacak.

Buyurun
Sayın Dağlı. (AK PARTİ sıralarından alkışlar)
AK
PARTİ GRUBU ADINA TAMER DAĞLI (Adana) – Sayın Başkan, değerli milletvekilleri;
Bankacılık Düzenleme ve Denetleme Kurumunun 2018 bütçesi üzerinde AK PARTİ
Grubumuz adına söz almış bulunuyorum.
BDDK,
1990'lı yıllarda bankacılık sektöründeki dalgalanmalar ve denetleme
kurumlarının parçalı yapısından kurtarılması için kurulmuş özerk bir kamu
kurumudur.
Türkiye'de
bankacılık sektörü, 1990'lı yıllarda oldukça dalgalı bir dönem geçirdi. Bu
krizin en büyük nedeni, bankaların yetersiz denetimi nedeniyle ağırlıklı olarak
kamu menkul kıymetlerine yatırım yapmış olması, yüksek yabancı para açık
pozisyonlarıyla çalışmış olmalarıdır. Bu aşırı risk alma eğilimi 1994 ekonomik
krizini doğurmuştur. Türk lirası aşırı değer kaybetmiş, ağır ekonomik
maliyetler ortaya çıkmıştır. Bu dönemde, bankacılık sektöründeki yapısal sorunlar
nedeniyle 1999 yılına kadar 11 bankaya el konulmuştur.
Sektörü
denetleme ve düzenleme uygulamalarının artırılması ve bağımsız karar alma
mekanizması kurulması amacıyla 4389 sayılı Bakanlar Kurulu Kararı’yla Haziran
1999'da BDDK kurulmuştur, Eylül 2000 tarihinde de faaliyetlerine başlamıştır.
BDDK'nın görevleri 5411 sayılı Bankacılık Kanunu'yla düzenlenmiştir. BDDK,
bankalar yeminli murakıpları, bilişim uzmanları ve hukuk uzmanlarıyla
bankaların özellikle yerinden denetlenmesi ve risk odaklı denetim yaklaşımını
esas alarak denetleme yapmaktadır. 
BDDK’nın
kurulmasından önceki süreçte ve BDDK’nın kurulumu sürecinde yani 1994-2001
yılları arasında, finansal krizlerin sonucunda ülkemizde 20 banka TMSF'ye
devredilmiş, 5 bankanın faaliyet izni iptal edilmiştir. Bunun ekonomimize
maliyeti 50 milyar doların üzerinde olmuştur.
Sayın
Başkan, değerli milletvekilleri; finansal sistem içerisinde yüzde 86 oranında
pay ihtiva eden bankacılık sektörü, gerek aktif kalitesi gerek kârlılık
performansıyla ülkemizin ekonomik gelişimi üzerindeki olumlu etkisini
sürdürmektedir. Geçtiğimiz haftalarda Bank of China Turkey AŞ'nin de faaliyet
izni alması neticesinde 52 adet bankanın yer aldığı Türk bankacılık sektörü,
Ekim 2017 itibarıyla 3,2 trilyon TL aktif büyüklüğe ulaşmıştır. Bankacılık
sistemimizin 1,7 trilyon TL büyüklüğüyle en önemli kaynaklarından olan mevduat
hacmi, 349 milyar TL'lik öz kaynak büyüklüğü, yıllardır tesis ettiği itibarı ve
oluşturduğu fon çeşitliliği sayesinde, krediler ve diğer varlıklara kanalize
edilen bu fonlarla ülke büyümesine önemli katkı sağlamaktadır.
Ekim
2017 dönemi itibarıyla 2 trilyon TL kredi hacmine sahip bankacılık sektöründe
ekonomimizin büyüme ve istihdam dinamiklerinden olan KOBİ'lere yönelik sağlanan
teşviklerin etkilerini özellikle son dönemde yakından izlemekteyiz. Bilindiği
üzere, KOBİ'lerin finansmana erişimini kolaylaştırmak amacıyla kurulan Kredi
Garanti Fonu'na Hazine Müsteşarlığı tarafından sağlanan kaynağın 2 milyar
TL'den 25 milyar TL'ye artırılması ve kefalet hacminin 20 milyar TL'den 250
milyar TL'ye çıkarılması yönünde alınan 10 Mart 2017 tarihli Bakanlar Kurulu
kararının hem bankacılık sektörü hem de büyüme üzerinde önemli etkileri
olmuştur. KOBİ kredilerinin gayrisafi yurt içi hasıla içerisindeki oranı yüzde
15’lerden yüzde 29 seviyelerine ulaşmıştır. Ayrıca, yeni açıklanan ve yüzde
11,1 seviyesine ulaşan büyüme rakamında Kredi Garanti Fonu ve benzeri
desteklerin önemli etkisi olmuştur.
Bilindiği
üzere, faizsiz bankacılık sisteminin küresel finans sistemi içerisindeki önemi giderek
artmaktadır. Ülkemizde de bu konuda yapılan kurumsal ve hukuki altyapının
geliştirilmesi ile ürün ve hizmet çeşitliliğinin artırılmasına yönelik
çalışmaların sonuç vermeye başladığını görmekteyiz. Kamu desteğiyle kurulan
Ziraat Katılım Bankası ve Vakıf Katılım Bankasının da eklenmesiyle banka sayısı
5 olan katılım bankacılığının pazardan almış olduğu yüzde 5 payın, ülkemizin
demografik ve kültürel yapısı da dikkate alındığında rahatlıkla yüzde 15
seviyesine ulaşacağı yönündeki inancımızı korumaktayız. Katılım Finans başta
olmak üzere İstanbul Finans Merkezi Projemiz kapsamında yeni finansal araçlarla
sektörü büyütmeye ve güçlendirmeye devam edeceğiz. Türkiye, 2001 krizinde
olduğu gibi dizlerinin üzerine çökertilen bir ülke değil. Artık, milletiyle birlikte
hareket eden yeni ve güçlü bir Türkiye var.
Sözlerimi
tamamlarken İslam'ın ilk kıblesi Kudüs'ü işgalci İsrail'in başkenti ilan eden
Amerikan Başkanını kınadığımı ve bu kararı asla tanımadığımızı da belirtmek
isterim. Kudüs Ümmetindir. Tüm ülkeleri Sayın Cumhurbaşkanımızın davetine
uymaya, Kudüs’ü işgal altındaki Filistin’in başkenti kabul etmeye davet
ediyorum. 
Görüşmelerini
sürdürdüğümüz 2018 Yılı Merkezi Yönetim Bütçe Kanunu Tasarısı’nın aziz
milletimiz için hayırlı ve uğurlu olmasını temenni ediyor, heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Dağlı.
ÖZGÜR
ÖZEL (Manisa) – Sayın Başkan, kısa bir söz alabilir miyim?
BAŞKAN
– Buyurun Sayın Özel.
Süreniz
bir dakika.
IV.- AÇIKLAMALAR (Devam)
14.- Manisa Milletvekili Özgür Özel’in,
İslam İşbirliği Teşkilatı toplantısına iletilmek üzere ortak bir metnin imzaya
açılmasını teklif ettiğine ilişkin açıklaması
ÖZGÜR
ÖZEL (Manisa) – Sayın Başkan, aslında bir dakika da sürmeyecek. 
Bugün,
İslam İşbirliği Teşkilatı toplantısıyla ilgili bir talep iletmiştim. Siz,
yerinde bir talep olduğunu söylediniz. Arkada bir metin geldi, bu konuda bir
çağrı, bir destek, en doğrusu neyse. O metin üzerinde de genel bir
mutabakatımız var ancak zaman ilerliyor. Diğer partiler buna nasıl baktıklarını
netleştirdilerse eğer, bu konudaki ortak metnin imzaya açılmasını teklif
ediyorum.
BAŞKAN
– Doğru, haklısınız. 
Sayın
Elitaş…
15.- Kayseri Milletvekili Mustafa
Elitaş’ın, Doğu Kudüs’ün bağımsız Filistin devletinin başkenti olarak tanınması
hakkında ortak bir metne imza atacaklarına ilişkin açıklaması
MUSTAFA
ELİTAŞ (Kayseri) – Sayın Başkan, biraz önce grup başkan vekillerini toplantıya
çağırdığınızda, prensip olarak doğru olduğunu ifade ettik. Metin şu anda
önümüzde. Ben AK PARTİ Grubu olarak bunu… Zaten, Sayın Cumhurbaşkanımız, İslam
İşbirliği Teşkilatı toplantısında yaptığı konuşmada, çağrıda bütün ülkeleri
Doğu Kudüs’ü bağımsız Filistin Devleti’nin başkenti olarak tanımaya,
Türkiye’nin yaptığı gibi büyükelçiliğini orada açmaya davet etti. Biz de bu
teklife katılıyoruz. Uygun görürseniz, AK PARTİ Grubu, Cumhuriyet Halk Partisi
Grubu ve Milliyetçi Hareket Partisi Grubu olarak bu imzayı atarız ve siz de
Türkiye Büyük Millet Meclisi adına, oradan bunu Meclisin iradesi olarak ifade
edersiniz. 
BAŞKAN
– Tabii ki çok seve seve ve memnuniyetle yaparım bu işi.
Sayın
Usta sizin düşünceniz?
16.- Samsun Milletvekili Erhan Usta’nın,
Doğu Kudüs’ün bağımsız Filistin devletinin başkenti olarak tanınmasıyla ilgili
bildirgeye katılacaklarına ilişkin açıklaması
ERHAN
USTA (Samsun) – Biz de böyle bir bildirgeye katılacağımızı zaten ifade
etmiştik. Metni de inceledik, uygundur Başkanım.
BAŞKAN
– Peki.
Siz
imzaları tamamladıktan sonra bana iletin, müsaade ederseniz ben kürsüden onu
okuyayım. Ben işleme devam ediyorum, siz işlemleri tamamladıktan sonra kürsüden
okuyacağım. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
- AK PARTİ Grubu adına dördüncü olarak Kütahya Milletvekili Sayın Ahmet Tan
konuşacak.
Buyurun
Sayın Tan. (AK PARTİ sıralarından alkışlar)
AK
PARTİ GRUBU ADINA AHMET TAN (Kütahya) – Sayın Başkan, değerli milletvekilleri;
2018 Yılı Bütçe Kanunu Tasarısı görüşmelerinde Sermaye Piyasası Kurulunun
bütçesi üzerine grubum adına söz almış bulunuyorum. Yüce heyetinizi ve
ekranları başında bizleri izleyen aziz milletimizi saygıyla selamlıyorum. 
Uluslararası
kuruluşların verilerine göre, 2016 yılında dünya yüzde 3,2; gelişmiş ülkeler
yüzde 1,7, gelişmekte olan ülkeler ise yüzde 4,3 büyümüştür; Türkiye ise
olumsuzluklara ve bütün engellemelere rağmen yüzde 2,9 oranında büyümüştür.
Sayın Cumhurbaşkanımızın deyimiyle “Topu birden üzerimize gelirken” bile
büyümede, 2017 yılı üçüncü çeyrekte yüzde 11’le dünyada ilk sıradayız, yıl
sonunda ise bu rakamın yüzde 7’nin üzerinde olmasını bekliyoruz inşallah. AK
PARTİ olarak, türlü oyunlara rağmen, her zaman milletimiz için çalıştık ve
çalışmaya devam ediyoruz. 
Geçen
yıl Sermaye Piyasası Kurulumuz tarafından şirketlerimize 350 milyar Türk
liralık tahvil, bono, sukuk ve hisse senedi ihraç izni verilirken bu yıl
verilen izin tutarları yıl bitmeden 500 milyar TL’yi aşmıştır. Bunun anlamı,
2017 yılında şirketlerimiz sermaye piyasalarımızdan 500 milyar TL kaynak sağlamıştır
ki bu rakam, tüm zamanların en yüksek rakamıdır. Bu gelişmeler şirketlerimizin
banka kredilerine bağımlılığını giderek azaltmakta, finansman kaynaklarının
çeşitlenmesine de imkân sağlamaktadır. 
Ekonomik
büyümedeki bu başarı sermaye piyasalarında da yansımasını bulmuş, sermaye
piyasamıza küresel sermaye girişi yıl boyunca devam etmiştir. Bu girişlerin de
katkısıyla borsada işlem gören şirketlerimizin değeri 800 milyar TL’ye ulaşmış,
BIST endeksi yıl içinde 100 binli rakamları aşmıştır; yıl başına göre yüzde
35’i aşan artışla dünyanın en çok kazandıran borsaları arasında yerini
almıştır. 
Ülkemiz,
tüm dünyaya örnek teşkil edecek bir teşvik sistemini yürürlüğe koydu.
Hatırlayacağınız üzere, öz sermaye ile finansmanı ve halka açılmayı kurumlar
vergisi indirimiyle özendiren bu düzenlemeyi hayata geçirdik. Söz konusu
düzenlemeyle, şirketlerimize “Yüksek faizle borç kullanmayın, onun yerine
şirketinize nakit sermaye koyun. Paranız yoksa da sermaye artırımı yoluyla
halka açılın ve koyduğunuz ek sermaye için de kredi faizi kadar finansman
gideri yazın.” dedik, böylece daha düşük vergi ödeme imkânı sağladık.
Firmalarımızın bu düzenlemeyi daha fazla dikkate almalarının, faize dayalı
finansman yerine öz kaynağa dayalı finansmanın teşvik edilmesinin, orta vadede,
finansman yapısının daha da iyileşmesi bakımından çok olumlu sonuçlar
vereceğini bekliyoruz.
Ülkemizin
ulaştığı bu gelişmişliği dost, düşman herkes takdir ederken ülkemizi
tökezletmeye, boyunduruk vurmaya çalışan fesat odaklarının olduğu da bizler ve
milletimiz tarafından izlenmektedir. Bu topraklar çokça hain ve yerli iş
birlikçi görmüş, görmeye de devam etmektedir. 
Biz
Kurtuluş Savaşı’mızı, millî mücadelemizi uçaklarla, tanklarla, savaş
gemileriyle yapmadık, kazanmadık; bunların hiçbiri bizde yoktu. Bizde var olan,
sarsılmaz bir iman ve onun gereği, devletimizin, bayrağımızın, vatanımızın ve
milletimizin bekası için birlik ve beraberlik olmuştur; bugün de ihtiyacımız
olan şey budur.
Mazlum
coğrafyaların umudu olan Türkiye olarak, zalim siyonistlerin zulmü altında çile
çeken Kudüslü, Filistinli kardeşlerimizin yanında olacağız. Balkanlar ve Türki
cumhuriyetlerle birlikte, tüm Müslüman coğrafyayı, gönül coğrafyamızı ve tüm
mazlumları asla yalnız bırakmayacağız. 
Sözlerime
son verirken, millî şairimiz Mehmet Akif’in şu dizelerini hatırlatmak
istiyorum: “Bir zamanlar biz de millet, hem nasıl milletmişiz/ Gelmişiz dünyaya
milliyet nedir öğretmişiz/ İnsanlığın bütün ufukları kapkaranlıkken/ Işık olup
fışkırmışız ta karanlığın koynundan.”
Bütün
fesat odaklarının kapkara bulutlar gibi üzerimize geldiği bu dönemde,
karanlığın koynundan fışkıracağımız günlerin yakın olduğu inancı ve duasıyla
yüce heyetinizi ve aziz milletimizi saygıyla selamlıyor, bütçemizin hayırlı
olmasını diliyorum. (AK PARTİ sıralarından alkışlar)
BAŞKAN
– Teşekkür ederim Sayın Tan.
AK
PARTİ Grubu adına beşinci olarak Tokat Milletvekili Sayın Coşkun Çakır
konuşacaklar.
Buyurun
Sayın Çakır. (AK PARTİ sıralarından alkışlar)
AK
PARTİ GRUBU ADINA COŞKUN ÇAKIR (Tokat) – Sayın Başkan, değerli milletvekilleri;
2018 yılı Vakıflar Genel Müdürlüğü bütçesi üzerine partim adına söz almış
bulunuyorum. Bu vesileyle yüce heyetinizi ve yüce Meclisi saygıyla
selamlıyorum.
Ne
zaman ortaya çıktığını bilmiyoruz; kadim zamanlardan beri vakfın tanımını,
içeriğini ifade eden yahut çağrıştıran kurumlar var ancak ete kemiğe bürünmesi,
ciddi bir müessese olarak ortaya çıkması Müslümanlar zamanında. Daha ötesi,
Selçuklular zamanında çok ciddi bir kurumsallaşma sağlamış, Osmanlılar
zamanında da şahikasına, zirvesine çıkmış vakıflar. 
Bugün,
modern zamanların ve modern iktisadın anlamakta güçlük çekeceği bir kurum
vakıf; bir şeyi karşılıksız vermek ve bir beklentiye girmemek. Menkul,
gayrimenkul yahut herhangi bir varlığı hem karşılıksız vereceksiniz hem de
ölünceye kadar, ilanihaye, sonsuza kadar ondan bir beklentiniz olmayacak. Bunu
modern iktisadın anlamasını beklemek çok güç, çok zor. O bakımdan,
Müslümanların ve Türklerin tarih boyunca ortaya koymuş oldukları en önemli
müessese vakıf kurumudur desek eksik kalır, yerinde olur. 
Değerli
milletvekilleri, bu bir hayır yapma davranışıdır. Atalarımız herhangi bir
sosyal sınıf, zümre, grup olmaksızın, fakir, zengin vakıf faaliyetinin
içerisine katılmış ve yüzlerce, binlerce vakıf ortaya çıkmış. Sosyal yaşamın
neredeyse her alanına tekabül eden vakıf kurumları, birimleri ortaya çıkmış. O
bakımdan, vakfı anlamak için hakikaten, bugün tekrardan onu yorumlamak, belki
de yeniden üretmek gerekir. Hâl böyle olunca Osmanlı Devleti bunu modernleşme
döneminde ilk kurulan -bakanlıklardan birincisi, ikincisi olarak- bakanlık
olarak tanımlamış, bugün maalesef, bir genel müdürlük olarak ortada. Ben
dilerim ve arzularım ki Vakıflar Genel Müdürlüğünün muhtevası da hacmi de bir
bakanlığı ziyadesiyle, aynen tarihte Osmanlı döneminde olduğu gibi, hak etmektedir.
Tabii ki binlerce vakıf kurulmuş, bunların yöneticileri kalmamış; bu vazifeyi,
bu sorumluluğu Vakıflar Genel Müdürlüğü üstlenmiştir ve çok ciddi, çok ulvi bir
görevi, ecdattan almış olduğu bu sorumluluğu da Vakıflar Genel Müdürlüğü bugün
yerine getirmektedir. 
Mehmet
Bey arkadaşımız konuştu, birazdan Hurşit Bey arkadaşımız konuşacak, o bakımdan
detaylara ve rakamlara girmek istemiyorum ama sadece şu kadarını söylemek
isterim: 52 bin adet mazbut vakfın yönetimi var. Bunların sahip olduğu kültür
varlıklarının bakımı, onarımı, yaşatılması; vakıfların vakfiyelerindeki
amaçlarının gerçekleştirilmesi için vakfa ait menkul ve gayrimenkullerin en
yüksek gelir getirici şekilde değerlendirilmesi; aynı şekilde 259 adet mülhak,
5.072 adet yeni vakıf ve nihayet 167 adet cemaat vakfının denetimi özel bütçeli
bir kuruluş olan Vakıflar Genel Müdürlüğü tarafından yürütülmektedir.
2003-2017
tarihleri arasında yani kabaca on dört yıllık dönem içerisinde bu faaliyetler
gayet verimli bir şekilde gerçekleştirilmiştir. Marifet iltifata tabidir;
burada iki kişinin adını zikretmem gerekir: Bu on dört yıllık dönemin birinci
evresini Tokat Milletvekilimiz Sayın Yusuf Beyazıt hakkıyla, hakkını vererek
gerçekleştirmiş; aynı şekilde, onun açmış olduğu çığırda ve izde de yine, Sayın
Genel Müdürümüz Adnan Ertem devam etmektedir. (AK PARTİ sıralarından alkışlar)
Değerli
arkadaşlar, 5 binin üzerinde vakıf eseri tamir edilmiştir, tadil edilmiştir ve
kullanıma açılmıştır; bu ciddi bir sorumluluktur, ciddi bir başarıdır. 
Vaktimin
az olduğunu biliyorum, bir de şunu söylemek isterim: Bugün, az gelişmişlik ve
geri kalmışlık teorileri üzerinde dünyada bir literatür var. Keşke vaktim olsa
da konuşsam. Bu literatürden bir tanesinde genel olarak Müslüman toplumların
özel olarak da Osmanlı’nın geri kalmasını üç müesseseye bağlarlar: Birisi
mülkiyet rejimi, diğeri miras hukuku ve nihayet üçüncüsü de vakıflar. Bu, son
derece yanlış, sağlıksız bir değerlendirmedir. Vakıflar, aksine, geri
kalmışlığın değil, sosyal adaletin, gelir bölüşümünün, fırsat eşitliğinin ve
sosyal yaşamın her alanında eşitlikçi davranışın en önemli timsal kurumu
olmuştur. 
Bu
vesileyle 2018 yılı bütçesinin hayırlı olmasını dilerken vakıf eser bırakan
ecdadımızı rahmet ve minnetle yâd ediyor, vakıf eserlerimizi koruyan, kollayan
ve yaşatarak gelecek nesillere taşımak için çalışan, başta AK PARTİ
hükûmetlerimiz, milletvekillerimiz olmak üzere, Vakıflar Genel Müdürlüğü
çalışanlarımızı kutluyor, yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Çakır.
AK
PARTİ Grubu adına altıncı olarak İstanbul Milletvekili Sayın Hurşit Yıldırım
konuşacak.
Buyurun
Sayın Yıldırım. (AK PARTİ sıralarından alkışlar) 
AK
PARTİ GRUBU ADINA HURŞİT YILDIRIM (İstanbul) – Sayın Başkan, kıymetli
milletvekilleri; Vakıflar Genel Müdürlüğü bütçesi üzerine söz almış
bulunmaktayım. Aziz Meclisi ve ekran başında bizleri izleyen kıymetli
vatandaşlarımızı hürmetle selamlıyorum.
Sayın
milletvekilleri, üç kıtaya birden yayılan Türk-İslam medeniyetinin geniş bir
tarihi ve eşsiz bir kültür mirası vardır. Orta Asya’dan Anadolu’ya doğru adalet
ve iyilikle her zerresi ilmik ilmik dokunan medeniyetimizin bulunduğu
coğrafyalarda adalet, hoşgörü, imar ve iyilikte dünya tarihine yön vermişizdir.
Dünya tarihinde Haçlı Seferleri gibi yağma hareketlerinin karşısında ecdadımız
bulunduğu coğrafyalarda hem mazlumların yanında yer almış, her daim adaletle ve
zarafetle ülkeleri yönetmiştir. Yaratılanı Yaradan’dan ötürü sevmek ilkesini
hem bireysel yaşantısında hem de devlet yönetiminde göstermişlerdir. Bugün dahi
geçmişten gelen inancımızla Cumhurbaşkanımız Recep Tayyip Erdoğan’ın tüm
dünyanın gözünün içine bakarak söylediği “Dünya 5’ten büyüktür.” ilkemizin
gayesinde de geçmişte olduğu gibi, dünyanın adaletle yönetilmesi ve mazlumların
çektikleri acıların son bulması isteği vardır. Türkiye, kendisine uzak, yakın
tüm coğrafyalardaki barışın, huzurun, insanca yaşamanın garantisidir. Bu
sorumluluk, bize tarih ve medeniyetimizin verdiği bir sorumluluktur.
Sayın
milletvekilleri, dünyada pek çok ülkenin medeniyet kriterleri ve özellikleri
vardır. Bizim kadim medeniyetimizin özelliklerinden biri de vakıf medeniyetine
sahip olmamızdır. Vakıf medeniyetinin özünde bereket ve irfan vardır. Bu
kavramları yalnız, kalbî ve akli medeniyetler tamamlayabilir. Ecdadımız sadece
yaşadığı dönemde değil, kendisinden sonra da hem garip gurebanın ihtiyaçlarını
gözetmek hem de kültür ve medeniyetine sahip çıkmak için şahsen kendi mal
varlığındaki sayısız yapı ve eseri vakfetmiş, halkın gündelik kullanımına
tahsis etmiştir.
Anadolu’da,
1048’de Erzurum’da temelleri atılan vakıf hareketi dünyada hiçbir medeniyette
görülmeyecek özelliklere sahiptir. Kişi ve aileler zaman zaman aşevi olarak,
zaman zaman bir çeşme olarak, zaman zaman yol, köprü, medrese olarak, kimi
zaman da kültür ve medeniyeti yaşatmak için yaşadığı dönemden ziyade,
kendisinden sonraki nesillere mallarını aktarmakta bir dakika bile
düşünmemişlerdir.
Osmanlı’da
bilmediğimiz türde vakıf hizmeti ve eseri bulunmaktadır. Mesela, hizmetçilerin
kırdıkları eşyaların ödenmesi, mektep çocuklarının pikniğe götürülmesi,
hapishanedeki borçluların borçlarının ödenmesi, öksüz kızlara çeyiz
hazırlanması, şehirlere inmesinler diye dağlardaki yırtıcı hayvanlara yiyecek
verilmesi, kanadı kırık leyleklerin tedavisi, bayramlarda çocukların ve
kimsesizlerin sevindirilmesi gibi sayısız onlarca hizmet için vakıf
kurulmuştur. Sosyal devletin bugün yapmakla mükellef olduğu tüm eserleri
“Hayırda yarışınız.” düsturuna uygun olarak ecdadımız vakıf eserleriyle yerine
getirmiştir. 
Sayın
milletvekilleri, vakıf eserleri ve vakıflarımız millî ve yerli kültürümüzdür.
Her vakıf eserinde yerli ve millî kültürümüzün esasları olarak Balkanlarda
Murat Hüdavendigar'ı, Ankara’da Hacı Bayram Veli’yi, Bursa’da Orhan Gazi’yi,
Doğubeyazıt’ta Ahmedi Hani’yi, Eminönü’nde Nuruosmaniye’yi, Üsküdar’da Valide
Sultan’ı, Konya’da Mevlâna’yı, Kırıkkale’de Balışeyh’i, Yozgat’ta da
Başçavuşzade’yi görebiliriz. Aynı zamanda, Bursa’da Ulu Cami, Edirne’de
Selimiye, İstanbul’da Süleymaniye tarihimiz ve kültürümüzün vakıf eserleriyle
beslenen kodlarıdır.
Ecdadımız
sadece bir imaret, bina veya yapıyı vakıf olarak bağışlamamış, aynı zamanda
bağışlanan, vakfedilen bu eserler harikulade bir sanat eseri olarak da yaşamaya
devam etmiştir. Bugün İstanbul’u İstanbul yapan, İstanbul’un siluetini
oluşturan ve İstanbul’u muazzam ve muhteşem bir şehir örneği yapan işte bu
vakıf eserleridir.
Vakıf
yoluyla bugüne kadar gelmiş eserlerimizin her biri, bu eserleri vakfeden
ecdadımızın bizlere ve bizlerden sonraki nesillere birer yadigârıdır. Vakıf
eserine sahip çıkmamak veya vakıf eserini amacına uygun kullanmamak en büyük
veballerden de biridir. 
Bu
düşüncelerle, millî ve yerli bir ruhla Frenk mukallitliğinden uzak olarak,
bilgi zemini Türk İslam kaynaklarını esas alan büyük bir medeniyetin
tasavvuruyla, Anadolu’nun yerli ve millî tezgâhlarında dokunmuş bir ruhla vakıf
eserlerini korumaya, onları çoğaltmaya ve vakıf eserini anlamaya katkısı olması
düşüncesiyle Vakıflar Genel Müdürlüğünün 2018 yılı bütçesinin hayırlı olmasını
temenni ediyor, Genel Kurulu tekraren saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Yıldırım. 
AK
PARTİ Grubu adına şimdi de İstanbul Milletvekili Sayın Hasan Turan konuşacak. 
Buyurun
Sayın Turan. (AK PARTİ sıralarından alkışlar) 
AK
PARTİ GRUBU ADINA HASAN TURAN (İstanbul) – Sayın Başkan, değerli
milletvekilleri; 2018 yılı TİKA bütçesi üzerine söz almış bulunuyorum. Bu
vesileyle Genel Kurulu saygıyla selamlıyorum. 
TİKA,
ülkemizin şefkat ve merhamet elini temsil ediyor. Âdeta, milletimizin yürüyen
vicdanı olarak hareket ediyor. Bir bakıyorsunuz Balkanlarda, bir bakıyorsunuz
Orta Asya'da, bir bakıyorsunuz Orta Afrika’da, dünyanın her bir yerinde ecdadın
bize bıraktığı eserleri imar etmek üzereyken, inşa faaliyetindeyken TİKA’yı karşınızda
bulabilir ve görebilirsiniz. Kahire’de Hazreti Hüseyin Camisi’ni restore
ederken, Orhun Abideleri’nin orada Orhun Yazıtları Müzesi’ni inşa ederken,
Trablusşam’da saat kulesini yaparken, Balkanlarda ve Kafkaslarda ecdadın
bizlere bıraktığı eserleri inşa eder, ihya ederken TİKA’yı karşınızda
bulabilirsiniz. Bu milletin ideallerini gönül coğrafyasında, bütün bir
medeniyet coğrafyasında tahkim etmeye çalışan önemli bir kuruluşumuz.
Bayraktarlığımızı yapıyor, bayrağımızın her yerde dalgalanması için gece gündüz
çalışıyorlar. 
Son
günlerde, Filistin coğrafyası başta olmak üzere, Lübnan’da bir dizi
faaliyetlerde ve ziyaretlerde bulunduk. Bu ziyaretlerde de kendimiz bizzat
TİKA’nın faaliyetlerini yerinde gördük. Bir bakmışsınız bir okul olarak, bir
bakmışsınız hastane olarak karşınıza çıktıklarına bizzat şahit olduk. Gazze’de
hastane yapımına, Ramallah’ta okul yapımına imza atıyorlar. Aslında, bu bize,
Cumhurbaşkanımızın da hitaplarında ifade ettiği veçhile “Türkiye, Türkiye'den
büyüktür.” gerçeğini arazide görme fırsatını da göstermiş oluyor. 
Türkiye,
gerçekten, sadece 780 bin kilometrekaresi ve üzerinde yaşayan 80 milyonuyla
değil, bütün bir gönül ve medeniyet coğrafyasıyla birlikte tarif edilebilecek
ve anlaşılacak bir ülkenin adıdır. Dolayısıyla Türkiye'nin geçmişte sahip
olduğu ve devraldığı geniş müktesebat, mimari ve bu konuda ecdadın bıraktığı
eserler bugün ülkemizin en önemli kurumlarından olan TİKA sayesinde varlığını
devam ettiriyor.
Özellikle
Kudüs’te, Mescid-i Aksa’da Kubbet-üs Sahra’nın üzerindeki alemin her yıl TİKA
tarafından değiştirildiğini ve onarıldığını biliyoruz. TİKA, Kudüs başta olmak
üzere, Filistin coğrafyasında çok önemli eserlere ve faaliyetlere imza atıyor,
bu anlamda hepimizin göğsünü kabartıyor, bizleri gururlandırıyor, duygulandırıyor.
Bunlara yer yer ziyaretlerimizde şahit oluyoruz, sizler de şahit
oluyorsunuzdur.
Bu
vesileyle, Kudüs üzerinde son günlerde uygulanmaya çalışılan işgali
meşrulaştırma çabalarını, özellikle Trump’ın bu konudaki kararını ve İsrail’in
işgal ettiği toprakları İsrail’e peşkeş çekme ameliyesini reddettiğimizi ve
kabul etmediğimizi her bir vesileyle ifade ediyoruz. Bu vesileyle, Mescid-i
Aksa’nın üzerindeki alem her zaman capcanlı kalacak ve oralar da bizlerin
olmaya devam edecektir. 
Bugün
İslam İşbirliği Teşkilatından bu anlamda güçlü kararın çıkmasını millet olarak
bizim beklediğimiz gibi, bütün bir İslam dünyası da bekliyor. İnşallah, bugün,
Cumhurbaşkanımızın da ifadesiyle, Kudüs’ün Filistin’in değişmez ve daimî
başkenti olduğunun ilanını gerçekleştirir ve bütün bir İslam dünyasının gönlüne
bu anlamda su serpilmiş olur ve verilen mücadele de bu anlamda taçlanmış olur.
Bunun ben, Lübnan’da yapmış olduğum iki gün önceki ziyarette bütün
Filistinlilerin, bütün mazlumların, bütün mazlumların yanında yer alan, saf
tutanların gönlünden geçtiğine ve bizlere terennüm ettiklerine şahit oldum. Bu
şahitliğimi de burada, Türkiye Büyük Millet Meclisinde sizlere ve milletimize
ifade etmek ve ilan etmek istiyorum. 
Ben
bu vesileyle milletimizin bayraktarlığını yapan, bayrağımızı dünyanın dört bir
tarafında din, dil, ırk ayrımı yapmadan dalgalandıran TİKA’mızı, başta Sayın
Cumhurbaşkanımızı, Hükûmetimizi, TİKA’dan sorumlu Başbakan Yardımcımızı, TİKA
Başkanımızı ve ekibini tebrik ediyorum, Allah onlardan razı olsun, hizmetleri
daim olsun diyorum. Bu vesileyle Genel Kurulumuzu saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Turan.
AK
PARTİ Grubu adına sekizinci olarak Ordu Milletvekili Sayın Metin Gündoğdu
konuşacak.
Buyurun
Sayın Gündoğdu. (AK PARTİ sıralarından alkışlar) 
AK
PARTİ GRUBU ADINA METİN GÜNDOĞDU (Ordu) – Sayın Başkanım, değerli
milletvekilleri; Türk İşbirliği ve Koordinasyon Ajansı Başkanlığının 2018 yılı
bütçesi hakkında AK PARTİ Grubu adına söz almış bulunuyorum. Bu vesileyle Gazi
Meclisimizi ve aziz milletimizi saygıyla selamlıyorum. 
“Ayrı
coğrafyalarda aynı imza” sloganıyla hizmet eden TİKA kurulduğu 1992 yılından bu
yana Adriyatik’ten Çin Seddi’ne kadar tüm gönül coğrafyamızın kalkınma
çalışmalarına destek olmaktadır. Sayın Cumhurbaşkanımızın ifadesiyle dünyanın
her yerine uzanıp, nerede dertli varsa oraya gidip yardımda bulunmayı ilke
edinen TİKA’nın faaliyetlerinin merkezinde daima insan olmuştur. Din, dil, ırk
ayrımı göstermeden bayrağımızı ve aziz milletimizin samimiyetini kıtalar
ötesine taşıyan TİKA ülkemizin stratejik ve önemli kurumlarından biridir.
Merhum üstat Nurettin Topçu’nun dediği gibi: “Üç hâkimin hükmünde hata aranmaz:
Kalbin, kaderin ve ölümün.” Millet olarak her daim kalbimiz kardeşlik, iyilik
ve merhamet duygusuyla hareket etmiştir. Türk milletinin kaderi Orhun’un
suyundan içip Fırat ve Dicle’nin kenarında otağ kurmak olmuştur. Şanlı
tarihimiz boyunca hiçbir zaman ölümden korkmadık. 15 Temmuzda da olduğu gibi
vatan için her daim tarih yazdık. 
TİKA,
bayrağımızı gönül coğrafyamızda dalgalandıran aziz milletimizin tarih boyunca
kaderi olan mazlumlara uzanan kardeşlik elidir. Türkiye Cumhuriyeti devleti,
TİKA eliyle beş kıtada 54 ülkede, 56 program koordinasyon merkezinde 150 ülkeye
ulaşmaktadır. Büyüyen ekonomimiz sayesinde ülkemizin imkânlarının artmasıyla
faaliyet gösterdiği alanları her geçen gün genişleten TİKA, Türkiye’nin
Türkiye’den büyük olduğunu kanıtlamaktadır. 
TİKA,
kuruluş felsefesinin bir gereği olarak Türk dünyasıyla iş birliğini daima ileri
taşıyacak önemli projeler gerçekleştiren Türkiye Cumhuriyeti’nin sınır
ötesindeki sancağıdır. TİKA’nın gönül coğrafyamızda hayata geçirdiği ve
bayrağımızı dalgalandırdığı hizmetlerden bazılarını kendimiz de gittiğimizde
müşahede ettik, gördük, yerinde ziyarette bulunduk. Bunlardan bazıları şunlar:
Kırgızistan’da tamamlanmak üzere olan Kırgız-Türk Dostluk Hastanesi,
Moğolistan’da Bilge Tonyukuk Anıtı bölgesindeki Türk-Moğol ortak arkeolojik
kazı alanı ve müze inşaatı, Cumhurbaşkanımız Sayın Recep Tayyip Erdoğan
tarafından hizmete açılan Somali-Türkiye Eğitim ve Araştırma Hastanesi,
Afganistan’da Şibirgan Afgan-Türk Dostluk Çocuk Hastanesi, Romanya
Mecidiye’deki Kemal Atatürk Ulusal Koleji, Arnavutluk’ta Çocuk Diyaliz Merkezi
gibi birçok konuda ve alanda yatırım yapmaktadır. 
Sayın
Başkan, değerli milletvekilleri; sözde medeni devletlerin başlattıkları
sömürgecilik furyası sırasında Afrika ve Orta Doğu’yla zayıflayan
ilişkilerimiz, bugün TİKA aracılığıyla sağlamlaşmakta ve her alanda
gelişmektedir. Kalkınma iş birliği yanında kültürel iş birliği de Hükûmetimizin
önemli öncelikleri arasındadır. TİKA, kültürel alanda medeniyet coğrafyamızın
üzerine düşeni layıkıyla yerine getirmektedir. Bu çalışmalar saymakla bitmez.
Bazılarını sizlere aktarmak istiyorum: Etiyopya’nın Harar kentinde
Müslümanların ilk hicretine kucak açan Habeş Hükümdarı Necaşi’nin Türbesi de
yine TİKA tarafından ihya edilmektedir. Ürdün’de Sultan Abdülhamit Han’ın
yadigârı olan Hicaz Demiryolu üzerinde bulunan Amman Tren İstasyonu’nun
yenilenmesi ve yeni bir müze binası inşası çalışmaları ise başlatılmıştır.
Sayın
Başkan, değerli milletvekilleri; görüldüğü üzere Hükûmetimiz, milletimizin
medeniyeti ve tarihiyle olan bağını hamasi bir şekilde değil, somut projelerle
güçlendirmektedir. Bu kıymetli çalışmalar da artarak devam edecektir. 
Hizmetlerin
hayata geçirilmesinde emeği geçen başta TİKA’dan sorumlu Başbakan Yardımcımıza,
TİKA Başkanı ve çalışanlarına, bayrağımızın dalgalandığı ülkelerde milletimizi
temsil eden koordinatörlerimize özverili çalışmalarından dolayı teşekkür
ediyorum.
TİKA’nın
2018 bütçesinin devletimiz ve milletimiz için hayırlar getirmesini, hayırlı
olmasını diliyor, Genel Kurulu ve aziz milletimizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Gündoğdu.
AK
PARTİ Grubu adına dokuzuncu olarak İstanbul Milletvekili Sayın Mustafa
Yeneroğlu konuşacak.
Buyurun
Sayın Yeneroğlu. (AK PARTİ sıralarından alkışlar) 
AK
PARTİ GRUBU ADINA MUSTAFA YENEROĞLU (İstanbul) – Sayın Başkan, çok değerli
milletvekilleri; hepinizi saygıyla selamlıyorum.
Başbakanlık
Yurtdışı Türkler ve Akraba Topluluklar Başkanlığı bütçesi üzerinde grubumuz
adına konuşma yapmak üzere söz almış bulunmaktayım.
Ülkemizin
en önemli gerçeklerinden biri olan yurt dışında yaşayan Türkler meselesi, hem
milletimizin asli bir parçası olan bu kesime karşı taşıdığımız sorumluluk hem
de devletimizin taşıdığı anayasal görev gereği AK PARTİ hükûmetlerinin en
önemli icraat alanlarından biri olmuştur. 
Öte
yandan, başka bir ülkede üniversite eğitimi gören öğrenciler, uluslararası
beyin göçü kapsamında, her bir ülke için geleceği etkileyici nitelikte bir
rekabet alanı hâline gelmiştir. Son birkaç yılda ülkemizin bu alanda bir çekim
merkezi olması yönünde köklü kurumsal değişiklikler yaşanmıştır. Yine, Orta
Asya, Balkanlar, Afrika ve Orta Doğu bölgelerinde tarihî ve kültürel
bağlarımızın bulunduğu topluluklara karşı taşıdığımız sorumluluğumuzu da yerine
getirmeye gayret ediyoruz. 2010 yılında ülkemizin bu 3 temel alandaki dış
politika faaliyetlerini tamamlayıcı nitelikte çalışmalar yürütmek üzere kurulan
YTB, geride bıraktığımız yedi yıllık dönem içerisinde her bir alanda nitelikli
yeniliklere imza atmıştır. 2018 yılı YTB için inşallah yeni bir atılım yılı
olacaktır. 
Değerli
arkadaşlar, kitlesel işçi göçü sonrası oluşan, bugün itibarıyla 6 milyonu aşan
Türkiye diasporası çok önemli bir kaynaktır. Diasporaların dünyayı ana vatana,
ana vatanı ise dünyaya bağlayan büyük bir zenginlik oluşturduğu hiç
unutulmamalıdır. Diasporalar, sermaye, kültürel iş birlikleri, bilgi ve yeni
teknolojilerin gelişmesini sağlayabilmekte; sosyal kalkınma, büyüme
olanaklarının geliştirilmesinde kritik bir rol oynayarak ülke ve pazarlar
arasında bağlantıda doğal elçi ve köprü görevi görebilmekte; ana vatanlarına
döndüklerinde ise yanlarında tecrübeler, başarı hikâyeleri ve iletişim ağları
getirebilmektedirler. Türkiye, Yurtdışı Türkler ve Akraba Topluluklar
Başkanlığının kurulmasıyla birlikte aktif diaspora politikaları sürecine girmiş
ve bugün itibarıyla hayli ilerlemiştir. YTB’yle birlikte, yurt dışında yaşayan
vatandaşlarımız için büyük sessiz devrimler gerçekleştirilmiştir. Bir zamanlar
yurt dışındaki vatandaşlarımızın siyasal katılımı hayaldi, bugün artık somut
bir gerçektir. Yine, AK PARTİ iktidarı öncesi yurt dışındaki vatandaşlarımız,
öncelikle döviz aracı olarak görülen ve yaşadıkları ülkeler itibarıyla hiçbir
şekilde destek almayan kurumlara sahipti, bugün itibarıyla başta ana dil
eğitimi ve kültürel değerlerin güçlendirilmesi olmak üzere birçok faaliyetler
için proje desteği almaktadırlar. Yine bugün, yurt dışındaki Türk toplumunun
içinden, öncülük yapacak ihtisas sahibi elitlerin yetişmesi ve toplumun
meselelerini temsil etmesi için yükseköğretimde burs programları
uygulanmaktadır. Diğer tarafta, uluslararası öğrencilere ülkemizde profesyonel,
bütüncül, kapsamlı ve sistematik bir çerçevede eğitim imkânı sunmak ve
böylelikle ülkemizin çekim merkezi hâline gelmesi bir dönem hayalken bugün
somut bir gerçektir.
Saygıdeğer
vekillerim, bugün diasporamızın ekseriyetini oluşturan yurt dışında doğup
büyüyen gençlerimizin ana vatanlarını, Türkiye’ye olan bağlarını güçlendirici
programlar ve projeler maalesef geçmişte yerine getirilememiştir. Hâlbuki yurt
dışındaki Türk toplumunun ana vatanlarıyla olan ilişkilerinin geleceği
açısından bu husus hayati derecede önem taşımaktadır. 
Bunların
dışında, yurt dışındaki vatandaşlarımıza yönelik kamu hizmetleri bugün somut
gerçekler olarak önümüzde kuşatıcı bir biçimde durmaktadır. Ülkemizde eğitim
gören uluslararası öğrencilerle ilgiliyse Türkiye bugün çok farklı bir
noktadadır. Dünyanın 160 ülkesinde yaklaşık 150 bin Türkiye mezunu
bulunmaktadır. “Türkiye bursları” ismiyle bir uluslararası markanın bu alanda
yer edindiğine hep birlikte şahit oluyoruz.
Saygıdeğer
vekiller, Yurtdışı Türkler ve Akraba Topluluklar Başkanlığımız gelecekte bütçe
ve personel itibarıyla güçlendirilmesi gereken kurumlarımızın başında
gelmektedir. Zira, içinde bulunduğumuz dünyada insan sermayesi daha da kritik
bir noktaya gelmiştir. Dolayısıyla insana yatırım yapan bir kurum olan YTB
uluslararası siyasette ülkemizin önünü açmaya yönelik önemli adımlar
atmaktadır.
Bu
düşüncelerle yüce Meclisimizin siz değerli üyelerini tekrar saygıyla
selamlıyor, Genel Kurula başarılar diliyorum. (AK PARTİ sıralarından alkışlar) 
BAŞKAN
– Teşekkür ederim Sayın Yeneroğlu.
AK
PARTİ Grubu adına onuncu olarak Bursa Milletvekili Sayın Osman Mesten
konuşacaklar.
Buyurun
Sayın Mesten. (AK PARTİ sıralarından alkışlar) 
AK
PARTİ GRUBU ADINA OSMAN MESTEN (Bursa) – Sayın Başkan, değerli milletvekilleri;
Yurtdışı Türkler ve Akraba Topluluklar Başkanlığının 2018 bütçesi üzerine
grubum adına söz almış bulunuyorum. Yüce Meclisimizi saygıyla selamlıyorum.
Dünyamız,
nerede olursak olalım, hiçbir gelişmeye bigâne kalamayacağımız bir hâl
almıştır. Yaşanan tüm gelişmelerden sonra yurt dışında yaşayan Türkler ve
akraba topluluklarının ortak medeniyet değerlerini de göz önüne aldığımızda bu
alanda daha çok şey yapılmasının zorunlu olduğu aşikârdır. 
Milletimiz
asırlar boyunca dünyanın en büyük, en güçlü devletlerine sahip olduğu hâlde
geçmişinde sömürgecilik ayıbı olmayan bir millettir. Bugün de dış politikamızın
ana ekseninde hak ve adaleti hâkim kılma ve mazlumun yanında olma anlayışı
vardır. Bu bize medeniyetimizden ve ecdadımızdan miras kalan bir davranış
biçimidir. Bizler, kökleri Orta Asya’da, gövdesi Anadolu’da, dalları Balkanlar
ve Orta Doğu’da yaşayan ulu bir çınar ağacıyız. Kadim medeniyetimizin mirası
bir soydaşımız, bir gönüldaşımız varsa bunların sorunlarıyla ilgilenmek bizim
boynumuzun borcudur. İşte, büyük devlet olmak tam da budur, vizyon budur.
Sayın
Başkan, değerli milletvekilleri; AK PARTİ iktidarları döneminde sadece yollara
köprü yapmadık, gönüllere de köprüler kurduk. Bu köprülerden birisi de Yurtdışı
Türkler ve Akraba Topluluklar Başkanlığımızdır. 2010 yılında kurulmuş olan,
yurt dışındaki soydaş ve akraba topluluklarıyla ilişkilerin geliştirilmesi,
Türkiye’yle gönül bağı olan her türlü millet ve toplulukların sorunlarının
çözülmesi için görev yapan bir kuruluşumuzdur. Başkanlığın amacı, soydaş, akraba
ve Türkiye’yle gönül bağı olan topluluklarla hem sosyokültürel hem ekonomik
ilişkilerin geliştirilmesidir; ayrıca, ülkemize gelen misafir öğrencilerin
başarısı için ilgili kurumlar arasında koordinasyon sağlamaktır. Bugün dünyanın
dört bir yanında sayıları 6 milyonu aşan vatandaşımızın da olduğu
düşünüldüğünde, onların talep ve sorunlarının çözümü için de bu kurumun
varlığının zorunluluğu aşikârdır. 
Sayın
Başkan, değerli milletvekilleri; daha önce Türkiye’deki uluslararası
öğrencilere ayrılan kontenjan 48 bin iken bugün ülkemizde bulunan misafir
öğrenci sayısı 110 bine dayanmıştır. Dünyanın 150 ülkesinden 16 bin öğrenci
üniversitelerimizde Başkanlık tarafından sağlanan burs imkânlarıyla
öğrenimlerine devam etmektedirler. Türkiye’nin güçlenmesi, vatandaşlarımızla
birlikte tüm dost ve kardeş toplumlar için de heyecan uyandırmaktadır.
Coğrafyaları sadece doğal zenginlik, ticari ve stratejik önemleriyle
değerlendirme anlayışı insanlığa büyük zararlar verdi. Sömürgecilik ve kölelik
şekil değiştirerek ama aynı mantıkla maalesef varlığını ve etkinliğini
sürdürmektedir.
Sayın
Başkan, değerli milletvekilleri; Arakan’da, Suriye’de, Irak’ta ve dünyanın her
yerinde zulme uğrayana, değişik vesilelerle açlık ve sefalete düşene el
uzatmaya devam ediyoruz. Bu bağlamda İsrail terörüne nasıl sessiz kalabiliriz?
Kudüs’ün uluslararası hukuk hiçe sayılarak bir oldubittiyle çocuk katili,
işgalci İsrail’e başkent yapılmasına nasıl seyirci kalabiliriz? Kudüs ancak
bağımsız Filistin Devleti’nin başkenti olabilir. Kudüs’te barış sadece İslam
medeniyetinin hâkim olduğu dönemlerde sağlanmıştır, tarih bunun şahididir. Bu
bakımdan, Kudüs’te kalıcı barışın tek şartı Kudüs’ün İslam hâkimiyetinde
olmasıdır.
Kudüs
sadece Filistinlilerin, sadece Arapların meselesi de değildir. Kudüs, Kur’an-ı
Kerim’de açıkça “etrafını mübarek kıldığımız Mescid-i Aksa” denilerek tüm
inananlar için kutsallığı ayetle sabit bir beldedir, İslam’ın ilk kıblesidir.
Mekke, Medine her Müslüman için nasıl kutsal ise Kudüs de aynı şekilde
kutsaldır, Peygamber Efendimiz’in isrâ ve miraç mucizesinin gerçekleştiği
mekândır. Kudüs sevgisi Müslümanların da manen miracı yani yükselmesi için bir
zemindir, bizim gönül aynamızdır, Kudüs’ün fatihleri Hazreti Ömer ve Selahaddin
Eyyubi’nin bize emanetidir. 
Hayatını
siyonizmle mücadeleye ve Mescid-i Aksa’nın özgürlüğüne adamış merhum Başbakan
Necmettin Erbakan’ın ifadesiyle Küdüs bizim için coğrafi mesele değil, imani
bir meseledir. Sayın Cumhurbaşkanımız Recep Tayyip Erdoğan’ın ifadesiyle de
Kudüs bizim kırmızı çizgimizdir. 
Konuşmama
son verirken, bütçenin hazırlanmasında emeği geçen herkese teşekkür eder, 2018
yılı bütçesinin ülkemize ve milletimize hayırlı olmasını diler, yüce Meclisi
saygıyla selamlarım. (AK PARTİ sıralarından alkışlar) 
BAŞKAN
– Teşekkür ederim Sayın Mesten.
Şimdi
de AK PARTİ Grubu adına İzmir Milletvekili Sayın Hüseyin Kocabıyık
konuşacaklar.
Buyurun
Sayın Kocabıyık. (AK PARTİ sıralarından alkışlar) 
AK
PARTİ GRUBU ADINA HÜSEYİN KOCABIYIK (İzmir) – Sayın Başkan, değerli
milletvekili arkadaşlarım; dünyanın bütün önemli siyaset bilimi okutan
üniversitelerinde ve iktisat okutan üniversitelerinde hocalar ilk derse şöyle
başlar: Siyaset bütçe üzerinden yürütülen bir faaliyettir. “Bütçe” dediğimiz
hadise siyasetin bütününü içeren bu kadar önemli bir olaydır. 
Pazartesi
günü bütçe görüşmelerine başladık. Cumhuriyet Halk Partisinin Sayın Genel
Başkanı geldiler, burada konuşma yaptılar. Konuşmasının üçte 2’lik bölümü
siyasetin gündelik tartışmalarıyla ilgiliydi, kendisinin takip ettiği algı imal
etme çalışmalarıyla ilgiliydi. Çok az bir bölümünü bütçeye ayırdı. Mühim bir
bölümünü de maalesef medya organlarına, bazı medya kuruluşlarımıza çok ağır,
kabul edilemez sözler sarf etmek üzere kullandı. 
Ben,
yerleşik siyasi kanaatlerini, fikirlerini gündelik tartışmalara kurban etmeyen
bir insanım. Bu kürsüye her çıktığımda Cumhuriyet Halk Partisinin demokrasimiz
için, demokratik sistemimiz için, hayatımız için önemine vurgu yapmış
birisiyim. Esas itibarıyla bu görüşlerimi tabii ki hâlâ muhafaza ediyorum. 
Fakat
birtakım hususların da altını çizmek istiyorum. Aslında, bütçeye ilişkin bir
konuşma hazırlamıştım ama bunu gerçekten önemli sayıyorum. Hayat sadece
siyasetten ibaret değil, hepimizin sorumlulukları var, farklı sorumlulukları
var, bir hatıra envanterimiz var. Dolayısıyla ben birtakım hususlarda özellikle
Cumhuriyet Halk Partisi Grubunun dikkatini çekmek istiyorum. Benim şikâyetçi
olduğum husus, Cumhuriyet Halk Partisinin yönetim anlayışı yani burada
pazartesi günü sergilenen. 
Bakın,
ben 2013 ve 2014 yıllarında İzmir’de bir medya kuruluşunda, Yeni Asır’da
yönetici olarak çalışıyordum. 2013 ve 2014’te Kemal Bey geldiler İzmir’e.
Teşkilatını topladı, belediyeleri topladı, dedi ki -hiç unutmuyorum yani o
görüntüyü seyrettim çünkü- “Yeni Asır’ı sokarsanız Cumhuriyet Halk Partisi ilçe
binalarına ve belediyelere, hepinizden hesap sorarım.” Bunu gördük. 
Bakın
arkadaşlar, bu dünyada siyasi parti yönetimleri ve liderler ile medya dediğimiz
olgu arasında kavga olur, bu doğal da bir şeydir yani. Çünkü siyasetin zaman
zaman gerilimleri bu iki organizasyonu, iki kurumu karşı karşıya getirir; bu
doğal, dünyanın her tarafında var bu, bizim siyasi tarihimizde de bol miktarda
var. Ama siyaset ile medya, basın arasında ince bir damar vardır. Ana damarı
koparırsınız, o ince damarı muhafaza edersiniz. Bu, demokrasinin sağlıklı
yaşanması açısından da önem taşır. 
Kemal
Bey’le ilgili benim şikâyetim şu: Kemal Bey bu ince damarı da koparmaya
çalışıyor.
MURAT
EMİR (Ankara) – Türk Hava Kurumuna Cumhuriyet girebiliyor mu? Türk Hava
Yollarında uçaklarda Cumhuriyet istediniz mi hiç, hiç istediniz mi?
HÜSEYİN
KOCABIYIK (Devamla) – Şimdi, bakın, Yeni Asır…
MURAT
EMİR (Ankara) – Ona da bir şey söyleyin, Tayyip Bey’e bir şey söyleyin, ondan
sonra devam edin.
ALİ
ŞEKER (İstanbul) – Dinime küfreden Müslüman olsa!
HÜSEYİN
KOCABIYIK (Devamla) – Bir dakika…
Yüz
yirmi üç yıllık bir gazete Yeni Asır; 1895 Selânik, yüz yirmi üç yıldır
yayımlanıyor, İzmir’in simgesi. 
Şimdi,
o günden bugüne Kemal Bey’i gazetecilik mesleğinden gelen birisi olarak takip
ettim. Kemal Bey’in medyada taramasını yapın; siyasi doktrini, siyasi
fikirleri, ekonomik fikirleri, partisinin merkezine oturttuğu, oturtmak
istediği sosyal düşünceleri, dünyaya ait düşünceleri tartışılmıyor yıllardır.
Açın, bir tarama yapın. Bakın, ben ciddi bir şey söylüyorum ve dostane
söylüyorum. Ne tartışılıyor: Kemal Bey’in algı imal etme yeteneği, algı imal
etme konusundaki faaliyetleri; medyada yer alan şey bu. 
Bakın,
en son A Haber’e yüklendi ve kabul edilemez şeyler söyledi. Ne demek o,
boğazına geçirmek, bilmem ne! Ne geçireceğini de hâlâ öğrenebilmiş değiliz.
Bunlar, arkadaşlar, çok yanlış şeyler.
(Mikrofon
otomatik cihaz tarafından kapatıldı)
HÜSEYİN
KOCABIYIK (Devamla) – Bakın, A Haber’de 3 bin tane insan çalışıyor, 3 bin tane
basın emekçisi çalışıyor.
BAŞKAN
– Sayın Kocabıyık, teşekkür ederim.
ALİ
ŞEKER (İstanbul) – Kapattığınız televizyonlarda da dünya kadar insan
çalışıyordu.
HÜSEYİN
KOCABIYIK (Devamla) – Bakın, A Haber millî bir kuruluştur, CHP de millî bir
kuruluştur. A Haber gibi millî bir kuruluşa saldırmak…
ALİ
ŞEKER (İstanbul) – Evet, milletin parasıyla aldınız ama millî değil.
HÜSEYİN
KOCABIYIK (Devamla) - …insanı millete saldırmaya, millete düşmanlığa kadar
götürür.
BAŞKAN
– Sayın Kocabıyık, teşekkür ederim.
ALİ
ŞEKER (İstanbul) – Havuz parasıyla aldınız, havuz. Vakıfbanktan kredi çektiniz,
milletin o.
HÜSEYİN
KOCABIYIK (Devamla) – Son bir şey söyleyeceğim: Bakın, altmış yedi yıldır
Cumhuriyet Halk Partisi iktidar olamıyor, yetmiş bir yıldır da seçim
kazanamıyor.
MURAT
EMİR (Ankara) – İktidar borazanı olmuş onlar, borazan, borazan.
ALİ
ŞEKER (İstanbul) – Havuz bataklık medyası…
HÜSEYİN
KOCABIYIK (Devamla) – Allah aşkına, bu soruyu bir kendinize sorun.
BAŞKAN
– Sayın Kocabıyık, lütfen…
ALİ
ŞEKER (İstanbul) – Dinime küfreden Müslüman olsa, hadi!
HÜSEYİN
KOCABIYIK (Devamla) – Beni dinlediğiniz için çok teşekkür ederim, sağ olun. (AK
PARTİ sıralarından alkışlar)
BAŞKAN
– Teşekkür ederim.
MURAT
EMİR (Ankara) – Küçük bir iğne batıramazsınız kendinize. 
BAŞKAN
– Sayın Özel…
IV.- AÇIKLAMALAR (Devam)
17.- Manisa Milletvekili Özgür Özel’in, İzmir Milletvekili
Hüseyin Kocabıyık’ın 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın ikinci tur görüşmelerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, sayın hatibi, Sayın Hüseyin Kocabıyık’ı dikkatle
dinledim. Aslında başlangıçta bütçeyle ilgili yaptığı tespit hepimizin üzerinde
ortaklaşacağı bir tespit. Sayın Genel Başkan geçtiğimiz yıllarda bütçe hakkı
üzerine uzun konuşmalar yaptı, ardından Anayasa’ya aykırı bütçe hakkının
devrini Anayasa Mahkemesine götürdük ancak Adalet ve Kalkınma Partisi
iktidarında Anayasa Mahkemesi bütçe hakkının devredilemezliğine karar veriyor
ama üç senedir, üçtür bunu bir sonraki bütçeden sonra açıklıyor ki kararın
uygulanması imkânsız olsun. Yani AKP iktidarlarına Anayasa’ya aykırı bütçe
tanzim etme ve tatbik etme imkânını veren, kendi kendini inkâr eden kararlar
veriyor. Bu ne sonucunu doğuruyor? Kuvvetler ayrılığının tartışıldığı, ülkenin
yönetim biçiminin tartışıldığı bir sürece geliyoruz. Aslında kendi
eleştirisiyle içine düştüğü kendi durumunu da doğruladı, şöyle dedi: “Ben
bütçeye ilişkin bir şey hazırlamıştım ama o konuşmamı yapamayacağım.” Kemal
Bey’in durumu da budur Hüseyin Bey, bütçeye ilişkin bir konuşma yapamayacak bir
ülke atmosferi yaratıldı. Diğer sorunlar, kuvvetler ayrılığı üzerindeki baskı,
yargı bağımsızlığının olmayışı, bütçe hakkının konuşulmaması ve başka şeylerin
konuşulması sorununu doğuruyor. 
A
Haber ve Yeni Asır… Yeni Asır İzmir’in incisi, göz bebeğiyken genel yayın
politikasının dışında sadece bir partinin neredeyse tetikçisi durumuna gelmesi
bütün Egelileri üzüyor. Keşke Yeni Asır muhalefetle arasındaki -hadi ana damarı
başka yerden yakaladı ama- o kılcal damarı tutabilseydi. Hakaret, iftira,
manşetten… Haber değil, tutum satıyor Yeni Asır ve birinin yerine küfrediyor,
birinin yerine iftira atıyor; bu hepimiz açısından çok üzücü.
Son
olarak da, elbette hiçbir yayın organına kimse ambargo uygulamasın falan ama
şunu da görelim: Devletin yönettiği, AKP’nin yönettiği KİT’lerin tamamında
Cumhuriyet, BirGün, Evrensel, Sözcü gazeteleri yok. Uçağa biniyorsun, aynı
parayı veriyorum, Hüseyin Bey’in okuduğu gazeteden 50 tane var, okuduğum 4
gazeteden hiçbir tanesi yok. Bunu da görmek lazım.
İBRAHİM
AYDEMİR (Erzurum) – Hangi uçakta? Uçakların hiçbirinde gazete yok ki? Yurt
içinde yok, hiçbir gazete yok.
ÖZGÜR
ÖZEL (Manisa) – Yurt dışında.
BAŞKAN
– Teşekkür ederim Sayın Özel.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– AK PARTİ Grubu adına şimdi de İstanbul Milletvekili Sayın Tülay Kaynarca
konuşacak.
Buyurun
Sayın Kaynarca. (AK PARTİ sıralarından alkışlar)
AK
PARTİ GRUBU ADINA TÜLAY KAYNARCA (İstanbul) – Sayın Başkan, değerli
milletvekilleri; Radyo ve Televizyon Üst Kurulu bütçesiyle ilgili söz aldım.
Genel Kurulu saygıyla selamlıyorum.
RTÜK’ün,
kurulduğu 1994 yılından bu yana iki kanunla hem düzenleme hem de denetleme
görevlerini yerine getirdiğini işaret etmek isterim ve yedi gün yirmi dört saat
boyunca, oluşturulan bir sistemle -ki bu projenin adı Sayısal Kayıt, Arşiv ve
Analiz Sistemi, tamamen TÜBİTAK tarafından, yerli yazılımla birlikte gerçekleştirilmiş
bir projedir- düzenleme ve denetleme görevlerini yapıyor. 
Türkiye’de
1.792 radyo, televizyon bulunuyor ve bu televizyonların ve radyoların çoğulcu
yapısının ben demokrasimize çok ciddi katkı sağladığına yürekten inanıyorum.
Bunun en canlı örneği de biliyorsunuz 15 Temmuz. 15 Temmuzda medyanın güzel
duruşundan, içinde olan, camia içerisinde olan biri olarak da onur duyduğumu
ifade etmek isterim. Oradaki karşı duruş, millî iradenin yanında yer alış çok
değerlidir. 
Diğer
taraftan, kurulun gelir gider tablosuna baktığımızda ise kurulun giderlerinin
kendi gelirlerinden karşılandığına dikkat çekmek gerekir. Nitekim, geliri, yine
lisans ücretleri, kullanım ücretleri gibi, yüzde 3’ten yüzde 1,5’a düşen reklam
gelirleriyle birlikte ne yapılıyor? Bu elindeki kaynağını genel bütçeye
aktarabiliyor, Sosyal Yardımlaşma ve Dayanışmayı Teşvik Fonu’na ve Maliye
Bakanlığına 24 milyon gibi bir rakam aktarabiliyor. 
Terörle
bağlantısına gelince, bağlantılı kapatma kararlarına gelince, millî güvenliğe
tehdit oluşturduğu tespit edilen yapı, oluşum ve gruplarla ilgili, medya
kuruluşlarıyla ilgili 2017’deki kanun hükmünde kararnameyle birlikte alınan
kapatma kararları var, 70 radyo ve televizyonu direkt ilgilendiren kararlar ki
8 yayın hakları iade kararı da bunlardan biri.
Yeni
idari yaptırımlar getirildi, yine 2017’deki kanun hükmünde kararnamede ilgili
idari yaptırımlar var. Yurt dışından Türkiye'ye yayın yapan kuruluşlarla ilgili
de Üst Kuruldan ayrıca lisans alma zorunluluğu getirildi. Nitekim, bunlara
bakıldığı zaman, içeriğinde tamamen halkımızı aldatan, kandıran, sahte kumar
oynatıp halka birçok ciddi çirkin yayıncılık anlayışında olan kuruluşlarla
ilgili de 33 kuruluşun kapatma kararı var. 
İdari
para cezalarındaki düzenleme ve ayrıntılara girmeyeceğim ama sadece ceza değil,
ödül ve teşvikle ilgili çıkarılan bir kanun hükmünde kararname de var. Bunun
altında da aile ve çocuk dostu yapım ve dizilerin teşvik edilmesi ve bu amaçla
Üst Kurulca belirlenmiş bir önceki yıldaki idari para cezalarından yüzde
20’sine kadar olan bütçe buna ayrılacak. Bu çok değerli bir gelişme, yeni bir
gelişme Türkiye açısından; 2018’de uygulanacak. Bu yılki yüzde 20’lik pay -ki
ben o rakamı sordum Sayın Genel Müdüre- rakam itibarıyla 80 milyon gibi. Belki
ciddi bir rakam gözükmeyebilir ama anlayış çok değerli, teşvik çok değerli,
ödüllendirme çok değerli. Bu Mecliste bir araştırma komisyonu neticesinde
çıkarılmış olması da bana göre çok önemli. 
Öz
denetim mekanizmalarına gelince -zamanı iyi değerlendirmek adına- birkaç başlık
da bununla ilgili ifade etmek isterim. İzleyiciler, RTÜK İletişim Merkezine,
yayınlarla ilgili görüş ve düşüncelerini gerek şikâyet hatlarıyla gerekse
akıllı işaretlerle yapabiliyorlar; bu çok önemli. Lütfen rakama dikkat ediniz,
125.482 vatandaş bildirimi var yani binlerce insan şikâyetini denetim
mekanizması adı altında yani öz denetim mekanizmasını işletebiliyor. Buradaki
rakamlara baktığınızda da yüzde 23’ün şikâyet bildirimlerinde genel ahlak,
manevi değerler ve ailenin korunması başlığında olduğunu, diğer konu başlığında
yüzde 34’le yine kuşak programları, evlilik programları ve dizi filmler yüzde
18 yani ilk 3’ü gerçekten toplumsal değerlerimizi ilgilendiren başlıkları
içeriyor. 
Elbette
RTÜK konusunda ifade edilecek çok başlık var. Bu kısa zaman diliminde aktardıklarımla
birlikte 2018 yılı 180 milyonluk bütçenin hayırlı olmasını diliyor, Plan
Bütçede görev yapan, eleştiri ve destekleriyle katkı sunan tüm
milletvekillerimize de teşekkürlerimi sunuyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kaynarca. 
Şimdi
de İstanbul Milletvekili Sayın Ekrem Erdem konuşacak. 
Buyurun
Sayın Erdem. (AK PARTİ sıralarından alkışlar) 
AK
PARTİ GRUBU ADINA EKREM ERDEM (İstanbul) – Sayın Başkan, değerli
milletvekilleri; Atatürk Kültür, Dil ve Tarih Yüksek Kurumu bütçesi üzerinde AK
PARTİ Grubu adına söz almış bulunuyorum. Sözlerime başlarken yüce heyetinizi ve
aziz milletimizi şahsım ve partim adına saygı ve muhabbetle selamlıyorum. 
Dün
son yolculuğuna uğurladığımız değerli kardeşim İstanbul Ticaret Odası Başkanı
İbrahim Çağlar Beyefendi’ye Allah’tan rahmet, yakınlarına ve iş dünyasına
başsağlığı diliyorum. 
Sayın
Başkan, değerli milletvekilleri; Atatürk Kültür, Dil ve Tarih Yüksek Kurumu,
Atatürk Araştırma Merkezi, Türk Dil Kurumu, Türk Tarih Kurumu ve Atatürk Kültür
Merkezi gibi göz bebeğimiz konumundaki kurumların eş güdümünden sorumlu bir
kurumdur. Yüksek Kurum, dilimizin geliştirilerek korunması, toplumda tarih ve
kültür şuurunun oluşturulması, gelecek kuşaklara aktarılması için yoğun bir
çaba ve yoğun bir gayret içerisindedir. Kültür, dil ve tarih alanlarında fikir
ve müzakere ortamları oluşturulması konusunda önemli adımlar atan Yüksek Kurum,
dilimizin, kimliğimizin ve kültürümüzün korunup yaşatılması için ÖSYM, Yurtdışı
Türkler ve Akraba Topluluklar gibi birçok kamu kurum ve kuruluşuyla protokol
imzalayarak ortak çalışmalar yapmıştır. 
Gençlerimizin
dikkatini bu alana çekmek, hassasiyetini artırmak için çalışmalar yapan Yüksek
Kurum, bütünleşik bilgi sistemini hayata geçirerek dil, tarih ve kültürle
ilgili birikimlerini elektronik ortama taşımış, böylece daha görünür ve
erişilebilir hâle getirmiştir. 
Kurum
gençlere dil, tarih ve kültür alanında araştırma ve bilimsel çalışmalar
yapmalarını teşvik için burs vermektedir. Bağlı kurumlarla eş güdüm içerisinde
Türk dili, tarihi ve kültürüne yönelik faaliyetlerde bulunan Yüksek Kurum, 2017
yılında 16’sı uluslararası olmak üzere toplam 53 bilimsel etkinlik düzenlemiş,
üniversitelere, kütüphanelere, kamu kurumlarına yurt içinde ve yurt dışında
yaklaşık 42 bin adet eseri, 14 bin adet süreli yayını ücretsiz dağıtmış, ulusal
ve uluslararası olmak üzere 60’a yakın kitap fuarına da katılım sağlamıştır. 
Bu
arada, her geçen gün büyüyen ve çalışma alanları çeşitlendirilen Yüksek Kurum ve
bağlı kurumlara hizmet verecek yeni bir bina yapma girişimi başlatılmış, TOKİ
tarafından yapılacak olan yeni hizmet binasının ihalesi yıl sonuna kadar
tamamlanacaktır. 
Sayın
Başkan, değerli milletvekilleri; milletin kimliğini oluşturan, onu diğer milletlerden
ayıran, kendine özgü kılan en önemli araç şüphesiz kültürdür. Millî kültürün
doğması, gelişmesi ve kuşaktan kuşağa aktarılması dille olur. Toplumlar millet
olmayı bir dile sahip olmakla elde ederler ve millî varlıklarını da kendi
dilleriyle koruyabilirler. 
Günümüzde
maalesef dilimize gereken önemi vermiyor, hak ettiği hassasiyeti
gösteremiyoruz. Dilimize karşı kayıtsızlık ve yabancı dillere özenti hemen
herkesi etkisi altına almıştır. Dünyanın en güçlü dillerinden olan ve binlerce
yıllık köklü geçmişe sahip bulunan Türkçemiz… Özellikle son yıllarda ilim ve
teknolojideki gelişmelerle ticari hayatın ve bilişim dilinin getirdiği
yabancılaşma dilimize tamir edilemez hasarlar vermektedir. Bu konuda kamuoyunun
dikkatini çekmek amacıyla 2017 yılı, Cumhurbaşkanımız Sayın Recep Tayyip
Erdoğan’ın himayelerinde “Türk Dili Yılı” ilan edilmiş, toplumda dil
duyarlılığını artırmak için ülke genelinde sayısız etkinlikler
gerçekleştirilmiştir. 
Unutulmamalıdır
ki dil üstünlüğü kültür üstünlüğü, dil zayıflığı kültür zayıflığı demektir.
Güçlü medeniyetler ancak güçlü dillerle inşa edilebilir. Dil varlığını
zenginleştirmeyen toplumlar ve bireyler güçlü bir gelecek kuramazlar.
Türkçemizin yabancı etkilerden mümkün olduğunca kurtarılması, bağımsız bir dil
olarak yaşaması, yeni nesillere aktarılarak varlığını sürdürebilmesi için
kişisel ve toplumsal duyarlılık şarttır.
(Mikrofon
otomatik cihaz tarafından kapatıldı)
EKREM
ERDEM (Devamla) - Sayın Başkan, değerli milletvekilleri; bu konuda biz
siyasiler başta olmak üzere ailelere, eğitimcilere, sanatçılara, kanaat
önderlerine, kamuya mal olmuş şahsiyetlere ve medyaya büyük görev ve sorumluluk
düştüğünü bir kez daha hatırlatmak istiyorum.
Bu
duygularla Gazi Meclisimizi bir kez daha selamlıyor, 2018 yılı bütçemizin
hayırlı olmasını diler, saygılar sunarım. (AK PARTİ sıralarından alkışlar)
BAŞKAN
– Teşekkür ederim Sayın Erdem.
AK
PARTİ Grubu adına şimdi de Erzurum Milletvekili Sayın İbrahim Aydemir
konuşacak.
Buyurun
Sayın Aydemir. (AK PARTİ sıralarından alkışlar)
AK
PARTİ GRUBU ADINA İBRAHİM AYDEMİR (Erzurum) – Teşekkür ediyorum.
Değerli
Başkanım, muhterem milletvekilleri; AK PARTİ Grubu adına hepinizi saygıyla,
hürmetle, muhabbetle ve tazimle selamlıyorum.
Ben
de başlarken bir sühandanın ifadesiyle, yaşatmaya değil, öldürmeye inanmış;
diriltmeye değil, söndürmeye kanmış birtakım eli silahlıların yok etmeye
çalıştığı, zerre zerre bütün benliğimizi adadığımız Kudüs’ü yüreğimizden
koparmaya çalışanları telin ediyorum ve hayatlarını İlayıkelimetullah uğruna
harceden aziz milletimiz adına değişmez bir kayıt düşüyorum: İmanımızdan
vazgeçmedikçe Kudüs’ten vazgeçmeyiz. 
Ve
bir tashih, bir düzeltme, bir tavzih yapmayı özellikle çok gerekli görüyorum.
Kendileri burada yok, Ahmet Yıldırım Bey konuşmasında ismimi de açarak ve
özellikle Erzurum’dan da bahsederek bir tarif geliştirdi. 
KAMİL
AYDIN (Erzurum) – “Erzurum” demedi “serhat” dedi. 
İBRAHİM
AYDEMİR (Devamla) – Erzurum için “serhat kent” tanımı yaptı. Oysa serhat sınır
kentini ifade eder. Kars için kullanıyoruz biz bunu, Iğdır için, Ardahan için.
Erzurum’u tanımlayan çok esaslı iki kavram var. Bunlardan bir tanesi
“derbent”tir arkadaşlar. “Derbent” bent olan, geçit vermeyen, bir de geçit
kenti anlamı da ifade eder. Neye geçit veririz biz? İyi olana, doğru olana,
vatansever duyguları ifade eden kavramlara geçit veririz, Erzurum bunu ifade
eder. Bir başkası “bent olmak.” Orada da ihanete, vatan hainlerine bent olan
bir kent anlamındadır. (AK PARTİ ve MHP sıralarından alkışlar) Dolayısıyla bunu
tashih etmek lazımdı. 
Bir
başkası gene sabahleyin, Kadri Yıldırım Hoca bir tanım yapmaya hususen çalıştı.
Ben Kürt kimlikli kardeşlerimle beraber yaşıyorum. Burada Erzurum
milletvekilleri var. Erzurum’da Kürt orijinli insanlarımız var, bu milletin en
esaslı parçalarıdır bunlar. Biz daha önce “Türk milletinin asli unsuru” diye
bir tarif yapıyorduk, özellikle zihinlerini ayrılıkçı anlayışa raptetmiş
olanlar buna itiraz ediyorlardı. Oysa Kadri Hoca Zazalarla ilgili birkaç sahici
olmayan belgeyle bunların Kürt olduğuna vurgu yapmaya çalıştı. Bu olabilir de, biz
buna çok da itiraz etmeyiz ama Zazalar kendilerini Zaza diye tarif ederler ve
onlar da Türk milletinin en esaslı parçalarıdırlar. Onlarla da iftihar
ediyoruz. Bizim grubumuzda da çok sayıda Zaza arkadaşımız var. Bunun da
özellikle burada düzeltme ihtiyacı duyuyorum arkadaşlar. 
Değerli
arkadaşlarım, az önce Türk dili üzerine bir mütehassıs konuştu, Erkem Erdem
Hocam. Ben de Türk Dil Kurumu üzerine söz aldım, aynı zamanda Atatürk Araştırma
Merkezi ve Atatürk Kültür Merkezi üzerine de bir iki şey söylemek istiyorum.
Türk
dili üzerine Ekrem Hocamdan sonra çok tafsilata, ayrıntıya girmeyeceğim ama
dilimizi tarif etmek lazım, dilimizin coğrafyamızın sesi olduğunu burada kayda
geçmek lazım, gönül adresimizin nefesi olduğunu özellikle vurgulamak lazım,
yürek haritamızın bizatihi kendisi olduğunu dile getirmek lazım ve dilimizin
Yunus’u, Mevlâna’yı ifade ettiğini söylemek lazım, değil mi ağabey? (AK PARTİ
sıralarından alkışlar)
MUSTAFA
ILICALI (Erzurum) – Evet.
İBRAHİM
AYDEMİR (Devamla) - Bu dil Yusuf Has Hacip, Kaşgarlı Mahmut’tur demek lazım; bu
dil Alvarlı Efe’dir, Hacı Bektaş Veli’dir demek lazım; Çin’den Maçin’e, Orta
Asya’dan Ural’a, İstanbul’dan Yemen’e, Sakarya’dan İdil’e nefsini Hakk’a
adamışların dilidir notunu düşmek lazım ve bu dil ak iktidarın başarı sırrını
teşkil eden gönül dilidir notunu da kayda geçmek lazım ve bu, Orhun’dan Kudüs’e
İlayıkelimetullah için can verme sırrına erenlerin dilidir kaydını özellikle
muhkem bir biçimde burada ifade etmek lazım ve gene demek lazım ki dilimizi
birtakım çevreler yıkmak istiyorlar. Yozlaştırmak, gönül şifremizi kırmak
peşinde olanlar var, buna müsaade etmemek lazım. 
Erkem
Hocam söyledi, sürem bitti diye özellikle bir teşekkür edeceğim, keşke devam
etseydi.
(Mikrofon
otomatik cihaz tarafından kapatıldı) 
MUSTAFA
ILICALI (Erzurum) – Başkanım, ek süre istiyoruz.
İBRAHİM
AYDEMİR (Devamla) - Efendim, ben geçtiğimiz yıl Vakıflar bütçesi üzerine
konuştum. Malumunuz, vakıflar Erzurum’u ifade etmektedir, vakıflar Pasinler’i
ifade etmektedir, vakıflar Halil İbani gibi çok yüksek bir şahsiyeti ifade
etmektedir.
ÖZKAN
YALIM (Uşak) – Başkan, süre geçiyor. 
İBRAHİM
AYDEMİR (Devamla) – O zaman bir teklifte bulunmuştuk.
BAŞKAN
– Teşekkür ederim Sayın Aydemir.
İBRAHİM
AYDEMİR (Devamla) - Hakan Çavuşoğlu Bakanım -kendisine hususen çok teşekkür
ediyorum- Pasinler’de bir vakıf anıtı inşa ettiriyor. Dünya durdukça, Allah’ın
izniyle, vakıfları Pasinler’de ifade ettirecek bir anıt olacaktır. Müteşekkir
olduğumuzu ifade ediyorum.
Saygılar
sunuyorum.
Hepinize
kalbî hürmetlerimi sunuyorum. (AK PARTİ ve MHP sıralarından alkışlar)
BAŞKAN
– Teşekkür ederim Sayın Aydemir.
AK
PARTİ Grubu adına on beşinci konuşmacı Samsun Milletvekili Sayın Hasan Basri
Kurt olacak.
Buyurun
Sayın Kurt. (AK PARTİ sıralarından alkışlar)
AK
PARTİ GRUBU ADINA HASAN BASRİ KURT (Samsun) – Teşekkür ediyorum Başkanım.
Ben
de 2018 bütçemizin öncelikle milletimiz için hayırlara vesile olmasını temenni
ederek sözlerime başlamak istiyorum.
Bütçemize
Türkiye’nin üçüncü çeyrekteki yüzde 11’lik büyümesiyle başladık, güzel bir
haberle başladık. İnşallah bu, 2018’de güçlü Türkiye’nin, daha hızla büyüyen
Türkiye’nin habercisi olur diyorum. 
Konumuz
Türk Tarih Kurumu. Türk Tarih Kurumu, cumhuriyetin ilk yıllarında tarihin
kendimiz tarafından yazılması yani bir Fransız’ın, bir İngiliz’in Türk tarihini
değil, coğrafyamızın tarihini değil bizim bizzat kendimizin yazması için
kurulmuş bir kurum ve o günden bugüne hem temel eserlerin aynı baskılarıyla
günümüz Türkçesine kazandırılmasında hem de yapmış olduğu konferanslar,
sempozyumlarla çok hassas konulara, başkalarının belki bu coğrafyada çok
değinmediği konulara da işaret ederek Türkiye için, milletimiz için tarihin ne
olduğunu ve bunun coğrafyayla birleşerek nasıl bir anlam ifade ettiğini açık
seçik ortaya koymuş. Sadece 2017 yılı içerisinde 10’un üzerinde uluslararası
sempozyum gerçekleştirdi ve en son Kudüs sempozyumu ki şu anda hâlâ Gazi
Üniversitesinde sergisi devam etmekte. Burada Türklerin, Osmanlı’nın Kudüs’ten
ayrılışının 100’üncü yılı hatırasına bir uluslararası sempozyum gerçekleşti ve
bununla ilgili de bir sergi şu anda açık ziyaret etmek isteyen çok kıymetli
milletvekillerimiz için.
Tabii,
tarih çok kıymetli bir hazine. Tarih, bu kıymeti sebebiyle bazen düzgün
kullanıma ama bazen de kötü kullanıma da açık bir alanı ifade ediyor. Ben,
aslında Tarih Kurumunun işte bu kötü kullanıma karşı nasıl mücadele ettiğini
izah ederek başlamak istiyorum. 
Bizim
tarih anlayışımızda çınar metaforu, ağaç metaforu çok önemli bir yer tutuyor,
köklerini ne kadar derine salarsa dalları o kadar yüksekte, göğe ulaşan bir
çınar metaforu. Sezai Karakoç bunu “Şehzadebaşı’nda Gün Doğmadan” şiirinde çok
güzel ifade etmiş, şöyle diyor: “Külahıyla Yunus Emre/Sarığıyla
Akşemseddin/Kavuğuyla Mimar Sinan/Gün doğmadan Şehzadebaşı’nda/Tek başına veli
ağaç/Dallarıyla taşır göğü/Köklerine bağlı toprak.” Biz, eğer tarihimizi
bilmezsek, tarihimizi kendi metinlerimiz üzerinden, kendi anlayışımız üzerinden
bilmezsek işte o köklerden yoksun kalıyoruz ve göğe salınacak, yarına salınacak
dallar da böylelikle kuruyup gidiyor. Maalesef bugün, belki, tarihimizi sınırlı
tutmaktan, geçmişte tarihi sadece okullarda öğretilen tarih dersinden ibaret
görüp, o zorunlu tarih derslerinden ibaret görüp tarihin derinliklerine anlamlı
bir şekilde inememekten dolayı başımıza ne zaman bir felaket gelse hemen orada
tarih kitaplarını karıştırmaya başlıyoruz ve şunu da görüyoruz, ne zaman yurt
dışına gitsek, Afrika olabilir burası, Asya’nın herhangi bir yeri olabilir, kuzeye,
güneye, batıya, doğuya gittiğinizde, şunu da görüyorsunuz: Bu Türk milletinin
tarih yakasını bırakmıyor. Gittiğiniz bir beldede bir çeşmeye, bir camiye veya
bir hatıraya rastlamanızdan, bir şehitliğe rastlamanızdan daha mukadder bir şey
yok. Bunu, bu hatıraları defalarca işitmişizdir, öyle değil mi? İşte biz, bu
tarih şuurunu daha iyi bir şekilde vermek üzere Türk Tarih Kurumunun bu seneki
bütçesini her seneden daha ileriye doğru taşımaya çalışıyoruz, inşallah daha
güçlü bir şekilde taşıyacağız. 
Tabii,
çok kısa bir şey söylemek istiyorum: Tarih bir devamlılık da içeriyor, içinde
yaşadığımız bir süreç. Bunu da biz geçen ay içerisinde Kudüs ziyaretimizde
gördük. Orada Hazreti İsa’nın çarmıha gerildiği yere kurulan kilisede bir
merdiven asılı. Yüz altmış iki yıldır orada duruyor o merdiven ve kanunun ve
tarihin bir işareti olarak orada asılı duruyor. Bu, Osmanlı’nın “Yıkıldı.”
dediğimiz, “Ortadan kalktı.” dediğimiz bir dönemde bile Kudüs’e nasıl bir barış
getirdiğinin, Kudüs’e nasıl bir insanlık ve adalet dersi verdiğinin çok net
göstergesi. İşte, yüz altmış iki yıldır orada duran merdiven ve bin beş yüz
yıla yakın bir İslam egemenliği bugün Kudüs’ü Kudüs yapandır. Ama biz
bıraktıktan yüz yıl sonra…
(Mikrofon
otomatik cihaz tarafından kapatıldı)
HASAN
BASRİ KURT (Devamla) – …bugün Kudüs’ün etrafı duvarlarla çevrili. Ve maalesef
bu zalimler bir gün dahi burada artık durmamalı.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kurt.
AK
PARTİ Grubu adına son olarak İstanbul Milletvekili Sayın Mürteza Zengin
konuşacak.
Buyurun
Sayın Zengin. (AK PARTİ sıralarından alkışlar)
AK
PARTİ GRUBU ADINA MÜRTEZA ZENGİN (İstanbul) – Sayın Başkan, değerli
milletvekilleri; Kişisel Verileri Koruma Kurumu bütçesi üzerine AK PARTİ Grubu
adına söz almış bulunuyorum. Bu vesileyle geçmişte olduğu gibi bugün de Kuvayımilliye’yi
amil, iradeyimilliyeyi hâkim kılacak olan yüce Meclisi saygıyla selamlıyorum.
Değerli
milletvekilleri, kamuoyunda kısaca KVK olarak isimlendirilen Kişisel Verileri
Koruma Kurumu temel hak ve hürriyetlerin korunması yönünden âdeta yeni bir Anayasa
Mahkemesi fonksiyonu görecektir. Bu kurum idari ve mali özerkliğe sahip ve kamu
tüzel kişiliğini de haizdir. Kurumun karar organı kuruldur. 9 üyeden oluşur, 5
üyeyi Türkiye Büyük Millet Meclisi, 2 üyeyi Cumhurbaşkanı, 2 üyeyi de Bakanlar
Kurulu seçer. İlk defa bütçesini konuştuğumuz bu kurulun üyeleri 12 Ocak 2017
tarihinde Yargıtay 1’inci Başkanlık Kurulunun huzurunda yemin ederek
görevlerine başlamıştır, hayırlı olsun.
Değerli
milletvekilleri, demokrasi ve hukuk devletinin temel taşı bireylerdir. Kişilik
hakları güvence altında olmayan bireylerin çağdaş toplumun oluşumuna katkı
sunmaları da düşünülemez. Bilindiği gibi, bireyin hakları bakımından hukukta üç
alanın varlığından söz edilir; genel, özel ve gizli alan. Genel alan herkese
açık, gizli alan ise herkese kapalıdır. Geriye kalan, insan haklarının en çok
ihlal edildiği özel alana ise ancak açık rızanın bulunması hâlinde girilebilir.
Çağımızda teknolojinin, özellikle bilişim sektörünün baş döndürücü gelişimi
karşısında bireylerin özel hayatlarına kendi rızaları dışında çok ciddi
saldırılar olmaktadır. Bireylerin ruhsal dengeleri zedelenmekte, aileler
dağılmaktadır. Tabii ki bunun tek nedeni teknoloji değildir ancak bireylerin
kimliklerini belirli hâle getirmeye elverişli her türlü bilgi olarak tanımlanan
kişisel veriler bilişim teknolojileriyle kolaylıkla kaydedilmekte ve
kullanılmaktadır. Kişinin kimlik, iletişim, sağlık ve mali bilgileri ile özel
hayatına, dinî inancına ve siyasi görüşüne ilişkin bilgiler gerek özel ve
gerekse kamu sektörü tarafından bilişim sistemleri üzerinden otomatik yollarla
sıkça kaydedilmektedir. Bu bilgilerin kullanılması bazı kolaylıklar ve
avantajlar sağlasa da bu durum söz konusu bilgilerin istismar edilmesi riskini
de beraberinde getirmektedir. Bu verilerin yetkisiz kişiler tarafından elde
edilmesi, kullanılması ve ifşa edilmesi temel haklarının ihlali olarak
karşımıza çıkmaktadır. 
Ülkemizde,
Avrupa Birliği üyelik süreci de gözetilerek 12 Eylül 2010 tarihinde halk
oylaması sonucu kabul edilen 5982 sayılı Kanun’la, Anayasa’mızın 20’nci
maddesinde yapılan düzenlemeyle kişisel verilerin korunması temel bir insan
hakkı olarak güvence altına alınmıştır. Anayasa Mahkemesinin 9 Nisan 2014
tarihli içtihadı da gözetilerek, Türkiye Büyük Millet Meclisi 24 Mart 2016
tarihinde 6698 sayılı Kişisel Verilerin Korunması Kanunu’nu kabul ederek bu
konudaki mevzuat boşluğu da doldurulmuştur. Artık, bu hususta yasal yönden
hiçbir mazeret kalmamıştır. Her ne kadar 15 Temmuz hain darbe kalkışması
nedeniyle ülkemizde olağanüstü hâl ilan edilmiş ve bu durum devam etmekte ise
de Türkiye Büyük Millet Meclisi görevinin başındadır. Nasıl ki milletimiz,
1920’de Türkiye Büyük Millet Meclisini kurarak sömürgeciliğin ve
düvelimuazzamanın iyiliksever paternalizmini minnetle kabul edecek, kendi
işlerinde ve dünya işlerinde aktif bir rol oynamaya yeltenmeyecek basit köylü
yığınları olmadığını göstermişse, bugün de aynı azim ve kararlılıktadır.
Meclissiz çalışmak veya Meclisin etkinliğini, gücünü azaltmak, 22 milyonun
üzerinde seçmenin desteğini almış, millî iradenin ürünü olan partimizin
siyasetinin de ana tercih nedeni olamaz. 
Son
olarak, genç yaşta ebedî yolculuğuna uğurladığımız İstanbul Ticaret Odası
Başkanı İbrahim Çağlar kardeşimize Cenab-ı Allah’tan rahmet, yakınlarına
sabırlar diliyor, yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Zengin.
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, İstanbul Ticaret Odası Başkanı İbrahim Çağlar’a Allah’tan
rahmet dilediğine ilişkin konuşması
BAŞKAN
– Evet, biz de İstanbul Ticaret Odası Başkanı Sayın İbrahim Çağlar’a Allah’tan
rahmet diliyoruz, ailesine de sabır ve başsağlığı dileklerimizi sunuyoruz. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Sayın milletvekilleri, böylelikle AK PARTİ Grubunun konuşmacılarını da
bitirmiş olduk.
Şimdi,
Milliyetçi Hareket Partisinin konuşmacılarını dinleyeceğiz.
İlk
olarak Antalya Milletvekili Sayın Mehmet Günal konuşacaklar. (MHP sıralarından
alkışlar)
Buyurun
Sayın Günal.
Süreniz
yirmi dakika.
MHP
GRUBU ADINA MEHMET GÜNAL (Antalya) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlarım, bugün Hazine Müsteşarlığı, Bankacılık Düzenleme ve Denetleme
Kurumu, SPK bütçeleri üzerinde söz aldım ama öncelikle, konuşmamın çerçevesi
anlamında size bir hatırlatmada bulunmak istiyorum. Tevafuk oldu; bu, bir
hafta, on gün içerisinde dört tane farklı 100’üncü yıl dönümleriyle ilgili
gelişmeler -üzücü olan, güzel olan- yaşandı. 
Bizim
için, önceki haftalarda kutladığımız, partimizin kurucusu Başbuğ’umuz Alparslan
Türkeş’in 100’üncü doğum yıl dönümünü 25 Kasım itibarıyla andık; kendisini de
rahmetle, minnetle andık. 
Bu
hafta sonu 9 Aralık 2017, iki ayrı 100’üncü yıla tekabül ediyor. Sayın
Çavuşoğlu da burada, onu da ilgilendiren bir güzelliği de var ama bir taraftan
da hüznü var. Bugün burada tartışılan Kudüs meselesiyle ilgili, tam da yüz yıl
önce Kudüs’ü Osmanlı’nın terk edişi 9 Aralık. Aynı zamanda yeni takvime göre de
kasım ayı içerisinde, 26 Kasım olmakla beraber, 9 Aralık yine Kırım Millî
Kurultayı’nın kurulmasını yani Kırım devletinin kuruluş tarihi olarak da bu
hafta içerisinde anmış olduk, bunları da kutlamış olduk. Tabii, son olarak da
cumhuriyetin 100’üncü yılıyla ilgili söyleyeceklerim var. Ama bunlara, hepsine
geçmeden önce, konu bütünlüğü açısından hızlıca SPK ve BDDK’yla ilgili birkaç
hususu dikkatlerinize sunmak istiyorum değerli arkadaşlar. 
Öncelikle,
burada, 502 sayılı torba Kanunu konuşurken değinmiştik; SPK’yı bu konuda
uyarmak istiyorum değerli arkadaşlarım, o gün de söyledim. Birçok konu var ama
zamanımız sınırlı olduğu için sonraki konuşmalarda belki ayrıntılı değiniriz;
kitle fonlaması, kitle fonlama platformları diye bir şey kurduk. Tabii, orada
konuştuk, değerli komisyon üyesi arkadaşlarımız muhalefet şerhinde de
belirttiler “Burada ciddi sıkıntılar olabilir, bunların kanunla düzenlenmesi
lazım.” diye. Şimdi, kanunla düzenlenmedi ama bunun alt düzenlemelerinin çok
sıkı yapılması, çok ciddi şekilde denetlenmesi gerekiyor çünkü internet
üzerinden fon toplama imkânı veriyorsunuz. Yani geçmişte yaşanan Kombassan
olayları, Yimpaş olayları, bir sürü yurt dışında toplanan paralar; SPK’nın
düzenlemeleri -hani çok fazla konuşmamıza gerek yok ama- böyle tehlikeler
içeriyor. Hele hele son günlerde yaşadığımız, çok legal görünen -Sayın Şimşek
de burada, bize belki daha açıklayıcı bilgi de verebilir ama- bitcoin
çılgınlığı var örneğin. Ortada bir şey yok ama sürekli artan bir hisse senedi
var. Şimdi, fonu toplayacağız, nereye gidecek? SPK, bir hisse senedi veya
tahvil çıkarılırken… Bir şirketin varlığı var, tamam, ona ilişkin birçok
düzenleme yaptık, yatırımı artıralım dedik -melek yatırımcılar var, risk
sermayesi var- çok şey yaptık ama böyle internet üzerinden fon toplama dendiği
zaman, bunun bazı düzenlemelerinin ayrıntılı şekilde kanunda belirtilmesi
gerekiyor, daha sonra bazı sorunlar yaşamamamız açısından bunların dikkate alınması
lazım. Öncelikle bunu hatırlatmış olayım.
Diğer
bir husus, Hazine Müsteşarlığı bütçesi de var. Çok şey konuşulacak ama
öncelikle, üstlendiğimiz borçlar… Her ne kadar -sürekli olarak sayın bakanlar
da yapıyor- oranını veriyoruz, işimize gelmediği zaman miktarlarını veriyoruz,
yerine göre veriyoruz ama şu bir gerçek, Sayın Erhan Usta açılış konuşmasında
da ifade etti: Bu yıl içerisinde 170 milyar dolar borç, üzerine 40-45 milyar
-kaç olursa- cari açığı da eklediğimiz zaman 210 milyardan fazla tık dolar, para
ödememiz lazım. Tamam, bunu öderiz, bakarız, gücümüz yetiyor diyoruz ama
buradaki kaygımız ne? Dış finansman gerektiren birçok proje var ve peyderpey bu
devam ediyor. Sayın bakanlar da aslında zaman zaman uyarıyorlar ama nedense
burada bu çalışmalar yapılmıyor.
Elimizde
“kamu-özel ortaklığı” diye bir şey var. Sayın Bakan, arkadaşlar biraz sonra
söylerse ben size bunu söyleyeceğim çünkü siz de aslında bana katılıyorsunuz
ama… Maliye Bakanlığı döneminde de katılıyordu; bilmiyorum, şimdi Hazine olunca
farklı olur mu biraz. Çok önemli riskler üstleniyoruz ama kaydını... Hazinenin
“web” sitesine şimdi gelmeden önce, yukarıda, bir saat önce yeniden baktım.
Yani ayrıntı, dediğim gibi, tartışabiliriz ama borç üstlenimleri, Hazine
garantilerinden gerçekleşmeler; bakıyorsunuz, farklı farklı şeyler çıkıyor yani
farklı çıkıyor derken bir kayıt bulamıyoruz, bulduğumuza bakıyoruz, bize tam
olarak Türkiye’nin yükümlülüklerini vermiyor. Yani burada koymuş: Borç üstlenim
taahhütleri. Topluyoruz, üç tane var; 8,6 milyar dolar kredi tutarı. E, öbür
taraftan bakıyoruz, Hazine garantilerinden yapılan üstlenimler 2016’da 27,4
diyor. E, peki, şimdi listelere bakıyorum, bu şehir hastanelerine verdiğiniz
taahhütler nerede görünecek? Tamam, gerçekleşmemiş risk ama bilanço tekniğinde
geçici koyduğumuz şeyler vardır, “off balanced sheet” diye en azından onların
muhtemel risklerini koyarız değil mi? 
TANJU
ÖZCAN (Bolu) – Çok teknik konuşuyorsunuz. 
MEHMET
GÜNAL (Devamla) – Şimdi bizim derdimiz, burada -bunun doğru yapıldığı, yanlış
yapıldığı, onu ayrıca tartışırız ama- bu bilgilerin derli toplu görünmesi
gerekir. Yani nazım hesapları -senin için- eski tabirle, bizim muhasebe
derslerinde öyle geçerdi. 
TANJU
ÖZCAN (Bolu) – Ama halkın anlayabileceği şekilde anlatırsanız…
MEHMET
GÜNAL (Devamla) – Evet “geçici hesap” diyelim, her nasıl yazarlarsa… Şimdi
değişiyor, hocalara göre değişiyor, onun için anlaşılacak şekilde her dilde
söylüyorum. Tanju, senin için de özel bir şey yapalım. 
Şimdi,
mesele o değil ama, mesele, aradığımızı bulamıyoruz, yükümlülükleri
bulamıyoruz. Yani bunun takip edilmesi lazım çünkü önümüzdeki süreçte… Neden
bunları söylüyorum? “Efendim, işte, filanca kurum şöyle dedi, bunlar böyle
dedi, bizi sıkıştırıyorlar.” Sıkıştıracaklar. Eğer biz dik durmaya devam
edersek bir şeyler gelecek. O zaman, dışa bağımlılığımızı azaltmamız,
borçlarımızı öderken de bu kaynakları doğru kullanmamız lazım. Yani burada
hakikaten bir rapor bulamıyoruz ama şehir hastaneleri… Şimdi yine bir daha
açıklıyorlar, yine bir daha açıklıyorlar. Sayın Bakanım, ben hâlâ hangisinde ne
kadar yükümlülüğümüz olduğunu bilemiyorum. 
ÖZGÜR
ÖZEL (Manisa) – Söylemez. 
TANJU
ÖZCAN (Bolu) – Siz bilmiyorsanız biz hiç bilemeyiz. 
MEHMET
GÜNAL (Devamla) – Ha, tamam, bilmediğimiz ayrı, biz diyoruz ki: Bir durun,
normal yoldan bunları yapalım. Şimdi kurumlar arasında da koordinasyonsuzluk
olunca… 
ATİLA
SERTEL (İzmir) – Devlet sırrı. 
MEHMET
GÜNAL (Devamla) – Yok, şundan kaynaklanıyor: Hazine de zaman zaman bunları…
Sadece devlet sırrı değil, kurumlar takip ediyor. Gerçekleştikçe
“üstlenimlerden ödemeler” diye Hazine bize gösteriyor. Yapıyor raporlama,
yapmıyor değil. Ne zaman yapıyor?
TANJU
ÖZCAN (Bolu) – Nasıl yapıyorlar? Onu anlayamadım ben. 
MEHMET
GÜNAL (Devamla) – Diyelim ki risk gerçekleşti, bir kurum ödeyemedi, Hazine o
zaman ödemeyi yapıyor ve bize gösteriyor veya işte borç üstlenimlerinden veya
kredi taahhütlerinden ne gelirse. Hazine o zamana kadar bir şey vermiyor. 
TANJU
ÖZCAN (Bolu) – Yani biz ödenince mi anlıyoruz?
MEHMET
GÜNAL (Devamla) – Ayrıntısını birazdan anlatırım Tanju, bitireyim konuyu da. 
Şimdi,
tabii işin esprili tarafı var ama hakikaten burada bir dağınıklık var. Bu,
yönetim anlayışından kaynaklanıyor aslında. Birazdan başka konulara da
değineceğim, onun için buraya fazla girmiyorum. Başka hususlar var değerli
arkadaşlar. Bu şekliyle baktığımız zaman bunun üstesinden gelme şansımız yok.
Niye? Söyledik, dedik ki: Bir tane kamu-özel ortaklığı çerçeve kanunu çıkacak.
Yaklaşık on yıl önce o zamanki DPT’de hazırlanmış, Kalkınma Bakanlığı
bekletmiş, taslak çıkmadı. Ne oldu? Her kurum için ayrı ayrı, Sağlık Bakanlığı
ayrı, Kültür ve Turizm Bakanlığı ayrı, herkes kendine göre bir şey çıkardı.
Şimdi, kurumsal dağınıklık “iyi yönetişim” dediğimiz şeyi engelleyen bir sonuç
ortaya çıkartır, sıkıntımız bu. Peki, ne yapacağız bunun için? Onları da
birazdan konuşacağız ama değerli arkadaşlar, çok fazla yükümlülük altına
giriyoruz ve bunları doğru izlememiz lazım, elimizdeki kaynakları da doğru
şekilde tahsis etmemiz lazım, sonuç bu. Verimli alanlara doğru tahsis etmemiz
lazım, normal yoldan yapılacak işleri de bu kadar yük altına sokmamak lazım;
sonuç itibarıyla bunu söylüyorum.
Şimdi,
buradan büyüme rakamlarına doğru geçmek istiyorum değerli arkadaşlar. Evet,
burada da tartışılıyor, yüzde 11 büyüme güzel, rakamlar güzel, her şey güzel.
Şimdi, benim derdim onun polemiğine girmek değil, sonra tekrar gireriz. Buraya
baktığınız zaman, Sayın Bakan da söylüyor -önceki gün açıklama yapmış, burada
Sayın Şimşek- ben yıllardır söylüyorum, büyüme rakamı tamam, büyümenin kalitesine
bakalım diye. Yani içeriğine bakacağız, nicelikle beraber niteliğine bakacağız.
ATİLA
SERTEL (İzmir) – Neyle büyüyor?
MEHMET
GÜNAL (Devamla) – Evet, her hâlükârda geçiş döneminde bir şekilde büyüyelim,
canlanalım, krizi atlatalım, tamam. Sonra?.. Sonra dönüp, nereden büyüdüğümüze
bakıp onu daha sağlıklı hâle getirmemiz lazım. Onun için sürdürülebilir büyüme
diyoruz yani dengeli büyüme diyoruz. Onun olması için bu hastalığı
iyileştirmemiz lazım. Niye söylüyoruz? Yüzde 6,9’u tüketimden gelmiş.
Sektörlere bakıyoruz, en fazla gelen inşaat. 
Şimdi,
bakın, Sayın Şimşek yine iki gün önce yukarıda açıklama yapmış. Cümlesi şu:
“Tasarruf konusunda ne görüyorsunuz?” diye soruluyor. Başlarken diyor ki:
“Yatırımların büyük kısmını inşaatta yapıyoruz. Büyük bir kısmı AR-GE’ye,
teçhizata yapılmalı.” Doğru, elhak. “Eğitimde kalite, Dördüncü Sanayi
Devrimi’nden bahsediyoruz.” Aynen öyle, bunları yapmamız lazım. “Beşerî
sermayemizin kalitesini artırmamız lazım. İdeal olarak daha çok tasarruf
etmeliyiz.” Tamamen katılıyoruz. Bunda sorun yok, aynısı söylüyoruz. Sayın
Bakan doğru söylüyor ama hani bunu… CHP’li arkadaşlar hemen söylüyor “Devam
et.” diye de bunu onun için söylemiyorum. Bu, bugünün meselesi değil; bu,
sadece Sayın Şimşek’in söylediği değil. 
Bakın,
başlangıçta size dedim ki 4 tane ayrı 100’üncü yıl söyleyeceğim. Biz her sene
nisan ayında rahmetle anarız rahmetli Başbuğ’umuzu ama bu yıl 100’üncü yılı
olduğu için özel bir program düzenledik. O vesileyle de arkadaşlarımız bazı
yayınlar hazırladı. Türk Akademisi Vakfımızın bu anıya hazırladığı kitapçığa
ben de Türkeş’in ekonomi anlayışını -Dokuz Işık’ta- ekonominin yerini yazdım.
Değerli arkadaşlar, ona bakarken tekrar gördüm ki 1969 yılında Alparslan
Türkeş’in Türkiye ekonomisiyle ilgili yapmış olduğu uyarı hâlâ geçerli,
sorunlar hâlâ aynı. İsterseniz söyleyeyim, bakın, Türkiye'nin ekonomide temel
sorunundan bahsediyor: “İstihsal ve istihlak dengesizliği” yeni Türkçesiyle
arkadaşlar “üretim ve tüketim dengesizliği” yani üretmeden tüketen ekonomi.
Başka ne diyor? “Plansız ithalat” diyor. Şimdi ne konuşuyoruz? Dış ticaret
açığı, cari işlemler açığı, dış borç konuşuyoruz. Başka ne diyor? “Plansız
altyapı yatırımı, verimsiz yatırım” diyor. Şimdi, ne konuşuyoruz? İnşaat
sektörüyle sadece bu iş olmaz, bir yere kadar olur diyoruz. Yani Türkiye'nin
sorunlarının temeli değişmemiş, biçim değiştirmiş gelmiş ama hâlâ biz de çözüm
önerilerini konuşuyoruz değerli arkadaşlar. Burada baktığımız zaman, bu ekonomi
anlayışını, açıkçası bunu nasıl gidereceğiz? Öncelikle iyi yönetişim, iyi yönetim,
bir koordinasyon, gerekli yapısal reformların yapılması. Bunları yapmadığımız
zaman bunu yapmak mümkün değil. Aynen bu kapsamda, Alparslan Türkeş,
kalkınmanın maddi temelinin müspet ilim zihniyetine ve teknik gelişmeye
dayandığını ve bunun gereği olarak da üretim ve tüketimin ahenk içinde olması
gerektiğini ifade ediyor. Ona göre, tüketimimiz Batılılar gibi, üretimimiz
Doğulular gibi. Bu söylediği 1969 yılından tespitler arkadaşlar. Yani tüketim
anlayışımız gelişmiş ülkelere benzerken üretim anlayışımız gelişmiş ülkeler
gibi değildir. Eğer bunu kimin söylediğini söylemesem herhâlde 1969-1970
yılında söylendiğini hiçbiriniz tahmin edemezdiniz.
HAYDAR
AKAR (Kocaeli) – Bugünü konuşuyoruz değil mi? 
MEHMET
GÜNAL (Devamla) – Evet. 
HAYDAR
AKAR (Kocaeli) – Bizim Tanju iyi bilir onları.
MEHMET
GÜNAL (Devamla) – Yani bu çerçevede önemli tespit yapıyor ve ekonomik
politikaların temeli için de “Türkiye'nin kalkınmasını sağlayacak temel
esaslar, çok üretim sağlamak, çok ihracatta bulunabilmek, aynı zamanda tasarrufu
hâkim kılan bir yaşayışı memlekette yürürlüğe koymak.” diyor. Bugün de aynı
şekilde bu önerileri yapabiliyoruz. 
Peki,
bunun için ne yapacağız? Bunları nasıl gerçekleştireceğiz? İşte, bütün mesele
burada. Ama şimdi, ekonomi yönetimindeki dağınıklıkla, beş altı ayrı bakanla
bunu yapmamız zor. Gelin beraber bu yapısal reformları çıkaralım diye defalarca
söyledik. 
Değerli
arkadaşlar, burada -ben dikkatli bir şekilde baktım- Sayın Erhan Usta açılış
konuşmasında söylemiş, onun üstüne BDDK’nın “web” sitesine girdim -BDDK
Başkanımız burada- sonra da print aldım. Hakikaten önce inanamadım yani
dikkatimizden kaçmış. Dedi ki: “1 üye var, 5’i boş.” Bakın. Yani 1 kişi var şu
anda.
HAYDAR
AKAR (Kocaeli) – İhtiyaç yok ya!
MEHMET
GÜNAL (Devamla) – Şimdi, bunun için... Sayın Şimşek burada, arkadaşlarımız
bloke ediyor ama Mehmetçiğim, Sayın Bakan da görsün. 
BAŞBAKAN
YARDIMCISI MEHMET ŞİMŞEK (Gaziantep) - Atandı, atandı.
MEHMET
GÜNAL (Devamla) – Yok, hayır, işte daha henüz buraya bir şey... “Web” sitesine
baktım, Erhan Bey söyledi diye. 
MEHMET
MUŞ (İstanbul) - Eski, eski o, o eski, eski; atandı. 
MEHMET
GÜNAL (Devamla) – “Web” sitesine demin baktım, printini demin aldım, bir saat
oldu. 
MEHMET
MUŞ (İstanbul) – Site güncellenmedi ya.
MEHMET
GÜNAL (Devamla) - Bir saat oldu işte. Yani ne zaman atandı onu söylesin Sayın
Bakan da. 
BAŞKAN
– Sayın Günal, lütfen Genel Kurula hitap ediniz. 
MEHMET
MUŞ (İstanbul) – Konuşacağız onu ama cevap verecek. 
MEHMET
GÜNAL (Devamla) – Tamam. 
Ne
kadar boş kalmış, onlara bakalım. Şimdi buradan söyleyeceğimiz şu: Bu bir tane
örnekle hemen atadık diye söylemeyin. Kaç ay boş kaldığını da biz size
tarihinden buluruz, Bakanlar Kurulu kararını da buluruz. Söylemeye çalıştığımız
şu, değerli arkadaşlar: Bu şekliyle yapamayız, 4 tane, 5 tane ayrı bakanlık;
yarın başka birini konuşacağız, bugün başka birini konuşuyoruz, maalesef bu
şekliyle bu reformları yapma şansımız yok. Bizim baştan beri söylediğimiz bir
şey var, diyoruz ki: Gelin ortak bir komisyon kuralım. Nasıl ki şimdi uyum
yasalarıyla ilgili kuracağız, Anayasa’yla ilgili kurduk, Tüzük’le ilgili
kurduk; acil olması gerekenler için uyum yasalarını çıkardıktan sonra
arkasından oturalım -her neyse- Sayın Şimşek’in de elini rahatlatalım.
Yapılması gereken neyse öncelik sırasına koyalım, üzerinde bütün grupların
görüşlerini alalım, ne yapılması gerekiyorsa ülkemiz için yapalım. Aksi
takdirde -cumhuriyetimizin 100’üncü yılı yaklaşıyor, 2023 hedefleri var, baştan
beri biz söyledik, Hükûmet de benimsedi; şu anda birçok gösterge açısından
gerisindeyiz- eğer bu yapısal reformları gerçekleştiremezsek değerli
arkadaşlar, burada bunu yapma şansımız yok yani bu kapsamda baktığımız zaman bu
çalışmaları bitirmek hakikaten mümkün değil. 
100’üncü
yıl demişken, Sayın Çavuşoğlu burada, ona da hemen 100’üncü yılla ilgili
hatırlatmamı yapayım çünkü ciddi anlamda çalışmalar yapılması gerekiyor.
Zannediyorum, 100’üncü yıl kutlamalarıyla ilgili koordinasyon da Sayın
Çavuşoğlu’nun Bakanlığında. Bu çalışmaları bir an önce hızlandıracak, ülkemize
yakışır şekilde, cumhuriyetimizi anlamlı hâlde gelecek nesillere aktarabilmek
adına bu 100’üncü yıl kutlamalarıyla ilgili çalışmaların bir an önce yapılması…
Ama sadece kutlama çalışmalarının yapılması yetmiyor, onu kutlayabilecek hâle
gelebilmek için de bu yapısal reformları gerçekleştirmemiz gerekiyor, aksi
takdirde bu ruhu yakalamamız mümkün değil. 
İşte,
100’üncü dedik, Atatürk’ün 1923’te İzmir İktisat Kongresi’nde ortaya koyduğu
ruh ile millî iktisat politikası, Misakıiktisadi, millî sanayi, millî tarım
politikasını eğer tekrar uygulamaya geçirir, kendi kaynaklarımızı -baştan da
söylediğim gibi- doğru alanlarda kullanırsak Türk milletinin dinamizmiyle bu
işlerin üstesinden geliriz. Yeter ki kısır çekişmeleri bırakıp yapısal
reformlara, ülkemizin gerçek sorunlarına odaklanalım. Bunu yaptığımız takdirde
hep zorlukların üstesinden geliriz. Evet, bu coğrafyanın kaderi böyle, evet,
burada birtakım sıkıntılar yaşanır ama o sıkıntıları aşan da Türk milletinin
azmi, iradesi, gayreti olmuştur. Biz yine millet olmayı başardığımız zaman bunu
gerçekleştirebiliriz. 
100’üncü
yılla ilgili son bir şey: 4 tane 100’üncü yıldan size bahsetmiştim. 9 Aralık
olarak Kudüs’ün terkiyle ilgili… Bizim hafta sonu Antalya’da belediye
başkanları toplantımız vardı, Sayın Genel Başkanımız orada bahsetti -açıkçası ayrıntısını
ben de bilmiyordum, kabaca hatırladığım bir vaka- onu sizlerle paylaşarak
konuşmamı tamamlamak istiyorum. Çünkü bu söylediğim ruh, ancak Iğdırlı Hasan
Onbaşı’nın o ruhuyla hareket ettiğimiz zaman ortaya çıkar ve Türk milletinin
gerçek kapasitesini ortaya koymuş oluruz. 
“9
Aralık 1917” dedik, yine, Kudüs’ü terkimizin 100’üncü yılı diye. 1972 yılında
oraya bir gazeteci gidince Mescid-i Aksa’da yırtık elbiseleriyle hâlâ nöbet
tutan 90 yaşlarında yaşlı bir amcayı görür. Yaklaşır, sorar: “Kimsin sen,
necisin? Ne yapıyorsun?” “Nöbet tutuyorum.” der -zamanımız az olduğu için kısa
anlatayım- “Ne nöbeti tutuyorsun?” derler, der ki: “Ben, burayı terk eden son
artçı bölüğünden Iğdırlı Hasan Onbaşı. Takım komutanı olarak komutanımız
tarafından burada bırakıldım, Osmanlı burayı terk etti ama ben burayı beklemek
üzere komutanımız tarafından bırakıldım. 20’nci Kolordu 36’ncı Tabur 8’inci
Bölük 11’inci Ağır Makineli Tüfek Takım Komutanı Iğdırlı Onbaşı Hasan, ben.”
Gazeteciler duygulanır, sonra da “Bir rican var mı?” derler. Der ki: “Sizden
bir tek ricam var. Memlekete gidince Tokat Sancağı’na yolunuz düşerse, benim
komutanım Kolağası Önyüzbaşı Musa Efendi’ye gidin, ellerinden öpün, deyin ki:
’11’inci Ağır Makineli Tüfek Takım Komutanı Iğdırlı Hasan Onbaşı hâlâ nöbettedir,
tekmilim tamdır.’” Ve on yıl sonra da -1982 yılında- hayata gözlerini yumar. 
İşte,
eğer o ruhla çalışır, bir millet olmayı becerebilirsek bütün bu zorlukların da
üstesinden gelir, nice yüzyıllarda devletimizi dünyada süper güç yapacak
çalışmaları gerçekleştirebiliriz diyor, saygılar sunuyorum. (MHP, AK PARTİ ve
CHP sıralarından alkışlar)
BAŞKAN
– Teşekkür ederim Sayın Günal.
Milliyetçi
Hareket Partisi Grubu adına ikinci olarak Bursa Milletvekili Sayın İsmet
Büyükataman konuşacak.
Buyurun
Sayın Büyükataman. (MHP sıralarından alkışlar)
MHP
GRUBU ADINA İSMET BÜYÜKATAMAN (Bursa) – Sayın Başkan, değerli milletvekilleri;
Vakıflar Genel Müdürlüğü, Türk İşbirliği ve Koordinasyon Ajansı Başkanlığı ile
Yurtdışı Türkler ve Akraba Topluluklar Başkanlığı bütçeleri üzerinde Milliyetçi
Hareket Partisi Grubu adına söz almış bulunuyorum. Bu vesileyle heyetinizi en
derin saygılarımla selamlıyorum. 
Değerli
milletvekilleri, sözlerimin başında, öncelikle, sıcak gündemle, gönül sızımız
ve manevi durağımız Kudüs’le ilgili birkaç söz söylemek istiyorum. Zira, Kudüs
aynı zamanda, bugün söz aldığım kuruluşların da ilgi alanı içinde olan, olması
gereken mübarek bir şehirdir. Bilindiği üzere, ABD yönetimi Kudüs’ü İsrail’in
başkenti olarak tanımıştır. Bu eylemle Trump, sorumsuz ve skandal bir karara
imza atmıştır. Kudüs üzerinde sahnelenen siyonist ve Haçlı ittifakı İslam
âlemini derinden sarsmış ve infiale sebep olmuştur. Kudüs İslam’dır ve aynı
zamanda Türklüğün izlerini taşımaktadır. Kudüs mukaddesatımızın namusudur,
Kudüs İslam dünyasının göz bebeği, haklı davası, meşru sancağı, gasbı ve rehini
imkânsız manevi tacıdır. Bu sebeple, ABD’nin tahripkâr istikrarsızlığa,
toplumsal infiale, toplu intifadaya ve kara bir leke gibi alnına yapışacak
muhtemel dinler arası çatışmaya yol açacak olan Kudüs’le ilgili adımlarını
muhakkak askıya alması şarttır, ABD bu gaflet ve dalalete acilen son
vermelidir. 
Şair
Nuri Pakdil ne diyor? “Mekke iddiamız, Medine davamız, Kudüs bitmeyen duamız/
İstanbul son durağımız, son sığınağımız, koruyucu kalkanımızdır/ İstanbul
Kudüs’ündür Kudüs İstanbul’un/ Şam ve Bosna, Üsküp ve Kudüs emanettir bize/
Emanetine sahip çık ey Türkiye.” İnanıyoruz ki Türkiye Cumhuriyeti devleti
emanetine mutlaka sahip çıkacaktır. (MHP sıralarından alkışlar)
Değerli
milletvekilleri, Doğu Bloku ve Sovyetler Birliği’nin dağılmasından sonra ortaya
çıkan ihtiyaçlar kapsamında, 480 sayılı Yasa’yla 1992 yılında bir teknik yardım
kuruluşu olarak Türk İşbirliği ve Kalkınma İdaresi Başkanlığı kurulmuştur. 2016
yılında TİKA’nın yapmış olduğu yardımların bölgesel dağılımına bakıldığında
Orta Doğu ve Afrika ilk sırada yer almaktadır. Bu coğrafyalara yönelik
yardımların ve faaliyetlerin TİKA bütçesinin yaklaşık yarısını oluşturduğunu
gözlemlemekteyiz. Orta Doğu’nun ülkemiz açısından önemi son yıllarda yaşanan
üzüntü verici gelişmeler göz önüne alındığında, Afrika’nın ise potansiyeli göz
önünde bulundurulduğunda bu uygulama normal bir gelişme olarak görülebilir
ancak bu bölgelere yönelik yapılan çalışmalar, Türk dünyasına yapılan
çalışmaların önüne geçmemelidir. TİKA’nın temel odak alanı, Türk dünyası ile
akraba topluluklar olmalıdır. Uluslararası ilişkiler açısından bakıldığında bir
yumuşak güç unsuru niteliği taşıyan TİKA’nın imkânları görev alanına uygun bir
verimlilik çerçevesinde kullanılmalıdır. Özellikle, Türkistan, Kafkasya,
Balkanlar gibi Türk kökenli bölgeler öncelik taşımalı, TİKA’nın eli ivedilikle
buralara uzanmalıdır. Ayrıca, TİKA, bu bölgelerdeki faaliyetlerini FETÖ’nün
devam etmekte olan çalışmalarını dikkate alarak ve onları bertaraf edecek
şekilde yürütmelidir. 
Öte
yandan, devletin ilgili kuruluşları, Suriye’deki ve Irak’taki Türkmenlerin
sorunlarına acilen eğilmelidir. Türkmen kardeşlerimiz Irak’ta ve Suriye’de zor
durumdadır ve bilindiği üzere yaşam savaşı vermektedirler. Irak’taki ve
Suriye’deki Türkler imkânsızlıklar içerisinde kıvranmaktadır. Hükûmetin bir an
önce Irak’taki ve Suriye’deki Türklerin varlıklarını devam ettirebilecekleri
önlemleri alması icap etmektedir. 
TİKA
faaliyetleri, devletimizin siyasi, diplomatik ve ekonomik açılımları için son
derece önemlidir. Bu coğrafyalarda kültürel varlıklarımızın korunmasına dönük
yürütülen faaliyetler artırılmalı, başta kültürel kimliğin tahkimi olmak üzere
Türk varlığını ayakta tutacak her konuda etkin bir çaba gösterilmelidir. Zira,
tarih, bir kere ayak bastığı her coğrafyada Türk’ü aramakta, özlemekte ve
çağırmaktadır. TİKA’nın insan kaynakları, fiziksel kapasitesi ve bütçe
imkânları da artırılmalıdır.
Değerli
milletvekilleri, TİKA’nın isim ve amaç değişikliğiyle beraber Türk dünyasıyla
ilgili Yurtdışı Türkler ve Akraba Topluluklar Başkanlığı ile Yunus Emre
Enstitüsü de kurulmuştur. Bilindiği üzere, 5 kıtada 192 devlette milyonlarca
vatandaşımız yaşamaktadır. Bunun yanında sosyokültürel ve tarihî bağlarla yakın
ilişki içerisinde olduğumuz geniş bir coğrafyada 200 milyona varan soydaş ve
akraba topluluklarımız bulunmaktadır. Gerek başka ülkelerde yaşayan
vatandaşlarımızın gerekse soydaş ve akraba topluluklarımızın yegâne dayanağı
Türkiye Cumhuriyeti devletidir. Yüzleri hep bize dönüktür ve her zaman Türk
devletinin desteğini arkalarında hissetmeyi arzulamaktadırlar. Çalışmalarıyla
gerek yurt dışında yaşayan vatandaşlarımızla gerekse soydaş ve akraba
topluluklarla ilişkileri güçlendirmesi, ekonomik, sosyal ve kültürel olarak
daha yakın ilişkiler tesis edilmesi beklenen kuruluş ne yazık ki personel
yetersizliği nedeniyle görevini layıkıyla yerine getirememektedir. Milliyetçi
Hareket Partisi olarak yıllardır dış Türkler bakanlığının kurulması gerektiğini
hem seçim beyannamelerimizde hem de konuşmalarımızda defalarca ifade ettik. Bu
nedenle bu kurumun varlığı ve işlerliği çok mühim ancak yetersizdir. Yurtdışı
Vatandaşlar Danışma Kurulu ile Kültürel ve Sosyal İlişkiler Eşgüdüm
Değerlendirme Kuruluna daha fazla işlerlik kazandırılması, sivil toplum
destekleri koordinasyon kurulunun oluşturulması veya güçlendirilmesi yerinde
olacaktır. 
Başkanlığın
yurt içi ve yurt dışı temsilcilikleriyle ilgili aksaklıkların ve teşkilatlanma
sorununun giderilmesi gerekmektedir. Bir örnek vermek gerekirse, Almanya’da
sözde soykırımla ilgili yasa tasarısının oylanmasında Türk kökenli
milletvekillerinin tamamının yasa tasarısına destek vermesi ve tasarının kabul
edilmiş olması yurt dışındaki vatandaşlar anlamında çalışmaların etkin sonuç
doğuracak seviyelerde olmadığının güncel bir göstergesidir. 3 milyonun üzerinde
vatandaşımızın bulunduğu Almanya’da dahi siyasi etki gücümüzün ve sivil toplumu
harekete geçirme kabiliyetimizin bu kadar düşük düzeyde kalması yurt dışındaki
vatandaşlara yönelik çalışmalarımızın yetersiz kaldığını göstermektedir.
Uluslararası
öğrencilere yönelik çalışmaların yeniden ele alınması ve projelerin
değerlendirilmesiyle ilgili esasların nesnel kurallara bağlanması
gerekmektedir. Getirilen öğrencilere yönelik çalışmaların yetersiz olduğunu
düşünüyoruz. Bu kadar fazla sayıda getirilen öğrencilerin takipleri nasıl
yapılmaktadır? Bunların FETÖ gibi zararlı yapıların eline düşmesini nasıl
engelleyeceğiz ve bunların ülkemizle gerçek gönül köprüleri oluşturmasını nasıl
sağlayacağız? Getirilen öğrencilerin mutlaka Kredi ve Yurtlar Kurumuna bağlı
yurtlarda kalması temin edilmelidir. Aksi uygulamalar yeni FETÖ’lerin
yapılanmasına zemin hazırlayacaktır. 
Diğer
taraftan, kanaatimizce nicelikten çok niteliğe önem verilmesi gerekmektedir.
Her öğrenciye sadece bir defa burs verilmesi uygulaması yerine, ülkesine
döndüğü zaman bir fahri elçi gibi çalışacak öğrencilere ardışık eğitim
süreçlerinde lisans, yüksek lisans, doktora bursları da tahsis edilmelidir.
Zira, devlet bursları bütün büyük devletlerin en önemli propaganda araçlarından
biridir. Bu imkân doğru seçimle azami verim sağlar. Bu sebeple, daha az
sayıdaki nitelikli öğrenciye daha fazla imkân sağlanarak uzun yıllar burs
tahsis edilmesi daha uygun olacaktır. 
Öte
yandan, burs tahsis edilen öğrencilerin mezun olduktan sonra da ilgi alanı
içinde kalmaya devam etmesi gerekir. Burs gibi bir yumuşak güç aracının asıl
kazanımı mezuniyet sonrası ülkeye dönüşte elde edilir. Ülkelerine dönen
öğrencilerle ilgili ciddi bir envanter tutulmalı, her vesileyle irtibat devam
ettirilmelidir. Burs alan şahısların ve ilgili ülkelerin özel günleri irtibatın
devam ettirilmesi için güzel bir zemindir. Yurt dışı temsilciliklerimize davet
başta olmak üzere, belirli dönemlerde bu öğrencileri bir araya getirmek bir
politika olarak belirlenmelidir. Geçtiğimiz günlerde Sayın Başbakanın
Türkiye’den mezun olan öğrencilerle bir araya gelmesi sevindirici bir
gelişmedir. Ayrıca, YTB teşvikiyle mezunlar derneklerinin kurulması takdir
edilecek bir uygulamadır. Soydaş ve akraba coğrafyaya yönelik yapılan
çalışmalarda bir koordinasyon sorunu olduğu bilinmektedir. İlgili
kurumlarımızın zaman zaman kendi alanlarına yönelik mükerrer işler yaptığını
görüyoruz. YTB kanununda bu alana yönelik koordinasyonun YTB’de olduğu
yazılıyken maalesef bu koordinasyonun tam anlamıyla gerçekleştirildiğini
söyleyemiyoruz. 
Saygıdeğer
milletvekilleri, 15 Temmuz kalkışması bizlere hudut dışında yaşayan
soydaşlarımız ve vatandaşlarımıza yönelik faaliyetlerde daha çok çaba
gösterilmesi gerektiğini bir kez daha göstermiştir. Devletimizin müsamahası ve
hoşgörüsünden faydalanan ama ülkemiz aleyhinde faaliyet gösterenler maalesef
soydaşlarımız arasında yuvalanmışlardır. Dış temsilciliklerimiz olan
büyükelçiliklerimiz, başkonsolosluklarımız, TİKA ofisleri, din ataşelikleri,
Yunus Emre Enstitüsü müdürlükleri, Türkiye Maarif Vakfı temsilcilikleriyle yurt
dışına yönelik faaliyet gösteren Yurtdışı Türkler ve Akraba Topluluklar
Başkanlığı ülkemizin aydınlık geleceğini inşa etmek için el ele vermeli, dünden
daha azimle hareket etmelidir. Unutulmamalıdır ki bu kurumlarımız
vatandaşlarımızın verdiği vergilerle oluşan kıt kaynakları kullanmaktadırlar.
Bu kaynakların kullanımında bir defaya mahsus, gösterişli ve devamı olmayan
tanıtım türü gayretlere değil, sürdürülebilir, uzun ve stratejik hedeflere
yönelinmelidir. 
Türk
cumhuriyetleri ve Türk ve akraba topluluklarından yükseköğrenim için getirilen
öğrenci kardeşlerimizi incitecek “yabancı” gibi kelimelerden oluşan hiçbir
hitaba yer verilmemelidir. Özellikle beşerî bilimlerde eğitim alan
kardeşlerimiz, ülkemizde bulunan ve bu alanda uzman kuruluşlarımızla bir araya
getirilmeli, onlarla projeler geliştirilmelidir. İktisatçı kardeşlerimizin
Ekonomi Bakanlığı eş güdümünde geleceğin iktisatçıları, iletişimci
kardeşlerimizin RTÜK benzeri kuruluşlar eş güdümünde geleceğin iletişimcileri,
tıp fakültelerinde eğitim alan kardeşlerimizin de Sağlık Bakanlığı eş güdümünde
geleceğin sağlıkçıları projeleriyle bir araya getirilmeleri sağlanmalıdır. Bu
kardeşlerimizle uzun vadede projeler yapmanın yolu buradan, bu bahsedilenlerden
geçer. Herkese göstere göstere, geçici heveslerle ve farklı adlarla oluşturulan
yapılarla bu işlerin olmayacağı artık bilinmelidir. 
Afrika
ülkelerine de açılım güzeldir. Bununla beraber esas olanın, çoğunluğu Avrupa’da
olmak üzere hudut dışında yaşayan vatandaşlarımız, Balkanlardan Türkistan’a
uzanan coğrafyadaki soydaşlarımız ile dindaşlarımız olduğu unutulmamalıdır. Bu
büyük coğrafyaya olan ilgi azalmamalıdır. Türkçenin daim ve yaşayan dil olarak
kalabilmesi ancak Türkçe yayınların çokluğuyla doğru orantılıdır. Türkçenin
olmadığı Arnavutluk’ta, Kosova’da, Makedonya’da, Bulgaristan’da soydaşa ve
dindaşa dokunamazsınız, bu çerçevede ilgili coğrafyalardaki Türkçe gazetelerin
kendi kaderlerine terk edildiği görüntüsü ortaya çıkmıştır. Bir an önce bu
konuyla alakalı tedbir alınmalıdır. 
Taşınmaz
kültürel eserlerimizin tamiri konusunda son zamanlarda gösterilen gayret
takdire şayandır. Lakin bu, insana dokunmamızın önüne geçmemelidir. Özellikle
soydaşların kurduğu ve öncülük ettiği siyasi oluşumları yok sayan ve yeni
oluşumlara yol açan yapılanmalara kuşkuyla bakılmalıdır. Biz “Ayrılıkta azap,
birlikte rahmet vardır.” hadisi şerifine inananlardanız. Türk dünyasına yönelik
görevlendirilen kamu görevlilerinin bölge terminolojisine hâkim olması tabii ki
yerinde olacaktır. Türkistan’a “Orta Asya” demekte ısrar etmenin anlamı yoktur.
Gagavuzya’da maalesef yanlış kullandığımız kreşin ismi “uşak bahçesi”dir.
Kavramların ve coğrafyanın Türkçeleştirilmesi önemlidir. Bu Türkçeleştirmeye
son yıllarda Anadolu Türkçesine giren yabancı kelimelerin de ayıklanmasıyla
başlanılmalıdır. 
Yine,
özellikle Diyanet İşleri Başkanlığı tarafından hudut dışına görevlendirilen
kamu görevlilerinin arasında az da olsa yeni kurtarıcı edasıyla yüz yıllık
ayrılıktan sonra bir araya geldiğimiz kardeşlerimize günahkâr gözüyle
bakanların olabildiği müşahede edilmektedir. Özellikle yorum farklılıkları
hududumuz dışına taşınırken hoşgörü heybemiz de mutlaka yanımızda olmalıdır. 
Değerli
milletvekilleri, maddi bir karşılık beklemeden başkalarına yardım etmek gibi
ulvi ve fevkalade bir düşüncenin mahsulü olan vakıf kurumu binlerce yıldır
insanlığın hizmetindedir. Vakıflar bir emanet kurumudur. Milliyetçi Hareket
Partisi, ülkemizde sağlıklı işleyen vakıf yapısının güçlendirilmesi için
vatandaşların birey olmanın sorumluluğunu taşıyarak vakıf oluşumlarının
denetimine iştirakini öngörmektedir. Vakıfların ülkenin hukuk düzenine,
değerlerine, geleneklerine ve kamu düzenine uygun faaliyet yürütmeleri kaydıyla
toplum hayatında etkin bir rol üstlenmeleri esas olmalıdır. Vakıfların
gelişmesi ve toplum hayatında öne çıkması sağlanarak toplumsal ihtiyaçların
daha iyi karşılanması, kamuoyu denetiminin etkinleştirilmesi ve kamuya destek
olunması temin edilmelidir. Vakıf medeniyeti kendisini insanlığa vakfetmek,
insanlığı, insanı ve canı hayatın merkezine alarak insanlığın yararına çalışmak
anlayışı üzerine kuruludur. Bu vakıf anlayışı göçmen kuşları da düşünür, garip
gurebayı, fakir fukarayı da sokak temizliğini de düşünür, kimsesizi, yolda kalmışa
da. Bu anlamda kurulmuş birçok vakıf vardır. Bizi birbirimize bağlayan sevgi,
merhamet, dayanışma, kardeşlik gibi özellikler vakıf anlayışıyla daha da
güçlenmiş, bizi bir ve beraber yapmıştır. Bugün hangi şehre giderseniz gidin
bir restorasyon çalışmasıyla karşılaşmak mümkündür. İhmal edilmiş tarihî
eserlere sahip çıkılması elbette takdirle karşılanmalıdır ancak bu işlerin
aceleye getirilmemesi, ehil insanlara verilmesi ve rant merkezli yapılmasının
önüne geçilmesi ecdadımıza karşı unutulmasın ki ciddi bir sorumluluğumuzdur.
Bazı vakıflarda karşılaşılan olaylar ne yazık ki vatandaşlarımızın zihnini
vakıflarla ilgili bulandırmakta, bu kurumlara yönelik ilgi ve muhabbetin
eksilmesine sebebiyet vermektedir. Bu vakaların üzerine kararlılıkla gidilmesi önemlidir,
gereklidir. Aksi bir yaklaşım bilinmelidir ki kamuoyu vicdanında ciddi şekilde
rahatsızlığa sebebiyet verecektir. Geçmişten günümüze vakıf kurumunu
değerlendirirken ne geçmişe hayranlıktan kaynaklanan bir romantizm içinde
mucizevi bir kuruluş olarak ne de modern sosyal güvenlik sistemlerinin ve kamu
hizmetlerinin gelişmesi nedeniyle bir kenara atılacak tarihî bir hatıra olarak
görmek mümkündür. Vakıflar zamanın şartlarında değerlendirilmeli ve amacını
gerçekleştirmesi için de yasal ve sosyal alanda uygun bir zemin
hazırlanmalıdır.
Değerli
milletvekilleri, Türkiye’nin ve büyük Türk milletinin çıkarları, huzuru ve
mutluluğu bizim için her türlü hesabın üzerindedir. “Önce ülkem ve milletim.”
diyen Türk siyasetinin kırk sekiz yıllık dev çınarı Milliyetçi Hareket Partisi
ülkesi ve milleti için her türlü fedakârlığa hazırdır. Söz aldığım hususlarla
ilgili yaptığımız eleştiriler de bu minvalde değerlendirilmeli. Partimizin
yıkıcı ve vurdumduymaz bir anlayış yerine yapıcı ve koruyucu bir yaklaşımı
benimsediğini bir kez daha bu vesileyle hatırlatmak istiyorum. Davamız bugün
her coğrafyada var olan Türk milletinin ve onun yeryüzündeki en güçlü
organizasyonu olan Türkiye Cumhuriyeti devletinin bekasını esas alır. Bu konuda
en ufak bir tereddüt göstermeyiz, şüpheye düşmeyiz, tereddüt edenleri de
şüpheye düşenleri de hoş görmeyiz. 
Sözlerime
burada son verirken 2018 yılı bütçesinin aziz milletimize hayırlar getirmesini
temenni ediyor, yüce heyetinizi bir kez daha en derin saygı ve hürmetlerimle
selamlıyorum. (MHP sıralarından alkışlar)
BAŞKAN
– Teşekkür ederim Sayın Büyükataman.
Sayın
Özel, buyurun; sizi dinliyoruz.
IV.- AÇIKLAMALAR (Devam)
18.- Manisa Milletvekili Özgür Özel’in,
Manisa’da özel bankaların kredi kullanan çiftçileri TARSİM’i kendilerinden
yaptırmaya mecbur kıldığına ve bu konuda gereğinin yapılmasını beklediğine
ilişkin açıklaması
ÖZGÜR
ÖZEL (Manisa) – Sayın Başkanım, teşekkür ederim. 
Çokça
dile getirilen bir mağduriyet -bugün onlarca telefon gelince, kabinenin de şu
anda iki sayın bakanı buradalar- Manisa’da 2017 yılında büyük bir afet
gerçekleşmişti. Bakanlar Kurulu bununla ilgili, çiftçi borçlarının
ertelenmesiyle ilgili bir karar almıştı ancak özel bankalardan kredi kullanan
çiftçiler için özel bankalar, TARSİM’i kendilerinden yaptırmaya mecbur kılıyor
çiftçilerimizi. Bugün tarım kredi kooperatifine giden çiftçilerimize tarım
kredi kooperatifi “TARSİM’i bizden yaptırmayanların borcunu ertelemiyoruz.”
diyor. Bu zaten borçlu olan ve kredi kullanmak zorunda olan bir çiftçi ki
mecburen TARSİM’i o özel bankaya yaptırıyor; bu sefer tarım kredi “TARSİM’i
bana yaptırmadığın için erteleyemiyorum.” diyor. Bu, ciddi bir mağduriyet.
Herhâlde bu konuda Hükûmetin de niyeti bu değildir. Bu konuda bir düzeltme
yapıp gerekli uyarıların yapılması Manisa’da afet mağduru çok sayıda çiftçimizi
rahatlatacak. Bunu arz etmek istedim.
Teşekkür
ederim. 
BAŞKAN- Teşekkür ederim Sayın Özel. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve Tarih
Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Sayın milletvekilleri, şimdi Milliyetçi Hareket Partisinin üçüncü konuşmacısı
olarak Osmaniye Milletvekili Sayın Ruhi Ersoy’u dinleyeceğiz.
Buyurun
Sayın Ersoy.
Süreniz
yirmi dakika. (MHP sıralarından alkışlar)
MHP
GRUBU ADINA RUHİ ERSOY (Osmaniye) – Sayın Başkanım, değerli milletvekilleri;
Milliyetçi Hareket Partisi Grubu adına 2018 yılı bütçesinin Radyo ve Televizyon
Üst Kurulu, Basın-Yayın ve Enformasyon Genel Müdürlüğü ve Kişisel Verileri
Koruma Kurumu üzerine söz almış bulunuyorum. Genel Kurulu saygıyla
selamlıyorum. 
Öncelikli
olarak, konuşmamda Radyo ve Televizyon Üst Kurulu ne anlama geliyor, işlevleri
nedir, beklentimiz nedir, beklentileri yeteri kadar karşılayabiliyor mu, neden
bu kurum önemlidir hususunda değerlendirmelerde bulunmak istiyorum.
Tabii,
1994 yılında kurulan Radyo ve Televizyon Üst Kurulu özel televizyonların
gündeme gelmesiyle bir denetleme, denetim mekanizmasının kaçınılmazlığından
doğmuştur; bunların çıkış noktasında gelişme, değişme ve bu gelişme ve
değişmeye uygun yeni terkiplere duyulan ihtiyacın sonucudur. Devletler de
böyledir; gelişmeler, değişmeler toplumsal ihtiyaçlara göre yeni kurumların
inşa edilmesine sebebiyet verir.
Radyo
ve Televizyon Üst Kurulu, kuruluş gerekçeleri üzerinden, 1994 yılından 2018
yılı bütçesini konuştuğumuz duruma gelinceye kadar şüphesiz kendi içerisinde de
yenilikleri inşa etmiş, yeni alanları da takip etmeye gayret etmiştir ama “Bu
ne kadar yeterlidir?” ya da “Biz ne yapmalıyız?” sorusu beraberinde sorulmak
durumundadır. “Medya” denildiği zaman “RTÜK” “RTÜK” denildiği zaman “medya”,
bir adım sonra da, siyaseti tanımlarken dördüncü kuvvet olarak “medya”yı ifade
ettiğimiz doğrudur. Tabii ki medya organını genel anlamda takip eden,
denetleyen RTÜK’se bu kurulların bünyesinin koordinasyonunda demokrasiyle
şekillenmek adına Meclisten temsilciler oraya gönderilir ve Meclis tarafından
RTÜK’te üyeler olur. Buraya kadar her şey iyi, güzel. Buradan sonraki süreçte,
medyanın siyaseti belirleme ve medya-siyaset ilişkisi hususundaki durumlarla tartışmalar
devam ederken, medyanın kültürle olan ilişkisi ve özellikle de “Muhafazakâr ve
yerli bir iktidar döneminde kültür alanında ne durumdayız?” sorusunu
beraberinde sormak gerekiyor. RTÜK, denetleme kurulu ve ceza hususunda sürekli
gündeme gelmesinin yanı sıra, bu alanda ceza ve denetleme uygulamalarının yanı
başına ödüllendirme ya da cezalardan aldığı miktarları veyahut da maddi, manevi
durumları ödüllendirme hususunda ne kadar görevini yerine getirebiliyor? 
Geçtiğimiz
aylar içerisinde, kadın kuşağı programlarında “evlilik programı” adı altında
ortaya atılan ya da toplumda büyük tepkilere sebebiyet veren konuyu biz parti
grubu adına gündeme getirmiştik. Bu pespaye tutuma karşı RTÜK girişimde bulundu
ama onun karşılığı yerine yine “reality show” adı altında yani “gerçek hayat
görüntüleri” adı altında onun türevi programlar yerine getirilmeye başlandı.
Şimdi, biz, toplumda etrafımız kuşatıldığı için ciddi anlamda memleketin kendi
müktesebatını haiz millî kültür üzerinde bir yayın politikası ya da toplumsal
bilinç oluşturulması gerektiği tezini savunurken diğer tarafta “Bu pespaye
yapımlara neden bu manada çok destek verilebiliyor ya da bu konulara neden dur
denilemiyor?” sorusunu Milliyetçi Hareket Partisi Grubu adına sormak
durumundayız. Bunları sorarken beraberinde toplumun kent, kültür, medeniyet,
şehirleşme gibi, dikey mimari-yatay mimari tartışmalarının yapıldığı bir
ortamda özellikle dijital teknolojinin yani elektronik kültür ortamının insanda
hâkim olduğu son yirmi otuz yıl içerisinde insanlığın daha önceki geçirdiği
evreleri hesaba katarsak -çok sınırlı bir zaman dilimi gibi gözükse de- en çok
etki alanının olduğu bir dönem olduğu da bilimsel bir gerçektir. İnsanlık
kültürel birikimini sözel bellekte depolar, yazılı medeniyetle kültürünü,
medeniyetini inşa eder ve onun üzerinde yükselir. İşte, 19’uncu yüzyıl, 20’nci
yüzyıl böyle gelişmiş, ulus devletler, modernleşme süreçleri bunun üzerinde
olmuştur ama bugün küreselleşmeyle, internet ağıyla ve dijital kültürle beraber
sıkışmışlık toplumlarda ne tür bir hâl ortaya alıyor, bunu görmek lazım. Yani
bugün itibarıyla modern bir ailenin, dikey mimari 3+1 evinde oturan ailelerin
en az 2 odasında bir televizyon, değilse de dijital telefonlar üzerinden,
akıllı telefonlar üzerinden her bir çocuğun kendi köşesine çekilerek onunla
meşgul olduğu bir dünyayla karşı karşıyayız. Hani biz ortak değerler etrafında
bir arada olacağız, millet kaygısı duyacağız, temasla, insanlarla bire bir
sözel iletişimde bulunacağız, gelenek, göreneklerimizi, örf ve âdetlerimizi,
değerler aktarımlarımızı gerçekleştireceğiz. Pekâlâ bu şartlarda bu nasıl
mümkün olacak? İşte, bunun mümkün olabilmesini dikey-yatay mimari, kentleşmeyle
tartışmakla beraber dijital teknolojinin içerisinde değerler eğitimi hususunda
neler yaptığımızı ve neler yapmamız gerektiğini de tartışarak yapmak
durumundayız. İşte, ekranlarda boy gösteren, siyasal analizler yapan dış
politika ve terör uzmanları, her konuda malumatfuruş insanları izlerken
beraberinde kültürle, eğitimle, sanatla, edebiyatla, estetikle ilgili ne tür
programların önü açılabiliyor ya da RTÜK bu kapsamda neleri teşvik edebiliyor;
buradan da hatırlatmakta fayda görüyoruz. Bu konuda RTÜK’ün özellikle Basın
İlan Kurumuyla ilintili olarak belki de ortak gündeme getirilmesi gereken
hususların başında da merkezî denetleme hüviyetini kullanırken, taşrada,
Anadolu’da ciddi anlamda yerel basın ve yerel televizyonlar var, bu
televizyonların temel problemlerine çözüm üretilebilmesi hususunda da hem
Meclis olarak hem siyasi irade, Hükûmet olarak hem de bunu denetleyen kurum
olan RTÜK’ün ve ilgili kurumların da üzerine düşeni yapması gerekiyor. 
Mali
sıkıntıları aşmak için uydu kirası ve uydu yayın lisans bedeli konusunda ciddi
anlamda şikâyetler var. Uydu yer kirası konusunda yerel televizyoncular da
tıpkı merkezî uydu birikimi gibi İstanbul örneğini göstererek birtakım
beklentiler içerisinde. Detaylarını yetkili kurumlara bizler ayrıntılı olarak
arz edebiliriz. 
RTÜK,
lisans bedeli düzenlemeleri ve telif sorunları meselesini bekliyor. Özellikle
yerel radyolar bu konuda muzdarip, telif sorunuyla ilgili kurallara uymak
istiyorlar ama uymalarının karşılığında kendilerinin sistemlerini çalıştıramama
gibi birtakım problemlerinden bahsediyorlar. Radyo ve Televizyon Üst Kurulunun
misyonunun içerisinde, şüphesiz, bu manada çeşitliliği çok fazla olan
televizyonları ve yayın organlarını denetleme, kontrol etme vardır. Bu
denetleme ve kontrol etme mekanizmalarının özellikle millî meseleleri gündeme
taşıyabilme konusunda özel inisiyatif alabilme yetkisi yoksa da yetkilerle donatılmalıdır.
Memlekette ciddi anlamda toplumsal hadiselerin cereyan ettiği, ciddi anlamda
şehitlerin olduğu günlerde çok değişik programların o gün yayınlanıyor olması
belki bir noktada hayatın devam ettiği mesajını verme açısından önemlidir ama
sürdürülebilirlik açısından millî ve manevi değerlerin toplumda karşılık
görebilmeleri adına cezadan aldıkları kaynakları mükafat olarak yapanlara
aktarabilmeleri esastır. Bu konuda yerel televizyonlar da teşvik edilmelidir. 
Yerel
basının ve değerlendirmelerinin genel anlamdaki beklentileri bir sonraki gündem
olan Basın-Yayın Enformasyon Genel Müdürlüğüyle ilgilidir. Basın-Yayın
Enformasyon Genel Müdürlüğü, tıpkı devletin diğer kurumlarının önemli bir
kısmında olduğu gibi köklü bir kurumumuzdur. 1857 yılında Matbuat Müdürlüğü,
1920’de Matbuat ve İstihbarat Müdüriyeti Umumiyesi olarak Mustafa Kemal Atatürk
tarafından, kurucu liderimiz tarafından bizzat kurulmuş, 1984’e gelindiğinde
Basın-Yayın Enformasyon Genel Müdürlüğü adını almış. Görevi ise uluslararası
alanda kamu diplomasisini yürütmek. Misyonu, dünyada gerçekçi bir Türkiye
algısının yerleşmesine, ülkemizde güçlü ve özgür basın ortamının sağlanmasına
katkıda bulunan referans bir kurum olmaktır. Bu kapsamda önemi, ulusal ve
uluslararası medyanın tümünü her an izlemektir. Devlet Enformasyon Sistemi’nde
yani DES’te temel dillerin yanı sıra çeşitli dil grupları ve lehçelerle
birlikte bunların tercümelerini yaparak 34 dilde günlük ortalama 150 haberin
çevirisini yaptığı bilgisine ben eriştim. Buradaki ifadeleri yerine getiren
Basın-Yayın Enformasyon Genel Müdürlüğünün samimi çalışmalarını tebrik
ediyoruz. Elbette ki bunu tebrik etmekle kalmayıp daha da iyisini yapabilme
konusunda teşviklerimiz ve eleştirilerimiz de saklıdır. Nedir bunlar? Bizim
görevimiz yayınlanan haberleri tercüme ederek devletin ilgili kurumlarına
göndermek mi sadece? Kuruluş gerekçesinde yer alan sağlıklı ve samimi bir
Türkiye algısının oluşturulabilmesi konusunda kamu diplomasisi hususundaki
görevlerimizi ne kadar yapabiliyoruz? Benim şahit olduğum, 15 Temmuz
sürecindeki sergilerle, uluslararası basın çevreleriyle birtakım ilişkiler oldu
fakat burası çok dinamik bir kurumdur ve birden çok dil bilen ve kamu
diplomasisi üzerinde önemli görevler, önemli misyonlar alabilecek kapasitedeki
nitelikli insan istihdamının artırılarak, çok yönlü olarak göreve getirilmesi
gereken kurumlardır ve bunlar devletin ilgili diğer kurumlarıyla da eş zamanlı
çalışmak durumundadır. Bu konuda daha gayret sarf etmeleri zarurettir. 
Bir
başka husus, bize yerel basın çalışanlarından gelen bilgidir. Bunu da ilgili
Enformasyon Genel Müdürlüğü yetkilileriyle ve sayın bakanlarla, Başbakanla
paylaşmak istiyorum. Sarı basın kartı konusu vardır. Basın Kartı Komisyonuna
Anadolu’daki önemli STK’ların, basınla ilgili, Basın-Yayın Enformasyon Genel
Müdürlüğü bünyesinde de varlıkları bilinen cemiyetlerin temsilcilerinin
olmadığı eleştirileri yapılmakta. Türkiye Gazeteciler Cemiyeti, İzmir
Gazeteciler Cemiyeti gibi büyük kuruluşların ve Türkiye Gazeteciler Sendikası
gibi meslek kuruluşları temsilcilerinin olmadığı bilgileri bize geldi,
yanılıyorsak düzeltin lütfen. Bu konuda, Gazeteciler Cemiyetinin
temsilcilerinin olmadığı bir kurulda, sarı basın kartı dağılımı konusunda,
gazeteci olmayanlara da basın kartı verildiğine dair birtakım iddialar var ama
bu iddialar ne kadar doğru, bunu ilgililer açıklarlar. Bu konudaki hassasiyeti
dillendirmek istiyoruz. 
Ayrıca,
yerel basından gelen taleplerden birisi: “Biz, Basın İlan Kurumuyla ilgili
yaptığımız hizmetlere iki yıldır zam alamıyorduk. Basın İlan Kurumu bu konuda
yüzde 20 oranında bir zam yaptı. Ama zamlı hizmet verebilmemizle ilgili bu konunun,
bunun Bakanlar Kurulunda da gündeme gelmesi gerekiyor.” deniliyor. “Bakanlar
Kurulu bunu onaylamadığı müddetçe biz bu imkândan faydalanamıyoruz.” noktasında
bilgileri var, bunu da bu kürsüden dillendirmiş olmak istiyorum.
Yerel
basın demokrasinin kılcal damarları gibi, tıpkı demokrasinin çıkış noktasını
mahalle ve muhtarlıklardan, köylerden ve muhtarlıklardan aldığımız gibi.
Demokrasi-siyaset, siyasetçi-toplum ilişkisini koordine eden basın yayının da
kılcal damarları yerel basındır, yerel basın çalışanlarıdır, yerel
televizyonlardır. Bu konuda, genel anlamdaki lisans meselelerinden, genel kira
bedellerinin problemlerinden, uydu kira bedellerinin problemlerinden ilgili
çalışanlarının özlük haklarına kadar bu konu üzerinde hassasiyetle durulmasını
biz Milliyetçi Hareket Partisi olarak arz ediyoruz, talep ediyoruz.
Üzerinde
durulması gereken, benim değerlendirme yapacağım bir başka kurum, Kişisel
Verileri Koruma Kurumu değerli milletvekilleri. 
Kişisel
Verileri Koruma Kurumu, deminki bahsetmiş olduğum teknolojik gelişme ve
değişmelerle beraber bilgiye erişimin bir tuşla mümkün olduğu ortamlarda bir
zaruret olarak kurulmuş ve varlığını sürdüren bir kurumdur. Bu kişisel veriler
meselesi iki boyutludur. Yani bu konuda dersime biraz çalıştım. Birincisi:
Kişiye ait özel bilgilerdir yani nüfus cüzdanı bilgileri, telefon bilgileri,
şahsa ait olan özel meselelerdir. İkincisi: Şahsa ait olan özelin de özeli olan
dinî inanç ve hürriyeti, etnik kökeni, mezhep farklılıkları ve mensup olduğu
kültürel çevre, özel hayatı, sağlık meselesi dâhil olmak üzere bilgiye erişip
erişememe konusunu muhafaza etme ve saklayabilme meselesidir. Yani, devletin
görevi, milleti ile devleti arasındaki hukuku tesis ederken nasıl ki
vatandaşlık hukukunun gereği devletin vatandaşın güvenliğini sağlama, hukukunu
oluşturma, eğitimini verme ve yukarıdan aşağıya sorumlulukları varsa, aynı
şekilde vatandaşın da devlete sorumlulukları varsa, devletin diğer
sorumluluklarından bir tanesi de kişisel verilerin muhafazasıyla ilgili bu
konuda hassasiyetle üzerinde durması, muhafaza etmesidir, bu mahremiyeti
muhafaza etmesidir. 
Bakın,
birazdan söyleyeceğim konu benim şaşırarak dikkatle takip ettiğim bir mesele. Kişisel
verilere bir şekliyle erişilerek insanların mezhepleri üzerinden, aidiyetleri
üzerinden algı yönetmek ve kafa karıştırmak üzere açılmış sosyal medya
hesapları var. Bu konuda ilgili kurumlar, kuruluşlar, ilgili bakanlıklar merak
ederlerse ben onları kendilerine gösterebilirim. Malatya merkezli hareket eden,
Gaziantep ve Kahramanmaraş üzerinden bazı ailelere “Sizin aslınız şu tarihte
buydu, Osmanlı sizi oraya götürdü, cumhuriyet sizi dönüştürdü, sizin köyünüzün
asıl adı şu, babanız, sülaleniz bu, kayıtlarınızda bunlar var.” şekliyle
kişilere şahsi anlamda Facebook hesapları üzerinden algı yönetmek ve kafa
karıştırmak üzere etnik ve mezhepsel anlamda ciddi propagandaların yapıldığı
bilgisine eriştim. Bu konunun ivedi olarak takip edilmesi ve denetlenmesi
gerekiyor. Elbette ki kişisel veriler meselesi, sosyal medya ve Twitter gibi
alanlarda kişinin isteğine bağlı olarak kendisinin beyanıyla paylaşılabilir ama
bu bilgilere erişim mekanizması neresidir ve bu bilgileri toplumda algı
yönetmek ve kafa karıştırmak için kullanmak isteyenlerin niyetleri nelerdir?
Bunlara çok dikkat etmek lazım. Neden dikkat etmek lazım? Kapılarına çarpı
işareti konulan vatandaşlarımız meselesi ısıtılıp ısıtılıp gündeme getiriliyor.
Şimdi, tekrar, küresel baronlar yeni stratejiyi mezhep temelli, etnik temelli
olarak, İslam dünyasını ve Müslümanları kendi içerisinde birbirleriyle
savaştırarak kaos teorilerini yeniden gündeme getiriyor. Yani Kudüs hadisesi
beraberinde, İslam dünyasının gayrimüslimlerle olan çatışmasının ötesinde, İslam
dünyasının kendi içerisinde bir aradalığını sağlayamamasına dair yeni fitne
merkezlerini ve beşinci kol faaliyetlerini de maliyeti en düşük alan olarak
yine gerek sosyal medya ve dijital teknoloji üzerinden gerekse çayın taşı ile
çayın kuşu meselesinden hareketle Müslümanları birbirlerine kırdırma stratejisi
üzerinden yürüteceklerdir. Siyasi partilerin bu manada politik gündemleri ve
kendi tutumlarının üstünde bu konulara yaklaşması gerekiyor. Bu mahremiyet
alanına, kişisel verilerin paylaşımına ve gayriresmî ya da bu konuda bilgiye
erişmese bile farklı bilgileri manipüle ederek, değiştirerek kitlenin kafasını
karıştıracak haberlere, yayınlara hassaten dikkat etmek gerekiyor.
Diğer
bir konu -gündemden gündeme geçmek adına söylemiyorum ama- RTÜK’te denetlenilmesi
gereken hususlar, medya çerçiliğinin yapılması. Evet “medya çerçiliği”
ifadesini bilinçli olarak kullanıyorum. Erman Artun Hocam -halk bilimi
profesörü, rahmetle anıyorum- Çukurova Üniversitesinde “Medya Çerçileri” adı
altında bir bildiri sunmuştu bir toplantıda. Yani çerçiler aslında köy ve
mahalle arasında gezerler, kendi tezgâhlarındaki, merkeplerindeki eşyaları
satarlardı ama şimdi medya çerçileri çıktı, bu medya çerçileri üzerinden
sağlıksız ürünlerin pazarlanması konusu ciddi anlamda şikâyet konusu. Bu
RTÜK’ün denetlemesinin çok ötesinde toplumsal bilincin artırılarak bu konulara
karşı tepkinin konulması ve yasal düzenlemelerin… Deminki söylediğimiz gibi,
yerel basın ve linklerin bu konuya tevessül etme mecburiyetlerinin de bu işe
gerekçe olduğu bilgileri var bizde. Deminki bahsetmiş olduğumuz yerel
televizyonların temel ihtiyaçlarının karşılanması belki de bu alana tevessül
etmemelerini beraberinde getirecektir. Bu konu milletimizin, genel anlamda
kültürümüzün, ülkemizin, aynı zamanda millî kimliğimizin bekası açısından bir
bütün hâlinde ele alınmalıdır. 
Radyo
Televizyon Üst Kurulu da, Basın-Yayın ve Enformasyon Genel Müdürlüğü de,
Kişisel Verileri Koruma Kurumu da birbiriyle eş güdümlü çalışması gereken
kurumlardır. Hatta bunun dışında yer alan Anadolu Ajansından TRT’ye kadar
bunlar bir bütün hâlinde bir devlet politikası olarak değerlendirilmeli. Belki
şartlar, zemin oluşturulduğunda bir iletişim bakanlığına, Enformasyonun
Başbakanlığa bağlı olmasından çok bir iletişim bakanlığına evrilen bir kuruma
dönüştürülmesi dahi söz konusu olabilir çünkü hayatın akışı ve hızına bir
şekliyle erişme, edilgen bir şekliyle olanları takiple kalmayıp inisiyatif
alan, gündem oluşturan, etken, dinamik bir pozisyonda bir Türkiye gündemini,
Türk millî kültürü gündemini oluşturabilmek bu kurum ve kurulların bütününden
geçer. Yerlilik ve millîliğin samimi alanı bu kurullardır. Bu kurulların da
uygulaması çok saklanamaz, ekranlarda uygulamalarda, gazetelerde kendini
gösterir. Biz Milliyetçi Hareket Partisi olarak bu kurulları her alanda takip
edip gördüğümüz olumsuzlukları eleştirmek, olumluları teşvik etmekle vazifemize
devam edeceğiz diyor, Genel Kurulu saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Ersoy.
VIII.- BİLDİRİLER - DEKLARASYONLAR
1.- İslam İşbirliği Teşkilatı ile tüm dünya
devletlerini, sınırları 1967'de belirlenen ve hâlen işgal altında bulunan Doğu
Kudüs'ü bağımsız Filistin devletinin başkenti olarak tanımaya davet ettiklerine
ilişkin AK PARTİ Grubu, CHP Grubu ve MHP Grubunun ortak çağrı bildirisi 
BAŞKAN
– Sayın milletvekilleri, şimdi üç parti grubunun grup başkan vekilleri
tarafından hazırlanan çağrı metnini okuyorum:
“İslam İşbirliği Teşkilatı Zirvesi Olağanüstü
Toplantısına ve 
Tüm Dünya Devletlerine Çağrı
Kudüs,
üç semavi din için de hakkaniyet temelli özgürlüğü ve barışı arayan Orta
Doğu’nun yüreğidir. Kudüs, İslâm dininin ilk kıblesi olmasının yanı sıra üç
semavi dinin kutsal mekânlarıyla tarihî, kültürel, dinî kimliğini kazanmış olan
ve bu niteliğiyle dünya esenliğinin göz bebeği bir şehirdir. Kudüs'ün bu özel
statüsüne sahip çıkmak, korumak, tüm renkliliğiyle barış içinde bir dünyayı
gerçek kılmak bakımından hayati derecede önemlidir.
İkinci
Dünya Savaşı'ndan sonra Kudüs merkezde olmak üzere Orta Doğu coğrafyasında bir
dizi insani, ahlaki, siyasi dram yaşanmıştır. Filistin sorunu dediğimiz ve
gerçekte bir insanlık sorunu olan konu, bu yaşananların bir ürünüdür ve hâlen
tüm barış çabalarıyla birlikte bunları tahrip eden saldırgan politikalar
nedeniyle insanlığın gündemindedir.
1947'den
bu yana tüm Birleşmiş Milletler kararlarında Kudüs'ün İsrail hâkimiyeti altında
bulunması kabul edilmemiş, 1967'de İsrail'in Doğu Kudüs'ü işgal etmesinden sonra
ise yine Birleşmiş Milletler, İsrail'i Kudüs'ün statüsünü değiştirecek
girişimlerden kaçınmaya çağırmıştır. Keza İsrail'in 1980'deki ilhak kararı
Birleşmiş Milletler Güvenlik Konseyince kınanmış, bu konuda İsrail Hükûmetinin
almış olduğu tüm kararların hükümsüzlüğü kayıt altına alınmıştır. Bu kararda
ayrıca, İsrail'deki diplomatik misyonların Kudüs'te bulunamayacağı da ifade
edilmiştir.
İsrail'in
bu türden politikalarını özetleyen "Kudüs'ü başkent yapma” girişimlerine
bugüne kadar mesafeli duran Amerika Birleşik Devletleri'nin bu defa destek
verme olarak anlaşılabilecek bir yola girmesi asla kabul edilemez. Filistin
sorununu çözme, bölgeye barış ve istikrar getirme temelinde uzun yıllardan bu
yana "ara bulucu” olarak davranan, dünya kamuoyuna kendi misyonunu bu
şekilde anlatan Amerika'nın bugünkü tavrı, bölgede bir dizi tehlikeli gelişmeyi
tetikleyecek, çatışma doğuracak, yeni insani dramlara sebep olacak bir
yaklaşımdır. Hâlen Filistin sorununu çözmek için gösterilen barışçıl çabalar bu
girişim karşısında muhakkak büyük darbe alacak, Orta Doğu'da bir dizi
istikrarsızlık yaşanacaktır. Suriye'de yıllardır süren savaşın sonuna
yaklaştığımız bu dönemde bu kararın alınması sorumsuzluktur. İsrail ve Filistin
arasında adil, kalıcı, dengeli, tarihî ve manevi haklara riayet eden bir barış
gerçekleşmeden insanlığın huzur ve selamete ulaşmasının mümkün olmayacağı
unutulmamalıdır.
Bu
kabul edilemez gelişmeler karşısında, Türkiye Cumhuriyeti'ni oluşturan 80
milyonun her bir ferdinin, Birleşmiş Milletler kararları hilafına Kudüs'ün
tarihî statüsünü değiştirme yönündeki maceracı girişimleri kesin ve tartışmasız
bir şekilde reddetme iradesi Türkiye Büyük Millet Meclisi tarafından 6 Aralık
2017 tarihli 33’üncü Birleşiminde dünya kamuoyuna ortak bildiriyle ifade ve
ilan edilmişti.
Şimdi İslam İşbirliği Teşkilatı ile tüm dünya
devletlerini sınırları 1967'de belirlenen ve hâlen işgal altında bulunan Doğu
Kudüs'ü bağımsız Filistin devletinin başkenti olarak tanımaya davet ediyoruz.

 Mustafa Elitaş  Özgür
Özel 
 Adalet ve Kalkınma Partisi Cumhuriyet
Halk Partisi 
Grup Başkan Vekili  Grup
Başkan Vekili
Erhan Usta
Milliyetçi Hareket Partisi
Grup Başkan Vekili” 
(AK PARTİ, CHP ve MHP sıralarından alkışlar)
Çok teşekkür ediyorum gruplara ve sayın grup başkan
vekillerine.
2018 Yılı Merkezi Yönetim Bütçe Kanunu Tasarısı ile
2016 Yılı Merkezi Yönetim Kesin Hesap Kanunu Tasarısı’nın görüşmelerine devam
ediyoruz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE DENETLEME
KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Komisyon? Burada.
Hükûmet?
Burada. 
Milliyetçi
Hareket Partisi Grubunun son konuşmacısı Erzurum Milletvekili Sayın Kamil Aydın
olacak. 
Buyurun
Sayın Aydın. (MHP sıralarından alkışlar)
Süreniz
yirmi dakika. 
MHP
GRUBU ADINA KAMİL AYDIN (Erzurum) - Sayın Başkan, çok kıymetli milletvekilleri;
Milliyetçi Hareket Partisi adına, görüşülmekte olan bütçemizin özellikle
Atatürk Kültür, Dil ve Tarih Yüksek Kurumu ve ona bağlı olan Atatürk Araştırma
Merkezi, Atatürk Kültür Merkezi, Türk Tarih Kurumu ve Türk Dil Kurumu
bütçeleriyle ilgili konuşmak üzere söz hakkı almış bulunmaktayım, hepinizi
saygıyla selamlıyorum. 
Saygıdeğer
milletvekilleri, ben bütçeyi biraz farklı açılardan değerlendirip hem sabah
yaşananları da dikkate alarak hem de biraz da uluslararası yaşadığımız birtakım
olayları da mercek altına alarak geniş bir perspektif sunmaya çalışacağım.
Malumunuz, gerçekten bazen sosyolojiyi katlediyoruz, bazen aklı, izanı, bilimi,
ilmi, irfanı yok sayıyoruz, birtakım ifadelerde bulunuyoruz. Bu, yüce Meclisin
azametine, şanına, şerefine çok da yakışır şeyler değil. 
Saygıdeğer
milletvekilleri, güçlü milletlere baktığımızda ve bunların güçlü bir şekilde
sistematikleşmiş hâli olan devletlere baktığımızda gerçekten var olma kadar
varlığını sürdürmenin çok önemli olduğunu görmekteyiz yani bir milletin var
olmasından ziyade bu varlığının devam ettirilmesi, sürdürülebilir olması çok
önemlidir. Bir devletin varlığından çok, onun sürdürülebilir bir yapıya
büründürülmesi daha büyük bir önem arz etmektedir. Dolayısıyla, gerçekten,
sürekli ve kalıcı olması için bir ulusun, bir devletin fabrika ayarlarına çok
dikkat etmek lazım, o noktadaki hassasiyetleri muhafaza etmek gerekir. 
Peki,
bir milleti güçlü ve sürekli kılan en önemli şey nedir? İşte, bu da kültürdür.
Yani kısaca, bir milletin yaşayıp yaşatarak kuşaktan kuşağa aktardığı siyasi,
edebî, tarihî, hukuki, örfi tüm değerler manzumesinin adıdır kültür. İçeride
kuşaklar arası iletişimi güçlendirdiği gibi uluslararası boyutta da milletler
ailesi içerisindeki o milletin saygın yerini almasını sağlar. Dolayısıyla güçlü
bir millet-devlet terkibi bu kültürel değerlerin korunarak, yaşatılarak,
kuşaktan kuşağa aktarılarak sağlandığına tanıklık etmekteyiz. 
Bu
değerler yapısı içerisinde, özellikle de bir ulusun birlik ve bekasının
güçlenmesini ve ebet müddet bir yapıya bürünmesini sağlayan en önemli
unsurların başında dil birliği yani ortak dil bilinci ve tarih şuuru
gelmektedir. Yani diğer bir ifadeyle bizi biz yapan kültürel değerlerimiz,
vazgeçilmezlerimiz arasında en önemlisi “ses bayrağımız” dediğimiz güzel
Türkçemiz ve maziden atiye uzanmamızı sağlayan o şanlı, şerefli tarihimizdir.
Güçlü
milletlere baktığımızda gerçekten en büyük hazinelerinin kültürel değerleri
olduklarını çok net bir şekilde görmekteyiz. Dolayısıyla Gazi Mustafa Kemal
Atatürk de bu kültürel değerlerin farkında olarak akamete uğramış millet olma
potansiyelini harekete geçirerek Millî Mücadele’yi ve akabinde genç cumhuriyeti
kurmayı başarmıştır. Dahası kurmakla yetinmemiştir, bu kültürel değerlerin
kuşaktan kuşağa aktarılmasını yani son sığınağımız olan Türkiye Cumhuriyeti
devletinin ebet müddet bir yapıya bürünmesini sağlamak için de özellikle
odaklandığı en önemli husus bu kültürel değerlerin muhafazası, müdafaası,
uluslararası boyuta taşınması konusundaki hassasiyetidir. İşte, bu
hassasiyetten dolayı Türk Tarih Kurumunu ve Türk Dil Kurumunu kurmuştur.
1930’ların
hemen başlarında kurulan Türk Tarih Kurumu ve Türk Dil Kurumu, 7 Kasım 1982’de
kabul edilen Anayasa’nın 134’üncü maddesiyle kurulan Atatürk Kültür, Dil ve
Tarih Yüksek Kurumu bünyesine dâhil edilmiştir. 12 Eylül askerî darbesi sonrası
yapılan bir kanuni düzenlemeyle Türk Dil Kurumu ve Türk Tarih Kurumlarının yanı
sıra “Atatürk Araştırma Merkezi” ve “Atatürk Kültür Merkezi” adı altında iki
kurum daha ilave edilmiştir. Böylece, tarih ve dil konularının işlendiği diğer
kurumlar da katılarak ama ana gövde olarak Türk Tarih Kurumu ve Türk Dil Kurumu
o tarihî misyonunu sürdürmeye devam etmiştir.
Aslında
Türkiye Cumhuriyeti Anayasası’nda belirtilen ilke ve esaslara göre faaliyette
bulunan hiçbir siyasi iktidarın itiraz edemeyeceği, siyasetüstü söz konusu
kurumlar, temel ilke olarak Türk tarih, dil ve kültür değerlerinin korunması ve
kuşaktan kuşağa aktarılması ve uluslararası boyuta taşınması gibi yüksek görev
ve hedeflere sahiptir. Böylesine yüksek ideallere, görev ve sorumluluklara
sahip güzide kurumlarımızın sınırlı bütçeleriyle beklenen hizmetleri vermede
zorlandığına tanıklık etmekteyiz. Çünkü söz konusu yüksek misyon ve vizyonun gerçekleştirilmesi,
ehliyet ve liyakat temel prensibinden hareketle, ilgili konularda temayüz etmiş
ve ulusal, uluslararası düzeyde yetkinlikleri ve uzmanlıkları yaptıkları
bilimsel çalışmalarla onanmış bilim adamları tarafından yönetilmesinde yarar
vardır. Çünkü başkanlar, başkan vekilleri ve altyapılarında oluşturdukları
bilim uzmanlarına baktığımızda, çok net bir şekilde, gerçekten, sanki tek
taraflı bir kalkınma ya da tek taraflı bir gelişme, tanıtma düşüncesi
yatmaktadır. 
Elbette
ki hâlihazırda bu kurumların başında olan yetkin arkadaşlarımızın konularında
gerçekten uzman oldukları kanaatini taşıyoruz ama unutmayın ki Mustafa Kemal bu
kurumları kurarken -Gökalp’ten esinlenerek, onun ideolojik yapısından
esinlenerek, “fikir babam” dediği yapıdan esinlenerek- hedefi neydi? Bir
ayağımız doğu bir ayağımız batı. Neydi hedefi? Millî bir yapıya uluslaşma
sürecini devam ettirirken muasırlaşmayı da göz ardı etmemekti. Şimdi, bu
terkip, Allah’a şükür, bugüne kadar çeşitli saldırılara maruz kalsa da
devamlılığını, sürekliliğini korumaya çalıştı özellikle Türk siyasi tarihinde,
zaman zaman sekteye uğratılmaya çalışıldı ama.
Şimdi,
bu, gerçekten, Türkleşmek, muasırlaşmak, İslamlaşmak deyin adına, doğu ve batı
sentezlemesi yapmak, Genel Başkanımızın geçen sene çok daha farklı bir terkiple
daha anlaşılır, daha güzel bir ifade hâline getirdiği “çift başlı Selçuklu
kartalı” ifadesiyle kendine çok rahat bir şekilde karşılık bulmaktadır. Yani
biz Türkiye Cumhuriyeti devleti olarak hem doğuda iddialıyız hem batıda hem
İslam coğrafyasında iddialıyız hem de Garp coğrafyasında iddialıyız yani çift
başlı kartalımızın biri doğuya bakarken biri batıya bakıyor, biri muasır
medeniyetlere bakarken biri de kendimizin de katkıda bulunduğu doğu İslam
medeniyetine bakmaktadır. Şimdi, böyle bir terkibin yansımasını çok istiyoruz,
bu kurumlarda olsun ama maalesef, bu kurumlarımıza baktığımız zaman, keşke
sadece doğu ağırlıklı, doğu dilleri ağırlıklı değil de biraz da hedeflerimizden
dolayı, kurucu yüksek ideallerimizden dolayı -bu kurumlar adına konuşuyorum,
yüksek misyon ve vizyon ifadeleri var- bunlar da olsaydı. Dolayısıyla, evet, bu
eksiklikleri ifade etmemizin nedeni, Milliyetçi Hareket Partisi olarak biz,
Türk tarihî ve kültürel mirasına sahip çıkıp, onu kutsal bir emanet olarak
kabul edip bizden sonraki kuşaklara da sağ salim bir şekilde emanet etme
yükümlülüğümüzden kaynaklanıyor. Hassasiyetimiz budur, kişisel herhangi bir
itirazımız söz konusu değildir.
Şimdi,
niye bunları söyledik? E, kendine 2023, 2053, 2071 gibi yüksek hedefler koyan
bir ülkeyiz, böyle yüksek bir hedefimiz var. O zaman ne yapmamız lazım?
Kalkınma projesini topyekûn bir kalkınma projesi olarak unutmamamız gerekir.
Yani hassaten, kültürel kalkınmasını sağlayamadan ekonomik ve teknolojik
kalkınmaya odaklanmak kanadı kırık kuş misali eksik olur. Dolayısıyla, Allah
korusun, kültürel kalkınmasını başaramamış milletler, inanın, çok sıklıkla
kullandığımız o klişe ifadede varlık bulduğu gibi, efendim, medeniyetler,
kültürler mezarlığında yerini alır. Dolayısıyla bizim eğer böyle uzun vadeli
bir vizyonumuz var ise bunun en önemli ayağı da gerçekten bizi devlet olarak
ayakta tutan, bizi millet olarak ayakta tutan kültürel değerlerimizi sağlıklı
bir şekilde muhafaza etmek ve kuşaktan kuşağa aktarılmasını sağlamaktır. 
Saygıdeğer
milletvekilleri, bu anlamda, baktığımızda, elbette ki yapılan güzel şeyler de
var. Güzeli alkışlarız, güzeli takdir ederiz, taltif ederiz ama eksiği de ifade
ederiz, eksiklerimizi de söylemek zorundayız. Şimdi, bu kurumlarımız gerçekten
bir an önce… 2011’de bir idari sekteye uğratılan bu kurumumuz hâlbuki gerçekten
mali ve bilimsel açıdan özerk bir kurum olması lazım, şeffaflık kaydıyla,
denetlenebilirlik kaydıyla, efendim, ana ilkelerden kaymamak kaydıyla. Çünkü
yüksek amaç ve ülküleri ortada, belli, kurumların. O zaman, bunlara mali ve
bilimsel özerklik tanımak zorundayız. Bunu nasıl yapacağız? İşte, 2011’de bir
bakanlığa bağlıyken daha sıkı bir bürokratik kontrol altına almak amacıyla daha
yüksek bir makama bağladık ve doğrudan bir kontrol ve o dönemde gerçekten bizi
derinden inciten bir şey daha oldu. 2014’te, hiç unutamıyorum, biz bir taraftan
bu kurumların daha çok kürsüleşmesi, daha çok ihtisaslaşmasını savunurken bizim
için çok elzem olan Ermeni Masasının kapatılmasına tanıklık ettik. Sayın
Davutoğlu’nun Başbakanlığı zamanında bu kürsü kapatıldı. 
Hâlbuki
ideal olan neydi? İdeal olan şuydu: İşte bugün sıkıntılarını yaşıyoruz, bakın,
bugün önümüze bir Kudüs sorunu geldi, bir Myanmar sorunu geldi, değil mi?
Nedir? İşte bu kurumlar bütün Batı toplumlarında, gerçekten, yüz yıllık
vizyonları, misyonları, öngörüleri olan, baktığımız güçlü yapılarda bunlar bu
kurumlar üzerinden saha çalışmalarını yapar ve gardını alır; muhafaza kültürünü
etmekle mükelleftir. 
Ne
oldu? Biz istiyorduk ki özellikle yaşadığımız coğrafya itibarıyla,
sıkıntılarımız itibarıyla her konuda mutlaka bir masa olsun. Yakın komşularımız
değil sadece, bütün dünya coğrafyasında, muhatap olduğumuz küreselleşen bu
dünyada artık komşuluk kavramı da çok farklılaştı. En uzak fiziki mekân bazen
en yakın müttefikiniz olabiliyor. Dolayısıyla bu bağlamda da o uluslarla, o
devletlerle ilgili çok geçerli masalarımız olmalı ve hazırlığımız olmalı. Nedir
bunun yolu? Çok net söylüyorum, somutlaştırıyorum: Bunların dillerinin
öğrenilmesi lazım, kültürlerinin tanıtılması, tanınması lazım, bu konuda
yapılan bütün bilimsel çalışmaların desteklenmesi lazım. 
İşte
bugün Kudüs karşımıza çıktı. Kudüs konusunda akşamları televizyon kanallarında
artık seyretmekten bıktığımız, uzman ama önlerinde cep telefonsuz konuşmaya gidemeyen,
programa gidemeyen tiplerden bıktık. Uzmanlık alanların gerçekten bu tür
kurumlarda yetiştirilmesi lazım; Kudüs konusunda tarihî bir uzman, gerçekten.
Bir de Diyanetle ortak bir proje geliştirip Kudüs’ün hem kutsi yönünü inceleyen
bir araştırmanın hem de tarihî yönünü inceleyen bir araştırmanın hazırladığı
bir şeyi ortaya koysak, bunu da bizim siyasi erkimiz çok net bir şekilde
uluslararası arenada kullansa kötü mü olurdu? 
Myanmar
işte, aynı şeyi söyleyebiliriz. Bakın, ben Batı dilleri edebiyatı profesörüyüm.
Ben Myanmar’ı, inanın, bir doktora öğrencime tez konusu seçerken George
Orwell’in “Birmanya Günleri” diye bir romanında tanıdım tesadüfen. Birmanya,
Burma İngiliz sömürgesi, daha sonra, bugün Myanmar’a dönüşmüş bir yapı.
Araştırdık, inanın, Zeynep Oral, gazeteci yazar, o hanımefendinin, gerçekten,
gezip bir turist rehberi olarak hazırladığı küçük bilgi notu dışında hiçbir
kaynak yok. Şimdi, biz iddialı bir ülkeyiz, eğri oturup doğru konuşacağız,
büyüklüğümüze uygun, gerçekten bu kültürel, bu donanım adımlarımızı atmak
zorundayız ama bugün baktık ki bir anda orada Müslüman kardeşlerimiz var, orada
çile çeken, efendim, bir sürü sıkıntıya düçar bir insanlar varlığı var. Hâlbuki
biz o konuda yetkin olmalıydık, hazırlıklı olmalıydık diye düşünüyorum. 
Öte
yandan, yine, bakıyoruz, uluslararası boyutta bugüne kadar hep savunmak zorunda
kaldık kendimizi. İşte, bir ara “Mavi Kitap” diye İngiliz istihbaratının
yazdırdığı bir kitaptan dolayı sıkıntı çektik. Bize bir yafta yapıştırıldı:
“Efendim, bunlar soykırımcı.” Ne zamana kadar biliyor musunuz? Kitabın yazarı
Toynbee kendini inkâr edene kadar, dedi ki: “Evet, bu, bilimsel bir yapıtım
değil. Ben bilim adamıyım ama maalesef utanarak söylüyorum: Bu, İngiliz
istihbarat örgütünün bana dayatarak yazdırdığı bir eser.” 
Şimdi,
1970’li yıllardan sonra da Gece Yarısı Ekspresi filminden çektiğimizi Allah
bilir. Ne zamana kadar? O filmdeki bizlerin her türlü olumsuzluklara düçar
resmimizin inkârı için neler yaptık neler. Ne zamana kadar biliyor musunuz?
Filmin yapımcısı Alan Parker kendini inkâr edene kadar, dedi ki: “O filmi ben
Ermeni diasporasının kaynaklarıyla, baskılarıyla yaptım, sanat anlayışıma çok
tersti. Türklerden özür diliyorum.” Billy Hayes adındaki o filmin kahramanı da
Kıbrıs’ta bir özel televizyon kanalına aynen röportaj verdi, dedi ki: “Ben bu
anlatılanlarla ilgili hiçbir şey yaşamadım, bunlar iftira. Benim cezaevi
yıllarımda Türkçe öğrendiğim arkadaşlarım var.” 
Şimdi,
bunları niye örnek olarak veriyorum? Bunlardan ders çıkaralım artık, şapkamızı
önümüze koyalım. Mademki 2071 gibi bir yüksek vizyonumuz var, o zaman gerçekten
ona uygun hazırlıklarımızı tamamlayıp bu kurumları destekleyerek, bu kurumlarda
ehliyet ve liyakati ön plana alarak, siyasi mülahazalardan uzak, işi ehline
vererek bu tür hazırlıkları yapalım.
Tarih
Kurumumuzun bir matbaası vardı; çok sofistike bir matbaa, çok modern, istediği
eseri çok rahat çıkarabilecek bir matbaaydı ama aktif değil, bütçe yok. Şimdi,
Tarih Kurumu üzerinden basılan kitaplar dışarıdan ihale edilip dışarıdan bastırılıyor,
maliyeti daha yüksek. 
Ben
yine kendimden bir hatıramı paylaşayım, acı bir hatıra: 1995’te doktoramı
bitirdim geldim, “Batı’da Türk İmgesi” diye bir çalışma yaptım –kitap
buradaydı, kürsüye getirmeyi unuttum- inanın, ilk işim ne oldu biliyor musunuz?
Gerçekten, Türk millî değerlerine inanan, Türk milliyetçisi olarak ben dedim
ki: Aynı zamanda Batı Türk’e nasıl bakıyor, bunu bir doktora tezi hâline
getirmeliyim. Tarih Kurumuna götürdüm, takdim ettim “Bunu basalım, bunu dünya
okusun.” dedim. “Maalesef, bizim bunu yapacak kaynağımız yok.” dendi ve o kitap
dışarıda basıldı, dış kaynakların desteğiyle basıldı. Allah’a şükür bugün,
bizim hakkımızdaki bir sürü yalan yanlış iftiraları yok eden o kitabımız birçok
üniversite kütüphanesinde var. 
Şimdi,
bu acı tecrübelerden sonra, daha önemlisi, içeride de birtakım sıkıntılara
maruz kalıyoruz. Bu kurumlar eğer ciddi çalışmalar yapar, bunların önü açılırsa
hem dışarıdan, biraz önce saydım, “Mavi Kitap”tı, soykırım müzeleriydi, sözde
soykırım iddialarıydı, etnik ve mezhepsel ayrıştırmalardı… Efendim, içeride de
bunların sanki bir senkronize hareketiymiş gibi, işte sabahtan beri yaşadığımız
şeylere hepimiz tanıklık ettik. Sosyoloji altüst oldu, “millet” kavramı altüst
oldu. Yani Allah aşkına, düşünebiliyor musunuz, “asimilasyon” kelimesi
kullanılıyor. Asimilasyon olsa… Aynı ağızdan şu cümle çıktı, ben birkaç gün
önce şahitlik ettim, diyor ki: “Benim aslen annem Arap, babam Türk asıllı,
efendim damadımın biri Türk, biri Çerkez.” falan filan. Ya Allah aşkına, o zaman
niye böyle çelişkiye düşüyorsunuz? Asimile olsaydı sen böyle bir yapıdan
bahsedebilir miydin? 
Biz
her zaman söylüyoruz, inanın, Türkiye’nin, Türk milletinin millet olma hikâyesi
çok farklı. Hiçbir kitapta yok Batı literatüründe, zaten karışıklık oradan. Çünkü,
Batı literatürüne baktığınız zaman “millet” tanımları ya ırka dayalı yapılır,
ya coğrafyaya, ya tarihe. Ama bizim geleneğimiz, örfümüz, millet olma
kabiliyetimiz çok farklı. Biz Anayasa'da bunu teminat altına aldık, dedik ki:
Ya, bu coğrafyada emeği olan, yaşayan, katkısı olan, birlik beraberlik bilinci
içerisinde, kardeşlik hukukuna bağlı herkes Türk’tür. Bu bir milletin adıdır.
Bunun için de eğer etnisite... Bilimsel bir araştırma yapacaksanız etnik olarak
her şeyi koyabiliriz kim hangi etnik kimliğe dâhilse ama Türk’ü kimse etnik bir
kimlik olarak onların arasına sıkıştırmasın.
(Mikrofon
otomatik cihaz tarafından kapatıldı) 
KAMİL
AYDIN (Devamla) – Bu, bilime aykırı; irfana, izana aykırı şeydir. Eğer
etnisiteden bahsedeceksek Türkmen’i etnik kimlik olarak bahsedebiliriz;
Kıpçak’ı, Kuman’ı etnik kimlik olarak kabul edebiliriz fakat Türk bir etnik
kimliğin adı değildir. Dolayısıyla, bu terkiplerden, gerçekten bu
kullanımlardan uzak duralım. Laz, Çerkez, Arnavut, Boşnak, Türk, Kürt yani
biz...
BAŞKAN
– Sayın Aydın, teşekkür ederim.
KAMİL
AYDIN (Devamla) – Bir dakikalık sonuç şeyim olmayacak mı?
BAŞKAN
– Hiç kimseye uzatma vermedim Sayın Aydın.
KAMİL
AYDIN (Devamla) – Peki, inşallah bir dahaki sefere.
BAŞKAN
– Anlayışınızdan dolayı teşekkür ederim size.
KAMİL
AYDIN (Devamla) – Bu dilek ve temennilerle, bu kurumun amacına uygun
çalışmasını ümit ederek inşallah hayırlara vesile olur diyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Çok teşekkürler.
Sayın
milletvekilleri, böylelikle Milliyetçi Hareket Partisi Grubu adına yapılan
konuşmalar da sona erdi.
Şimdi
birleşime on dakika ara veriyorum. 
Kapanma Saati. 17.34
DÖRDÜNCÜ OTURUM
Açılma Saati: 17.49
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Dördüncü Oturumunu açıyorum. 
2018
Yılı Merkezî Yönetim Bütçe Kanunu Tasarısı ile 2016 Yılı Merkezî Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
yerinde, Hükûmet yerinde. 
Şimdi
Cumhuriyet Halk Partisinin konuşmacılarını dinleyeceğiz. 
İlk
olarak Bursa Milletvekili Sayın Lale Karabıyık konuşacak. 
Buyurun
Sayın Karabıyık. (CHP sıralarından alkışlar) 
Süreniz
on dakika. 
CHP
GRUBU ADINA LALE KARABIYIK (Bursa) – Sayın Başkan, değerli milletvekilleri
diyeceğim ama daha henüz kimse gelmemiş. 
MEHMET
ERDOĞAN (Gaziantep) – Bize demiş oldunuz. 
LALE
KARABIYIK (Bursa) – Evet, size demiş olayım. 
Algı
yönetimi diyorum her konuşmamda ve Adalet ve Kalkınma Partisi algı yönetimini
çok başarıyla yapıyor, bunu da her zaman belirtiyorum. Ancak iki gün önce bir
büyüme rakamı açıklandı, yüzde 11,1 büyümüş olduk. Bana göre bu bir tabela
büyümesi. Neden bunu söylüyorum? Bunu hep birlikte değerlendirmemiz lazım
aslında sayın vekiller çünkü gerçekleri görmenin bize bir zararı olmaz.
Gerçekleri görelim ki hep birlikte en iyiye doğru gidelim, vatandaşın hayrına
bir şeyler yapalım. 
Bakın,
bütçede de iktidar için önemli olan salt büyüme rakamı yani nicelik olarak ne
kadar çok büyümüşseniz o kadar iyidir diyor ama niteliğine bakmıyorsunuz çünkü
niteliği önemli. Niteliği, sürdürülebilir olup olmadığını gösterecek; niteliği,
hanelere yansıyıp yansımadığını gösterecek; niteliği, dar gelirlinin bütçesine,
maaşına, ücretine yansıyıp yansımadığını gösterecek. Ama maalesef niteliği
üzerine bir çalışma yapmak mümkün olmuyor. 
Bu
büyüme hızlı bir borç artışına dayanan bir büyüme olduğu için sürdürülebilir
değil, keşke olsaydı. Ardından, hazine garantili kredilerle makine teçhizat
yatırımlarının artışını sağladığı için bunun hazineye ilerideki olumsuz
etkisini de düşünmek lazım. Yine, bu büyüme tüketimle bir büyüme, ÖTV ve KDV’de
indirim sağlandığı için teşvik edilen bir hormonlu büyüme ama o ÖTV ve KDV de
geldi, bütçede açık yarattı ve borçlanma ihtiyacını had safhaya çıkardı. 
Peki,
başka nasıl bir büyüme bu? Tüketime dayalı bir büyüme olduğu için enflasyonu da
tetikleyen bir büyüme ama büyümenin bir önemli özelliği daha var ki geçen yıl
aynı dönemde eksi 0,2 küçülme olduğu için baz etkisinden de yüksek görünen bir
büyüme. Ancak bu büyümenin gerçeğinde başka bir şey daha yatıyor. Bakın,
ücretlilerin millî gelirden aldığı pay yüzde 36’ydı ama açıklanan bu büyüme
rakamından sonra yüzde 32’ye düştü. Demek ki emeklinin, ücretlinin, emekçinin
aldığı pay azaldı bu büyümede. 
Başka
bir nokta, vergide bir adaletsizlik söz konusu. Bütçedeki gelirlerin yüzde
86’sı vergi gelirleri. Vergi gelirlerinin yüzde 60’ı dolaylı vergiler yani
vatandaşın üzerinden alınan vergiler, tüketimden alınan vergiler; yüzde 40’ı
ise doğrudan vergiler. Peki, çalışan, istihdam edilenlerin yüzde 65’i de
ücretli değil mi yani yine onların üzerinden alınmış oluyor. Dolayısıyla,
enflasyonun da altında ezilen bütün ücretliler, bütün memurlar bu büyümeden
haklarını talep etmek durumunda o zaman. Ben şimdi onlara sesleniyorum: Madem
büyüme var bu büyümeden siz de hakkınızı almak durumundasınız. 
Ve
iktidar partisine, ekonomi yönetimine sesleniyorum: Madem yüzde 11 büyüdük…
Burada alkışladınız, sevindiniz, gerçek bir tabela büyümesi olmasaydı, gerçek
bir büyüme olsaydı ve sürdürülebilir olduğuna inansaydık biz de çok
sevinecektik. Öyle olmasını arzu ederiz ama madem “Büyüdük.” diyorsunuz -tamam,
kabul, büyüdük- o zaman gelin enflasyon artı yüzde 11 olan bu büyümeyi
ücretlere, maaşlara yansıtın, biz de alkışlayalım. (CHP sıralarından alkışlar)
Eğer bunu yapmayacaksanız o zaman nasıl büyüdük, bunu açıklayın. Eğer bunu
yapmayacaksanız büyüme kimin cebine girdi, nerede bu paralar, nasıl oldu bu büyüme,
bunu açıklayın. Evet, ücretli, çalışan, memur, emekli yüzde 11 büyümeden payını
almak istiyor. 
Bir
başka konu, burada Sayın Başbakan “İhracat arttı.” dedi, alkışladınız. İhracat
artmış, ne güzel ama hiç ithalattan bahsetmedi. Oysa on ayda 61,2 milyar dolar
dış ticaret açığımız var değerli vekiller ve bu dış ticaret açığı geçen yıla
göre yüzde 32 oranında artmış. Bunu niye kimse sormadı, niye dile getirilmedi
bu? Büyümek için mutlaka dış ticaret açığı, cari açık mı vermemiz gerekiyor?
Üstelik hatırlatırım ki cari açığın finansman kalitesi de son derece bozuldu.
Şimdi artık yüzde 70’i dolaylı yatırımla, sıcak parayla sağlanıyor ve o sıcak
paranın getirdiği bir risk var ve yüksek faiz ve kâr payı bekliyor, bunu
vermezseniz de kaçıp gider. Ondan sonra “Bu faizler niye yüksek seyrediyor?”
Faizler düşmez ki böyle. Dışarıya, borca bağımlı hâle gelmişiz, sıcak parayla
borçlanıyoruz, borsa iyi kazanç getirmezse Hazine yüksek faiz vermezse
dışarıdan yatırım gelmez. 
Diğer
taraftan, bir de Hazineye bakalım. Hazine gitti, bir borçlanma yaptı. Bütçe
açığının üzerinde bir borçlanma gerçekleştirdi. Bakın, 36 milyar liralık bir
bütçe açığı için 78 milyar lira borçlandı. Sorduk ve Sayın Mehmet Şimşek
“Sebebi, spekülasyonlara hazırlıklı olmak için.” dedi Plan ve Bütçe Komisyonunda
sorumuza yanıt olarak. Yani, sayın vekiller, biz bu kadar belirsizliğe teslim
mi olduk? Yani, bu ekonomi yönetiminin çok büyük bir gafıdır. O zaman bütün
ipler elimizden çıktı mı? Biz bu kadar maliyete rağmen spekülasyonlar sebebiyle
hazırlıklı olmak için kat kat üstünde bir borçlanma yapıyoruz. İnanılır şey
değil. 
Başka
bir nokta… “Cari açık” diyorsunuz, cari açık sanki büyümek için, kalkınmak için
gerekliymiş gibi düşünüyorsunuz ama hedefleriniz içinde cari açığı küçültmek ya
da ortadan kaldırmak gibi hiçbir şey yok ve cari açıkla büyüyen bir ekonomi
olarak da övünüyorsunuz. Hâlen yüzde 50 oranında yatırım mallarında dış girdi
var. Bunları ciddiye almak lazım. Hani katma değeri yüksek sektörler ön plana
çıkacaktı? Bunlar için ne yaptınız, bütçede bunlar için nasıl bir hedef
koydunuz? Hayır, böyle bir hedef de yok. Tek hedef var: Salt büyüme rakamı,
nicel olarak. Rakam ne kadar büyükse o kadar başarılı oluruz, alkışlanırız
şeklinde bir inanış var ki bu son derece yanlış, kendi kendimizi kandırıyoruz.
Bir
başka nokta, Hazine 6 milyar lira bu köprülerde… Hani diyorsunuz ya “Köprülerin
yapılmasını siz istemediniz, köprülere karşısınız.” Böyle bir algı yaratmaya
çalıştığınız kesin, inandırıcı da olabilirsiniz ama bizim köprülerin
yapılmasına değil, onların finansman şekline itirazımız var ve de haklıyız.
(CHP sıralarından alkışlar) İşte, 6 milyar lira, şu anda bütçeye gelen
yüklerden bir tanesi de o. Finansman şekline karşıyız ama siz bunu istediğiniz
algıyı yaratmak için istediğiniz tarzda çeviriyorsunuz.
Bir
başka nokta, sürekli ezberlediğiniz rakamlar var. Mesela, “Genel Başkanınızın
zamanındaki SGK açıkları.” diye bir tek bu ezberlenmiş. Herkes şahittir, burada
defalarca belgeleri getirip gösterdim. Plan ve Bütçe Komisyonunda, en son defa,
Maliye Bakanına ve birkaç gün önce bu konuda bir söz sarf etmiş olan ne yazık
ki Çalışma Bakanına rakamlarla gösterdim tabloları, hiçbir şeye sesi çıkmadı
-itiraz etmedi- iki bakanın da. 
TANJU
ÖZCAN (Bolu) – Anlamamıştır.
LALE
KARABIYIK (Devamla) - Çünkü şu anda zaten SGK’nın açıklarından dolayı bütçe
açığı var, bu tabloyu da ortaya koymak lazım. Genel Başkanımızın zamanında açık
filan yok, siz şimdiki açıklarla bir kıyaslayın. Düzelmenin sebeplerini de
ortaya koyduk. 6111 sayılı Kanun’da afla getirilen birtakım düzenlemelerle son
yıllarda bir düzelme olduğunu da ortaya koyduk. Lütfen, bütün bu gerçekleri
unutmayalım. Verilerle konuşmak en güzelidir, gerçekleri görebilmek doğru
yapmak için en iyisidir. 
Sürem
sanırım kalmadı, teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Karabıyık.
Cumhuriyet
Halk Partisi Grubu adına ikinci olarak Adana Milletvekili Sayın Elif Doğan
Türkmen konuşacak.
Buyurun
Sayın Doğan Türkmen. (CHP sıralarından alkışlar)
Sizin
süreniz yedi dakika.
Bundan
sonra da Cumhuriyet Halk Partisi Grubu adına konuşacak olan bütün sayın
milletvekillerinin konuşma süresi yedi dakikadır. 
CHP
GRUBU ADINA ELİF DOĞAN TÜRKMEN (Adana) – Teşekkür ediyorum.
Sayın
Başkan, değerli milletvekilleri ve bizi ekranları başında izleyen sevgili yurttaşlarım;
hepinizi saygı ve sevgiyle selamlıyorum. Vakıflar Genel Müdürlüğü bütçesi
üzerine partim adına söz almış bulunuyorum. 
Değerli
milletvekilleri, Vakıflar Genel Müdürlüğünün misyonu; tarihî, kültürel
varlıklarımızı korumak, tarihî miraslarımız olan vakıfları amaçlarına uygun
yaşatmak, geleceğe taşımaktır. Vakıflar Genel Müdürlüğünün 2018 yılı bütçesi
741 milyon, 2018 yılı gider bütçesi 531 milyon 210 bin. 210 milyon bir
fazlalığı var. Buna rağmen, bir torba kanun düzenlemesiyle gerçek ve tüzel kişilerin
mülkiyetinde bulunan kültür ve tabiat varlıklarının korunması ve
değerlendirilmesi o şahısların kendisine bırakılmış.
Sayın
milletvekilleri, bu düzenleme yanlış. Bu konuda komisyon üyelerimizin
komisyonda yapmış oldukları itirazlar var. Bu düzenlemeden vazgeçilmelidir
çünkü Vakıflar Genel Müdürlüğü tarihî ve kültürel miraslarımıza sahip
çıkmalıdır, misyonu budur. Vakıflar Genel Müdürlüğü, bütçesindeki paradan faiz
elde etmek değil tarihî ve kültürel miraslarımıza sahip çıkmak durumundadır.
Vakıflar Genel Müdürlüğü, mevcut parasını Vakıflar Bankası, Ziraat Bankası ya
da Halkbank gibi bir devlet bankasında değerlendirmemektedir. Bunu da ilgili
Sayın Başbakan Yardımcısına sormak istiyorum, neden? 
Değerli
milletvekilleri, ülkemizde birçok vakıf var. Bu vakıflardan bir kısmı, geçmişte
yurtları ve yurtlarında çalışanlar iyi denetlenemediği için Karaman’da bir
yurda ait öğretmen ne yazık ki hepimizin yüreğini yakan, vicdanını sızlatan bir
eylemde bulundu. Keza, Adana Aladağ’da yine bir vakıf yurdu, iyi denetlenemediği
için 12 canımızı kaybetmemize yol açtı. Buna rağmen, hâlen gerek Millî Eğitim
Bakanlığı gerek Sağlık Bakanlığı ve gerekse Kültür Bakanlığı ne yazık ki bu ve
benzeri vakıflarla iş birliği yapmaya devam etmekte ve merkezî bütçeden de çok
ciddi paylar ayrılmaktadır. Şunu sormak istiyorum: Millî Eğitim Bakanının
görevi yurt yapmak değil de nedir? Niçin Millî Eğitim Bakanı kendi asli görev
alanı içerisinde olan yurdu yapıp işletmeyi tercih etmiyor da bu yurtları
birtakım vakıflara anahtar teslim vermeyi tercih ediyor? 
Keza,
merkezî bütçede bu tür vakıflara ayrılan paraları gördüğümüzde, 2006 yılında 13
milyon civarındayken şu anda 1 trilyonu çoktan geçmiş durumda. İşte, bu
rakamlar gerek Adana’mızda gerek Türkiye’mizde yurtlarda kalmak zorunda kalan
ama devlete ait yurt bulamadığı için vakıf yurtlarında kalan çocuklarımıza
dönük bir proje midir diye sadece biz değil Türkiye’deki tüm kamuoyu gerçekten
merak ediyor ve bu merakın, bu sorunun cevabını bekliyoruz. 
Değerli
milletvekilleri, bakanlıkların bütçelerini, Hükûmetin bütçesini görüşüyoruz.
Tabii ki bu bütçeyi görüşürken ilim Adana’yla ilgili birtakım sorunları dile
getirmek ve bu sorunların çözümü anlamında da Hükûmetin yatırımlarını sormak
istiyorum. 
Bunlardan
birincisi, 2006 yılında Bakanlar Kurulu tarafından alınan bir karar var, bu
kararla Yumurtalık, Karataş bölgemiz turizm teşvik bölgesi ilan edilmiş, 2006.
Tarih 2017, 2018 bütçesini konuşuyoruz maalesef bu konuda atılmış bir adım yok.

Yine
2010 yılı öncesi Adana-Kozan arası -Kozan ilçemizle ilgili- yolun yapımıyla
ilgili çalışma başlanmış, 2017’nin son ayına girdik, hâlen Adana-Kozan arası
yolumuz ne yazık ki bitirilmedi. Keza yıllardır Adana’nın Kozan ilçesine doğal
gaz bağlanacağı söylenir ama bu konuda da en ufak bir gelişme yok. 
Yine
Adana’mızın Karataş ilçesinde -ki hemşehrilerimizin büyük bir kısmı
balıkçılıkla geçimini sağlamakta olmasına rağmen- çok büyük sorunlar yaşıyorlar
ve bu sorunların çözümü anlamında da Hükûmet tarafından en ufak bir adım
atılmış değil.
Bunun
yanı sıra, Adana’mızda bir kısım çiftçimiz Hükûmetin desteğiyle organik tarıma
başladılar ama hepsi pişman. Neden biliyor musunuz? Organik tarımın yapılması
için teşvik veren devlet üretilen ürünün satışı anlamında ne yazık ki hiçbir
proje gerçekleştiremedi ve organik tarım o kadar eziyetli olmasına rağmen, elde
edilen ürünler normal tarım ürünleriyle neredeyse aynı değere satılıyor ve
organik tarımla ilgili yatırım yapan çiftçilerin büyük bir kısmı artık bu
yatırımlarından vazgeçmek durumundalar.
Bir
konuyu daha dile getirmek istiyorum. Adana’mızın Aladağ, Feke, Tufanbeyli,
Saimbeyli, Pozantı gibi ilçelerinde özellikle işsiz olan kesim orman işçisi
olarak ve mevsimlik taşeron işçi olarak değerlendirilir. Ama buradaki kriter ne
biliyor musunuz? Mevcut iktidar partisinden alınacak referans. Bu
ilçelerimizdeki hemşehrilerimiz artık iktidar partisinin referansıyla değil,
liyakatla işe alınmak istiyorlar.
Değerli
milletvekilleri, en önemlisi, Adana’mıza Tarsus’ta yapılan büyük kompleks
cezaevine rağmen Kürkçüler’e ek cezaevi yapılıyor, Akkapı’ya yine bir yarı açık
cezaevi yapılıyor. Adanalı cezaevi istemiyor, Adanalı, teşvikte, sektörel
teşvik istiyor, Adanalı ilçe bazında teşvik istiyor. Bunlar yapılsın ki
Adana’nın ekonomisi yeniden genç cumhuriyet döneminde sanayiye yön veren Adana
ekonomisi gibi olsun ve böylece, sanayimizle birlikte esnafımız, çiftçimiz,
işçimiz, köylümüz ve emeklimiz kazansın.
Teşekkür
ediyor, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Doğan Türkmen.
Cumhuriyet
Halk Partisi Grubu adına üçüncü olarak Hatay Milletvekili Sayın Mevlüt Dudu
konuşacak. 
Buyurun
Sayın Dudu. (CHP sıralarından alkışlar)
CHP
GRUBU ADINA MEVLÜT DUDU (Hatay) – Sayın Başkan, değerli milletvekilleri; 2018
Yılı Merkezi Yönetim Bütçe Kanunu Tasarısı’nda, Türk İşbirliği ve Koordinasyon
Ajansı Başkanlığı, yani TİKA bütçesi üzerine Cumhuriyet Halk Partisi Grubu
adına söz almış bulunmaktayım. Yüce Meclisi ve ekranları başında bizleri
izleyen saygıdeğer yurttaşlarımızı sevgi ve saygıyla selamlıyorum.
Değerli
milletvekilleri, TİKA bütçesinde üzerinde durulması gereken önemli noktalar
var. 1992 yılında kurulan TİKA, Türk cumhuriyetlerindeki soydaşlarımıza destek
amacıyla kurulmuştur ama bugün Balkanlardan Kafkasya’ya, Afrika’ya ve Latin
Amerika’ya kadar yayılmıştır. 
TİKA’nın
bütçesinin 2018 yılında 317 milyon 312 bin liraya çıkarılması öngörülüyor ama
bu kadar kaynak, TİKA’ya verilen bunca yetkiler, ne yazık ki Türkiye'nin nüfuz
sahasını genişletmiyor, tam aksine TİKA yerine cemaat ve tarikatlar güçleniyor.
Örneğin TİKA değil FETÖ büyümüş, ahtapotun kolları gibi buraları sarmış, zeki
çocukları alıp eğitmiş ve o ülkelerin kritik noktalarına yerleştirmiş. TİKA’nın
FETÖ’ye seyirci kalması da büyük bir başarısızlık. Üstelik, TİKA’dan atılan
FETÖ’cüler dikkate alındığında, kurumun kendisine verilen bütçeyle orantılı
çalışmadığı da çok açıkça ortadadır.
Değerli
milletvekilleri, maalesef, ABD Başkanı Trump’ın, 6 Aralıkta Birleşmiş Milletler
kararlarını ve uluslararası hukuku ihlal ederek Kudüs’ü İsrail’in başkenti ilan
etmesi ve büyükelçiliğini Kudüs’e taşıyacağını açıklaması Orta Doğu’ya pimi
çekilmiş yeni bir bomba olarak düşmüştür. Orta Doğu’daki yangın daha da
alevlenmiş, barış umutları zayıflamıştır. Bizim bu kararı kabul etmemiz mümkün
değildir. Kudüs, İslam dünyası için vazgeçilmez kutsal bir kenttir. Kudüs,
barış kenti olmak zorundadır. 
Ne
var ki AKP’nin İsrail ve Kudüs konusundaki politikası da diğer alanlarda olduğu
gibi ilkeli ve tutarlı değildir. Mavi Marmara Anlaşması’nın 28 Haziran 2016
tarihinde Kudüs’te imzalanmasıyla, esasında, Kudüs AKP tarafından zımnen kabul
edilmiştir. AKP döneminde İsrail’le yapılan anlaşmaları inceledim, üzülerek
söylüyorum ki anlaşmaların üçte 2’si Kudüs’te imzalanmıştır. Yani İsrail
özellikle önemli anlaşmaları Kudüs’te imzalatarak resmî kâğıtlarda bu kenti
başkent konumunda meşrulaştırmak istemektedir. Ne yazık ki AKP Hükûmeti de bu
politikaya alet olmuştur. 
Değerli
milletvekilleri, Trump’ın Kudüs olayını ortaya atmasının Orta Doğu’da yeniden
alevlenen ılımlı İslam tartışması üzerinden okunması gerektiği kanısındayım.
“Ilımlı İslam” kavramının ortaya atılması yeni bir Amerikan tezgâhıdır. Bu
oyunun başrol oyuncuları Suudi Arabistan ve İsrail. Bugün bunların gizlice
görüştükleri biliniyor. Bu görüşmelerden sızan bilgiler ürkütücü. Bağımsız
kürdistan kurulması, İran’da rejimin değiştirilmesi, İsrail’in Arap dünyası
tarafından tanınması, ortak bir Sünni askerî güç oluşturulması bunlardan
bazıları. 
Bugün
İslam İşbirliği Teşkilatı toplantısı var, konu Kudüs ve ne yazık ki toplantıya
Suudi Arabistan ve ittifak hâlinde olduğu ülkelerden katılım çok düşük
profilli. Bu önemli bir mesaj. Ne olursa olsun bu toplantı bir fırsattır.
Katılımcı ülkeler ABD merkezli tezgâh karşısında ortak bir tavır geliştirerek
ona göre konumlanmalıdır. Bugün Kudüs’le ilgili toplantıda alınan karar
memnuniyet vericidir ama konu sadece Kudüs üzerine değil, oyunun bütünü
üzerine, tezgâhın bütünü üzerine göre irdelenmeli ve buna göre bir tavır
belirlenmelidir. Teşkilatın Dönem Başkanı sıfatıyla bunu yapması gereken Türkiye’dir.
Bunu yapmak “Ey Amerika”yla başlayan sahte efelenmelerden daha ciddi ve sizin
deyiminizle, daha millîdir. 
Değerli
milletvekilleri, Sayın Erdoğan Yunanistan ziyaretinde bir Lozan tartışması
başlattı; Lozan’ın güncellenmesi. Şunu açıkça söylemek gerekirse, Lozan’ın
güncellenmeye değil uygulanmaya ihtiyacı var. (CHP sıralarından alkışlar) Kaldı
ki zaten Yunanistan Lozan’ı kendince güncelliyor. Orada yapılması gereken
Lozan’ı tartışmaya açmak değil, Yunanistan’dan 18 adanın hesabını sormaktı.
(CHP sıralarından alkışlar)
Başbakanın
bütçe sunuş konuşmasını dikkatle dinledim. Millî davamız olan Kıbrıs’ı
geçiştirmesi gerçekten çok üzücü. Kıbrıs’ta çok önemli, kritik bir dönemece
girildi. Türk tarafı verebileceği bütün tavizleri vermesine rağmen, ne yazık ki
müzakereler yine hüsranla sonuçlandı. Burada artık Türk tarafının haklılığı
bütün dünyanın gözünde tescillenmiştir ve yapılması gereken, Kıbrıs Türklerine
yönelik izolasyonun kaldırılması ve yeni formüllerin devreye sokulmasıdır.
Millî davamız olan Kıbrıs’ta millî ve kararlı bir politikaya ihtiyaç var. Ne
yazık ki Hükûmetin bu konuda vizyon sunamaması, çözüm planı devreye sokamaması
ulusal çıkarlarımıza zarar veriyor.
Değerli
milletvekilleri, birkaç söz de Amerika’da devam eden Zarrab davası için
söylemek isterim. Gerçekten anlayamıyorum iktidar partisini; akılları esir,
vicdanları kör olmuş. Bu nedenle, bizi izleyen vatandaşlarımızın aklına ve
vicdanına seslenmek istiyorum: Bu şarlatanın ABD’de yargılanıyor olması bu ülke
için, hepimiz için bir utançtır ama bu utancın sebebi, 4 bakanın sevkini burada
güle oynaya engelleyenlerdir. Bu utancın sebebi Reza’nın önüne yatanlardır. Bu
utancın sebebi ona Türk Bayrağı önünde şov yaptıranlardır. (CHP sıralarından
alkışlar) Bu utancın sebebi “Zarrab cari açığımızı kapatıyor.” diyerek onu
âdeta millî kahraman ilan edenlerdir. Bu utancı sebebi Zarrab’ı Türk
yargısından kaçıran suç ortaklarıdır. Ama eninde sonunda Zarrab da, suç
ortakları da Türk yargısının önünde hesap vereceklerdir. 
Saygılarımı
sunuyorum. (CHP sıralarından alkışlar) 
BAŞKAN
– Teşekkür ederim Sayın Dudu.
Dördüncü
olarak Cumhuriyet Halk Partisi Grubu adına Tekirdağ Milletvekili Sayın Emre
Köprülü konuşacak.
Bir
dakika Sayın Köprülü.
MEHMET
MUŞ (İstanbul) – Sayın Başkan, 60’a göre söz talebim var.
BAŞKAN
– Sayın Muş, buyurun.
IV.- AÇIKLAMALAR (Devam)
19.- İstanbul Milletvekili Mehmet Muş’un,
Hatay Milletvekili Mevlüt Dudu’nun 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, burada bir konuya Sayın Başbakanımız
konuşmasında açıklık getirmişti fakat ısrarla iktidar partisinin İsrail’in
başkenti Kudüs’ü zımni olarak başkent olarak kabul ettiği gibi yine aynı
ifadeler kullanıldı. Aslında bütçe konuşmasında meselenin detaylı bir şekilde
burada izahatı yapılmıştı. 1996 senesinde dönemin Cumhurbaşkanı Süleyman
Demirel’in bir ziyaretinde de, orada onlar onu yazıyorlar ama orada onların
“Kudüs” yazması bizim Kudüs’ü başkent olarak tanıdığımız anlamına gelmedi
hiçbir zaman, şu an da gelmedi. Bizim Kudüs’te bir büyükelçiliğimiz var ama
Filistin’in Büyükelçiliği var ve bugün İslam İşbirliği Teşkilatını olağanüstü
toplantıya çağıran Türkiye Cumhuriyeti devletidir ve bugün alınan kararla
Kudüs’ün Filistin’in başkenti olduğu İslam İşbirliği tarafından kabul
edilmiştir. Tüm bu çabanın, tüm bu gelişmelerin arkasında bu işi çekip çeviren,
bu işte büyük çaba sarf eden Türkiye Cumhuriyeti devletidir ve şu an Türkiye
Cumhuriyeti’nin idarecileri, yöneticileridir.
Teşekkür
ediyorum.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
20.- Manisa Milletvekili Özgür Özel’in,
Mavi Marmara Anlaşması’ndan sonra İsrail ile Türkiye arasındaki anlaşmalarda
“Tel Aviv” yerine “Kudüs” yazılmaya başlandığına ilişkin açıklaması
ÖZGÜR
ÖZEL (Manisa) – Sayın Başkan, Başbakanın yaptığı açıklama, dün Sayın Elitaş’ın
bir televizyon programında yaptığı açıklama sürekli şuna dayanıyor: “Süleyman
Demirel zamanında da uluslararası anlaşmalarda “Kudüs” yazdığı oluyordu; bu,
süregelen bir durum.” 2003 yılında Türkiye ile İsrail devleti arasında yapılmış
olan ve bitki floralarının karşılıklı korunmasına ilişkin bir anlaşmada, ki Recep
Tayyip Erdoğan imzasıyla Meclise yollanmıştır, Tel Aviv ve Ankara’da
imzalandığı yazıyor ve aynen geçtiğimiz günlerdeki “Kudüs” ifadesi yerinde “Tel
Aviv” var. Tel Aviv yazan çok sayıda anlaşma dönemlerinde imzalandığı hâlde,
Mavi Marmara’dan sonra bir Amerikan şirketine Türkiye'nin Batı yanlısı ve
İsrail yanlısı olduğuyla ilgili lobi yapılması üzerine 64 milyon TL para ödenen
durumun aleniyet kazanmasıyla bakıyoruz ki, Türkiye Cumhuriyeti devleti
uluslararası anlaşmalarda “Tel Aviv” değil, “Kudüs” yazmaya o dönemden sonra
başlıyor. Zaten durumun manidarlığı ve rahatsız edici tarafı da budur. 
Teşekkür
ediyorum. 
BAŞKAN
– Teşekkür ederim. 
MEHMET
MUŞ (İstanbul) – Sayın Başkan, söylediklerimiz ortadadır, bizim için Kudüs
başkenttir. 
BAŞBAKAN
YARDIMCISI FİKRİ IŞIK (Kocaeli) – Sayın Başkan, teknik bir açıklama yapabilir
miyim? 
BAŞKAN
- Bir dakika Sayın Bakan. 
Bir
şey mi söyleyeceksiniz Sayın Muş?
MEHMET
MUŞ (İstanbul) – Bizim için Filistin’in başkentidir Kudüs. Burada anlaşma
imzalanmış, sonra böyle karar verilmiş, bunlar resmî, devletin işte “64 milyon
gönderildi, ondan sonra Kudüs buralarda kabul edilmeye başlanmış.” gibi bir
ifadenin anlamı yoktur. Neye dayanarak söyleyeceğiz bunu? Suni bir şeydir. 
BAŞKAN
– Teşekkür ederim. 
Sayın
Işık, buyurun. 
Sayın
Bakan konuşuyor. 
21.- Başbakan Yardımcısı Fikri Işık’ın, iki
taraflı anlaşmaların bir ülkenin Dışişleri Bakanlığı neredeyse orada
imzalandığına ilişkin açıklaması
BAŞBAKAN
YARDIMCISI FİKRİ IŞIK (Kocaeli) – Sayın Başkan, bu konu özellikle sosyal
medyada da çok speküle edilince, nedir diye bir baktık. Genel uygulama şu: Bir
ülkenin Dışişleri Bakanlığı neredeyse, anlaşmalar eğer iki taraflı
imzalanıyorsa orada imzalanıyor. Sadece 1995’te Sayın Süleyman Demirel’in
Cumhurbaşkanı olduğu dönem değil, mesela Sayın merhum Erdal İnönü’nün Başbakan
Yardımcısı olduğu dönemde de Kudüs’te yapılan anlaşma şu anda arşivlerde var,
benim mail’imde var. Yani bu, bir ülkenin başkentini tanımak anlamına gelmiyor,
sadece o ülkenin Dışişleri Bakanlığıyla bizim Dışişleri Bakanlığımız bir
anlaşma teati ettiyse onların kendi Dışişleri Bakanlığı Kudüs’te olduğu için
Kudüs yazılıyor. Mesela belki Tarım Bakanlığı Tel Aviv yazmış olabilir, bu
tamamen teknik bir düzenleme, tanıma anlamına kesinlikle gelmez. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan. 
BAŞBAKAN
YARDIMCISI FİKRİ IŞIK (Kocaeli) - Ben isterseniz Özgür Bey size göstereyim,
1992’de Sayın merhum Erdal İnönü’nün Başbakan Yardımcısı olduğu Hükûmette de
aynı anlaşma var. İsterseniz size verebilirim. 
TANJU
ÖZCAN (Bolu) – Hayır, bu bilgiyi size kim verdi? Yanlış bu bilgi Sayın Bakan,
yanlış bir bilgi. 
BAŞBAKAN
YARDIMCISI FİKRİ IŞIK (Kocaeli) – Tamamen teknik bir düzenleme.
BAŞKAN
– Sayın milletvekilleri, uluslararası sözleşmelerin illa başkentlerde
imzalanması gerekir diye bir kaide yok, nerede imzalanırsa o yazılır. Bu böyle
bir kuraldır, bu da uygulanagelmiştir. Bunun üzerinde pek fazla söz söylenecek
bir durum yok diye düşünüyorum.
TANJU
ÖZCAN (Bolu) – Efendim, bu bilgi de yanlış ayrıca. Sayın Bakana kim yanlış
bilgi verdi?
ERHAN
USTA (Samsun) – Sayın Başkan…
BAŞKAN
- Sayın Usta, sadece size söz vereyim. 
HALUK
PEKŞEN (Trabzon) – Öyle değil Sayın Başkan, öyle değil, yanlış bilgi vermişler.
Birleşmiş Milletler kararı var. 
BAŞKAN
– Sayın Usta’yı dinliyoruz.
Buyurun.

22.- Samsun Milletvekili Erhan Usta’nın,
geçmişte yapılan hataları eşeleyip iç siyaset malzemesi yapılacak
davranışlardan kaçınılması gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Şimdi,
Cumhuriyet Halk Partisinin gündeme getirdiği bu konu… O anlaşma burada
yapılırken biz Milliyetçi Hareket Partisi olarak o zaman karşı çıkmışız ama
bugün biz bunu dillendirmiyoruz -şöyle veya böyle- böyle bir şey yapılmış
olabilir. Türkiye'nin elini zayıflatacak bir şeyi sürekli gündeme getirmenin
iyi niyetle alakası yoktur, bunu iyi niyetle izah edemeyiz. Hükûmet tarafının
da -bakın, burada herkes sorumlu davranmak durumundadır bana göre- “Efendim,
biz bir defa yaptık ama 1992’de şu yapmış, 1995’te bu yapmış…” Evvelden ne
kadar böyle yanlış varsa bu yanlışların hepsini ortaya koyup da Türkiye'nin
elini zayıflatmanın, İslam coğrafyasının elini zayıflatmanın bir anlamı yok
Sayın Başkan. Dolayısıyla herkes burada sorumlu davransın, bunu iç siyaset
malzemesi yapmayalım. Geçmişte birtakım hatalar yapılmış olabilir, onları
eşelemek, delil göstermek, “Sizde var, bizde var.” bilmem ne demek yerine
bunların üzerini kapatmak lazım. Şu anda Türk devleti olarak, Türk milleti
olarak, Türkiye Büyük Millet Meclisi olarak bir haksızlığın karşısında
duruyoruz. Elimizi zayıflatacak, iç siyaset malzemesi yapılacak davranışlardan
kaçınalım. (MHP sıralarından alkışlar)
BAŞKAN
– Teşekkür ederim. 
Sayın
Özel…
23.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, Türkiye'nin bu konudaki duruşu konusunda
Cumhuriyet Halk Partisinin nasıl bir katkı vermeye çalıştığının bizatihi en
yakın şahidi bugün riyaset makamındaki sizsiniz, gayretimizi gördünüz. Sayın
Muş’un konuyla ilgili açıklamalarının tarafımızdan cevapsız bırakılmayacağı
ortada. Konuyla ilgili Birleşmiş Milletler Güvenlik Konseyi kararı varken ve
bir ülkenin Dışişleri Bakanlığının başkentte olmasından başka bir şey düşünülemeyeceğinden
Cumhuriyet Halk Partisinin söylediği yaklaşım şu, iktidar sahibi olarak “Böyle
bir uygulama yapılmış, dönem içinde doğrusunu da yaptık, yanlışını da yaptık.
Bu şartlardan sonra asla ve asla imzaladığımız uluslararası anlaşmalarda Kudüs
kentini görmeyeceksiniz. Gerekirse anlaşmayı gelip Tel Aviv’de imzalayacaklar.
Aksi takdirde, imza atmayacağız.” dersiniz. “Yerli ve millî duruş” dediğiniz o
olur. 
Milliyetçi
Hareket Partisi de belki bu duruma bakar, Cumhuriyet Halk Partisinin bu
katkısından sonra memnuniyet ifade eder.
BAŞKAN
– Teşekkür ederim. 
ERHAN
USTA (Samsun) – Ne katkısı, ne katkısı? Her şeyi siyasete malzeme yapmayalım
ya.
ÖZGÜR
ÖZEL (Manisa) – Biz hiç katkı yapamayız yani, biz hiç katkı yapamayız. 
ERHAN
USTA (Samsun) – Her şeyi siyasete malzeme yapmayalım, iyi niyetle alakası yok
bu yaptığınızın.
ÖZGÜR
ÖZEL (Manisa) – Sen git her şeyi yap, ondan sonra biz katkı yapmayalım. 
BAŞKAN
– Sayın milletvekilleri, Sayın Emre Köprülü’nün ismini anons ettim, lütfen
saygı duyalım, bekliyor kendisi. 
ÖZGÜR
ÖZEL (Manisa) – Muhalefete muhalefet, iktidar partisi olmuşsunuz artık,
iktidar. 
BAŞBAKAN
YARDIMCISI FİKRİ IŞIK (Kocaeli) – Sayın Başkan, kısa bir açıklama yapmama
müsaade eder misiniz?
BAŞKAN
– Yalnız, son olarak, Sayın Bakana bir dakikalık bir söz vereceğim, sonra Emre
Köprülü’yü kürsüye çağıracağım. 
Buyurun
Sayın Bakan. 
24.- Başbakan Yardımcısı Fikri Işık’ın,
Cumhuriyet Halk Partisi ile Milliyetçi Halk Partisinin hassasiyetine teşekkür
ettiğine, rutin bir uygulamayı “tanıma” anlamına gelecek şekilde yorumlamanın
bir anlamı olmadığına ilişkin açıklaması
BAŞBAKAN
YARDIMCISI FİKRİ IŞIK (Kocaeli) – Sayın Başkan, arkadaşların hassasiyetine
teşekkür ediyorum; hem Milliyetçi Hareket Partisinin hem Cumhuriyet Halk
Partisinin hassasiyetine teşekkür ediyoruz. Ancak bu hassasiyetleri ortaya
koyarken rutin ve kesinlikle tanıma anlamına gelmeyen bir uygulamayı da bundan
sonra tanıma anlamına gelecek şekilde yorumlamanın da bir anlamı olmadığını
düşünüyorum. 
Bakın,
elimdeki en son şey, Cumhurbaşkanı Turgut Özal, Başbakan Süleyman Demirel,
Başbakan Yardımcısı ve Devlet Bakanı Erdal İnönü ve Dışişleri Bakanı Hikmet
Çetin; bir anlaşma. 
HALUK
PEKŞEN (Trabzon) – Alakası yok.
BAŞBAKAN
YARDIMCISI FİKRİ IŞIK (Kocaeli) – “Bu anlaşma Kudüs’te 29 Eyar 5752’ye tekabül
eden 1 Haziran 1992 tarihinde İngilizce, Türkçe ve İbranice dillerinde tüm
metinler eşit derecede geçerli olmak üzere iki asıl nüsha hâlinde
düzenlenmiştir. İşbu anlaşmanın yorum farklılıklarında İngilizce metin geçerli
olacaktır.” Şimdi, tanıma anlamına gelmeyen bir durumu biz hassasiyetlerimizden
dolayı tanıma anlamına getirirsek yarın ülke olarak -iktidarlar gelir geçer,
değişir ama- kendimizi zor durumda bırakabiliriz. Bu iki şeyi birbirinden
ayırmamız lazım.
Teşekkür
ederim. 
BAŞKAN
– Teşekkür ederim. 
HALUK
PEKŞEN (Trabzon) – Sayın Başkan…
BAŞKAN
– Tekirdağ Milletvekili Sayın Emre Köprülü’yü dinliyoruz…
HALUK
PEKŞEN (Trabzon) – Sayın Başkan…
BAŞKAN
– Hayır. 
Buyurun
Sayın Köprülü…
HALUK
PEKŞEN (Trabzon) – Bakın, Sayın Bakanın söyledikleri gerçek değildir. 
BAŞKAN
– Sayın Pekşen, lütfen yerinize geçer misiniz, Sayın Köprülü’yü kürsüye
çağırdım. 
HALUK
PEKŞEN (Trabzon) – 478 sayılı Birleşmiş Milletler Güvenlik Konseyi Kararı üç
konuyu içerir. Bir: Kudüs’te diplomatik misyon olamaz. 
BAŞKAN
– Sayın Pekşen, grup başkan vekiliniz konuştu, size söz vermedim. 
BAŞBAKAN
YARDIMCISI FİKRİ IŞIK (Kocaeli) – Resmî anlaşma yani. 
HALUK
PEKŞEN (Trabzon) – İki: Kudüs’e ilişkin bütün kararlar geçersizdir. Bunları
lütfen kayda geçelim.
Üç…
BAŞKAN
– Sayın Pekşen, lütfen yerinize oturur musunuz. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Buyurun Sayın Köprülü. (CHP sıralarından alkışlar)
Tekrar,
kusura bakmayın Sayın Köprülü. 
CHP
GRUBU ADINA EMRE KÖPRÜLÜ (Tekirdağ) – Sayın Başkan, değerli milletvekilleri;
Genel Kurulu saygılarımla selamlıyorum. 
1990’lı
yılların başında kurulan TİKA vardı fakat TİKA’nın teknik işlerle biraz fazlaca
ilgilenmesi, restorasyon işlerine yoğunlaşması neticesinde 2010 yılında
Yurtdışı Türkler ve Akraba Topluluklar Başkanlığı ihdas edilmişti. Şimdi, bu
kurumun içerisinde, sayıları 6 milyonu aşan yurt dışında yaşayan
vatandaşlarımız, vatandaş kavramının dışında, daha geniş bir coğrafyada bulunan
soydaşlarımız ve akrabalarımız kapsam içerisinde. Yani çoğunluğu Avrupa’da
yaşayan, “gurbetçi” diye tabir edilen yurttaşlarımız da bu kapsamda, tarihî ve
kültürel bağımız bulunan, Rusya’dan Çin’e, Türk Cumhuriyetlerine, Irak’a,
Yunanistan ve Bulgaristan da dâhil olmak üzere Balkan ülkelerindeki
soydaşlarımız ve akrabalarımız da bu kapsamda. 
Şimdi,
böylesine geniş bir alanı kapsayan ve kutsal bir amaç için kurulmuş olan
kurumun faaliyet alanlarına baktığımız zaman açıkça üzüldüğümü belirtmek
istiyorum. Zira, kurumun faaliyet alanlarında uluslararası öğrencilere verdiği
burs ve birkaç tane konferans faaliyeti var, başkaca bir organizasyonu yok.
Yani ayrımcılıkla mücadele edecek, İslamofobiyle mücadele edecek, yabancı
düşmanlığıyla mücadele edecek kurumun çalışma sistematiği içerisinde bunlarla
yoğunlaşacak ve mücadele geliştirecek bir proje yok. Kurum, burs dağıtan,
mutemetlik görevini üstlenmiş bir kurum hâline gelmiş. Biz Cumhuriyet Halk
Partisi olarak öncelikle bu kurumun gerçek amacı kapsamında çalışmalar
yapmasını istiyoruz.
Şimdi,
değerli milletvekilleri, Yurtdışı Türkler ve Akraba Topluluklar Başkanlığı
demişken 200 bine yakın soydaşımızın yaşadığı Batı Trakya konusuna ve tabii ki
o soydaşlarımızın güvencesi olan Lozan Anlaşması’na -ki bugünlerde biraz
gündemde- değinmem gerekecek. Öncelikle belirtelim: Bizim Cumhuriyet Halk
Partisi olarak yurt dışında yaşayan soydaşlarımıza bakış açımız partilerüstü,
millî bir davanın bakış açısıdır. Biz dün böyle baktık, bugün böyle bakıyoruz,
yarın da böyle bakmaya devam edeceğiz. Ancak Sayın Cumhurbaşkanının en son
Yunanistan ziyaretinde de gördüğümüz gibi, çoğunlukla yaptığı gibi yurt
dışındaki soydaşlarımızla ilgili bir millî davayı yine bir iç politika meselesi
hâline getirmeye çalışmıştır. Şimdi, açıkça söyleyelim, Batı Trakya’daki
Türklerin yaşadığı sıkıntılar gerçektir, vardır. Bunları biz devamlı dile
getirdik ve Hükûmete bu konuda çözümler üretmesini söyledik ama belirtmemiz de
gerekiyor ki bu sıkıntılar Lozan Anlaşması kaynaklı değil; Lozan Anlaşması’nın
uygulanmaması ya da uygulattırılamamasından kaynaklıdır. Ben, “Güncellenir mi,
güncellenmez mi?” tartışmasına girmeyeceğim -konuya buradan bakmak sağlıklı bir
sonuç yaratmaz- başka bir açıdan ve bir örnekle anlatmak istiyorum konuyu,
basit bir örnek olacak. 
Değerli
milletvekilleri, senede ya da çeke bağlı bir borcunu ödemeyen birisi var, bir
müflis tüccar var, bu borcunu ödemiyor, senede ya da çeke, bonoya karşı borcunu
ödemiyor. Siz bu adamla devamlı masaya oturup yeniden çek, yeniden senet alarak
bu borcu tahsil edebileceğinizi düşünür müsünüz? Oturup bu sorunu böyle
çözebilir misiniz? Bir şey değişir mi? Hiçbir şey değişmez. Bir anlaşmayı da
anlaşmayı uygulamayan ülkeye, bu anlaşmanın aksine fiilî durum yaratan bir
ülkeye “Hadi yeniden anlaşalım, hadi yeniden oturup masaya sorunu çözelim?”
demek sizce sağlıklı bir netice verir mi? Zaten, adam uymuyor, anlaşmanın
gereğini yerine getirmiyor, daha da önemlisi, dahası, bir fiilî durum yaratmış,
belli kazanımlar elde etmiş. Bu koşullarda bu adamla masaya oturmak bizim
menfaatimize olabilir mi? Bize başka bir fayda sağlamaz.
Sayın
Başbakanın bütçe konuşmasını ben de dinledim, şu ifadeyi kullanıyor, diyor ki
açıkça: “Bir anlaşmayı uygulamayan ülkeye ‘Bunun değişmesi lazım.’ demenin
neresi yanlış?” Sonra da diyor ki: “İşte millî duruş budur.” Bir defa, millî
duruş tanımlaması kimsenin tekelinde değil. Dahası, gerçekleşmeyeceği, sonucu
belli olan bir şekilde bir ülkeyle tekrar masaya oturalım demek de bir millî
duruş değil. Benim millî duruş anlayışım, bizim millî duruş anlayışımız çok
net. Bir anlaşmayı uygulamayan bir ülke varsa bu ülkeye karşı yaptırımlar
uygularsın, baskı uygularsın, sorumluluklarını öyle ya da böyle
uygulattırırsın. (CHP sıralarından alkışlar) Tekrar tekrar masaya oturarak bir
ülkeye nasıl bir yaptırım sağlayabilirsin?
Mesela,
başka bir millî duruş konusu: Lozan’la ilgili, hukuki statüsü belirlenmiş,
ülkemize bırakılmış ancak bugün Yunanistan’ın asker yığdığı adalarla ilgili
birkaç cümle edebilmek de bir millî duruş. Şimdi, iktidar partisinin milletvekilleri
diyebilir, yok böyle bir şey diyebilir ama bakın, Meclis tutanağından
okuyacağım. Tarih 25 Mart 2015, o günkü Millî Savunma Bakanı İsmet Yılmaz
söylüyor; o tarihte Milliyetçi Hareket Partisi milletvekilleriyle arasında
geçen bir tartışmanın sonucunda bunu söylüyor, diyor ki: “Bu adalarla ilgili
Yunanistan’ın fiilî uygulamaları olduğu bir gerçek. Ancak fiilî devlet
uygulamaları onların yasal ve hukuki statülerini değiştirmez. Dolayısıyla bu
adalar hukuken Türkiye Cumhuriyeti’nin egemenliğindedir.” Bunu söyleyen,
Hükûmetin Bakanı. Yani ne diyor: Bu adalarda Yunanistan’ın fiilî uygulaması var
ama hukuken bizim diyor. Yani Yunanistan’ın bu adalara yığınak yaptığını kabul
ediyor Millî Savunma Bakanı. Ama bugüne geldiğimiz zaman birden bir ters dönüş
ve bu adalarla ilgili sorun olmadığı konuşuluyor. Şimdi, Sayın Başbakan
Yardımcısı da önceki dönemlerde Millî Savunma Bakanlığı yaptı, ondan önceki
Millî Savunma Bakanının konuşmasını ben söylüyorum. Bu adalarla ilgili durum
nettir ve bu adalarla ilgili, Yunanistan’a gidip tek kelime etmeyenler bize
millî duruştan bahsedemezler. (CHP sıralarından alkışlar)
Şimdi,
değerli milletvekilleri, bizler her fırsatta Lozan’ı tartışmaya açmanın
nedenini çok iyi biliyoruz. Bir algı yaratılmak isteniyor, net bir algı yaratılmak
isteniyor. Yahu şu bile söylendi: “Japonya’nın ne işi varmış? Japonya neden
imzalamış?” dendi, yahu diplomasi diye bir şey var. Lozan nedir arkadaşlar?
Lozan Anlaşması, bir ihanet belgesi olan Sevr Anlaşması’nın yırtılıp
atılmasıdır. Japonya da Sevr Anlaşması’nın taraflarından biri mi? Osmanlı
Devleti Sevr Anlaşması’nı Japonya’ya karşı da imzalamış mı? İmzalamış. İşte
Sevr’i hükümsüz kılmak isteyen Türkiye Cumhuriyeti Sevr’i imzalayan Japonya’ya
bile imzalatmıştır ki Lozan’ı, bir daha Sevr’i kimse ağzına dahi alamasın diye
imzalatmıştır. (CHP sıralarından alkışlar) İşte, bu nedenle bile saygı
duyulmalıdır. Kime? Başta Mustafa Kemal Atatürk’e, Lozan’da bizi temsil eden
İsmet İnönü’ye ve cumhuriyetin kurucu kadrolarına. 
Ben
bir kez daha bu kadrolara şükranlarımı sunuyorum ve Genel Kurulu saygılarımla
selamlıyorum. (CHP sıralarından alkışlar)
BAŞKAN
– Teşekkür ederim Sayın Köprülü.
Cumhuriyet
Halk Partisi Grubu adına beşinci olarak Eskişehir Milletvekili Sayın Utku
Çakırözer konuşacak. 
Buyurun
Sayın Çakırözer. (CHP sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
hepinizi saygıyla selamlıyorum.
Sözlerime,
geçen yıl Basın Yayın ve Enformasyon Genel Müdürlüğü bütçesi üzerine konuşan
İstanbul Milletvekilimiz Sayın Enis Berberoğlu’nu selamlayarak başlamak
isterim. (CHP sıralarından alkışlar) Mahkemelerin suçsuzluğunu ispat eden
kararlarına rağmen yüz seksen iki gündür Maltepe Cezaevinde tutulan yol
arkadaşımıza yürekten özgürlük diliyoruz. Bu vesileyle, ülkemizin tutuklu
milletvekilleri ayıbından da bir an önce kurtulması gerektiğini hepimize
hatırlatmak isterim.
Değerli
arkadaşlarım, bütçe görüşmelerinin ilk günü bu kürsüde Sayın Başbakan, Avrupa
Birliği tam üyeliğinin Türkiye’nin stratejik hedefi olmaya devam ettiğini
belirtti. Türkiye ile AB arasında üzerinde mutabakata varılan hususların hayata
geçirilme zamanının geldiğini söyledi. Türkiye’nin içte ve dışta
yönelimlerinin, AB sürecine bağlılığının sorgulandığı bir dönemde bu sözleri
önemsiyoruz. Madem bu stratejik hedef korunacak, o zaman bunun gereklerini hep
birlikte yerine getirmemiz gerekir. Nedir bunlar? Çok basit, çok net: Gerçek
bir demokrasi ve hukuk devleti olmak zorundayız. Öncelikle, bir buçuk yıldır
süren OHAL bir an önce kalkmalıdır. 
Biz
Cumhuriyet Halk Partisi olarak teröre, darbelere hep karşı durduk. Terörle
mücadelede gereken desteği verdik. Bundan sonra da bu tavrımız kararlılıkla
sürecek. Ancak güvenliğimizi sağladığımız kadar özgürlüklerimizin de üzerine
titremek zorundayız. Bu ülkeyi derhâl hür düşünce ve tartışma ortamına
kavuşturmalıyız. Hür düşünce ortamının olmazsa olmazı ise özgür basındır. Basın
ve ifade özgürlüğünü bu ülkede mutlaka sağlamalıyız. Bakın, bu hafta İnsan
Hakları Haftası. Gazetecilerin temel hak ve özgürlüklerinin korunması konusunda
dünyada 155’inci sıradayız. Cezaevlerinde yaklaşık 150 gazeteci var. Önceki gün
bu gazetecilerin davalarından birinde savcı, dört yüz elli gündür tutuklu olan
yazarlar için ağırlaştırılmış müebbet hapis cezası istedi. Yani, bu Parlamento
geçmişte idam cezasını kaldırmamış olsa bu gazetecilerin idamı istenecekti. 
Değerli
arkadaşlarım, Türkiye 12 Eylülden otuz yedi yıl sonra bu tabloyu hak etmiyor.
Bakın, 73 yaşındaki Şahin Alpay 11 kronik rahatsızlığına karşın beş yüz gündür
cezaevinde; Ali Bulaç, Ahmet Turan Alkan aynı şekilde. Son duruşmada davaları
dört ay sonraya ertelendi, tutuklulukları ise devam edecek. Uzun tutukluluk da
bir insan hakkı ihlalidir değerli arkadaşlarım. İddianamelere bakıyoruz, sadece
köşe yazıları var. Şahin Alpay’ın, Ali Bulaç’ın, Mehmet Altan’ın kendilerini,
yazılarını, eleştirilerini beğenmeyebilirsiniz ama onların sadece yazdıkları
nedeniyle ömür boyu hapse mahkûm edilmelerine hangi vicdan rıza gösterebilir
sizlere soruyorum değerli arkadaşlarım. Hani biz bu ülkede en aykırı düşüncenin
dahi ifade edilmesini suç olmaktan çıkarmıştık. Hani bir sözün terörle ilgili
suç teşkil etmesi için cebir ve şiddet içermesi şartını getirmiştik. Birlikte
çıkardığımız bu kanunlar şimdi neden uygulanmıyor? Neden Yargıtayın buna dikkat
çeken kararları görmezden geliniyor?
Bakın,
25 Aralıkta Cumhuriyet gazetesi davası var. Genel Yayın Yönetmeni Murat Sabuncu
ve gazete yöneticisi Akın Atalay dört yüz üç gündür tutuklu, Ahmet Şık bir
yıldır tutuklu. Gerekçelerine bakıyorsunuz: “Neden bu başlığı attınız, neden bu
manşeti attınız?” Böyle bir sebeple insanlar yakınlarından, sevdiklerinden,
mesleklerinden aylarca, yıllarca mahrum bırakılabilir mi, soruyorum sizlere.
Deniz Yücel yaklaşık on bir aydır tutuklu, hâlâ ortada hazırlanmış bir
iddianame dahi yok. 
Değerli
arkadaşlarım, gazetecilerin cezaevindeki koşulları da son derece kötü;
yakınlarından mektup alıp gönderemiyorlar, avukatlarıyla haftada sadece bir
saat kamera eşliğinde görüşebiliyorlar. Son duruşmaların birinde Şükrü Tuğrul
Özşengül isimli bir sanık kalp krizi geçirdiğinde hapishaneden cezaevi
kampüsündeki hastaneye kollarında kelepçeyle sevkinin altı saat sürdüğünü,
günlerce ilaçlarının verilmediğini söylüyor. Hava aldıkları avlularda
tepelerine dahi tel çekilmiş durumda. Bir avuç gökyüzü gazetecilere çok
görülüyor. 
Değerli
arkadaşlarım, ülkemizde cezaevinde olmasalar da yüzlerce gazeteci
soruşturmalarla, davalarla karşı karşıya; işte Sözcü gazetesi. Meslektaşlarımız
Mediha Olgun ve Gökmen Ulu haksız yere aylarca tutuklu kalıp çıktılar. Ama
şimdi de Uğur Dündar, Necati Doğru, Emin Çölaşan, Saygı Öztürk gibi bu mesleğin
en dürüst, en namuslu isimleri hakkında dava hazırlıkları yapıldığı
duyumlarıyla karşı karşıyayız. Atatürkçülüğü, vatan sevgisi, demokrasiye
bağlılığı tartışılmaz Sözcü gazetesine, Cumhuriyete ve onların muhabir ve
yazarlarına “terörist” diye, “darbeci” diye davalar açılması kime yarıyor hiç
düşündünüz mü? Sadece ve sadece 15 Temmuz darbesiyle hesaplaşmanın
sulandırılmasını isteyen darbecileri sevindiriyor. Gerçekten darbenin,
gerçekten şehitlerimizin hesabını sormak istiyorsak bu gerçeği asla unutmamamız
gerekir.
Değerli
milletvekilleri, Türkiye’de basınımızın başka sorunları da var. İşte, işsizlik
rekoru gazetecilik mesleğinde. 9 bin gazetecimiz işsiz, iletişim
fakültelerinden mezun verdiğimiz on binlerce genç gazeteci adayını bu sayıya
dâhil etmiyoruz bile. Örgütlülük oranı, sendikalaşma oranı sadece yüzde 5. Temsil
ettiğimiz şehirlerimizde yerel basının maddi imkânları yok. İki yıldır Basın
İlan Kurumunun tarife artış teklifini Hükûmet reddediyor. Bu yıl yine önünüze
gelecek sayın bakanlar, lütfen bir an önce imzalayın ki Anadolu basınımız biraz
olsun nefes alabilsin. Basın kartları meselesi de var; gerekçe gösterilmeksizin
kartlar iptal ediliyor. Aslında kartları devlet değil meslek örgütleri vermeli.
Bunu yapmıyorsanız Basın Kartları Komisyonunun oluşum ve işleyişini düzenleyen
yönetmelik eşitlikçi biçimde ve yaygın meslek örgütlerini kapsayacak şekilde
yeniden düzenlenmelidir. 
Değerli
arkadaşlarım, basınımızın saydığım sorunları ülkemizin diğer meselelerinden
bağımsız düşünülemez. Hepimizin omuzlarında bu ülkeyi ileriye götürme,
evlatlarımıza yaşanabilir bir ülke bırakma sorumluluğumuz var. Ülkemize
demokrasiyi, hukuk devletini, kardeşliği ve barışı birlikte getirmeliyiz. Yakın
geçmişte, düşünce özgürlüğünün sınırlarını genişleten yasa ve Anayasa
değişikliğine bu Parlamentoda birlikte imza attık “Gazetecilerimiz,
siyasetçilerimiz, aydınlarımız eleştirdikleri için hapse atılmasın.” dedik. Çok
değil, birkaç yıl önce bu çatı altında gösterdiğimiz bu demokratik olgunluğa
yeniden ihtiyacımız var. Gelin, gazetecilerimizi, akademisyenlerimizi, insan
hakları savunucularımızı özgürlüklerine kavuşturalım. Unutmayalım ki onlar
özgürleştikçe Türkiye de özgürleşecektir. (CHP sıralarından alkışlar) 
BAŞKAN
– Teşekkür ederim Sayın Çakırözer. 
Şimdi
İzmir Milletvekili Sayın Atila Serter konuşacak. 
Buyurun
Sayın Sertel. (CHP sıralarından alkışlar)
CHP
GRUBU ADINA ATİLA SERTEL (İzmir) – Sayın Başkanım, kıymetli milletvekilleri;
herkesi saygıyla selamlıyorum. 
Enis
Berberoğlu, yüz seksen üç gündür demir parmaklıklar ardında, çok sevdiği eşine
ve biricik kızına hasret; Türkiye’nin Türk Bayraklı, Atatürk logolu Hürriyet
gibi gazetesinin genel yayın yönetmenliğini yapmış, onurlu, kişilikli
milletvekili kardeşimiz, arkadaşımız, haksız ve hukuksuz yere tutuklu. Tam altı
ay bu vicdan sızlatan duruma artık son verilmesi gerekiyor. 
Bugün
13 Aralık, Erdal Eren… Erdal Eren 17 yaşında idam edildi, gencecikti, Ankara
Yapı Meslek Lisesi öğrencisiydi. Bu kardeşimiz Ankara Merkez Kapalı Cezaevinde
idam edildi. İdamından önce, tam on altı saat önce Emin Çölaşan’la birlikte
Savaş Ay, Erdal Eren’le konuşmaya gittiler. Erdal Eren kendilerine dedi ki:
“Beni yaşım küçük olmasına rağmen idam sehpasına götürüyorlar.” Hiç eğilmedi ve
bükülmedi. Onu asan faşist cuntanın katilleri bugün Türkiye’de anılmıyor ve
sevilmiyor ama Erdal Eren, gencecik Erdal Eren, 17 yaşındaki Erdal Eren
içimizde, kalbimizde yaşıyor. (CHP sıralarından alkışlar) 
Sevgili
arkadaşlarım, bugün RTÜK’ün 2018 bütçesiyle ilgili konuşmak istiyorum. Aslında
RTÜK kanun önünde özerk bir kurumdur ama özüne bakıldığı zaman, özerk olması,
özerk davranması gereken kurumun hiç de öyle olmadığı gün gibi ortada.
Günümüzde
RTÜK damat Berat paşaya bağlı olarak çalışıyor. Damat Berat paşa ne derse RTÜK
onu aynen onaylıyor. Bunu örneklerle açıklayacağım. Geçmişte Turkuaz’ın CEO’su
olan damat Berat paşa…
BAŞKAN
– Şahsiyatla uğraşmayalım lütfen Sayın Sertel.
Buyurun.
ATİLA
SERTEL (Devamla) - Şahıslarla uğraşmıyorum.
BAŞKAN
- Şahsiyatla uğraşıyorsunuz.
Buyurun,
devam edin.
ATİLA
SERTEL (Devamla) – …kardeşi Albayrak’a devretmiştir bu görevi.
Şimdi
asla ve asla o medyaya, o kuruluşlara RTÜK ceza yazamaz. İlhan Yerlikaya’yı
başkan yaptılar, tebrik ediyoruz. 
RAMAZAN
CAN (Kırıkkale) – RTÜK’te üyeniz yok mu sizin? Üye seçtirmediniz mi?
ATİLA
SERTEL (Devamla) – Emir-komuta zinciri içerisinde hareket ediyor ve RTÜK doğru
haber yapan, düzgün haber yapan, tarafsız haber yapmaya çalışan televizyon
kanallarını susturmaya, korkutmaya yönelik bir sopa gibi davranıyor. Örnek mi?
Sevgili Genel Başkanımız Kemal Kılıçdaroğlu’na sabahın erken saatlerinden
başlayıp gece yarılarına kadar küfreden televizyonlara, kanallara hiçbir
soruşturma açılmıyor ve hiçbir ceza yazılamıyor. Bırakın ceza yazmayı neredeyse
plaket verecekler. Hani Sayın Bakan Numan Kurtulmuş ile Nihat Zeybekci Zarrab’a
plaket verdiler ya, hani “Hayırsever iş adamı, ihracat şampiyonu.” diye çıkıp
onu çok önemli bir toplantı sonrası ödüllendirdiler ya, işte o kanallar âdeta
ödüllendiriliyor. Rakamları vereyim arkadaşlar: Fox TV’ye 2016 yılında 15 kez
ceza yazılmış, 5 kez de 2017’de yazılmış, toplamda 20 ceza uygulanmış; Show
TV’ye 14 kez, Star TV’ye 10 kez, Kanal D’ye 12 kez ceza verilmiş. Ama ne yazık
ki Turkuaz Medyasına verilen cezaları da burada okumak istiyorum, bilginize
sunmak istiyorum sevgili arkadaşlar: A Haber’e 1 ceza, 24 TV’ye 1 ceza, TV
Net’e 1 ceza. Bu, vicdansızlıktır arkadaşlar. (CHP sıralarından alkışlar) Her
gün, her gün hakaretler yağdıran televizyonlara ne yazık ki bu uygulanmıyor. 
Ayrıca,
TRT de RTÜK’ün dikkatinden sıklıkla kaçıyor. “İstanbul Muhafızları” denilen
saçma sapan bir dizide bizim Yüce Önderimiz Mustafa Kemal Atatürk’e hakaret
ediliyor. Mustafa Kemal Atatürk’ün imzası gösteriliyor “Gazi Mustafa Kemal
Atatürk” diye, sonra kötü adam diyor ki dizide çocuklarımıza: “Onu sıkı
bağlamana gerek yok, nasıl olsa bir şey yapamaz.” RTÜK bunu görmüyor ya da
görmezden geliyor. Atatürk’e saygısızlıktan öte hiçbir işlev görmeyen ve
Türkiye’de artık izlenmeyen TRT’ye kesilen elektrik paylarını helal etmiyorum
arkadaşlar. (CHP sıralarından alkışlar) Haram olsun, zıkkım olsun arkadaşlar. 
Ayrıca,
telefonlarımızdan ve bilgisayar alışverişlerinden kesilen paraları da helal
etmiyorum.
MELİKE
BASMACI (Denizli) – Biz de helal etmiyoruz.
ATİLA
SERTEL (Devamla) – Kanal D’nin bir dizisinde FETÖ’nün kitap kapağı görüldü;
haklı olarak RTÜK, ona ceza yazdı. Hak veriyorum, ne demek terör örgütünün,
yazarının kitabının kapağının görülmesi? Buna cezayı hak ettiler ama aynı
cezanın TRT’ye niye verilmediğini burada RTÜK’çü arkadaşlara soruyorum. 
TRT
Diyanette firari FETÖ’cü, eski Hitit Üniversitesi Rektör Yardımcısı Osman
Eğri’yi konuşturdular. Ne zaman? 2017 yılında. Ne zaman? 3 Ağustos 2017’de. Siz
kaçak FETÖ’cüyü konuşturdunuz. Sizin nereniz FETÖ’yle mücadele ediyor? Siz
bilmiyor musunuz bu arkadaşların ne kadar gayrimillî olduğunu? 
Bakın,
TRT’de çocuk programında, 2014 yılında “Rüzgâr Gülü”nde soruyorlar: “İsrail’in
başkenti neresidir?” Cevap: “Kudüs.” TRT bunu kabul ediyor, “doğrudur” diyor.
Nisan 2017’de yayınlanan bir haber bülteninde geçen altyazıda Kudüs’ten
“İsrail’in başkenti” diye söz ediliyor. Sizin nereniz millî? Nereniz Kudüs’e
karşı mücadele ediyor? Kudüs’te Filistin Halk Kurtuluş Örgütü ile birlikte
mücadele eden, Filistin halkı için mücadele eden Deniz Gezmiş ve arkadaşlarını
da burada saygıyla anıyorum. (CHP sıralarından alkışlar)
Herkesi
saygıyla, sevgiyle selamlıyorum. (CHP sıralarından alkışlar)
BAŞKAN
– Teşekkür ederim Sayın Sertel. 
İLKNUR
İNCEÖZ (Aksaray) – Sayın Başkan, söz istiyorum.
BAŞKAN
– Sayın İnceöz, buyurun.
IV.- AÇIKLAMALAR (Devam)
25.- Aksaray Milletvekili İlknur İnceöz’ün,
İzmir Milletvekili Atila Sertel’in 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
İLKNUR
İNCEÖZ (Aksaray) – Sayın Başkan, hatibin buradaki konuşmasındaki üslubunu
reddettiğimizi özellikle belirtmek istiyoruz. Burada, öyle, şahsiyetler
üzerinden bir konuşma yapmak, şahsiyetlere atıf yapmak… Üstüne üstlük konuştuğu
kişi Enerji ve Tabii Kaynaklar Bakanımız. Kendisinin yokluğundaki bu ilzam ve
itham ve küçük düşürücü, şahsiyetle uğraştırıcı üslubunu reddettiğimizi özellikle
belirtmek istiyorum. 
Burada,
Anayasa’ya baktığımızda, Anayasa’nın 133’üncü maddesine baktığımızda, RTÜK’ün
üyelerinin nasıl seçildiği, siyasi parti gruplarının burada bulunan üye
sayısına göre burada bir dağılımın olduğu, çalışmasının, seçiminin bütünüyle
Anayasa’da yer aldığı görülmektedir. Dolayısıyla, sadece bu dahi konuşmasının
baştan sona mesnetsiz ve dayanıksız olduğunu göstermektedir. Kaldı ki andığı
televizyonlar, gazeteler, mecmualar, bunlarla ilgili daha yakın zamanda Genel
Başkanlarının grup toplantılarında yapmış oldukları bir konuşma var ki
Anayasa’nın 28’inci maddesi…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
İLKNUR
İNCEÖZ (Aksaray) – Basın özgürlüğünü de sınırlayıcı, kısıtlayıcı, tehditvari ve
darbe dönemlerini çağrıştırıcı, ağır bir konuşma yapmıştır. Öyle zannediyorum
ki hatip bu konuşmayı bastırmak için böyle, usule uygun olmayan, şahsiyetle
uğraşan bir konuşma yapmayı tercih etmiştir diyorum. Kayıtlara geçsin diye
böyle bir beyanda bulunmak zorunluluğu da doğmuştur.
Teşekkür
ediyorum.
BAŞKAN
– Ben teşekkür ederim. 
ATİLA
SERTEL (İzmir) – Sayın Başkanım, konuşmasında tamamen mesnetsiz ve gerçek dışı
konuştuğumu söylüyor.
İLKNUR
İNCEÖZ (Aksaray) – Varsa bildiğin bir şey iddianı götürürsün. Artık sizin
mesnetsiz konuşmalarınız…
ÖZGÜR
ÖZEL (Manisa) – Öyle söyledin ama.
ATİLA
SERTEL (İzmir) – Sataşma var, öyle söylüyor. Ben iki dakikalık hakkımı
kullanmak istiyorum. 
BAŞKAN
– “Reddediyorum konuşmanızı.” dedi. 
ATİLA
SERTEL (İzmir) – Hayır efendim.
ÖZGÜR
ÖZEL (Manisa) – “Tamamen mesnetsiz, gerçek dışı…”
ATİLA
SERTEL (İzmir) – “Tamamen mesnetsiz ve gerçek dışı.” diyor.
BAŞKAN
– Bakacağım şeylere.
ATİLA
SERTEL (İzmir) – Hayır efendim, baktım ben. Ben kulaklarımla duyuyorum. 
BAŞKAN
– Müsaade eder misiniz, bu konuda karar verecek olan benim. Tutanaklara
bakacağım.
ATİLA
SERTEL (İzmir) – Mutlaka ama, Sayın Başkanım, siz adil bir insanız. 
BAŞKAN
– Değerlendirme yapıp size söz vereceğim veya vermeyeceğim Sayın Sertel.
ATİLA
SERTEL (İzmir) – Siz adil bir insansınız. Buna cevap vermek istiyorum ben.
BAŞKAN
– Ben duymadım öyle bir şey. Tutanaklara bakacağım, lütfen…
ATİLA
SERTEL (İzmir) – Hiçbiri mesnetsiz değil, hiçbiri mesnetsiz değil.
BAŞKAN
– Getirin lütfen tutanakları.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve Koordinasyon
Ajansı Başkanlığı 2016 Yılı
Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Cumhuriyet Halk Partisi Grubu adına, yedinci olarak, Bolu Milletvekili Sayın
Tanju Özcan konuşacak.
Buyurun
Sayın Özcan. (CHP sıralarından alkışlar)
CHP
GRUBU ADINA TANJU ÖZCAN (Bolu) – Sayın Başkan, değerli milletvekilleri; ben
bugün konuşmama size iki resim göstererek başlayacağım; birini gururla
göstereceğim, birini de utanarak ve üzülerek göstereceğim.
Bakın,
burada kim var: Kurucumuz Mustafa Kemal Atatürk; sarı saçlı, mavi gözlü. (CHP
sıralarından alkışlar) Şu kıyafetine bakın, ne kadar zarif, şık, değil mi? Bir
de bakın, dikkat ettiniz mi, hemen yakasında bir madalya var. Ne madalyası bu?
Bu, İstiklal Madalyası, 21 Kasım 1923’te Türkiye Büyük Millet Meclisi
tarafından verilmiş. Bir madalya boşuna verilmez, her madalyanın bir sebebi
vardır. Niye verilmiş? Millî Mücadele’den başarıyla çıkartmış bu ülkeyi, sonra
cumhuriyet ilan etmiş, Türkiye Cumhuriyeti devletini kurmuş. 
MİHRİMAH
BELMA SATIR (İstanbul) – Benim dedemin de var, bende de var.
TANJU
ÖZCAN (Devamla) – Ne güzel, sizin dedenizin de varmış. 
Ve
bu İstiklal Madalyası’nı almaya hak kazanmış, ilk Cumhurbaşkanımız aynı
zamanda. Ama tek madalyalı Cumhurbaşkanımız kendisi değil. (CHP sıralarından
alkışlar[!]) Bakın, burada madalya almış bir Cumhurbaşkanımız daha var, son
Cumhurbaşkanımız. Peki, bu madalyayı ne zaman almış? Birkaç yıl önce, belki
Başbakanken. Kimden almış bu madalyayı? Musevi cemaatinden Amerika’da. Neymiş
bu madalyanın adı? “Yahudi Üstün Cesaret Madalyası.” Bu madalyayı şimdiye kadar
11 kişiye vermişler; 11’inci Tayyip Erdoğan, ilk alan Müslüman. Daha önce
kimlere vermişler? Genellikle Amerikan başkanlarına vermişler İsrail devletinin
kurulması aşamasında, minnettarlıklarını belirtmek için vermişler. 
BARIŞ
YARKADAŞ (İstanbul) – Eş başkana vermişler, eş başkana. 
BAŞKAN
– Sayın milletvekilleri…
TANJU
ÖZCAN (Devamla) – Peki ben şimdi size soruyorum: Bu madalyayı niye Rus lidere
vermemişler, niye Fransa Cumhurbaşkanına vermemişler, hatta niye Esad’a
vermemişler de bizim Recep Tayyip Erdoğan’a vermişler? 
ŞAHİN
TİN (Denizli) – Ya, bırak Allah aşkına!
TANJU
ÖZCAN (Devamla) – Neyin karşılığında vermişler, bunu soruyoruz, neyin
karşılığında; ne yapmış da vermişler, ne yapmış da vermiş? (CHP sıralarından
alkışlar) 
ŞAHİN
TİN (Denizli) – Ne demek istediğini söyle.
TANJU
ÖZCAN (Devamla) – Nasıl bir hizmet etmiş, siyonizme nasıl hizmet etmiş; ne
yapmış, nasıl yardımcı olmuş? Bunların cevabını arıyoruz tabii ki. 
HALİL
ELDEMİR (Bilecik) – Komik oluyorsun, komik.
TANJU
ÖZCAN (Devamla) – Bu madalya hâlâ Sayın Cumhurbaşkanında duruyor. 
ŞAHİN
TİN (Denizli) – İlkokul çocukları gibi davranıyorsun. 
TANJU
ÖZCAN (Devamla) – Üzüldüğüm ne biliyor musunuz: Senin boynunda Yahudi Cesaret
Madalyası olacak, sabahtan akşama kadar meydan meydan dolaşıp “Kudüs bizim
kutsalımız, Kudüs bizim ilk kıblemiz.” mânileri atarak dolaşacaksın. 
RAMAZAN
CAN (Kırıkkale) – Sen tarafını belirle, tarafını. Sen hangi taraftasın?
TANJU
ÖZCAN (Devamla) – Bunun neresi samimi, neresi samimi sayın milletvekilleri? Ya,
böyle bir şey var mı? Sen Yahudilerin üstün hizmet madalyasını boynuna
takacaksın, meydan meydan dolaşacaksın.
İBRAHİM
AYDEMİR (Erzurum) – Sen Yahudiler ile siyonistleri karıştırıyorsun kardeşim.
Dünyadan bihabersin ya.
TANJU
ÖZCAN (Devamla) – Peki, neden iade etmiyorsun bu madalyayı? Vallahi ben size
bir şey söyleyeyim: Bu madalyanın ekonomik değeri de yok. Ulus’taki bit
pazarına götürsen 1 lira vermezler buna. İade edin ya şu madalyayı. En azından
söz söylemeye yüzü olsun bence. (CHP sıralarından alkışlar)
ŞAHİN
TİN (Denizli) – O madalyayı İsrail mi veriyor, kim veriyor, bir bak bakalım
önce.
TANJU
ÖZCAN (Devamla) – Şimdi, bakın, bir de bir Gazze meselesi var. Tarih 13 Nisan
2014. Ne diyor bizim Cumhurbaşkanı, o zaman Başbakan? “Gazze’ye gidiyorum
Gazze’ye, önümüzdeki ay.” diyor. Sonra ne oluyor? Mayıs oluyor. “Yok, haziranda
gidiyorum, kesinleşti.” diyor. O haziranın üzerinden elli tane haziran geçti.
Sen muhtarlar toplantısında değil gidip Gazze’de söyleyeceksin bunları “Ey
İsrail!” diye orada meydan okuyacaksın. 
RAMAZAN
CAN (Kırıkkale) – O yiğit insan, o her yerde söyler.
TANJU
ÖZCAN (Devamla) – Yapabiliyor musun? Yapamıyorsun. Ne yapacağız? İsrail’le
ilişkileri kesecektik Amerika Kudüs’ü onların başkenti olarak tanırsa. Kestik
mi sayın milletvekilleri? Ee, kes artık, kes. 
RAMAZAN
CAN (Kırıkkale) – Tanju, sen tarafını belirle, tarafını. Hangi taraftasın,
hangi tarafta?
ŞAHİN
TİN (Denizli) – “…”(X)
kim söyledi, onu söyle sen.
TANJU
ÖZCAN (Devamla) – “İsrail terör devleti.” Peki, İsrail terör devletiyse bizim
bir terör devletinde büyükelçiliğimiz ne iş yapar veya o terör devletinin
bayrağı niye Ankara’nın göbeğinde dalgalanır? (CHP sıralarından alkışlar) 
BARIŞ
YARKADAŞ (İstanbul) – Kapatın büyükelçiliği, kapatın.
TANJU
ÖZCAN (Devamla) – Keseceksin, samimi olacaksın, terör devletiyse ilişkini
keseceksin. İsrail’le ilişkini kesiyorsun, elini tutan mı var? Biz size destek
veriyoruz, kes kardeşim.
ŞAHİN
TİN (Denizli) – Sen kimin adına konuşuyorsun?
HÜSNÜYE
ERDOĞAN (Konya) – Kimin sözcülüğünü yapıyorsun, kimin?
TANJU
ÖZCAN (Devamla) – Hatta bak, daha ileri gitmek lazım, biriyle daha ilişkileri
kesmek lazım, var mısınız? 
HÜSNÜYE
ERDOĞAN (Konya) – Siz, onun zerresini yapın, zerresini.
RAMAZAN
CAN (Kırıkkale) – İsrail’den yana mısın sen? Tanju, İsrail’den yana mısın?
TANJU
ÖZCAN (Devamla) – Bak, bizim askerin başına çuval geçiren bir ülke var, değil
mi? YPG’ye tırlarla silah gönderen bir ülke var, FETÖ’ye sahip çıkan, onu iade
etmeyen bir ülke var, en son da İsrail’in başkenti olarak Kudüs’ü tanıyan bir
ülke var. Hadi kes bakalım ilişkini Amerika’yla; kesemezsin, hadi en azından
maslahatgüzarı düzeyine indir; indiremezsin. Ya, bir nota bari ver, bir nota
bari ver “Seni kınıyorum.” de… 
RAMAZAN
CAN (Kırıkkale) – İsrail’den yana mısın? İsrail’den yana mısın?
TANJU
ÖZCAN (Devamla) – Bak, şöyle bir kandırmaca yapıyorlar. Ne yapıyorlar? Ne
diyorlar? “Trump yapıyor bunu.” diyorlar. “Amerika ayrı, Trump ayrı.” diyor.
Yok böyle yağma, kargalar bile güler buna. (CHP sıralarından alkışlar) Var mı o
zaman sen “Trump Amerika’nın başında kaldığı sürece ben Amerika’yla
ilişkilerimi donduruyorum.” diyebiliyor musun? Var mı o yürek? Var mı o yürek? 
Bakın,
çok enteresan şeyler var. Bak, bir de Lozan meselesi var. Geçen hafta
Yunanistan’a gitti “Lozan’ı güncelleyelim…” Arkadaşlarımın söylediklerine aynen
katılıyorum. Ya, bir insanın tarih bilinci olmayacak ki, bilgisi olmayacak ki
Lozan’ı güncelleyelim diyecek. Bilsen Lozan’ı niye güncelliyorsun? Sen Lozan’da
galip devlet olarak oturmuşsun masaya, Yunanistan mağlup devlet olarak oturmuş,
yenilen devlet olarak oturmuş. Az önce arkadaşım söyledi sen asıl Lozan’ın
maddelerini uygulat. Bak, Lozan’da diyor ki: “Adalar silahsız olacak.” Yahu
geçen, daha iki ay önce Yunan Genelkurmay Başkanı burnumuzun dibinde,
silahsızlandırılacağı hüküm altına alınmış olan adada mangal yaptı Yunan
ordusuyla birlikte, kokusu bizim burnumuza geldi. Değil mi? Neymiş efendim,
“Batı Trakya’daki Türkler, Müslümanlar müftülerini seçmesi gerekiyor
seçemiyor.” Ee, seçtirt kardeşim, asıl bunu söyle. 
İLYAS
ŞEKER (Kocaeli) – Yunanistan da sizin gibi düşünüyor.
TANJU
ÖZCAN (Devamla) - Ama o kadar tarih bilincinden yoksun ki bunu teklif eden,
1071’de top icat edilmeden Malazgirt Savaşı’nda topun kullanıldığını iddia
edecek…
İLYAS
ŞEKER (Kocaeli) – Yunanistan da sizin gibi düşünüyor, ona ne dersin.
TANJU
ÖZCAN (Devamla) - …Amerika’yı Müslümanlar buldu diyecek kadar tarih bilincinden
yoksun. 
Bakın,
Sayın milletvekilleri, biz bu güncelleme işine hiç sıcak bakmıyoruz. Lozan’da
bize bırakılmış olan adalara bile Yunanlılar teker teker bayrak çekiyor
devriiktidarınızda ve hiç siz sıkılmıyorsunuz. Millî olmaktan bahsediyorsunuz,
millî duruştan bahsediyorsunuz. Adalara bayrak çekiyor diyoruz, bayrak çekiyor
diyoruz, Yunan bayrağı çekiyor diyoruz. 
RAMAZAN
CAN (Kırıkkale) – Tanju, tarafını belli et, sen hangi tarafı tutuyorsun? Sen
kimin sözcüsüsün? 
TANJU
ÖZCAN (Devamla) - Ben Türküm, Türk milletinin milletvekiliyim, Türk milletinin
menfaatlerini koruyorum. (CHP sıralarından alkışlar)
İLYAS
ŞEKER (Kocaeli) – Yunanistan da senin gibi düşünüyor. 
TANJU
ÖZCAN (Devamla) - Bakın, bu kafa yanlış bir kafa. Siz bu kafayla Yunanlılarla
Lozan’ı güncelleyelim diye masaya otursanız Allah göstermesin İzmir’i verir
kalkarsınız siz o masada. (CHP sıralarından alkışlar) Ben çok üzülüyorum. Bu
kafa, bu mantık yanlış bir mantık. 
İLYAS
ŞEKER (Kocaeli) – Yunanistan da senin gibi düşünüyor, bu işin garip tarafı o.
TANJU
ÖZCAN (Devamla) – Evet, daha söylenecek çok şey var ama süremiz yeterli değil.
İLYAS
ŞEKER (Kocaeli) – Aynı Yunanistan gibi düşünüyorsunuz.
RAZAMAN
CAN (Kırıkkale) – Tarafını belli et, sen hangi taraftasın?
TANJU
ÖZCAN (Devamla) - Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ederim.
VII.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ayşe
Nur Bahçekapılı’nın, Doğu Kudüs’ün Filistin’in başşehri olarak kabul edilmesine
Meclis olarak destek verilirken aynı zamanda bu konudaki iç eleştirileri dile
getirmenin çok uygun olmadığına ilişkin konuşması
BAŞKAN
– Sayın milletvekilleri, bir duygumu paylaşmak istiyorum sizinle. 
Biraz
önce buradan bir çağrı metni hazırladık, bütün gruplar bunu imzaladı. Daha
öncesinde de yine Kudüs’ün İsrail’in başkenti olmasına ilişkin Trump’ın
imzaladığı bir belgeden sonra yine bir ortak irade gösterilmişti Meclisten,
yine bir metin hazırlanmış ve bütün grup başkan vekilleri bunu imzalamıştı.
Bugün Türkiye, tabii ki Cumhurbaşkanıyla, Başbakanıyla, Bakanlar Kuruluyla
Filistin’in, Kudüs’ün Amerika ve onun iş birlikçisi İsrail tarafından işgal
edilmesine en birinci derecede karşı koyan bir ülke ve bir kimlik. 
Bütün
İslam ülkeleri bugün Türkiye’de toplantı yapıyor, dünyaya çağrılar duyuruluyor,
dünyaya bazı davetlerde bulunuluyor ve Doğu Kudüs’ün bugün Filistin’in başşehri
olduğuna ilişkin bir ilan yapılıyor, biz de Meclis olarak bunu kabul ediyoruz,
buna katılıyoruz. İslam İşbirliği Teşkilatına da bir metin yazarak
desteklerimizi bildiriyoruz. 
Bütün
duygularımız ortakken burada kalkıp yok “Anlaşma Tel Aviv’de imzalanmamış,
Kudüs’te imzalanmış.” veya da işte “Cumhurbaşkanına İsrail madalya
vermiş." deyip bunları söylemenin ne anlamı var, doğrusu anlamış değilim. 
MELİKE
BASMACI (Denizli) – Bunlar birbiriyle alakalı değil ki.
BAŞKAN
– Gerçekten, bakın, Sayın Erhan Usta çok güzel bir konuşma yaptı. 
MELİKE
BASMACI (Denizli) – Yani AKP’nin grup başkan vekiline hiç ihtiyacı yok siz
varken. Hiç gerek yok yani siz varsınız.
BAŞKAN
– Bazı anlar vardır ki -duygumu paylaşıyorum- o anlarda hep birlikte olmamız
gerekir, o iç çelişkilerimizi, iç eleştirilerimizi o bazı anlar geçtikten sonra
gündeme getiririz. Sadece bir duygu paylaştım. Kimseyi eleştirmiyorum, kim
üstüne alıyorsa onu eleştiriyorum.
ÖZGÜR
ÖZEL (Manisa) – Sayın Başkan...
BAŞKAN
– Eleştirdiğiniz bu ülkenin Cumhurbaşkanının da koskoca İsrail devletine “...”(x) dediğini ve dünyanın
birbirine girdiğini de hatırlatmak isterim. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan, duygu paylaşacağım.
BAŞKAN
– Biz Türkiye’de yaşıyoruz, şu anda ülkemiz lideriyle birlikte,
Cumhurbaşkanıyla birlikte bir sürecin içinde. Hep beraber olmamız gerekir tıpkı
biraz önce okuduğum metindeki ortak irade gibi. 
Sonra
da o ortak iradeyi okuyan kişi olarak ben sorgulamaya başlıyorum. Ben burada
sizin iradenizi açıkladım, inanarak yaptım bunu. Ne biçim bir iradeydi ki bu,
burada bunu didikliyoruz, sorguluyoruz! Birbirimize yabancılaşmayalım,
yaptığımız davranışlarla da kendimize yabancılaşmayalım, lütfen. 
ÖZGÜR
ÖZEL (Manisa) – Sayın Başkan…
MUSTAFA
HÜSNÜ BOZKURT (Konya) – Sayın Başkan, o kürsüyü tarafsız kullanın, tarafsız. 
BAŞKAN
- Buyurun Sayın Özgür Özel. 
IV.- AÇIKLAMALAR (Devam)
26.- Manisa Milletvekili Özgür Özel’in,
oturumu yöneten Başkan Vekili olarak bir milletvekilinin konuşması üzerine
görüş açıklama, üzüntü bildirme ve o milletvekilini kamuoyu önünde güç duruma
uğratacak bir davranışta bulunma hakkı olmadığına ilişkin açıklaması
ÖZGÜR
ÖZEL (Manisa) – Sayın Başkan, öncelikle riyaset makamındasınız ve 3 partinin
birlikte imzaladığı biraz önceki ortak bildiriyi sizin okumanıza da rıza
gösterdik. 
BAŞKAN
– Teşekkür ederim. 
ÖZGÜR
ÖZEL (Manisa) – Tarafsızlığınıza güvenerek ve bunu koruyacağınıza inanarak.
İç
Tüzük’ün 64’üncü maddesi, oturumu yöneten başkanın ya da başkan vekilinin
görüşmelerin esasına yönelik görüş bildiremeyeceğini söyler. Burada bir
hatibimiz çıkıp da görüşlerini söylerken ki Cumhuriyet Halk Partisinin biraz
önceki konudaki tavrı nettir ama bu, bir başkalarının muhalefet anlayışı gibi,
“Biz ulusal bir konuda birlikte hareket ediyoruz, demek ki iktidar partisini
asla eleştirmeyeceğiz. İktidar partisi, her türlü eleştiriden müstesnadır,
arındırılmıştır, yapamaz.” anlayışı değil.
Sizin
makamınız bir ilkokul öğretmeni kıvamında, önünüzdeki milletvekili konuşmasını
yaptıktan sonra… 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – …onun konuşmasının içeriğine yönelik olarak, ona had bildirmek,
görüş açıklama, üzüntü bildirme ve yok “Okuduğum şeyden ne anladığımı ben de
anlamadım.” diyerek…
BAŞKAN
– Öyle bir şey demedim zaten. 
ÖZGÜR
ÖZEL (Manisa) – …o milletvekilini kamuoyu önünde güç duruma uğratacak bir
davranış hakkınız da değildir, haddiniz de değildir. 
Teşekkür
ediyorum. (CHP sıralarından alkışlar) 
BAŞKAN
– Haddimin sınırlarını ben çizerim, siz değil. 
ÖZGÜR
ÖZEL (Manisa) – Hayır. 
BAŞKAN
– Çünkü elimde bir İç Tüzük var.
ÖZGÜR
ÖZEL (Manisa) – Tek başınıza hiçbir şey çizemezsiniz. 
BAŞKAN
- Elimde bir İç Tüzük var, o İç Tüzük’te ben haddimin sınırlarını çizerim, bu
bir. İki…
ÖZGÜR
ÖZEL (Manisa) – Hiçbir şeyi tek başınıza çizemezsiniz. 
BAŞKAN
– Ben sizi dinledim.
ÖZGÜR
ÖZEL (Manisa) – Tek başınıza çizemezsiniz. 
BAŞKAN
- Lütfen saygılı olun, siz de beni dinleyin. 
ÖZGÜR
ÖZEL (Manisa) – Grup başkan vekilleri var, Hükûmetin temsilcileri var. 
BAŞKAN
– Ben sizi dinledim Sayın Özgür Özel. 
ÖZGÜR
ÖZEL (Manisa) – Siz tarafsızlıktan ayrılamazsınız. 
BAŞKAN
– Ben sizi dinledim, siz de beni dinler misiniz? 
ÖZGÜR
ÖZEL (Manisa) – Hayır, uzatmadınız, tamamlatmadınız. 
Tamam,
devam ediyorum, açın o zaman; açın, açın, devam ediyorum. 
BAŞKAN
– Siz bitirdiniz, ben başladım söze. 
ÖZGÜR
ÖZEL (Manisa) – Hayır, bitirmedim, bitirmedim, siz söze girdiniz. 
BAŞKAN
– Ben burada ilkokul öğretmeni gibi hareket etmiyorum, ayrıca da öyle hareket
edersem bundan gurur duyarım.
ÖZGÜR
ÖZEL (Manisa) – Hayır, doğru değil. 
BAŞKAN
– Öğretmen olmadım ama öğretmen olmanın çok onurlu bir iş olduğunu biliyorum.
Bundan da gurur duyarım. (AK PARTİ ve MHP sıralarından alkışlar) 
ÖZGÜR
ÖZEL (Manisa) – Söz veriyor musunuz? 
BAŞKAN
- Bu İç Tüzük’ü iyi okuyacağız arkadaşlar. 
ÖZGÜR
ÖZEL (Manisa) – Sayın Başkan…
BAŞKAN
- Bu İç Tüzük’ü iyi okuyacağız.
Açıyorum
Anayasa’yı…
ÖZGÜR
ÖZEL (Manisa) – Bakın, Sayın Başkan…
BAŞKAN
- Anayasa’nın 94’üncü maddesini hep beraber okuyalım.
ÖZGÜR
ÖZEL (Manisa) – Sayın Başkan, orada oturan bir Cumhuriyet Halk Partili Meclis
başkan vekili, yarın Adalet ve Kalkınma Partili bir hatip yerine oturduktan
sonra -örneğin Sayın Yaşar Tüzün- çıkıp hatibin değerlendirmesi üzerine “Bu
nasıl konuşmaydı, bu nasıl değerlendirme, ben çok üzüldüm.” derse, bunu söylerse
mahcup olursunuz. 
İLKNUR
İNCEÖZ (Aksaray) – Öyle mi dedi ya Başkan? Başkan öyle mi dedi? 
BAŞKAN
– Sayın Özgür Özel, burası sizin özgürlük alanınız değil, oturacaksınız şimdi,
beni dinleyeceksiniz! Beni dinleyeceksiniz şimdi! 
ÖZGÜR
ÖZEL (Manisa) – Bu Meclis böyle yönetilmez! Bu Meclis böyle yönetilmez tek
başınıza! 
BAŞKAN
- Lütfen oturun yerinize, sizi dinlemek zorunda değilim ben. Beni
dinleyeceksiniz! 
ÖZGÜR
ÖZEL (Manisa) – İki: Bir öğretmen çocuğuna öğretmenlik mesleğinin kutsallığını
hatırlatmayın. 
İLKNUR
İNCEÖZ (Aksaray) – Böyle bağıra çağıra Meclis Başkan Vekilinin orada görev
yapmasını engelleyemezsin. Ayıp ya! 
ORHAN
KIRCALI (Samsun) – Şov yapma ya!
ÖZGÜR
ÖZEL (Manisa) – Ancak siz… Öğretmen kanaat bildirir. Meclis Başkanı nah 64,
karışamazsınız, konuşmanın esasına giremezsiniz. 
BAŞKAN
– Siz yerinize oturur musunuz!
İLKNUR
İNCEÖZ (Aksaray) – Nasıl bir üslup bu Başkanım, “nah” diyor ya. Koskoca Grup
Başkan Vekili olmuş ama üsluba bakar mısınız ya!
ORHAN
KIRCALI (Samsun) – Şov yapma, şov yapma! Otur yerine! Otur yerine! 
BAŞKAN
– Siz yerinize bir oturur musunuz! Rahatsızlandı galiba, bir yardım edin
isterseniz. Buyurun, yerinize oturun. 
ÖZGÜR
ÖZEL (Manisa) – Bunu size yaptırmazlar. Böyle bir şey yok! Böyle bir şey yok!
Tarafsızlıktan ayrılamazsınız! 
BAŞKAN
– Buyurun, oturun yerinize. 
ÖZGÜR
ÖZEL (Manisa) – Konunun özüne ilişkin açıklama yapamazsınız! Böyle bir şey yok!
Böyle bir şey yok! 
BAŞKAN
– Arkadaşlar, bir yardım eder misiniz, rahatsızlandı galiba. Gerçekten
rahatsızlandı galiba. 
İLKNUR
İNCEÖZ (Aksaray) – Başkanım, üslubun bozukluğuna bakın, “nah” diye hitap ediyor
size. Grup Başkan Vekili olacak bir de. 
ÖZGÜR
ÖZEL (Manisa) – Yapamazsınız! Yapamazsın, sen öğretmen çocuğuna öğretmenlik
öğretemezsin. 
BAŞKAN
– Ya, bir oturabilir misin.
ÖZGÜR
ÖZEL (Manisa) - Öğretmen kanaat bildirir, sen bildiremezsin! Öğretmen azarlar,
sen azarlayamazsın! Öğretmen taraf tutar, sen tutamazsın, had bildiremezsin!
Öğretmen kulak çeker, sen çekemezsin! 
ORHAN
KIRCALI (Samsun) – Böyle bir usul yok! Şov yapma ya! Şov yapma! 
ÖZGÜR
ÖZEL (Manisa) – Aklını başına topla! Bunu sana yaptırmazlar! 
BAŞKAN
– Devam edin, ben dinliyorum sizi. Devam edin, devam edin, güzel. Evet, başka? 
OKTAY
ÇANAK (Ordu) – Şov yapma, otur yerine! 
İLKNUR
İNCEÖZ (Aksaray) – İdare amiri gelebilir mi Başkanım?
BAŞKAN
- Arkadaşlar bir dakika, dinliyoruz. 
ÖZGÜR
ÖZEL (Manisa) – Bir öğretmenin yapacakları ile bir Meclis başkan vekilinin
yapacakları farklıdır. Öğretmen kanaat notu verir, öğretmen sınıfta bırakır,
öğretmen ceza verir, siz yapamazsınız. 
BAŞKAN
– Siz benzettiniz, siz benzettiniz.
ÖZGÜR
ÖZEL (Manisa) – Bu İç Tüzük’e u-ya-cak-sı-nız! Bu İç Tüzük’e uyacaksınız! 
BAŞKAN
– Lütfen yerinize oturun, saygılı olun. Tahammül sınırımı aştınız artık!
Lütfen…(AK PARTİ sıralarından alkışlar)
ÖZGÜR
ÖZEL (Manisa) – Bir şey daha söyleyeceğim: Kimse senin demenle de yerine
oturmaz! Haddini aşma! (AK PARTİ sıralarından “Aa!” sesleri, gürültüler) 
BAŞKAN
– Haddimi aşmıyorum, sen aşıyorsun haddini. 
ÖZGÜR
ÖZEL (Manisa) – Haddini aşma!
(AK
PARTİ ve CHP sıralarından karşılıklı laf atmalar, birbirleri üzerine yürümeler)

BAŞKAN
- Birleşime on dakika ara veriyorum. 
Kapanma Saati: 19.04
BEŞİNCİ OTURUM
Açılma Saati: 19.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Sema KIRCI (Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 36’ncı Birleşiminin Beşinci
Oturumunu açıyorum. 
Birleşime otuz
dakika ara veriyorum. 
Kapanma Saati: 19.17
ALTINCI OTURUM
Açılma Saati: 20.09
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Altıncı Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Komisyon burada. 
Hükûmet
burada. 
Cumhuriyet
Halk Partisi Grubunun konuşmacılarını dinliyorduk. 
Şimdi
Cumhuriyet Halk Partisi Grubu adına Ankara Milletvekili Sayın Ayşe Gülsün
Bilgehan konuşacaklar.
Buyurun
Sayın Bilgehan. (CHP sıralarından alkışlar) 
CHP
GRUBU ADINA AYŞE GÜLSÜN BİLGEHAN (Ankara) – Sayın Başkan, teşekkür ediyorum.
Evet,
sakin bir Mecliste ben de ortak değerlerimizden bahsedeceğim zaten ama
Lozan’dan da söz edeceğim. Önce konuşmamın asıl konusuna girmek istiyorum.
Evet, Atatürk Araştırma Merkezi ve Atatürk Kültür Merkezi 2018 mali yılı
bütçeleri üzerinde Cumhuriyet Halk Partisinin görüşlerini sunmak üzere söz
aldım. Türkiye Büyük Millet Meclisini saygıyla selamlıyorum. 
Değerli
milletvekilleri, bu her iki merkez, Türkiye Cumhuriyeti Anayasası’nın 134’üncü
maddesi uyarınca 2876 sayılı Kanun’la Atatürk Kültür, Dil ve Tarih Yüksek
Kurumunun kuruluşuna dâhil, tüzel kişiliğe sahip, bilimsel hizmet ve
etkinliklerde bulunmak üzere 1983 yılında kurulmuşlardır. Araştırma Merkezinin
kuruluş amacı, Atatürkçü düşünceyi, Atatürk ilke ve inkılaplarını bilimsel
yoldan araştırmak, tanıtmak, yaymak ve bu konuda yayınlar yapmaktır. Bir
akademi niteliğinde olması gereken Kültür Merkezinin hedefi de Türk kültürü
üzerinde araştırma, yayın, tanıtım, teşvik ve ödüllendirme çalışmalarını
yürütme olarak belirlenmiştir. 
Esasında
Atatürk’ün vasiyetinde korunması için özel yer verdiği Tarih Kurumu, Dil Kurumu
gibi kuruluşlar 12 Eylül 1980 darbesiyle kapatılmış, yerlerine oluşturulan yeni
kurumlar da kuruluş amacından epey uzaklaşmışlardır. Geçen yılki etkinliklere
bakınca Araştırma Merkezi ancak yıl sonuna doğru iki etkinlik gerçekleştirmiş;
bunlardan bir tanesi kasım ayında Ahi Evran Üniversitesiyle birlikte düzenlenen
Bilgi Üretimi ve Bilim Politikaları Sempozyumu ve aralık başında Giresun
Üniversitesi iş birliğiyle II. Uluslararası Demokrasi Sempozyumu yapılmış.
Yayınları var, baktım, aralarında İsmail Hakkı Baltacıoğlu’nun “Beden Eğitimi
ve Spor” gibi yayınlanan ilginç makaleleri var. Atatürk Kültür Merkezinde 2017
yılında “Gelenekli Türk Sanatlarının Dünü, Bugünü ve Geleceği Çalıştayı” gibi 7
ulusal ve 2 uluslararası, toplam 9 bilimsel etkinlik gerçekleştirilmiş. Emeği
geçenleri kutluyorum. 
Ancak
değerli arkadaşlar, yaşadığımız süreçte bu merkezlerin Atatürk’le ilgili
yeterli çalışmalar yapabildiğini söylemek mümkün değildir. Zaten onlara da bu
kadar önemli bir görevi yüklemek gerçekten ağır olur. Yaşadığımız ulusal ve
uluslararası olaylar, Mustafa Kemal Atatürk gibi bir büyük liderin, güncel
gelişmeler doğrultusunda her defasında yeniden değerlendirilmesini, öneminin
vurgulanmasını gerektirmektedir, hele Millî Eğitim Bakanlığı okul müfredatından
Atatürk’ün yavaş yavaş silinme endişesi mevcutken.
Mesela
Mustafa Kemal’in yüz yıl önce Suriye ve Filistin cephelerinde bir Osmanlı komutanı
olarak verdiği mücadeleyi hatırlatmanın tam zamanıdır. Daha sonra, cumhuriyeti
kuracak olan kadro, başta Mustafa Kemal Atatürk olmak üzere, Fevzi Çakmak,
İsmet İnönü, Refet Bele, Ali Fuat Cebesoy, Fahrettin Altay gibi komutanlar
Filistin çöllerinde kalan son Osmanlı bayraklarını savunmak için
vuruşmuşlardır. Ancak, savunma imkânı kalmayınca binlerce şehit vererek
çekilmişlerdir. Kudüs Aralık 1917’de kaybedilmiştir ama imparatorluk çökmeye
devam etmektedir. Artık Anadolu işgal altındadır; Fransızlar Antep’te,
İtalyanlar Antalya’da, Yunan ordusu İzmir’de, İngilizler İstanbul’dadırlar.
İşte bu koşullarda bir millet önderini seçmiş, padişah taraftarlarına, iç
isyanlara rağmen âdeta canını dişine takmış, Mustafa Kemal’in arkasından
gitmiştir. Lozan Anlaşması bu zorlu Kurtuluş Savaşı’nın ardından gelmiştir.
Atatürk Lozan için “Bu anlaşma Türk milletine karşı yüzyıllardan beri
hazırlanmış ve Sevr Anlaşması’yla tamamlandığı sanılmış büyük suikastın
sonuçsuz kaldığını bildirir bir belgedir. Osmanlı tarihinde benzeri görülmemiş
siyasi bir zafer eseridir.” der. 
İsmet
Paşa konferans açılışında yaptığı korsan konuşmada şunları söylemişti; korsandı
çünkü konuşmasına izin vermiyorlardı aslında: “1918 tarihinden sonra Türk
milletinin karşı karşıya kaldığı sonsuz saldırıları ve sıkıntıları burada
hatırlatmaktan kendimi alamıyorum. Gerek bu saldırı ve sıkıntıları gerek hiçbir
askerî zorunluluk olmaksızın Türkiye topraklarının en zengin ve en gelişmiş
bölümlerini özellikle mahvetmek ve yıkmak düşüncesiyle düzenli olarak verilmiş
zararları hiçbir nedenle hoş görmek mümkün değildir. Hâlâ, bu dakikada bile 1
milyondan fazla masum Türk’ün küçük Asya obaları ve yaylalarında evsiz ve
ekmeksiz, başıboş biçimde dolaştıklarını hatırlatmak isterim.”
Lozan,
bağımsızlık hakkı ile barış ve huzur için çağdaş bir Türkiye’nin var
olabileceğini gösteren kuruluş belgemizdir. Lozan’ı maddelerini anlayarak
uygulamalı ve uygulatmalıyız. Yunanistan’daki soydaşlarımızın haklarını
düzeltmek için bu iktidarın on beş yılı vardı.
Evet,
bütün bunları söylerken, zaten bu kurumların Atatürk’ü anlatmasına gerek yok,
Atatürk’ü en iyi millet bilmektedir. Anıtkabir dünyanın en fazla ziyaret edilen
anıt müzesidir. Sadece kasım ayında 2 milyona yakın kişi Atatürk’e gitmiştir.
En çok da kadınlar gidiyorlar tabii. Tabii, eğer Atatürk olmasaydı bir SMS ile
“Boş ol, boş ol” mesajı alıp ortada kalacaklardı. 
Hepinizi
saygıyla selamlıyorum. (CHP sıralarından alkışlar) 
BAŞKAN
–Teşekkür ederim Sayın Bilgehan.
HÜSNÜYE
ERDOĞAN (Konya) – Ama bir hanım olarak son söylediğiniz hiç yakışmadı size, hiç
yakışmadı yani, bir hanım olarak hiç yakışmadı size.
BAŞKAN
- Cumhuriyet Halk Partisi Grubu adına şimdi de İzmir Milletvekili Sayın Mustafa
Ali Balbay konuşacaklar.
Buyurun
Sayın Balbay. (CHP sıralarından alkışlar) 
CHP
GRUBU ADINA MUSTAFA ALİ BALBAY (İzmir) – Teşekkür ediyorum Sayın Başkan.
Sayın
Başkan, sayın milletvekilleri; ben Türk Dil Kurumu üzerinde konuşmamı yapmak
üzere karşınızdayım. 
Sayın
milletvekilleri, gerek bugün yaşadıklarımız gerekse bu Meclisin genel tablosuna
baktığımızda bu dönemde en büyük kayıplarımızdan biri, biz mizahımızı
kaybettik. Türkçenin o anlatım gücünün en önemli unsuru olan mizah ne yazık ki
bu dönemde tümüyle rafa kalktı ve çölleşti. Siyasette gerçekten ortak noktaları
bulmakta zorlanıyorsak, burada huzursuzluk hâkimse bence bunun en büyük payı
mizahın yitirilmesinde.
Tabii,
Sayın Muş burada, çok da hoşgörülü olmayacağını dikkate alarak söyleyeceğim ama
“Hava bulutlu muymuş?” desem sataşmadan söz istiyor yani “İçinde ‘muş’ geçti.”
diyor. Yani milletvekillerinin böylesine birbirlerine tahammül edemediği, her
şeyden bir başka şey ürettiği bir tablo içindeyiz.
Ben
de Türk Dil Kurumunun tabii ki ayrıntılarına girmeyeceğim ama zaten Türk Dil
Kurumunu Yunus Emre Vakfının yönetiminden çıkardıktan sonra bu kurumla ilgili
söyleyecek geriye çok fazla bir şey de kalmıyor. Ben de biraz Türkçenin de
gücünden yararlanarak bütçenin genel görünümü birkaç ana konuya dikkat çekerek
vurgulamak istiyorum.
Sayın
milletvekilleri, matbaa icat edildikten sonra elli yıl içinde Avrupa’da 40 bin
çeşit kitap basıldı, 40 bin çeşit. Biz iki yüz seksen yıl sonra matbaayı
1729’da kullanmaya başladıktan sonra yüz yıl içinde toplam sadece 180 adet
kitap bastık, 1729’dan 1830’a kadar. Ne yazık ki hepimizin ortak geçmişi
Osmanlı’nın geleceği, o günü ve geleceği yakalamamasında en önemli unsur budur.
Bugünse
sayın milletvekilleri, Kırmızı Kedi Yayınevi Kemal Kılıçdaroğlu’yla ilgili bir
söyleşiyi kitap hâline getirmiş ve bastırmak istiyor. Matbaa diyor ki: “Bu
kitap Kemal Kılıçdaroğlu’yla ilgili, basarsam Maliyeciler de burayı basar.”
“Basarsam, Maliyeciler de burayı basar.” diyor. Yayınevinin sahibi Haluk
Hepkon, her şeye rağmen, matbaanın daha fazla zarar görmemesi için adını
açıklamamış. Eğer “Bu doğru değildir.” ya da “Bu konuda bir şey yapmak
istiyoruz.” diyen iktidar partisi milletvekilleri varsa lütfen arasın ve bunu
düzeltsin. 
Bakın,
yayınevinden vazgeçtim artık, bir matbaa “Ben, bu kitabı basamam.” diyor.
Osmanlı’nın o kitap basılmamış döneminden neredeyse daha kötü bir tabloyla karşı
karşıyayız sayın milletvekilleri. 
Sayın
milletvekilleri, artık mizah bittiği için tiyatrolar da ve bu alanda özellikle
kara mizahın yapıldığı oyunlar da tümüyle bitti. Oysa, geçmişte, siyasi parti
liderleri aleyhlerindeki oyunu izlemek üzere o oyunun galasına giderlerdi ama
bugün, örneğin, son dönemdeki duruma bakıp bir oyun yazılsa -hani, Anadolu’da
çok güzel bir söylem var “Damat, dünür, enişte, çok para var bu işte.” diye-
başına gelmedik kalmaz ya da bir başka tiyatro sanatçısı Osmanlı’daki Lale Dönemi’ni,
o dönemin saray çevresindeki sefahatı, bugünkü duruma bakıp “Osmanlı’da lale,
Türkiye’de sülale” diye bir oyun yazsa başına gelmedik kalmaz. 
Yine,
tabii ki -benden önceki milletvekili arkadaşlarım da dile getirdiler- düşünün
ki sayın milletvekilleri, tarihte bir Lozan var, bugün de onu bir bozan var.
(CHP sıralarından alkışlar) Bugün de onu bir bozan var. 
Sayın
milletvekilleri, şu anda, Cumhurbaşkanı Atina’ya gitti “Lozan’ı gözden
geçirelim.” dedi ama ben “Orada bu konulara değinirken acaba Ege adalarını,
işgal altındaki adaları mı dikkate alacak?” dedim. Sayın Bakandan şimdi bu
konuda bir açıklama bekliyorum. Yunanistan, işgal ettiği 18 adadan 3’üne
belediye başkanı atadı. Ege’de, şu anda, Lozan’a göre bizim olan 18 adanın
3’ünde, Koyun Adası’nda Angelakos, Eşek Adası’nda Kottoros ve Keçi Adası’nda
Galouzis şu anda belediye başkanı olarak Yunanistan yönetim kayıtlarına geçmiş
durumda sayın milletvekilleri.
ALİ
ŞEKER (İstanbul) – Kayyum atarlar.
ATİLA
SERTEL (İzmir) - Kayyum atarlar, kayyum.
MUSTAFA
ALİ BALBAY (Devamla) – Tabii, zaman nedeniyle çok fazla giremiyorum ama
İçişleri Bakanına da “suç işleri bakanı” mı demek yoksa “hiç işleri bakanı” mı
demek gerekir bilmiyorum. Çünkü Türkiye'de bir kişinin, belediye başkanının
görevden alınması için, AKP’liyse zorla istifa ettireceksin, CHP'liyse görevden
alıp İçişleri Bakanına suçunu söyleteceksin, HDP'liyse hapse atıp kayyum
atayacaksın; böyle bir hâle döndü.
Sayın
milletvekilleri, ben her şeye rağmen -Türk Dil Kurumunun bütçesindeyiz-
sözlerime Nasrettin Hoca’yla son vermek istiyorum. Nasrettin Hoca köyüne
dönerken tarladan, Timur gelmiş 10 arabasıyla, 10’u da kereste yüklü. Hoca
sormuş: “Bu ne?” Timur demiş ki: “Benim bin odalı sarayım var, kış hazırlıkları
yapıyorum.” Aylardan da ağustos. Hoca “Kış hazırlıkları mı yapıyorsun?” demiş.
“Evet, benim saray bin odalı, zor ısıtırım.” demiş Timur. Hoca eşekten inmiş,
başlamış titremeye, Timur sormuş: “Sen ne yapıyorsun?” “Ben de kış hazırlıkları
yapıyorum” demiş. Bütçenin tablosu bu.
EBUBEKİR
GİZLİGİDER (Nevşehir) – Çok komik, kimse gülmedi.
MUSTAFA
ALİ BALBAY (Devamla) – Son olarak da, Nasrettin Hoca yine Timur’un bin odalı
sarayında dış duvarların yükseltildiğini görünce “Bu duvarları niye
yükseltiyorsunuz?” demiş. Demişler ki: “Hırsızlara karşı.” Nasrettin Hoca
sormuş: “Ne yani, dışarıdaki hırsızlar girmesin diye mi, içeridekiler çıkmasın
diye mi?” 
Hepinize
saygılar sunuyorum.
Bütçe
hayırlı olsun. (CHP sıralarından alkışlar)
BAŞKAN
– Teşekkür ederim Sayın Balbay.
Sayın
Muş, açıklama mı yapacaksınız?
MEHMET
MUŞ (İstanbul) – 60’a göre yerimden söz istiyorum.
BAŞKAN
– Buyurun, bir dakika.
IV.- AÇIKLAMALAR (Devam)
27.- İstanbul Milletvekili Mehmet Muş’un,
İzmir Milletvekili Mustafa Ali Balbay’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Genel Kurulu saygıyla
selamlıyorum.
Türkiye'de
milyonlarca kitap basılıyor, okunuyor. Milyonlarca oyun, binlerce oyun
yazılıyor, bunlar tiyatrolarda oynanıyor. Yani sayın hatip oyunlara çok
meraklı, isimlendirme yapıyor. Mesela, Buz, Buz’un görünen kısmı, Buzgate,
başrollerde belediye başkanı, yeğen, enişte gibi bir oyunu yazdırıp
oynayabilirler, burada bir mahzur yok. (AK PARTİ sıralarından alkışlar) 
Bakın,
AK PARTİ iktidarlarının bu tip meselelere, sanatsal faaliyetlere ya da düşünsel
olaylara yaklaşımıyla alakalı kısıtlamalar olduğunu ima etti sayın hatip.
Bakın, en çok Nazım Hikmet oyunu AK PARTİ döneminde oynandı. Nazım Hikmet’in
yazmış olduğu oyunların en fazla oynandığı dönem AK PARTİ dönemidir. Eğer bir
kısıtlama olsaydı bunlara müsaade edilmezdi.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Muş.
MEHMET
MUŞ (İstanbul) – Uluslararası anlaşmalarla alakalı, Sayın İnönü’nün söylediği
bu Lozan’la alakalı, “Bunun ömrü seksen, doksan yıldır.” gibi, tartışılabilir.
Burada bunun tartışılması demek, Türkiye'nin elde ettiği kazanımların pazarlığa
açılması değil ki. Bunu kim nereden çıkartıyor, onu anlayabilmiş değiliz ama
Türkiye'nin kazanımlarının üzerine ne koyabiliriz, bunun üzerine kafa yormamız
lazım.
Teşekkür
ederim.
BAŞKAN
– Teşekkür ederim.
Sayın
Özel…
28.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Eğer eleştiriye, siyasi mizaha tahammülle ilgili bir kısas,
karşılaştırma yapılacaksa, Sayın Muş’la karşılıklı şöyle bir şey teklif
edebiliriz: Adını verdiği, işte “Buzgate” dedi, birkaç tane daha isim söyledi,
öyle bir oyun yazdırırsa ve bu bir siyasi mizah oyunu olarak gelirse, ben
istedikleri herhangi bir Cumhuriyet Halk Partisi belediyesinden salon vermeyi taahhüt
ediyorum.
Balbay’ın
söylediği oyunlardan bir tanesini oynatabileceğimiz bir salon verip, ertesi gün
görevde kalacak, istifaya zorlanmayacak bir başkanınız varsa, onu da duymak
isterim.
Teşekkürler.
(CHP sıralarından alkışlar)
BAŞKAN
– Teşekkür ederim ben de.
MEHMET
MUŞ (İstanbul) – Sayın Başkan, dediklerim ortadadır. Kendiniz yazıp, kendiniz
oynayabilirsiniz. 
ATİLA
SERTEL (İzmir) – Sayın Başkanım, tutanaklar geldi mi acaba?
BAŞKAN
– Tutanaklar geldi.
ATİLA
SERTEL (İzmir) – Okudunuz mu Sayın Başkan?
BAŞKAN
– Okudum ama şu anda içeride tutanaklar, yanımda değil ama oturum da
değiştirdik…
ATİLA
SERTEL (İzmir) – Sayın Başkanım, ben söz hakkımı istiyorum.
BAŞKAN
– Oturum değişti Sayın Sertel, lütfen…
ATİLA
SERTEL (İzmir) – Söz hakkımı istiyorum Sayın Başkan, rica ediyorum Sayın
Başkan.
ÖZGÜR
ÖZEL (Manisa) – Sayın Başkan, aynı süreyi yerinden verebilirsiniz.
BAŞKAN
– Efendim?
ATİLA
SERTEL (İzmir) – Rica ediyorum, sizden rica ediyorum.
ÖZGÜR
ÖZEL (Manisa) – Sayın Başkan, hem hakkı gasbetmemek adına hem de şey, o süreyi
yerinden verirseniz kullansın cevap hakkını.
BAŞKAN
– Tabii ki yerinizden, buyurun, bir dakika vereyim.
ÖZGÜR
ÖZEL (Manisa) – Ama ikiydi ya Başkan kürsüde olsaydı. 
BAŞKAN
– Uzatacağız nasılsa.
Buyurun.

29.- İzmir Milletvekili Atila Sertel’in, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
ATİLA
SERTEL (İzmir) – Sayın Başkanım, teşekkür ediyorum.
Tutanakları
geç de olsa okudunuz ve hakkımı teslim ettiniz. Onun için de ayrıca teşekkür
ediyorum. 
Sayın
Başkanım, grup başkan vekiliyle tartışacak değilim. Ben, kırk yılın üzerinde
basın mesleği içerisinde görev görmüş bir insanım, ne dediğimi de çok iyi
bilirim. 
Şimdi,
TRT’de Hitit Üniversitesi Rektör Yardımcısı Osman Eğri 3 Ağustos 2017 günü
Diyanet TV’de bir konuşma yapıyor. Adam FETÖ’den aranıyor, kaçak; TRT bu adamın
konuşmasını yayınlıyor. Şimdi, burada TRT’nin ne yapması lazım? Tık yok Sayın
Başkan. 
Akit
TV’de AK PARTİ Milletvekili Şamil Tayyar için bir programda “tayyare” diyorlar,
Akit TV’ye şak diye ceza geliyor. TRT, FETÖ’cüyü konuşturuyor, Atatürk’e
hakaret ediyor, kimse hiçbir şey söylemiyor. Atatürk’e hakaret konusunda ben
isterdim ki MHP’nin konuşmacısı arkadaşım biraz Atatürk’le ilgili, TRT’yle
ilgili konuşmasını yapsın. 
Bakın,
Sayın Başkanım, TRT’nin, bizim TRT’miz yani halkın izlediği bir kanal olması
için haksız ve hukuksuz uygulamalar yapmaması lazım. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen bir dakika içinde.
ATİLA
SERTEL (İzmir) – Yaptığı bütün programlarda Sayın Genel Başkanımız Kemal
Kılıçdaroğlu’na hakaret eden haberlerin de yer aldığı bir yandaş medya hâline
geldi. Yeterince var zaten; ATV var, A Haber var, diğer bir sürü kanal var. O
kanallar da hiçbir ceza görmüyor Sayın Başkanım. Bakın, bunun rakamlarını
söylemek istiyorum. 
Ayrıca,
televizyona çıkıyor iki gazeteci -bizim ülkemizde işkence yasak- işkenceyi
övüyor, “Sallandıracaksın camdan aşağıya.” diyor. Kan donduran ifadeler var.
“Havlu tekniği” diyor, “Yüzüne havluyu koyacaksın, su damlatacaksın.” diyor,
insanlara işkenceyi anlatıyor. Bu kanallarla ilgili RTÜK ne yapıyor Sayın
Başkanım? 
Ben,
bunu, mesleki olarak da bunun araştırılması ve bu konuda RTÜK’ün harekete
geçmesi için söyledim. Yoksa benim damat Berat paşayla falan bir alıp veremediğim
yok ki. (AK PARTİ sıralarından gürültüler) 
BAŞKAN
– Sayın Sertel…
ATİLA
SERTEL (İzmir) – Bakın…
İLKNUR
İNCEÖZ (Aksaray) – Bak yine aynı şeyi yapıyor ya! Böyle bir şey olur mu
Başkanım ya! 
MEHMET
MUŞ (İstanbul) – Terbiyesiz herif! Sen bir terbiyesizsin be! Terbiyesiz herif! 
İLKNUR
İNCEÖZ (Aksaray) – Hayret bir şey ya! 
MEHMET
MUŞ (İstanbul) – Terbiyesiz herif! 
İLKNUR
İNCEÖZ (Aksaray) – Söylüyor, söylüyor, ondan sonra da böyle diyor ya! 
BAŞKAN
– Sayın Sertel, bakın, bu lafı kullandınız, şahsiyatla uğraşmayın dedim size. 
ATİLA
SERTEL (İzmir) – Ama bakın…
MEHMET
MUŞ (İstanbul) – Terbiyesiz herif! 
İLKNUR
İNCEÖZ (Aksaray) – Bir tane cevap var mı burada söylediğim sözlere?
MEHMET
MUŞ (İstanbul) – Haddini bil be! Basıncıymışsın! Tüküreyim senin basıncılığına
be! Böyle şey olur mu ya! (CHP sıralarından gürültüler) 
BAŞKAN
– Sayın Muş, lütfen… 
MEHMET
MUŞ (İstanbul) – Terbiyesiz herif! 
İLKNUR
İNCEÖZ (Aksaray) – Kapat mikrofonunu Başkan, kapat! 
BAŞKAN
– Olmadı Sayın Sertel, bu olmadı, gerçekten olmadı. 
ATİLA
SERTEL (İzmir) – Sayın Başkanım, tamam…
BAŞKAN
– Teşekkür ederim, sağ olun. 
MEHMET
MUŞ (İstanbul) – Böyle şey olmaz ya! Konuşacak lafın yok, konuşmuşsun. 
BAŞKAN
– Sayın Muş…
MEHMET
MUŞ (İstanbul) – Madem paşalığa o kadar meraklısın, git kendini paşa ilan et.
ATİLA
SERTEL (İzmir) – Heriflik iyidir de senin gibi olmak istemem. Heriflik iyidir
bak.
BAŞKAN
– Tamam sayın milletvekilleri...
MEHMET
MUŞ (İstanbul) – Sayın Başkan…
ATİLA
SERTEL (İzmir) – Heriflik iyidir de senin gibi olmak istemem.
İLKNUR
İNCEÖZ (Aksaray) – Sözünün bittiği yerde kişisel sataşmanın ötesinde bir tek
kelimesi yoktu. Ayıp ya!
ATİLA
SERTEL (İzmir) – Senin gibi olmak istemem. Heriflik iyidir.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
30.- İstanbul Milletvekili Mehmet Muş’un,
İzmir Milletvekili Atila Sertel’in yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, bakın, burada hiçbir zaman…
ATİLA
SERTEL (İzmir) – Ya, sen niye alınıyorsun kardeşim?
İLKNUR
İNCEÖZ (Aksaray) – Ya bir sus artık! Ya bir sus! Konuşmana bir bak! Konuşma!
Edep yok sende!
MEHMET
MUŞ (İstanbul) – Sayın Başkan… 
BAŞKAN
– Sayın İnceöz…
ATİLA
SERTEL (İzmir) – Hepsi sensin!
İLKNUR
İNCEÖZ (Aksaray) – Koskoca adamsın, yaşından başından utan! 
MEHMET
MUŞ (İstanbul) – Sayın Başkan…
BAŞKAN
– Ben dinliyorum sizi.
ATİLA
SERTEL (İzmir) – Terbiyeli konuş!
İLKNUR
İNCEÖZ (Aksaray) – Konuşma… Konuşma… Konuşma… 
ATİLA
SERTEL (İzmir) – Terbiyeli konuş!
İLKNUR
İNCEÖZ (Aksaray) – Terbiyeyi senden öğrenemem. Edep yoksulu şahsiyet…
BAŞKAN
– Sayın İnceöz…
İLKNUR
İNCEÖZ (Aksaray) – Ayıp ya! Böyle bir konuşma olabilir mi?
MEHMET
MUŞ (İstanbul) – Sayın Başkan, şuradaki Meclis tutanaklarına bakın, burada pek
çok arkadaşımızı eleştirmişimdir ama kimsenin şahsıyla ilgili tek bir sefer bir
cümle kurmamışımdır, eğer artık meseleyi dayanılmaz noktaya getirip
şahsileştirmemişse, o hariç. Bunun haricinde, hiç kimseyle alakalı böyle bir
şey konuşmadım. Ama burada “Yok efendim, damat bilmem kim paşa…” Bu kadar
meraklıysanız gidin, kendinize paşalık yapın. Veya siz paşalara neden bu kadar
merak sardınız? 
ATİLA
SERTEL (İzmir) – Paşalık kötü bir şey mi?
MELİKE
BASMACI (Denizli) – Geçen gün, senin Ataşehir’le ilgili yaptığın konuşma neydi
Muş?
MEHMET
MUŞ (İzmir) – Hakikaten soruyorum size, soytarılıkta bir uzmanlığınız mı var?
Paşalara bu kadar düşkünseniz, demek ki bir soytarılık tarafınız var ve siz
burada uzmanlaşmışsınız, bu açıdan dolayı iki de bir paşalara… Kendinize göre
bir paşa oluşturmaya çalışıyorsunuz. Anlaşılan, sizin bu kırk yıllık basın
hikâyeniz soytarılıkla geçmiş.
Teşekkür
ederim. (AK PARTİ sıralarından alkışlar, CHP sıralarından gürültüler)
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
ATİLA
SERTEL (İzmir) – Bu nedir ya? 
BAŞKAN
– Sayın Sertel, lütfen…
ATİLA
SERTEL (İzmir) – Bu nedir Allah aşkına?
BAŞKAN
– Grup Başkan Vekilinizi dinleyeceğim.
Buyurun.

31.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, şimdi, ben aksine bir şey duymadım. Eğer duyduğum
şuysa, kişinin isminin başına “damat”, sonuna “paşa” geldiğinden bu kadar
hiddetleniyorsa bu tahammülsüzlüğü anlamak mümkün değil, gerçekten değil. Ama
şunu söyleyeyim…
İLKNUR
İNCEÖZ (Aksaray) – Sen her lafı söyleyeceksin, tahammül bekleyeceksin! Öyle şey
olur mu? Ayıp ya!
ÖZGÜR
ÖZEL (Manisa) – Bizim Cumhuriyet Halk Partisi olarak zaten size itirazımız şu:
Biz Meclisi savunan adamlarız. Mecliste ne paşa olur ne soytarı olur. Ama
paşaların, soytarıların olduğu düzen saray düzenidir, bizim itirazımız buna. 
Teşekkür
ederim. (CHP sıralarından alkışlar)
BAŞKAN
– Cumhuriyet Halk Partisi Grubu adına…
ERHAN
USTA (Samsun) – Sayın Başkan…
BAŞKAN
– Buyurun Sayın Usta.
ERHAN
USTA (Samsun) – Sayın Sertel konuşmasında “Biz isterdik ki Milliyetçi Hareket
Partisindeki konuşmacı da Atatürk’e bu kadar hakaret yapılırken bununla ilgili
bir şey söyleseydi.” dedi.
BAŞKAN
– RTÜK’le ilgili, evet.
ERHAN
USTA (Samsun) – Sataşmadan söz istiyoruz efendim.
BAŞKAN
- Size de yerinizden söz vereyim çünkü hep yerinden gidiyor.
ERHAN
USTA (Samsun) – Olur, yerinden de olur, açıklasın en azından ne söylediğini.
BAŞKAN
– Sayın Ersoy, size de söz veriyorum.
Buyurun,
bir dakika.
32.- Osmaniye Milletvekili Ruhi Ersoy’un,
İzmir Milletvekili Atila Sertel’in yaptığı açıklamasındaki bazı ifadelerine
ilişkin açıklaması
RUHİ
ERSOY (Osmaniye) – Gazi Mustafa Kemal Atatürk’ün banisi olduğu Büyük Millet
Meclisi dâhil, Türk siyaseti dâhil şu bilinir ki Milliyetçi Ülkücü Hareket
varlığını, birliğini cumhuriyetin kurucularının manevi şahsı üzerinden yürütür
ve bugünkü politikalarında da Gazi Mustafa Kemal Atatürk ve kurucu önderlerin
temel prensipleriyle hareket eder. 
RTÜK
ve Basın-Yayın ve Enformasyon Genel Müdürlüğü üzerine yapmış olduğumuz bütçe
konuşmalarında, o kurumları kim, ne için kurdu, onları hatırlatan bir insan,
onun çizgisini hatırlatan bir insan, onun şahsına yapılan hakaretlere karşı
söyleyecek sözü Genel Başkanlık makamı düzeyinde, en yüksek şekilde, yeri
geldiğinde ifade etmiştir ve ifade eder. Bizim Atatürkçülük anlayışımız
gardıropla, isimle, şekille şemaille değildir. Atatürkçülük konusunda raydan
çıkanlara karşı inisiyatif olan bir hareketin mensuplarıyız.
Teşekkür
ederim.
BAŞKAN
– Teşekkür ederim ben de.
FARUK
ÇATUROĞLU (Zonguldak) – Sayın Başkan…
BAŞKAN
- Kimseye söz vermeyeceğim.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve Koordinasyon
Ajansı Başkanlığı 2018 Yılı
Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Cumhuriyet Halk Partisi Grubu adına şimdi de Bursa Milletvekili Sayın
Nurhayat Altaca Kayışoğlu konuşacak.
Buyurun
Sayın Altaca Kayışoğlu. (CHP sıralarından alkışlar) 
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ediyorum.
Sayın
Başkan, değerli milletvekilleri; 2018 Yılı Bütçe Kanunu Tasarısı’nda Türk Tarih
Kurumu bütçesi üzerine grubum adına söz almış bulunmaktayım.
Türk
Tarih Kurumu, 1931 yılında Türk tarihi ve Türkiye tarihinin çağdaş sosyal bilim
anlayışıyla araştırılması, desteklenmesi, tarih bilincinin yaygınlaştırılması
amacıyla kurulmuştur. Atatürk’ün 1938 yılındaki vasiyetnamesine göre de Türkiye
İş Bankasındaki hisselerinin kâr payının yarısı bu kuruma verilmektedir. Büyük
Atatürk’ün mirasıyla idare edilen ama yakın tarihimizin unutulduğu,
karalandığı, parantez olarak görüldüğü bu süreçte tarihin bu sayfalarını
görmezden gelen bir kurum sanırım Büyük Atatürk’ün kemiklerini sızlatıyor.
Geçen sene olduğu gibi bu sene de Tarih Kurumunun çalışmalarını incelediğimde,
Atatürk dönemiyle ilgili hiçbir çalışmaya rastlamadım maalesef. Oysa cumhuriyetin
ilk yıllarını hatırlayıp ders çıkarabilseydik eğer, daha doğrusu iktidar bunu
yapabilseydi, bugün yaşadığımız hiçbir sıkıntıyı yaşıyor olmazdık. 
Bakınız,
cumhuriyetin ilk on beş yılında büyüme ortalaması 7,8. Peki, son on beş yılda?
Sayın Şimşek’in söylemesine göre 5,5. İşte, bizim örnek almamız gereken tarih
cumhuriyetin ilk dönemidir. O dönemde cumhuriyetin kurucuları hem Osmanlı’dan
kalan borçları ödemiş hem bir yandan ülkenin dört bir yanında tekstil
fabrikası, şeker fabrikası, tütün fabrikası açmış hem de bir yandan
yabancıların elinde olan iletişim ve ulaşım ağını kamulaştırmış, demir yolları
açmış, telekomünikasyon şirketleri açmış ve ülkeyi çok kısa bir zamanda
kalkındırmış ve büyütmüştür. 
Yine,
dış politikada yakın tarihimizi, o dönemi gerçekten araştırıp
hatırlayabilseydik, emperyalizme diz çöktürmüş, onurlu, dik, bugün hâlâ
övündüğümüz bir dış politika mirasını bugüne belki taşıyabilirdik. 
Bugünkü
iktidar ne yapıyor? Türk Tarih Kurumu ileride araştırır, anlatır mı bilmiyorum
ama bizler anlatalım da bari bu tutanaklardan gelecek nesiller görmüş olsun.
Sürekli kandırılan, bir yandan da muhaliflere kumpaslar kuran, baskılar yapan
bir iktidarla karşı karşıyayız.
Geçen
gün, Sayın Muş bütçe konuşması sırasında yarım saat Ataşehir Belediyesini
anlattı. Şimdi ben de size yaşadığımız bir örneği anlatacağım. 2009 yılında
Cumhuriyet Halk Partisi Gemlik Belediyesini kazandı, Başkan Fatih Mehmet Güler.
İki ay sonra “böcek” diye tabir edilen bir dinleme cihazı bulundu. Tam iki yıl
sonra da dönemin İçişleri Bakanı, tam seçim öncesi, istifa etmeden bir gün
önce, 2011 yılında Fatih Mehmet Güler’i -bugün Ataşehir Belediyesinde
yaptığınız gibi- görevden uzaklaştırdı. Evet, uzun bir hukuk mücadelesi verdi
Cumhuriyet Halk Partisi ve Fatih Başkan, beraat etti, en son, bu sene de 325
bin lira tazminat kazandı İçişleri Bakanlığından. Cumhuriyet Halk Partisinin,
milletin iradesinin tam üç yılını çaldınız, evet, darbe yaptınız ve çaldınız ve
üç yıl boyunca Cumhuriyet Halk Partisi Gemlik’i yönetemedi. (CHP sıralarından
alkışlar) 15 Temmuzdan sonra öğrendik ki o dönem birlikte iş tuttuğunuz,
“Fetullah Hoca Efendi” dediğiniz kişiyle birlikte bir kumpas kurmuşsunuz çünkü
o gün bizim Fatih Başkanı görevden alanlar, soruşturmayı yapan savcılar,
iddianameyi düzenleyenler, dönemin başsavcısı, dönemin kaymakamı, dönemin
valisi meğer FETÖ’cüymüş çünkü hepsini tutukladınız, görevden aldınız,
uzaklaştırdınız; biz de böylelikle, FETÖ’yle birlikte, milletin iradesini
Gemlik’te nasıl gasbettiğinizi görmüş olduk. Bari 325 bin lira tazminatı
sorumlulara rücu edin de o da bizim Gemliklilerin, Bursalıların, Cumhuriyet
Halk Partililerin cebinden çıkmasın diyorum. 
Evet,
gelelim Bursa’ya, Ataşehir’i anlatıyorsunuz ya: Orada da zaten Genel Başkanımız
ortaya koydu bütün belgeleri, hepsi takipsizlikle ve beraatle sonuçlanmış
dosyalar; mesnetsiz, dayanaksız. Bursa Büyükşehir Belediye Başkanını zorla
istifa ettirip yeni atadığınız Başkan geçen gün açıklama yaptı, diyor ki:
“Bursa Büyükşehir Belediyesi ekonomik anlamda çok zor durumda, 4,5 milyar lira
borç var, 2032 yılına kadar borçlanmış durumdayız. Bu borcun yüzde 60’lık kısmı
2018, 2019 ve 2020 yıllarında ödenmek zorunda. Tablo o kadar kötü ki bu üç yıl
gelirler genel giderleri ve kredileri karşılamaya yetmiyor. Yatırımlara
ayıracak tek kuruş kalmıyor, kredi bile alamıyoruz.” 
Nasıl
Bursa’yı batırdığınızı anlatayım: Yine, sizin atadığınız kişi şimdi belki
popülist söylemlerde bulunuyor ama hani, bütün bu eleştirdiklerinin altında da
o dönemde belediye meclisi üyesi olarak imzası var, onu da bilin yani ondan da
bir umut beklemiyor Bursalılar. 
Timsah
Arena’yı yaptı Büyükşehir Belediyesi Bursalıların parasıyla. Yine, sizin
Belediye Başkanınızın aktardığına göre, 500 milyon lira harcanmış bu stada. 
SALİH
CORA (Trabzon) – Siz niye yapamadınız?
NURHAYAT
ALTACA KAYIŞOĞLU (Devamla) – Emsal olarak gösterdiği Konya stadı 130 milyona
mal olmuş, aynısı Bursa’da 500 milyona yapılıyor ve sizin şimdiki Belediye
Başkanınız diyor ki: “O timsahın ağzının bitmesi için daha 100 milyona ihtiyaç
var.” Yani 4 tane, 5 tane Konya stadına 1 tane Bursa stadı yapılıyor.
Soruyorum: Peki, bir soruşturma var mı? Hayır, yok. Siz hâlâ Ataşehir’in kaçak
balkonuyla ilgileniyorsunuz. Ülkenin yarısı zaten kaçak, o anlamda
baktığınızda. 
Ve
şunu söyleyeyim: Geçen gün Soylu dedi ya bize yönelik “Ne olur, bunun arkasında
durmayın.” Ben de size, Gemlik’teki örneğin aynısını, şimdi Ataşehir’de
yaşattığınızı tekrar hatırlatıyorum. Siz de ne olur bunun arkasında durmayın. 
Sayın
Soylu da geçen söylemiş, “Bu FETÖ matruşka gibi, mücadelemiz devam ediyor,
bitmedi; açtıkça açtıkça içinden çıkıyor.” diyor. Evet, daha neler çıkacak hep
beraber göreceğiz diyorum, Genel Kurulu saygıyla selamlıyorum. (CHP
sıralarından alkışlar)
BAŞKAN
– Teşekkür ederim. 
MEHMET
MUŞ (İstanbul) – Sayın Başkan, 60’a göre bir söz talebim var.
BAŞKAN
– Sayın Muş, 60’a göre söz istiyor.
Bir
dakika, yerinizden. 
Buyurun.

IV.- AÇIKLAMALAR (Devam)
33.- İstanbul Milletvekili Mehmet Muş’un,
Bursa Milletvekili Nurhayat Altaca Kayışoğlu’nun 503 sıra sayılı 2018 Yılı
Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın ikinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, partimizin herhangi bir grup, kişi, şahıs, yapı,
örgütle iş birliği yapıp Türkiye’de kimseye kumpas kurmak gibi bir düşüncesi,
fiili hiçbir zaman olmamıştır. 
NURHAYAT
ALTACA KAYIŞOĞLU (Bursa) – 2011’de seçtirdiğiniz kişi Gemlik’te Belediye
Başkanı hâlâ, kumpasla seçtirdiğiniz kişi. 
MEHMET
MUŞ (İstanbul) – Benim burada, bütçenin açılış günü yaptığım konuşma ortadadır.
Mülkiye müfettişleri soruşturmalarını yürütmektedir, bunlar muhtemelen yargısal
bir sürece taşınacaktır! Burada heyecan yapmaya gerek yok, hep beraber bunların
neticelerini ve sonuçlarını göreceğiz. 
Bu
arada “Bütün hepsinden beraat etmiş, kurtulmuş.” vesaire falan… Bilmiyorum
hangilerinden beraat etmiş ama bir tanesini söyleyeyim size. İlgili başkanın
yargılanmış olduğu davalardan bir tanesi 15 Şubat 2018’e ertelenmiş ve hükmün
açıklanmasını geriye bırakmayı kabul etmiş vaziyette.
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Bursa) – Gemlik’te kumpasla seçtirdiğiniz başkan hâlâ
yönetiyor Gemlik’i. 
BAŞKAN
– Tamamlayın lütfen, bir dakika ek süre veriyorum. 
MEHMET
MUŞ (İstanbul) – Bu kabul edilmiştir. Türkiye’de bundan sonraki süreçle alakalı
ne yapılacağı Anayasa’da, yasalarda açık seçik şekilde bellidir.
Şunu
da belirtmek isterim: Değerli arkadaşlar, FETÖ’nün bir organize suç örgütü
olmaya başlamasından itibaren bizim onunla kararlı bir şekilde mücadele
ettiğimiz tüm kamuoyu tarafından da bilinir. 
NURHAYAT
ALTACA KAYIŞOĞLU (Bursa) – Gemlik’teki kumpas yapılırken organize suç örgütü
değil miydi?
KAMİL
OKYAY SINDIR (İzmir) – Öncesinde organize değildi!
NURHAYAT
ALTACA KAYIŞOĞLU (Bursa) – Size dokununca organize suç örgütü oluyor değil mi?
Bize dokununca olmuyor. 
MEHMET
MUŞ (İstanbul) – 30 Mart seçimlerine gidiyorken de biz FETÖ’yle mücadele
ediyorken birileri onların kurumlarında, televizyonlarında boy gösterip Genel
Başkanımızın seçim sonuçlarını göremeyeceğini ve kaçacağını iddia ediyordu. 
ÜNAL
DEMİRTAŞ (Zonguldak) – Suçları beraber işlediniz FETÖ’yle, ne istedilerse
verdiniz bir de. 
KAMİL
OKYAY SINDIR (İzmir) – Öncesinde organize değildi değil mi?!.
MEHMET
MUŞ (İstanbul) – Sayın Başbakanımız, Genel Başkanımız burada, Cumhurbaşkanı
seçildi, hâlen devletin başında dimdik ayakta. O kanalları yönetenler dünyanın
dört bir tarafına kaçtılar… 
ALİ
ŞEKER (İstanbul) – Niye kaçırttınız?
MEHMET
MUŞ (İstanbul) – …ama o kanallara çıkıp bu iddiaları pervasızca yapanlar
bakalım millete ne hesap verecekler? 30 Martta da zaten boylarının ölçülerini
aldılar. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, size de bir dakika süre veriyorum 60’a göre.
34.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Ortada
aslında anlaşılmayacak bir durum yok, laf kargaşasına getirilecek bir durum
yok. Gemlik Belediye Başkanına yapılanın bir iftira olduğu mahkeme kararıyla
sabit, tazminata dahi hükmedilmiş ve kesinleşmiş. İddiada bulunan, raporu
tutan, suç duyurusunda bulunan, iddianameyi hazırlayan, kararı alan, hepsi
FETÖ’cülükten alınmış, O dönemin kaymakamı da o dönemin valisi de FETÖ’cülükten
alınmış. Yerine getirdiğiniz belediye başkanı hâlâ daha görevde, yeniden
seçilmiş ve düşünün ki böyle büyük bir kumpasın, bütün “puzzle”ın parçaları
FETÖ’cü, o kumpasın getirdiği adam hâlâ Gemlik’i yönetiyor. Adil kamu
yönetimiyle ilgili şu kadarcık bir iddianız olsa, hiç değilse o belediye
başkanını istifa ettirirsiniz, Gemlik’te adaletin geç de olsa tecelli etmesine
bir ön açarsınız. Ama…
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
ÖZGÜR
ÖZEL (Manisa) – Bitirmedim. 
BAŞKAN
– Bitmedi mi sözünüz?
ÖZGÜR
ÖZEL (Manisa) – Bitmedi efendim. 
BAŞKAN
– Peki, bir dakika daha ek süre veriyorum size, tamamlayın lütfen.
ÖZGÜR
ÖZEL (Manisa) – Eğer şu kadarcık adaletten, haktan hukuktan nasibinizi alsanız,
kesinleşmiş mahkeme kararlarına, o kadar FETÖ’cünün kumpasına ve o tarihte
getirdiğiniz belediye başkanının hâlâ görevde olduğuna bakarak o belediye
başkanını istifa ettirirsiniz. Hadi, bunu yapamıyorsanız, yiğitseniz gelin,
Gemlik’te seçimleri doksan gün sonra tekrarlayalım, el mi yaman, bey mi yaman
Gemlikli karar versin.
Teşekkür
ediyorum. (CHP sıralarından alkışlar)
MEHMET
MUŞ (İstanbul) – Sayın Başkan, CHP’den hak, hukuk, adalet dersi alacak değiliz.
ÖZGÜR
ÖZEL (Manisa) – Aldınız o dersi. O, geçen yazın dersiydi.
BAŞKAN
– Gündeme geçiyoruz, gündemi takip ediyoruz. Lütfen…
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018 Yılı
Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî Yönetim
Bütçesi
BAŞKAN
– Cumhuriyet Halk Partisi Grubu adına son olarak Eskişehir Milletvekili Sayın
Cemal Okan Yüksel konuşacak.
Buyurun
Sayın Yüksel. (CHP sıralarından alkışlar)
CHP
GRUBU ADINA CEMAL OKAN YÜKSEL (Eskişehir) – Teşekkür ederim Sayın Başkan.
Sayın
Başkan, değerli milletvekilleri; Kişisel Verileri Koruma Kurumunun bütçesi
üzerine söz almış buluyorum.
Şimdi,
burada, vatandaşı fişleyen bir kurumun bütçesi üzerine ben saatlerce
konuşabilirim ya da AKP’nin özel kişileri mi koruduğunu yoksa kişisel verileri
mi koruduğunu burada size uzun uzun anlatabilirim ama bunlara hiç girmeyeceğim.
Biz anlatmaktan, sizler dinlemekten, yandaş basınınız üç maymunu oynamaktan
yoruldu. 
Hepimiz,
milletçe biraz rahatlamayı hak ediyoruz. Tamam da nasıl rahatlayacağız? Ülkemizde
köle gibi çalışmasına rağmen ay sonunu getiremeyen emekçiler, “Ben ne
olacağım?” diye gecelere kadar düşünen taşeron işçileri, iş cinayetlerine
kurban giden madenciler, geceleri gizlice taksi şoförlüğüne çıkan devlet
memurları varken, yerli tohum bulamayan, mazot alamayan, bunları bulsa, alsa
ürününü satamayan çiftçiler varken nasıl rahat edeceğiz?
SALİH
CORA (Trabzon) – CHP dönemini mi anlatıyorsun Cemal Bey?
CEMAL
OKAN YÜKSEL (Devamla) – Ey partidaş yoldaşlarım, sevgili AKP’li arkadaşlar,
MHP’li arkadaşlar, bir şekilde bizi televizyonlarının başında izleyen sevgili
vatandaşlar; nasıl rahat edeceğiz? Vallaha, manen nasıl rahata ereceğimizi ben
bilmem ama maddeten nasıl rahata kavuşacağımızı şimdi anlatacağım yani iyi
dinleyin, tekrar da etmeyeceğim. Birinci Şart: Bu kişisel verilermiş, Türkiye
Cumhuriyeti’nin bütçesiymiş, millî meseleymiş falan, bunları bir kenara
bırakın, gidin buralardan yani gidin. Ne bileyim, ilk önce, Azeri iş adamı bir
arkadaş edinin. Hadi size bir iyilik yapayım, maddeten rahata kavuşmanıza bir
katkım olsun, bu Azeri iş adamının adı da Mübariz Mansimov olsun. Dostunuz
olacaksa Mansimov gibi olsun. Sonra, yapacağınız işleri sıraya koyalım. İlk
olarak o “Vergilendirilmiş kazanç kutsaldır.” diye bir laf var ya, unutun onu
da takılmayın böyle boş şeylere, tabularınızdan kurtulun. Şöyle, açılın
offshore bir adaya, ne bileyim Malta Adası’na gidin, Man Adası’na gidin -hem
deniz havası da iyi gelir bu strese- oralarda şirket kurmak kolaymış. 
SALİH
CORA (Trabzon) – Hâlen evraklar gelmedi. “Buz Residence”a gidelim mi?
CEMAL
OKAN YÜKSEL (Devamla) - Cebinizdeki 1 sterlinle -Türk parasıyla 5 lira- bir
şirket kurup kendi işinizin patronu olun. Ama tek başınıza gitmeyin, sonra
arkanızdan laf ederler; vergi kaçırıyor derler, offshore’cu derler. Yanınıza
birkaç kişi alın, oğlunuzu alın, ne bileyim kardeşinizi alın, eniştenizi alın,
bunların üstüne bir şirket yapın, baş harflerini de öyle bir ayarlayın ki
bunlardan olsun. Ee, şirketi kurdunuz, parayı nasıl kazanacaksınız? Asıl soru
bu.
SALİH
CORA (Trabzon) – Buz gibi!
CEMAL
OKAN YÜKSEL (Devamla) - Başa dönelim: Başta size bir isim verdiydim, Azeri bir
iş adamı Mübariz Mansimov, işte o adam çok önemli. Rahat etmek istiyorsanız o
adamı yanınızdan ayırmayın, Azeri’nin gönlünü hoş tutun ki o da sizi rahat
ettirsin. Nasıl mı? İyi dinleyin, tekrarı yok. 
SALİH
CORA (Trabzon) – Mizansen yapıyorsun ama senarist değilsin.
CEMAL
OKAN YÜKSEL (Devamla) - Şimdi, bu Azeri iş adamından bir petrol gemisi alın.
Petrol tankerleri oldukça büyük, bakmayın bu topraklarda adına “gemicik”
deniyor ama kocaman bir gemi. Alın, geminin adı da Agdash olsun. Duyduğuma göre
bu Agdash çok bereketliymiş. Diyeceksin ki: “1 sterline şirket kurduk, başka
paramız kalmadı, gemiyi neyle alacağız?” Parayı kafaya takmayın, para vermenize
gerek yok, arkanıza yaslanın ve her şeyi bu Azeri iş adamı Mansimov’a bırakın.
Gönlünü hoş tuttuğunuz bu Azeri iş adamı gidip Rusya’daki bir tersaneye
Agdash’ı sipariş edecek, geminin inşaat masraflarının bir kısmını ödeyebilmek
için 18,5 milyon dolarcık gibi cüzi bir miktar para lazım olacak. Korkmayın,
Mansimov onu da halleder. Gidip Letonya’da kurulu bulunan Parex Banktan bu
krediyi alır, 18,5 milyon doları. E, gemi sizin. Sonra, “Bu gemiyi ben
kiraladım.” der bankaya, kira parasını bankaya son kuruşuna kadar öder, size
hiçbir yükü yok. Gemiyi yaptıran Mansimov, krediyi ödeyen Mansimov, gemi kimin?
Sizin. E, para nerede? 
ALİ
ŞEKER (İstanbul) – Man’a kaçtı!
CEMAL
OKAN YÜKSEL (Devamla) – Para... Mansimov gemiyi aldı, uluslararası sulara
indirdi; gemi petrol taşıyıp para basıyor, siz öyle izleyecek misiniz? Yok,
Mansimov’un gönlü elvermez. Zaten kendisinin yüzlerce gemisi var,
Karadeniz’deki petrol ticaretinin yüzde 70’ini bu adam yapıyor. Gözü tok bir
tüccar, der ki: “Din kardeşiyiz, ben yerken sen bakacak mısın?” Yok öyle şey.
Gemi senin üstüne, krediyi Mansimov ödüyor, gemiyi o işletiyor, sana para
gelmiyor; sen nasıl rahata ereceksin kardeşim? Ticaret bilmeyiz, petrol
görmemişiz, çevremiz de yok; ne yapacağız, petrolü kimden alıp kime vereceğiz
mi diyorsun? Dur, acele etme, geminin kredisi bir bitsin. Mansimov ödeye ödeye
bitiremedi. Belki böyle bir Sıtkı Ayan çıkar, kredinin geri kalanını da o öder,
sen borçsuz harçsız, geminin sahibi olursun. E, kredi bitti mi? Bitti. Şimdi ne
yapacaksın? Uzaktan bile görmediğin, bir imzayla 5 sterline kurduğun şirkete
ait, borcu Azeri tarafından ödenen, Sıtkı Ayan tarafından ödenen geminin ait
olduğu şirketteki hisseleri Mansimov’a geri milyonlarca dolara satarsın. Aha
işte, maddeten rahata ermenin yolunu gösterdim. Tüm bu olaylar olurken Mansimov
Türkiye’de milyonlarca dolarlık ihale mi almış, Bodrum’da koylar mı satın almış
üç otuz paraya, istisnai yoldan Türk vatandaşlığı mı elde etmiş? 
NURHAYAT
ALTACA KAYIŞOĞLU (Bursa) – Yok canım!
KAMİL
OKYAY SINDIR (İzmir) – Yok ya!
CEMAL
OKAN YÜKSEL (Devamla) – Yahu seninle ne alakası var bunların? Adam ticaret
erbabı! Hem sen ticaretten ne anlarsın? 
Saygılarımla
efendim. (CHP sıralarından alkışlar) 
NURHAYAT
ALTACA KAYIŞOĞLU (Bursa) – Hayırsevermiş!
BAŞKAN
– Böylelikle Cumhuriyet Halk Partisi Grubunun konuşmaları da sona ermiş oldu.
MEHMET
MUŞ (İstanbul) – Sayın Başkan...
BAŞKAN
– Sayın Muş...
MEHMET
MUŞ (İstanbul) – Sayın Başkan, 60’a göre yerimden kısa bir söz istiyorum.
BAŞKAN
– Yerinizden bir dakikalık söz mü istiyorsunuz?
MEHMET
MUŞ (İstanbul) – Evet Sayın Başkan, 60’a göre.
BAŞKAN
– Buyurun.
IV.- AÇIKLAMALAR (Devam)
35.- İstanbul Milletvekili Mehmet Muş’un,
Eskişehir Milletvekili Cemal Okan Yüksel’in 503 sıra sayılı 2018 Yılı Bütçe
Kanunu Tasarısı ile 504 sıra sayılı 2016 Yılı Kesin Hesap Kanunu Tasarısı’nın
ikinci tur görüşmelerinde CHP Grubu adına yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın hatibi ben de ilgiyle izledim, hayallerini gayet iyi
dinledim, onu hayalleriyle baş başa bırakıyorum. 
Teşekkür
ederim. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
36.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, Sayın Muş milletvekillerimizi hayalleriyle baş
başa bıraktı ama anlatılanlar hayal, “Bumerz” gerçek; Burak’ın “Bu”su,
Mustafa’nın “M”si, Erdoğan’ın “Er”i, Ziya eniştenin “Z”si. 
Saygılar
sunuyorum. (CHP sıralarından alkışlar) 
MEHMET
MUŞ (İstanbul) – Sayın Başkan, hâlâ giden paranın dekontlarını getirecekler,
hâlâ getirecekler, bekliyoruz, Sayın Özel’den de bekliyoruz. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018 Yılı
Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî Yönetim
Bütçesi
BAŞKAN
– Şahsı adına lehte olmak üzere Bolu Milletvekili Sayın Fehmi Küpçü konuşacak. 
Buyurun
Sayın Küpçü. (AK PARTİ sıralarından alkışlar) 
FEHMİ
KÜPÇÜ (Bolu) – Teşekkür ediyorum Değerli Başkanım. 
Sayın
Başkan, saygıdeğer milletvekilleri; şahsım adına 2018 yılı merkezî bütçesi
üzerine söz almış bulunmaktayım. Bu vesileyle heyetinizi ve aziz milletimizi
baki muhabbetle selamlıyorum. 
Değerli
milletvekilleri, AK PARTİ hükûmetleri olarak on beş yıllık sürede milletimizin
refahını artırmak, ülkemizi bölgesinde ve dünyada güçlü bir aktör yapmak için
gece gündüz çalıştık ve hamdolsun ekonomimizi 3 kat büyüttük. Millî iradeyi,
milletimizin emanetini canımızdan aziz bildik, çiğnetmedik, dik durduk, ölümüne
muhafaza ettik, aynı kararlılık ve azimle yürümeye devam ettik ve edeceğiz
inşallah. 
Elbette
ki bütçe deyince bir hesap kitap yapmak gerekir, rakamlardan, ekonomik
verilerden bahsetmek icap eder ki bu hususları bakanlarımız teknik olarak
ziyadesiyle izah ettiler ve etmeye devam edecekler. Ancak, ben rakamlardan
değil, kendi gönül zaviyemden “Bir millet neden bütçe yapar?”ı, “Niye
önemlidir?”i rakamsız anlatmaya çalışacağım inşallah. 
AK
PARTİ hükûmetlerinin bütçesi deyince güzel ülkemin değişimi ve tekâmülü gelir
aklıma. Namerde muhtaç olmayan, okula giden yavrularımızın ders kitaplarının
masasının üstüne konulduğu, hastane kapılarının insanların yüzlerine
kapanmadığı, yollar, köprüler, barajlar, sosyal devlet, sıcak insan ilişkisi
gelir aklıma. Vatandaşımızın IMF şefinin adını hiç bilmediği, insanlığımızın
ölmediği, aynı zamanda parayla da ölçülemeyen bir şeydir bütçe. Küresel savaş
çığırtkanlarına karşı büyük medeniyet tasavvurumuza da uygun olarak, malzemeden
çalmayan, Ankara’ya hapsolmayan, sadece 780 bin kilometrekarede değil bir gönül
coğrafyasında, kocaman bir gönül coğrafyasında, üç kıta, yedi iklimde var
olabilmek adına, 3 milyon muhacirine, ensari misafirine ev sahibi olabilmek
adına, en nihayetinde baba ocağında diri durabilme adına yapılır bütçe. 
Değerli
milletvekilleri, sadece rakamlardan ve verilerden bahsetmiyoruz. Çakalların ve
sırtlanların olduğu acımasız bir dünyada nasibimizi, rızkımızı, sadece kendimiz
için değil insanlık için de aslanlar gibi koruyabilmek adına, yanı başımızda yakılan
ateşleri söndürebilmek adına ama kapitalist bir mantıkla değil, merkezinde
insan olan, dedemiz Şeyh Edebali’nin öğüdünü tutmak adına bütçe yapıyoruz. Koç
Köroğlu’nun şiirindeki gibi: “Muhanetlik etmek değil kârımız / Şehriyar sözüne
uyanlardanız./ Meydana girende yoktur korkumuz/ Kazaya ırıza diyenlerdeniz.”
(AK PARTİ sıralarından “Bravo” sesleri, alkışlar) “Ödleklerle hoş değildir
aramız/ Teke tek düşmana varmak töremiz./ Muhanete sardırmayız yaramız/ Yarayı
kendimiz saranlardanız./ Bineyidim kır atımın üstüne/ Alayıdım hançerimi
destime./ Gafili varmayız düşman üstüne/ Vakta hazır olun diyenlerdeniz.”
düsturuyla er meydanlarında milletimizin boynunu büktürmemek adına bütçe
yapıyoruz.
Değerli
milletvekilleri, bu toprakların yüreği yüksek atan medeniyet tasavvuruyla bütçe
yapıyoruz. Biz biliyoruz ki tarihi Allah yazar, biz sadece nerede duracağımıza
karar veririz. Biz hakkın ve adaletin yanında durmak adına, bir cuma sabahı
hissiyatıyla girdiğimiz güzel Anadolu’muzda dedemiz Alp Arslan’ın mirasına
sahip çıkmak adına bütçe yapıyoruz. 
Biliyoruz
ki bu topraklara operasyon yapan Ergenekonculara, FETÖ’cülere, NATO’culara,
Emperyalistlere, kriptolara, neocon’lara karşı, yerli ve millî olmayanlara
rağmen, küresel bir akılla değil, insanlığımızla milletimizin adına bütçe
yapıyoruz biz. “Mert dayanır.” Koç Köroğlu öyle söylüyor, “Namert kaçar.”
beytindeki -hamdolsun- mert adına bütçe yapıyoruz. Bütçe anlayışımız bu. Bu
anlayışımız varsın milletimiz için hayır olsun, bereket olsun topraklarımıza,
rahmet olsun, merhamet olsun, ince ince yağan yağmur olsun, sözümüz yükselsin
gök kubbeye, hoş bir seda olsun ülkemize ve milletimize. En nihayetinde, bu
hissiyatla çalışıyor ve bir bütçe yapıyoruz. 
Bu
vesileyle Bakanlığımıza ve Hükûmetimize milletimiz adına teşekkür ediyor, büyük
medeniyet davamıza hayırlar getirmesi muradıyla büyük medeniyetin çocuklarını
tekraren baki muhabbetle selamlıyorum vesselam. (AK PARTİ sıralarından
alkışlar) 
BAŞKAN
– Teşekkür ederim Sayın Küpçü. 
Şimdi,
Hükûmet adına yapılan konuşmaları dinleyeceğiz. 
İlk
olarak Başbakan Yardımcısı Sayın Mehmet Şimşek’i dinleyeceğiz. 
Sayın
Şimşek’i kürsüye davet ediyorum. (AK PARTİ sıralarından alkışlar)
Süreniz
otuz dakika.
BAŞBAKAN
YARDIMCISI MEHMET ŞİMŞEK (Gaziantep) – Sayın Başkan, değerli milletvekilleri;
yüce heyetinizi saygıyla sevgiyle selamlıyorum. 
Görüşmekte
olduğumuz tüm kurumların bütçelerinin ülkemize, milletimize hayırlı olmasını
temenni ediyorum. 2018 yılı bütçesinin hazırlanmasında ve bu noktaya gelmesinde
emeği geçen herkese teşekkür ediyorum. 
İlk
olarak müsaade ederseniz, Hazine Müsteşarlığı ve benim ilgi alanıma giren
kurumların 2017 yılı faaliyetlerine ve 2018 yılı gündemine ilişkin sizleri
bilgilendirmek istiyorum. Bu sene, ilk kez, atıl bir kaynak olarak duran yastık
altındaki altınları ekonomiye kazandırmak, rezervlerimizi güçlendirmek için biz
altına dayalı tahvil ve kira sertifikası çıkarttık. Yaklaşık olarak 2,5 ton
altını, dediğim gibi, ekonomiye kazandırdık. Böylece bankacılık sisteminin
kaynaklarını güçlendirdik, Merkez Bankamızın rezervlerini artırdık. 
Yine,
Dünya Bankasıyla 2017-2021 dönemini kapsayacak Ülke İşbirliği Çerçevesi
Programı’nı yürürlüğe koyduk ve bu program çerçevesinde ülkemize 5 ile 7,5
milyar dolar arasında uzun vadeli, uygun şartlarda kaynak kazandırmayı umut
ediyoruz. Bu çerçevede 2017 yılında Dünya Bankasından reformların desteklenmesi
için yaklaşık 351 milyon avro program kredisi sağladık ve bu kredi, yurt içi
tasarrufların artırılması, kırılgan grupların iş gücü katılımının desteklenmesi
ve sürdürülebilir büyümenin önündeki engellerin ortadan kaldırılması gibi değişik
alanlarda kullanılacaktır. Az önce de gündeme geldi, aslında 2017 Şubat ayında
vadesi geçmiş veya takibe düşmüş çiftçi borçlarını yeniden yapılandırdık. Bu
kapsamda, 17 bin üreticimizin yaklaşık yarım milyar liralık borcu yeniden
yapılandırılmıştır. Kasım sonunda ise 2017’de yaşanan afetler nedeniyle zarar
gören çiftçilerimizin kredi borçlarının bir yıl ertelenmesi imkânını sağladık.
2017 yılında üreticilerimize Ziraat Bankası ve tarım kredi kooperatiflerince
yaklaşık 27,7 milyar liralık faiz destekli kredi, Halk Bankası tarafından
yaklaşık 12,6 milyar liralık yine sübvansiyonlu kredi imkânını esnaf ve
sanatkârlarımıza sunduk. Hazine Müsteşarlığının erken aşama girişim
şirketlerinin, girişimlerin, teknoloji odaklı KOBİ’lerin alternatif finansman
araçlarına erişmesini kolaylaştırmak için fonlara doğrudan kaynak
aktarabilmesine ilişkin yasal düzenlemeyi yüce Meclisimiz kabul etti. 2017
başında yaptığımız önemli değişikliklerle kredi garanti kurumlarına daha çok
kaynak sağladık ve bunların daha etkin bir şekilde reel ekonomiyi
desteklemesini sağladık. Kasım 2017 itibarıyla uygulama kapsamında
kullandırılan kredi büyüklüğü 210 milyar lirayı, verilen kefaletin toplam
büyüklüğü ise 186 milyar lirayı aşmıştır. Kullandırılan kefalet tutarının yüzde
74’ü KOBİ’lere, yüzde 26’sı ise diğer ölçekteki yani büyük ölçekteki şirketlere
sağlanmıştır. Kullandırılan kredilerin yüzde 86’sı Türk lirası cinsinden, yüzde
14’ü döviz cinsindendir. Bu kapsamda kredi kullanan firma sayısı 202 binin
üzerine ulaşmıştır. Kredilerin yüzde 38’i ticaret, yüzde 31’i imalat sanayisi,
yüzde 13’ü inşaat ve kalanı da hizmetler sektöründe kullanılmıştır. 
Zorunlu
trafik sigortalarına ilişkin de düzenlemeler yaptık. Daha sonra da primlerin
yeterince inmediği ortaya çıkınca azami prim uygulamasına geçtik. Yine bu
çerçevede, riskli sigortalılar havuzu kurduk ve bu uygulamalar sayesinde reel
olarak zorunlu trafik sigortası primlerinde yaklaşık yüzde 28’lik bir düşüş
yaşandı. 
Yine,
reel sektörün teminat ihtiyacının daha kolay karşılanması için kefalet
sigortalarının kamu ihalelerinde kullanımına imkân sağladık. Türkiye’de
bankaların sağladığı gayrinakdî kredi büyüklüğü 618 milyar liradır. Bunun
yaklaşık yüzde 74’ü, yani 457 milyar lirası teminat mektuplarından
oluşmaktadır. Şimdi, bu yaptığımız düzenlemeyle, bankalarca hâlihazırda teminat
ihtiyacı için kullandırılan kredi limitlerinin başka alanlarda kullanımına
imkân sağlıyoruz ve sigortacılık sektörü üzerinden teminat mektuplarının
verilmesinin önünü açıyoruz. 
Benzer
şekilde, yerli ve yabancı yatırımcıların güveninin ve ilgisinin artırılmasıyla
katılım sigortacılığına hukuki bir temel kazandırılması için Katılım
Sigortacılığı Çalışma Usul ve Esasları Hakkında Yönetmelik’i eylül ayında
çıkarttık; inanıyorum ki bu alanda da bir canlanma söz konusu olacak.
Bireysel
emeklilikte otokatılım uygulaması başarılı bir şekilde devam ediyor. 1 Aralık
itibarıyla 3,4 milyon kişi sisteme katılmış, fon büyüklüğü 1,6 milyar liraya
ulaşmıştır. 
Yine,
girişimcilerin ve erken aşama teknoloji şirketlerinin finansmana erişimini
kolaylaştırmak için kitle fonlamasının kullanılabilmesine imkân veren kanun bu
ay başında yürürlüğe girdi. İkincil düzenlemelere ilişkin taslağımız hazır.
Sektörün görüşlerini aldıktan sonra, inanıyorum ki, önümüzdeki bir iki ay
içerisinde yürürlüğe girmesini sağlayacağız. 
Sayın
Başkan, değerli milletvekilleri; 2018 yılı gündemimize gelince, Hazine
Finansman Programı kapsamında yatırımcı ve piyasa çeşitlendirme stratejimizi
tabii ki uygulamaya devam edeceğiz. Bu çerçevede, altın tahvili, altına dayalı
kira sertifikası ihraçlarına devam edeceğiz. Aynı zamanda, piyasa koşulları
çerçevesinde, ilk defa, belki, Çin’de Panda Tahvil Piyasası’nı yoklamayı
düşünüyoruz. Buna ilişkin de yarın yapacağım ziyarette birtakım temaslarda
bulanacağım.
2018
yılında Hazine Destekli Kredi Garanti Sistemi tabii ki devam edecek; etkinliği
artıracağız. Bundan sonra, hem var olan 50 milyar liralık kaynağı hem de geri
dönüşü olacak olan yaklaşık 70 milyar liralık kaynağı, yani toplamda 120
milyarlık kaynağı daha çok ihracata, imalat sanayisi yatırımlarına öncelikli
olarak kullandıracağız. 
Yine,
reel sektör döviz yükümlülüklerinin daha iyi bir şekilde yönetilmesine, yani
reel sektör firmalarının kur riskinin etkin bir şekilde yönetilmesine ve tabii
ki muhtemel politika değişikliklerine gideceğiz. Bunun öncesinde, daha anlamlı
etki analizi yapmamıza imkân sağlayacak bir veri raporlama sistemi üzerinde
çalışıyoruz; onu da tamamlamış olacağız. 
2017
yılında tasfiye sürecinden çıkartılan Emlak Bankasının güçlü bir şekilde, 2018
yılında bankacılık faaliyetlerine başlaması planlanmaktadır.
Kalkınma
Bankasının özellikle stratejik ve teknolojik yatırımlara daha uzun vadeli
kaynak sağlamasını, destek sağlamasını içerecek şekilde bankanın yeniden
yapılandırılması çalışmaları devam ediyor. 2018’de tamamlamayı ümit ediyoruz.
Türkiye
ekonomisine de ilişkin birtakım değerlendirmelerde bulunmak istiyorum. Her
şeyden önce, son birkaç yıla baktığınız zaman, gerçekten Türkiye ekonomisinin
şoklara karşı büyük dayanıklılık gösterdiğini hepimiz tabii ki gözlemliyoruz.
2003-2016 döneminde Türkiye ekonomisi ortalama yüzde 5,6 büyüdü. Bu büyüme
aslında Çin ve Hindistan’dan sonra en güçlü büyüme oranı olarak karşımıza
çıkıyor. Küresel kriz sonrasında yani 2010-2016 döneminde ortalama yüzde 6,7
gibi çok güçlü bir büyüme performansımız söz konusu. Geçen sene, Türkiye
ekonomisi, hain darbe girişimi ve terör nedeniyle büyük şoklarla karşı karşıya
kaldı. Buna rağmen, Türkiye, geçen sene yüzde 3,2 büyüdü. Şimdi, tabii ki,
zamanında doğru tedbirleri aldık ve özellikle reel sektörün finansmana
erişimini kolaylaştırdık, ciddi reformlar yaptık. Bunun sayesinde Türkiye bu
sene güçlü büyümesine devam etti. Yılın ilk dokuz ayında büyüme yüzde 7,4
oranında gerçekleşmiştir. Bu, hakikaten, Çin’le birlikte, küresel olarak baktığınız
zaman, belli başlı gelişmekte olan ülkelere baktığınız zaman en güçlü büyümeye
tekabül etmektedir. Büyüme reeldir, büyüme vatandaşlarımıza yansıyor. Sadece
birkaç hususu sizinle paylaşmak istiyorum, büyümenin reel olduğunu göstermek
açısından.
Üçüncü
çeyrekte -ki en çok tartışılan çeyrek bu, yüzde 11’in üzerinde bir büyüme söz
konusu- sanayi üretimi yıllık yüzde 13,7 büyümüştür. Üçüncü çeyrek itibarıyla
son bir yılda 1,4 milyon vatandaşımıza iş bulduk. Üçüncü çeyrekte ihracat yüzde
15,7 oranında yıllık olarak artmıştır. Üçüncü çeyrekte toplam 376 bin konut
satılmıştır, bir önceki yıla göre yüzde 23,4’lük artışa tekabül etmektedir.
Üçüncü çeyrekte otomotiv pazarımız 232 bin adet büyümüştür, artış oranı yüzde
15. Üçüncü çeyrekte toplam 2,5 milyon adet beyaz eşya satılmıştır, yıllık artış
oranı yüzde 16,4. Üçüncü çeyrekte Türkiye’ye toplam 16,7 milyon turist
gelmiştir, artış oranı yüzde 38,1. Yine ülkemizden seyahat amaçlı yurt dışına
-üçüncü çeyrekte- toplam 2,5 milyon vatandaşımız gitmiştir, yıllık artış oranı
yüzde 12,5. Şimdi, bütün bu artış oranlarını verdim. Dikkat edin, hemen hemen
bütün alanlarda artış oranının üçüncü çeyrekte yüzde 11,1’lik büyüme oranından
daha yüksek, reel, vatandaş düzeyinde bir büyüme, bir refah artışı olduğunu çok
net bir şekilde bu rakamlar ortaya koymaktadır. Üçüncü çeyrekte ekonominin
yüzde 11,1 büyümesini sadece baz etkisiyle açıklamak tabii ki doğru olmaz.
Mevsim ve takvim etkisinden arındırılmış gayrisafi yurt içi hasıla rakamlarına
göre ekonomide büyümenin devam ettiğini görüyoruz. Mevsimsel düzeltilmiş ve
takvim etkisinden arındırılmış büyümemiz bir önceki çeyreğe göre, ilk üç çeyrek
itibarıyla, birinci çeyrekte yüzde 1,6, ikinci çeyrekte yüzde 2,2, üçüncü
çeyrekte yüzde 1,2’dir. Dolayısıyla çeyrekten çeyreğe de bir büyüme söz
konusudur, sadece geçen seneki baz etkisini yansıtmamaktadır. 
Üçüncü
çeyrekte en sevindirici haber, bir süredir negatif seyreden makine teçhizat
yatırımlarının yüzde 15,3 gibi güçlü bir şekilde artmış olmasıdır. Bu, gelecek
açısından son derece olumludur çünkü üretken kapasite artıyor ve bu kalıcı bir
şekilde refah artışını ima ediyor. Tabii ki, önümüzdeki sene de büyüme devam
edecek. 
Bir
kere şunu net olarak ortaya koymakta fayda var: Şu anda kapasite kullanım oranı
yüzde 80’e dayanmış durumda. İhracatçı sektörlerde kapasite kullanım oranı
yüzde 83. Bu kapasite kullanım oranlarıyla yatırım neredeyse kaçınılmaz bir
noktaya gelmiştir. Nitekim üçüncü çeyrekte de yatırımlarda, özellikle makine
teçhizat yatırımlarında çok güçlü bir artış söz konusudur. 
İkinci
olarak istihdam ayağı çok güçlü. Birazdan rakamlar vereceğim. Ama niye büyüme
devam edecek? Şundan dolayı: Ağustos ayı itibarıyla yıl başından bu yana 1
milyonun üzerinde vatandaşımıza istihdam bulduk. Son on iki aylık baktığınız
zaman yaklaşık 1,4 milyon vatandaşımıza iş bulmuşuz. Bu artışlar çok güçlü ve
gelecek sene için iç talebi destekleyici niteliktedir. 
Son
olarak şunu söyleyeyim: Avro pazarı, Avrupa pazarı bizim en büyük pazarımız.
Orada çok güçlü bir canlanma var ve devam ediyor. Petrol fiyatlarının yüksek
seyretmesi Rusya’yı, petrol ihraç eden Orta Doğu ülkelerini olumlu yönde
etkilemektedir. Bunun sayesinde Türkiye'nin ürünlerine, Türkiye'nin
müteahhitlik hizmetlerine, turizm bağlamında güçlü bir dış talep desteği
bekliyoruz. 
İstihdam
rakamlarını verdim ama şunun da altını çizeyim: Küresel krizden bu yana
Türkiye'de 8,1 milyon vatandaşımıza net olarak istihdam imkânı bulmuşuz ki bu
gerçekten çok güçlü bir istihdama işaret etmektedir. Bu istihdamın tabii ki
devamı için ilave teşvikler üzerinde çalışıyoruz. Dün bu konuda bir Ekonomi
Koordinasyon Kurulu toplantısı yaptık ve önümüzdeki dönemde istihdamı canlı
tutmak için reel sektöre, tabii ki, ilave nasıl destek verebiliriz onun
çalışmalarını yapıyoruz. 
Türkiye'nin
tabii ki ekonomisinde her şey güllük gülistanlık değil, sorun alanlarımız da
var. Sorun alanlarımızdan bir tanesi de Türkiye'nin cari açığıdır. İhracattaki
artışa rağmen iç talebin güçlü olması, petrol fiyatlarının yüksek seyretmesi
nedeniyle ve altın ithalatının bu sene çok güçlü olması nedeniyle bu sene cari
açığımızda yukarı doğru bir trend söz konusudur. Cari açık, üçüncü çeyrek
itibarıyla on iki aylık baktığınız zaman, gayrisafi yurt içi hasılanın yüzde
4,7’sine tekabül etmektedir. Aslında net altın ticareti hariç cari açık yüzde
3,7 civarındadır yani cari açıktaki artışın tam 1 puanı net altın ithalatından
kaynaklanmaktadır. Enerji ve altın hariç baktığınız zaman, Türkiye’de cari açık
yok denecek düzeydedir. Ama biz cari açığı önemsiyoruz, cari açık önemli bir
sorundur ve cari açığın kalıcı bir şekilde aşağıya çekilmesi için de biz
önümüzdeki dönemde, yakın dönemde olduğu gibi, gerek enerjide gerek ham maddede
dışa bağımlılığı azaltmak, gerek Türkiye’nin tasarruflarını artırmak gerekse
Türkiye’nin katma değer zincirinde yukarı çıkması için AR-GE, inovasyon,
girişimcilik ekosistemini güçlendirme noktasında çabalarımıza devam edeceğiz. 
Sayın
Başkan, değerli milletvekilleri; genelde Türkiye’nin borçlarına ilişkin birçok
değerlendirme tabii ki hem Plan ve Bütçe Komisyonunda hem de Genel Kurulda
yapılıyor. Şunun altını çizmek istiyorum: Türkiye’nin toplam borcunun yani hane
halkı, devlet, finans sektörü ve reel sektörün toplam borcunun gayrisafi yurt
içi hasılaya oranı yaklaşık yüzde 144’tür, gelişmekte olan ülkeler ortalaması
yüzde 219’dur yani gelişmekte olan ülkelerin toplam borcunun millî gelire oranı
yüzde 219’ken Türkiye’de yüzde 144’tür. Dolayısıyla gerçekten de Türkiye’nin bu
bağlamda aşırı borçlu olduğu söylenemez. Reel sektörde bir kur riski söz
konusudur ama bu kur riskini daha iyi yönetmeye yönelik şimdi biz bir
makroihtiyati çerçeveyi, önemli bir reformu hayata geçiriyoruz. Türkiye’nin
bütün bu borç üzerinden, özellikle dış borç üzerinden faiz ödemesinin millî
gelire oranı yüzde 0,7’dir. Mesela bu rakam yaklaşık on beş yıl önce millî
gelirin yüzde 1,9’u civarındaydı.
Sayın
Başkan, değerli milletvekilleri; zayıf taraflarımız olduğu gibi, güçlü
taraflarımız da var; bunlardan bir tanesi de bankacılık sektörüdür. Bankacılık
sektörü Türkiye’de sermaye yeterliliği açısından son derece güçlüdür. Sermaye
yeterlilik oranı ekim itibarıyla yüzde 16,9’dur. Bu, hakikaten çok güçlü bir
orandır ve uluslararası normların yaklaşık iki katıdır. Yani, bankacılık
sektörümüz büyük şoklara karşı bile dayanıklılık gösterecek kadar güçlü bir sermaye
yapısına sahiptir.
Kredi
genişlemesi bu sene güçlü oldu Kredi Garanti Fonu sayesinde. Ama, kredi
genişlemesinde normalleşme çoktan başladı. Her ne kadar kasım ayı itibarıyla
yıllık artış yüzde 20 ise de son on üç haftalık hareketli ortalamalar itibarıyla
baktığınız zaman, artış oranı yüzde 12,4 civarındadır. Bankacılık sisteminin
kârlılığı da makul düzeydedir. Öz kaynak ve aktif kârlılığı, yıllıklandırılmış
olarak yüzde 14,4 ve yüzde 2 civarındadır.
Enflasyon,
diğer önemli bir sorun alanımızdır. Enflasyon bu sene, gerçekten, özellikle
liranın değer kaybı, petrol fiyatlarındaki artış ve önemli ölçüde de gıda
fiyatlarındaki katılıktan dolayı çift haneye çıkmıştır. Enflasyon sorununu biz
önemsiyoruz. Enflasyonla mücadele etmek, enflasyonu tekrar tek haneye indirmek
için Hükûmet olarak üzerimize düşeni yapacağız. Özellikle kamu fiyatlarını bu
çerçevede daha makul düzeyde tutacağız, bunun altını bir çizmek istiyorum.
İkinci
olarak, gıda komitesinde çok güzel çalışmalar yaptık. Yaptığımız çalışmalar
sonucunda, ekim ayı başında, önemli düzenlemeleri hayata geçirdik. Özellikle
yaş meyve ve sebze ki en çok oynaklık bu kalemde var, buradaki oynaklığı
azaltmak, fiyatları makul düzeyde tutmak, tüketiciye kaliteli ürünün
ulaşmasını, makul fiyatlarda ulaşmasını sağlamak için çok önemli düzenlemeleri
ekim başı itibarıyla uygulamaya koyduk. Tabii, bir geçiş dönemi gerekecek,
destek vereceğiz. Çünkü tarladan ta nihai tüketiciye kadar yaş meyve sebzede
ortalama yüzde 30 civarında fire var. Bu fireyi ancak doğru paketleme ve tabii
ki doğru ulaşım araçlarıyla taşıyarak toptancı pazarların yapısını, oradaki
bütün ekosistemi güçlendirerek bütün bunlar üzerinden biz inanıyoruz ki bu fire
oranını düşürebiliriz; bu, fiyatlara ve tüketiciye olumlu olarak yansıyacaktır.

Merkez
Bankamız aslında para politikasını sıkılaştırmıştır fakat bunun etkisi
gecikmeli olarak ortaya çıkacaktır. Kredi Garanti Fonu’nun devreye girmesi,
finansal koşulların gevşemesi bunun etkili olmasını kısmen bu geçtiğimiz
dönemde engelledi ama önümüzdeki dönemde Kredi Garanti Fonu’nun daha çok
yatırıma ve ihracata gideceğini düşünürsek bunun etkisi de -enflasyonist
anlamda söylüyorum- göreceli olarak azalacaktır. Tabii ki önümüzdeki dönemde
inanıyoruz ki lirada göreceli bir istikrar, gıda komitesinin çabaları, Merkez
Bankamızın çabaları sayesinde enflasyon tekrar düşüş trendine girecektir ve bu
düşüş trendinin aralıktan başlayıp yılın ilk çeyreğinde hızlanmasını
bekliyoruz. 
Sayın
Başkan, değerli milletvekilleri; gerek daha çok istihdam gerek daha kalıcı
fiyat istikrarı gerekse cari açığın daha düşük düzeylere, yönetilebilir
düzeylere çekilmesi için Türkiye'nin yapısal reformlarını güçlü bir şekilde
devam ettirmesi zorunluluktur ve Hükûmetimizin bu konuda da iradesi güçlüdür.
Reformlar sayesinde son on beş yılda birçok şok yaşamamıza rağmen ekonomimiz
dayanıklıdır ve ekonomimiz güçlü bir performans ortaya koymuştur. Şimdi bu
reform başlıklarını sizlerle paylaşmak istiyorum. 
Önümüzdeki
dönemde beşerî sermayenin kalitesini artırmak için, eğitimde kaliteyi artırmak
için, öğretmen eğitiminden, mesleki ve teknik eğitim oranını yüzde 60’ların
üzerine çıkarmaktan, yoğun yabancı dil eğitiminden, okul öncesi eğitimin
yaygınlaştırılmasına, özel sektör payının artırılmasına kadar birçok konuda
çalışmalarımız, çabalarımız devam edecektir. İstihdamı artırmak için son bir
yıl içerisinde gerek işbaşı eğitim programlarının geliştirilmesi, özel istihdam
bürolarının kurulması, kadınların iş gücüne daha fazla katılımını sağlamak için
kreş ve benzeri teşviklerin sağlanması, İş Kanunu’nda son yaptığımız
değişiklikler, bütün bunların amacı, daha çok istihdam, daha çok üretim.
Önümüzdeki dönemde aktif iş gücü politikalarını daha da hızlandıracağız, kısmi
zamanlı çalışmanın üzerindeki engelleri kaldıracağız.
Yatırım
ortamının iyileştirilmesi için geçen sene önemli reformlar yaptık. Taşınır
rehni reformunu yaptık, yeni teşvik sistemini getirdik, bürokrasinin
azaltılması, iş yapmanın önündeki engellerin ve yüklerin azaltılması noktasında
önemli adımlar attık. Kamu alımları yoluyla yerli üretimin desteklenmesini
sağlıyoruz. Kredi garanti mekanizması üzerinden, hazine destekli kredi garanti
sistemi üzerinden finansmana erişimi artırıyoruz. 
Diğer
önemli bir alan, AR-GE, inovasyon ve girişimcilik sisteminin güçlendirilmesi.
Son bir yıl içerisinde Patent Kanunu’nu çıkardık. AR-GE paketini, özellikle
AR-GE’nin ticarileşmesini hayata geçirdik. Fonların fonunu, onlara kaynak
aktarmasını sağladık. Kitle fonlamasını hayata geçirdik. Önümüzdeki dönemde
Meclisimizin gündeminde olan TÜBİTAK’ın yeniden yapılandırılması ve gelecek
vadeden şirketlere daha çok destek için Kalkınma Bankasının yeniden
yapılandırılması gibi önemli gündem maddelerimiz var. 
HAYDAR
AKAR (Kocaeli) – Sayın Bakan, TÜBİTAK son on beş yılda 25 defa yapılandırıldı.
Doğru yapılandırmayı nasıl bulacağız?
BAŞKAN
– Buyurun Sayın Bakan, devam edin.
BAŞBAKAN
YARDIMCISI MEHMET ŞİMŞEK (Devamla) – Yargı sistemine ilişkin bilirkişi reformu,
istinaf mahkemeleri, modern ara buluculuk gibi, ihtisas mahkemeleri gibi çok
önemli adımlar attık. Önümüzdeki dönemde yine, yatırım ortamını iyileştirmek
için İcra ve İflas Kanunu’ndan, ihtisas mahkemelerinin sayısının
artırılmasından elektronik tebligat sisteminin geliştirilmesine, vatandaşların
idareyle uyuşmazlıklarının azaltılmasına kadar birçok konuda çok önemli adımlar
atacağız. Kamu maliyesinde Mecliste bekleyen gelir vergisi reformundan Vergi
Usul Kanunu’na kadar, kamu harcama reformundan performans bazlı bütçelemeye
geçene kadar birçok konuda önemli reformları hayata geçirmeyi umut ediyoruz. 
Sermaye
piyasalarının daha da derinleştirilmesi için yakın dönemde gerek otokatılım
gerek sigortacılık konusunda çok önemli adımlar attık, finansmana erişimi
kolaylaştırdık. İstanbul’un uluslararası finans merkezi projesini güçlü bir
şekilde devam ettireceğiz. 
Sayın
Başkan, değerli milletvekilleri; şunun da altını çizmek istiyorum: Hem kamunun
borç yükünün millî gelire oran olarak yüzde 70’lerin üzerinden yüzde 30’un
altına -bu sene herhâlde yüzde 28,5 olacak- çektik. Burada en önemli kazancımız
faiz yükünün azaltılmış olmasıdır. Bakın, faiz harcamalarının gayrisafi yurt
içi hasıla içerisindeki payı 2018 yılında yüzde 2,1 olacak yani yüzde 2 civarı
gayrisafi yurt içi hasılaya oran olarak faiz ödeyeceğiz. Bu oran bundan on beş
yıl önce yüzde 14,4’tü. Benzer şekilde, bütçenin yüzde 9,4'ü faize gidecek
gelecek sene, bu oran yüzde 43’ün üzerindeydi. Bu çok önemlidir çünkü hakikaten
bunun sayesinde eğitime, sağlığa, altyapıya daha çok kaynak ayırma imkânımız
oluyor. 
Sayın
Başkan, değerli milletvekilleri; gelecek sene, uluslararası piyasalardan,
tahvil piyasalarından 6,5 milyar dolarlık kaynak sağlamayı düşünüyoruz. 
Son
iki dakikada da bir eleştiri hususu vardı, ona cevap vermek istiyorum:
Özellikle bu kamu-özel iş birliği modeliyle gerçekleştirilen projelerdeki
yükümlülüklerin şeffaf bir şekilde raporlanmaması hususu. Evet, bu konu biraz
eksik bir konudur ve bu konuda biz Maliye Bakanlığımıza koordinasyonu verdik.
Uluslararası raporlamada yetkin olan kuruluşlarla bu konu çalışılıyor. Bundan
sonra düzenli bir şekilde bunları raporlayacağız. 
HAYDAR
AKAR (Kocaeli) – Sayın Bakan, sayıları vermiyorlar, sayıları.
BAŞBAKAN
YARDIMCISI MEHMET ŞİMŞEK (Devamla) – Zamanım sınırlı arkadaşlar.
Sayıları
da vereceğiz. 
Şimdi,
değerli arkadaşlar, Hazine Müsteşarlığı tarafından bugüne kadar Avrasya Tüneli,
Gebze-Orhangazi-İzmir Otoyolu, Kuzey Marmara Otoyolu bağlamında toplamda 8,7
milyar dolarlık borç üstlenim anlaşması imzalanmıştır, bu projeler tamamlanmış,
risk dönemleri geride kalmıştır ve dolayısıyla, işletme dönemine geçilmiştir. 
HAYDAR
AKAR (Kocaeli) – Bu yıl kaç para ödeyeceğiz Sayın Bakan?
BAŞBAKAN
YARDIMCISI MEHMET ŞİMŞEK (Devamla) – İkinci konu olarak şunu söyleyeyim:
Ulaştırma Bakanlığı ve Karayolları Genel Müdürlüğünün yürüttüğü kamu-özel iş
birliği projeleri kapsamında, 2018 yılında bütçeden 3,6 milyar lira, şehir
hastaneleri için yapılacak kira ödemeleri yani Sağlık Bakanlığı bütçesine
konulacak ödeneklerden 2018 yılında 2,6 milyar lira olmak üzere bu ödemeler
yapılacaktır.
HAYDAR
AKAR (Kocaeli) – 3,6 milyar ne için ödenecek?
BAŞBAKAN
YARDIMCISI MEHMET ŞİMŞEK (Devamla) – Hazine garantili toplam borç stoku 13,2
milyar dolardır. Bu, gayrisafi yurt içi hasılanın yüzde 2’sinden daha azdır. 
Bir
rakam vermek istiyorum son olarak, biliyorum sürem kalmadı: Hazine
Müsteşarlığının aktif kredi risk yönetimi çerçevesinde Hazine garantili
borçlardan üstlenim oranı 2000’li yılların başında toplam garantili borç
stokunun yüzde 50’si seviyesindeyken 2017 Eylül itibarıyla yüzde 0,6 yani
Hazine gerçekten bu riskleri hem yönetmiştir…
Zamanım
kalmadığı için diğer hususları daha başka bir bağlamda…
HAYDAR
AKAR (Kocaeli) – Beşer dakika alalım diğer bakanlardan Sayın Bakan.
BAŞBAKAN
YARDIMCISI MEHMET ŞİMŞEK (Devamla) – Bilemiyorum, takdir kendilerinin ama şimdi
haklarını yemeyeyim. 
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Şu rakamları bir açsaydık.
BAŞBAKAN
YARDIMCISI MEHMET ŞİMŞEK (Devamla) – Tamamlayabilir miyim?
BAŞKAN
– Peki, bir dakika ek süre vereyim size.
BAŞBAKAN
YARDIMCISI MEHMET ŞİMŞEK (Devamla) – Ben tekrar bu bütçe sürecinde hepinize
katkınız için, yapıcı eleştirileriniz için, yol gösterici önerileriniz için çok
teşekkür ediyorum. Tekrar, bütçemizin milletimize, ülkemize hayırlı olmasını
temenni ediyorum.
Hepinizi
saygıyla sevgiyle selamlıyorum. (AK PARTİ ve CHP sıralarından alkışlar) 
BAŞKAN
– Teşekkür ederim Sayın Şimşek.
HAYDAR
AKAR (Kocaeli) – Biz bile alkışlıyoruz, görüyorsun.
BAŞKAN
– Şimdi Başbakan Yardımcısı Sayın Hakan Çavuşoğlu konuşacak.
Buyurun
Sayın Çavuşoğlu. (AK PARTİ sıralarından alkışlar) 
Süreniz
otuz dakika. 
MUSA
ÇAM (İzmir) – Kavga etme, alkışlayalım sizi; kavga etme, alkışlayalım.
ÖZGÜR
ÖZEL (Manisa) – Laf atmayacağız, laf atmayacağız.
MELİKE
BASMACI (Denizli) – O konumda artık herhâlde kavga etmez, eskidendi o,
vekilkendi.
BAŞBAKAN
YARDIMCISI HAKAN ÇAVUŞOĞLU (Bursa) – Sayın Başkan, çok değerli milletvekili
arkadaşlarım; sözlerime başlarken şahsım ve kurumlarımızda görev alan mesai
arkadaşlarımız adına yüce heyetinizi ve bizleri televizyon ekranları başında
izlemekte olan vatandaşlarımızı saygıyla selamlıyorum. Genel Kurulda son
şeklini vermek üzere toplandığımız 2018 yılı bütçemizin hayırlara vesile
olmasını Yüce Allah’tan niyaz ediyorum.
Hükûmetimizde
görev alanımdaki kurum ve kuruluşlar olan Vakıflar Genel Müdürlüğü, Türk
İşbirliği ve Koordinasyon Ajansı Başkanlığı, Yurtdışı Türkler ve Akraba
Topluluklar Başkanlığı ile Basın-Yayın ve Enformasyon Genel Müdürlüğü
bütçeleriyle ilgili olarak huzurlarınızdayım. 
Sayın
Başkan, değerli milletvekilleri; kadim medeniyetimizin ve ecdadımızın en bariz
özelliklerinden biri, hayır ve hasenatta, yardımlaşma ve dayanışmada yarışma
melekesidir. Bu melekenin en somut göstergesi de dünyanın hayran kaldığı mimari
eserleri ve insanlığın en ulvi noktalarına ulaşmış erdemli ahlak anlayışını
barındıran vakıflarımızdır. Yardımı sayarak değil saçarak yapan dedelerimizin
eşsiz iyilik düşüncesi âdeta taşa işlenmiş fazilet abidesidir. Sadaka
taşlarıyla muhtaçların ihtiyacını kollayan, mola taşı ve binek taşı gibi
vakıflar eliyle hamalları ve yolcuları gözeten ecdadımız, bu hizmetleriyle
âdeta taşları eriterek bir medeniyet inşa etmiştir.
Kurduğu
vakıflar eliyle hizmetlerini sürekli ve yaygın hâle getirmiş olan ecdada
yaraşır şekilde, vakıflarımızı, vakfedenlerin şartları ve amaçları
doğrultusunda, çağımızın tüm teknolojik imkânları kullanılmak suretiyle en
verimli şekilde işletmek öncelikli hassasiyetlerimiz arasındadır. Vakıf
geleneğimizi sürdürme ve gelecek nesillere aktarma görevi, uhdemizde bulunan
Vakıflar Genel Müdürlüğümüzün esas sorumluluğudur. Çalışmalarımızda vakıf medeniyetinin
ruhuna dokunmak ve bu ruhu yüceltmek en önemli gayretlerimizdir. Günümüzde
çatışmalar ve acı içinde kıvranan insanlığın çaresizlik içinde yüzünü çevirdiği
tek ülkenin Türkiye olması ve aziz milletimizin gözlerinin âdeta içine bakması,
medeniyet ufkumuzun önemini bir kez daha ortaya koymaktadır.
Ecdat
yadigârı vakıf abide ve eski eserlerin bakım, onarım ve restorasyonu
çerçevesinde, 2013-2017 yılları arasında yaklaşık beş bin vakıf eserin proje ve
onarımı tamamlanmıştır. Vakıflar Genel Müdürlüğünce yürütülen restorasyon
çalışmaları süratle devam etmektedir. Birkaç örnek vermek gerekirse, 2017
yılında yurt içinde İstanbul Beşiktaş Yıldız Hamidiye Camisi, Tunceli Pertek
Sağman Köyü Camisi, İstanbul Edirnekapı Aya Yorgi Kilisesi, İstanbul Eminönü Mısır
Çarşısı ve yurt dışında ise Bosna-Hersek Gradişka Derviş Hanım Medresesi,
Makedonya Manastır Haydar Kadı Camisi gibi önemli eserlerin restorasyonları
tamamlanmıştır. Görüldüğü üzere, Vakıflar Genel Müdürlüğü ecdat yadigârı olup
bugün ülkemiz sınırları dışında kalan, Osmanlı coğrafyasına dağılmış vakıf
eserlerinin de restorasyonunu gerçekleştirmektedir. Yurt içinde öncelikle,
terörden etkilenmiş olan Diyarbakır Sur Fatihpaşa Kurşunlu Camisi, Ermeni
Katolik Kilisesi, Dört Ayaklı Minare ve Şeyh Mutahhar Camisi, Dünya Miras
Listesi’nde yer alan Sivas Divriği Ulu Cami ve Darüşşifası, Sivas Gök Medrese,
yurt dışında ise Bosna Savaşı’nda tamamen yerle bir edilen Bosna-Hersek Foça
Alaca Camisi, Kosova Cakova Küçük Medrese, Mamuşa Saat Kulesi ve çevre
düzenlemesi, Kıbrıs Lefkoşa Dükkânlar Önü Camisi gibi önemli eserlerin
restorasyon çalışmaları ise hâlihazırda devam etmektedir. 
Sayın
Başkan, değerli milletvekili arkadaşlarım; Vakıflar Genel Müdürlüğü vakıfların
vakfiyelerinde yer alan hayır şartlarını da özenle yerine getirmektedir. Bu
amaçla, her ay 15 kalemden oluşan kuru gıda paketleri, 81 il merkezinde 20.315
ihtiyaç sahibi ailenin, bir başka ifadeyle 82.280 kişinin adresine teslim
edilmektedir. Eyüp İmareti’nde ise 2 bin kişiye her gün bir öğün sıcak yemek hizmeti
verilmesine devam edilmektedir. Diyarbakır ili Sur ilçesinde yaşayan terör
mağdurlarına 14 bin adet, Mardin ili Nusaybin ilçesinde yaşayan terör
mağdurlarına ise 15 bin adet kuru gıda paketi gönderilmiştir. Kuzey Kıbrıs Türk
Cumhuriyeti’ne 23.500, Bosna-Hersek’e 19.880, Kosova’ya 19 bin, Makedonya’ya 16
bin, Filistin’e 50 bin koli olmak üzere toplam 128.380 koli kuru gıda paketi
gönderilmiştir.
Çalışma
gücünün yüzde 40’ını kaybeden muhtaç engelliler ile yetim çocuklara da aylık
bağlanmaktadır. Hâlihazırda 4.170 kişiye bu usulde aylık bağlanmış ve aylık
olarak 643 lira ödenmeye devam edilmektedir. 
Vakıflar
Genel Müdürlüğünce 2017-2018 eğitim öğretim yılında ilk ve ortaöğretim
okullarında 15 bin öğrenciye aylık 60 lira burs verilmektedir. Ayrıca, 600 yabancı
uyruklu öğrenciye 500 lira, 5.400 yükseköğrenim öğrencisinin her birineyse 250
lira burs verilmektedir.
Vakıflar
Genel Müdürlüğümüz “akar” dediğimiz gelir getirici mülklerden elde edilen
gelirle vakıfların hayır şartlarını gerçekleştirmektedir. Akar nitelikli
taşınmazlar üzerinde verimli projeler üretilerek bir bir hayata geçirilmeye
devam edilmektedir.
Saygıdeğer
milletvekili arkadaşlarım, kararlılıkla mücadelesini sürdürdüğümüz FETÖ terör
örgütüyle irtibatlı ve iltisaklı olduğu belirlenen toplam 139 vakıf da bu arada
kapatılmıştır. Vakıflar Genel Müdürlüğünde FETÖ’yle irtibatlı ve iltisaklı
olduğu tespit edilen 31 personelin de görevlerine son verilmiştir.
Sayın
Başkan, değerli milletvekilleri; sizlere ikinci olarak Türkiye’nin dost elini
dünyanın dört bir yanına uzatan, Türk milletinin göğsünü kabartan TİKA’dan ve
projelerinden bahsetmek istiyorum. 1992 yılında kurulan TİKA’nın 2002 yılında
12 olan yurt dışındaki ofis sayısı bugün itibarıyla 58 ülkede 60’a ulaşmıştır.
TİKA, Sayın Cumhurbaşkanımızın liderliğinde Hükûmetimiz döneminde verilen
önemle birlikte gelişmiş, 170 civarında ülkede yılda 2 bine yakın proje
uygulayabilen küresel bir teşkilat hâlini almıştır. TİKA’nın bulunduğu konuma
gelmesinde en önemli faktör kuşkusuz güçlü ve istikrarlı siyasi iradedir. TİKA,
insan odaklı kalkınma iş birliği anlayışıyla doğumdan ölüme kadar insan
hayatının her evresine ilişkin proje ve faaliyetler gerçekleştirmekte ve
insanın maddi, manevi tüm ihtiyaçlarıyla yakından ilgilenmektedir. Bu kapsamda,
eğitim ve sağlık altyapılarının geliştirilmesi, tarım ve hayvancılık, meslek
edindirme, insan kaynakları, kültür varlıklarının restorasyonu ve insani
yardımlar gibi faaliyet alanlarında son dönemde gerçekleştirilen bazı büyük
ölçekli projelerden sizlere bahsetmek istiyorum. 
Kırgızistan’da
yılda 150 bin kişiye hizmet verecek olan ülkenin en donanımlı ve en yüksek
kapasiteli hastanelerinden biri olarak Türkiye Dostluk Hastanesinin inşası,
Özbekistan’da yılda 500 bine yakın kişinin faydalanacağı 12 adet tam donanımlı
mobil klinik temini, Kazakistan’da Altay Dağları’nda Türk tarihine ait iki bin
yıllık kalıntıların koruma altına alınması ve gelecek nesillere aktarılmasına
yönelik çalışmalar, Moğolistan’da Türk tarihine ışık tutacak Bilge Tonyukuk
Anıt Alanı’nda kazı çalışmaları ve akabinde aynı bölgede bir müze kurulması,
Bosna’da romanlara konu olan Sokullu Mehmet Paşa yani Drina Köprüsü ve Mostar
Karagöz Bey Medresesi’nin restorasyonu, Bulgaristan’da Sofya’da tek ecdat
yadigârı eser olan Banyabaşı Camisi’nin restorasyonu, Sırbistan’da 15’inci
yüzyıl Osmanlı dönemine ait Ram Kalesi’nin restorasyonu, Makedonya’da Mustafa
Kemal Atatürk’ün babası Ali Rıza Efendi’nin TİKA tarafından yeniden inşa edilen
misafir ve anı evinin müzeye dönüştürülmesi, Macaristan, Zigetvar Seferi sırasında
şehit düşen Kanunî Sultan Süleyman Han’ın iç organlarının defnedildiği
türbesinin kazı çalışmaları ve aslına uygun inşası, Somali’de Türkiye'nin yurt
dışındaki en büyük askerî tesisinin inşası, ülkenin en modern ve büyük
kapasiteli eğitim ve araştırma hastanesi, Etiyopya’da Kral Necaşi ve 15
sahabenin türbeleri ile Harar’da son Osmanlı Konsolosluk Binası’nın
restorasyonu, Libya’nın Misurata şehrinde 2.400 metrekare alana kurulu ve
günlük 200 hasta kapasiteli bir fizyoterapi hastanesi inşası, Sultan Abdülhamit
Han döneminin en prestijli projelerinden biri olan Ürdün Hicaz demir yolu Amman
Tren İstasyonu restorasyonu, Irak’ta 2 bine yakın Türkmen öğrenciye eğitim
veren 13 Türkmen okulunun tadilatı, Şili Santiago’da Mustafa Kemal Atatürk
Kolejinin tadilatı.
Değerli
milletvekilleri, saymakla bitiremeyeceğimiz projelerimizin yanı sıra en önemli
güncel konularımızdan olan Filistin ve Kudüs meselesine de bu vesileyle
değinmek istiyorum. Kudüs’ü İsrail’e başkent yapmak gibi beyhude hayalleri
burada bir kez daha kınıyorum. Kudüs’le ilgili hassasiyetimiz her zaman en üst
seviyede devam edecektir. Sayın Cumhurbaşkanımızın ifadesiyle “Asırlarca
Müslümanların göz bebeği olan bu mübarek beldeye sırtımızı dönmemiz, kendimizi
inkâr etmemiz demektir. Kendimizi asla inkâr etmeyeceğiz. Kudüs'e İstanbul
gibi, Ankara gibi, Bursa gibi, Diyarbakır gibi sahip çıkacağız.” Bu tarihî
şehrin üzerindeki hatıra ve izleri silecek ve dünya barışını baltalayacak
adımlara karşı Sayın Cumhurbaşkanımızın liderliğinde sergilediğimiz güçlü ve net
tavırdan asla taviz vermeyeceğiz.
İslam
İşbirliği Teşkilatı Dönem Başkanı olarak Sayın Cumhurbaşkanımızın çağrısıyla
İslam İşbirliği Teşkilatının konuyla ilgili olağanüstü zirve toplantısı bugün
İstanbul’da gerçekleştirilmiş, sonuç bildirgesinde de Doğu Kudüs Filistin
Devleti’nin başkenti ilan edilmiştir. (AK PARTİ sıralarından alkışlar)
Türkiye
Büyük Millet Meclisi Genel Kurulunda, bir kez daha, tüm ülkelere, işgal
altındaki kenti Filistin’in başkenti ilan etmeleri için çağrıda bulunuyorum.
Kudüs
de dâhil olmak üzere Filistin genelinde uyguladığımız projelerle bir taraftan
zulme uğrayan ve dünyanın gözlerini kapadığı insanların eğitim, sağlık, konut
gibi temel insani ve sosyal ihtiyaçlarını karşılarken diğer yandan her bir
Filistinli kardeşimizin meslek edinmesine, ekonomik hayata entegrasyonuna ve
dayatılmak istenen yeni sömürgeci düzene karşı durabilecek niteliklerle
donanmasına katkı sağlanmaktadır. Bu anlayışla, TİKA, her bir Kudüslüye ve her
bir Filistinliye bugüne kadar olduğu gibi bundan sonra da ihtiyacı olan her
konuda destek olma, evini, işini, aşını, insanca bir yaşamı ve özgürlüğü
kazandırabilme gayreti içerisinde bulunacaktır. Herkes yıkmaya çalışsa da
Türkiye Cumhuriyeti yapmaya devam edecektir çünkü bizler yıkım ve yok etme
değil, inşa ve yaşatma medeniyetine inanan bir anlayışın sahipleriyiz. (AK
PARTİ sıralarından alkışlar) 
Elbette,
ülkemiz, her şeye rağmen uluslararası meselelerin diplomatik müzakereler
yoluyla çözülmesinden yanadır. Türkiye bu konuda fazlasıyla adım atmış ancak
yeterli karşılığı bulamamıştır. Bu iyi niyetimizin somut bir göstergesi olarak
TİKA’nın Tel Aviv’de de bir ofisinin açılması konusunda çalışmalar başlatılmış
ancak ne yazık ki sonuçlandırılamamıştır. Hâlihazırda yine TİKA’nın bir mahallî
görevlisi haksız iddialarla İsrail’de tutuklu bulunmaktadır. Tarih, kimlerin
insanlığa, kimlerin düşmanlığa hizmet ettiğini mutlaka yazacaktır. 
TİKA’nın
son yıllarda Kudüs’te gerçekleştirdiği projelerden sadece birkaçını sayacak
olursak, bu bölgeye ne kadar önem verildiği ve imkânlar çerçevesinde nasıl bir
gayret sarf edildiği daha iyi anlaşılacaktır.
Kubbet-üs
Sahra Hilalinin Altın Varaklarının Yenilenmesi Projesi mesela. Mescid-i Aksa
Silsile Kubbesi çinilerinin yenilenmesi gibi. Kudüs Özbekler Tekkesi
Restorasyonu Projesi gibi. Kudüs Filistin Kızılayı Girişimi İyileştirilmesi
Projesi gibi. Mescid-i Aksa’nın abdesthanelerinin yenilenmesi gibi. Kudüs’te
eski şehirde bulunan 15 adet tarihî ev ve 9 adet dükkânın restorasyonu gibi.
Filistin’de hepiniz görmüşsünüzdür, görmüş olmakla beraber eminim ki ülkenizle
gurur duyduğunuzu da biliyorum, son olarak 320 konut inşa edilmiş ve Gazzeli
mağdur, mazlum insanlara teslim edilmiştir değerli arkadaşlar. (AK PARTİ
sıralarından alkışlar) 
2018
yılında ise bu ve benzeri projelere ilave olarak, Kudüs Üniversitesinde kız
yurdu inşaatı ve Kudüs Mescid-i Aksa İslam Eserleri Müzesi teşhir ve tanzim
çalışmalarının yapılması planlanmaktadır. 
TİKA,
sadece Filistin’de değil, dünyanın dört bir yanındaki tüm mazlumlarla
ilgilenmekte ve doğrudan sorunlarının çözümüne yönelik proje ve faaliyetler
uygulamaktadır. Geçtiğimiz aylarda Myanmar’da yaşanan zulümden kaçan Arakanlı
Müslümanlara çileli mücadeleleri sırasında ilk sıcak çorbayı ve ekmeği
ulaştıran TİKA’mız olmuştur. 
Değerli
kardeşlerim, burada bir şeyi özellikle parantez açarak belirtmek istiyorum.
Arakanlı Rohingya Müslümanlarının Bangladeş’e sığındığı süreçte yaşanan o
günlerce açlıktan sonra TİKA personelimizin kendi gayretleriyle kazanlar ve
ateşler kurarak oradaki insanlara yemek yapması ve kendi elleriyle dağıtması,
inanın, hafızalardan silinecek bir görüntü değildir. Türkiye her zaman
mazlumların ve mağdurların yanında oldu, bundan sonra da bu gayretine devam
edecektir. (AK PARTİ sıralarından alkışlar) Kısa bir süre önce Meksika’daki
depremde, Kırgızistan’daki heyelanda, Bosna ve Sırbistan’daki sel felaketinde,
Batı Afrika’daki ebola salgınında muhtaç ve mazlum insanların yardımına koşan
yine Türkiye ve TİKA olmuştur. 
Değerli
arkadaşlar, Afrika’nın öyle bölgeleri var ki baktığımız zaman oradaki insanların
katarakt hastalığına maruz kaldıklarını ve bir yerde, dünyayı artık, bir
şekilde, temaşa edemediklerini biliyoruz, gördük, öğrendik. Bu insanlar
yıllarca katarakt ameliyatı olmasını bilmiyorlar, gösterilmemiş, görülmemiş ve
TİKA’mız bu insanlara ulaşarak, buradan sağlık personelini, doktorları
götürerek, o insanları katarakt ameliyatı ettirerek yeniden dünyayı temaşa
etmelerine, birbirlerini ve sevdiklerini görmelerine, onlara gözleriyle
kavuşmalarına olanak sağlamıştır. Bundan daha mühim, bundan daha değerli bir
hizmet olabilir mi insanlık için? (AK PARTİ sıralarından alkışlar) 
Değerli
arkadaşlarım, yüce Türk milletinin tarihten gelen sorumluluğu, ülkemizin içinde
bulunduğu coğrafya, dinî ve manevi değerlerimiz ve insanlık anlayışımız,
uluslararası meselelere olan duyarlılığımızı artırmakta ve bize, sorunların
kaynağı olan ülkelerden farklı olarak, sorunların çözümü görevi yüklemektedir.
Çünkü bizim siyasetimiz ve stratejimiz, daha 11’inci yüzyıl başlarında
Türklerin Anadolu’ya girişinin temellerini oluşturan yüce gönüllü erlerimizden
Ebul Hasan Harakani Hazretleri’nin ifade ettiği hususlara dayanır. Ne diyordu
Hasan Harakani: “Türkistan’dan Şam’a kadar olan sahada bir kardeşimin parmağına
batan diken benim parmağıma batmıştır, birinin ayağına çarpan taş benim ayağımı
acıtmıştır, bir kalpte hüzün varsa o kalp benim kalbimdir.”
Değerli
arkadaşlar, bakınız, hem TİKA’mız hem Vakıflar Genel Müdürlüğümüz, bizler yüce
ecdadın vakıf medeniyeti olarak ifade edilen torunlarıyız. Vakıf medeniyeti
dediğimiz zaman, işin içerisine girdiğiniz zaman gerçekten vukuf ediyorsunuz,
anlıyorsunuz. Mesela, Diyarbakır’a gidip orada ne gibi vakıflar olduğunu
öğrenmek istediğimizde bir olayla karşı karşıya geldik, biraz evvel bahsettim.
Şimdi, binek taşı vakfı kurulmuş. Nedir bu vakıf diye soruyoruz. Ecdat bir
vakıf kurmuş, hayvanların üzerine insanların rahatlıkla binebilmesi için binek
taşı kurmak üzere vakıf kurmuş. Mola taşı vakfı var, hamalların taşıdıkları
yüklerin ağırlıkları altında yoruldukları zaman, o mola taşına yüklerini
dayayıp orada nefes almalarını sağlamak için vakıf kurulmuş. “Gurabahane-i
Laklakan” dedikleri aç leyleklere bakma vakfı, “darülhavhav”, “darülmiyav” gibi
vakıflar. Gerçekten ecdadın bu ince ruhunu, bu medeniyet anlayışını gördükten
sonra, insanın tarihiyle, geçmişiyle, ecdadıyla övünmesi ne kadar da yerli
yerinde ve haklı bir gurur. (AK PARTİ sıralarından alkışlar)
Sayın
Başkan, değerli milletvekili arkadaşlarım; en az gelişmiş ülkelere verilen
yıllık 200 milyon dolarlık taahhüdü fazlasıyla yerine getiren ve 3 milyon
civarındaki Suriyeli misafire kapılarını açıp dünyaya insanlık dersi veren, tüm
kurum ve kuruluşlarının katkı sağladığı insani yardımlarının millî gelirine
oranında dünya 1’incisi olan Türkiye’mizin yurt dışındaki yüz aklarından biri
olan TİKA’mız, kalkınma iş birliğinin bütün alanlarında, her türlü enstrümanı
etkin bir biçimde kullanarak, bölgemizdeki ve küresel düzeydeki sorunlara,
derin köklerimizden beslenen adalet ve vicdanla, ayrım yapmadan, hızlı ve
etkili çözümler sunabilen öncü bir teşkilat olmak vizyonuyla 2018 yılında da
tarihî ve vicdani sorumluluğunu en iyi şekilde yerine getirecektir.
Sayın
Başkan, değerli milletvekilleri; bugün bütçesini görüştüğümüz Yurtdışı Türkler
ve Akraba Topluluklar Başkanlığı, Türkiye'nin aktif dış politika perspektifiyle
uyumlu bir şekilde yurt dışında yaşayan vatandaşlar, kardeş topluluklar ve
uluslararası öğrencilerle ilgili çalışmalar yürütmektedir. Yurt dışında yaşayan
gençlerimizin Türkiye'nin tarihî ve kültürel mekânlarını görerek aidiyet
duygularını geliştirmek adına her yıl düzenlenen Gençlik Köprüleri Programı’na
yurt dışında yaşayan yaklaşık 5 bin gencimiz katılım sağlamıştır. Uluslararası
öğrenci hareketliliği programlarının etkinliğinin artırılması noktasında
Türkiye Mezunları Programı başlatılmıştır. Bu kapsamda, 26 adedi yalnızca 2017
yılında olmak üzere 24 ülkede toplam 31 Türkiye Mezunları Derneği kurularak
Türkiye mezunu olma kimliği kurumsal bir nitelik kazanmıştır. Türkiye mezunları
derneklerinin sayısı önümüzdeki dönemlerde daha da artmış olacaktır. Dünyanın
160 ülkesinden yaklaşık 100 bin Türkiye mezunu bulunmaktadır Bu mezunlarımızla
ilişkilerin güçlendirilmesi, temasın yeniden sağlanması ve bir iletişim ağının
oluşturulması çok önemlidir. Bu amaçla, ülkemizin 1992 yılında başlattığı uluslararası
öğrencilere yönelik burs programının 25’inci yıl dönümünün mezunlarımızla
birlikte kutlanması amacıyla 25 Kasım 2017 tarihinde “Türkiye Yeniden: Mezun
Buluşması” isimli bir program tertip edilmiştir. Türkiye’de bulunan yaklaşık
110 bin uluslararası öğrencinin 16 binden fazlası Türkiye burslarıyla eğitim
hayatlarına devam etmektedir. Türkiye son yıllarda âdeta uluslararası
öğrencilerin üssü hâline gelmiştir. Bu, Türkiye’ye olan güvenin açık bir
tezahürüdür.
Değerli
milletvekilleri, medya, günümüz çağdaş yönetim biçimleri içerisinde yasama,
yürütme ve yargıyla birlikte 4'üncü güç olarak tanımlanmaktadır. Kamuoyunun
doğru şekilde bilgilendirilmesi ve medyanın ülkemizde yürütülen yenilenme ve
gelişim yönündeki hareketlerle olumlu katkı sağlaması bu anlamda büyük önem
taşımakta ve Hükûmetimiz bu konuda büyük bir hassasiyet göstermektedir.
Basın-Yayın ve Enformasyon Genel Müdürlüğü, basının gelişmesine verilen katkı
ve desteğin yanı sıra, demokratik hayatımızın güçlenmesi, devlet
enformasyonunun etkin bir şekilde kullanılması, ülkemizin uluslararası arenada
tanıtımında üstlenmiş olduğu sorumlulukları bihakkın yerine getirmektedir. Bu
kapsamda, Ocak-Kasım 2017 tarihleri arasında Genel Müdürlük davetlisi olarak
ağırlanan basın mensubu sayısı 740’tır. Basın-Yayın ve Enformasyon Genel
Müdürlüğü, 15 Temmuz hain darbe girişimiyle ilgili olarak dünya kamuoyunun
doğru ve etkin bir şekilde bilgilendirilmesi için en büyük çabayı gösteren
kurumlar arasında yer almıştır. Darbecilerin etkisiz hâle getirilmesinin ardından,
ivedilikle dünyanın pek çok bölgesinden basın mensupları heyetler hâlinde
Türkiye’ye davet edilmiş ve çeşitli etkinliklerle darbenin durumu, darbeyle
ilgili yaşananlar aktarılmıştır. Tarihe ve Millî Birliğe Tanıklık Programı
kapsamında 8 heyet olarak 27 ülkeden 75 basın mensubu Türkiye’de bulunmuş,
Cumhurbaşkanlığı, Başbakanlık, Türkiye Büyük Millet Meclisi, Dışişleri
Bakanlığı ve diğer kurumların yanı sıra sivil toplum kuruluşları temsilcileri,
özellikle 15 Temmuz sürecinde büyük saldırıya uğrayan medya grupları ziyaret
edilmiştir. 
Genel
Müdürlükçe 15 Temmuz ve sonrasında yaşanan gelişmeler dikkate alınarak tüm
dünya kamuoyuna iz bırakacak bir mesaj niteliğinde FETÖ’cü hainler tarafından
bombalanan Meclisin mermer parçaları, dünyanın dört bir yanındaki söz sahibi
kişi ve kurumlara iletilmiştir. Darbenin 1’inci yıl dönümde 11-16 Temmuz 2017
tarihleri arasında 53 ülkeden toplam 340 basın mensubu Türkiye’de ağırlanmış,
Sayın Cumhurbaşkanımızın ve Sayın Başbakanımızın iştirak ettiği toplantılara
katılım sağlanmak suretiyle birinci elden bilgilendirilmişlerdir. 
Basın
mensuplarına basın kartı düzenlemesi, Basın-Yayın ve Enformasyon Genel
Müdürlüğünün öncelikli hizmetleri arasında yer almaktadır. Basın kartları,
elektronik başvuru sistemi üzerinden yürütülen çalışmalar, işlemlere hız ve
işlerlik kazandırmıştır. 
Değerli
milletvekilleri, sabahtan bu yana bütün arkadaşlarımızı cankulağıyla dinledim.
Özellikle son bölümde yapılan tartışmalarla ilgili olarak birkaç kelime de ben
söylemek istiyorum ki bu, Lozan tartışması. 
Değerli
arkadaşlar, bir kere şunu ifade edeyim: Lozan tartışmasının bugün burada
yaşanması bütçe görüşmelerinin birinci gününde Sayın Başbakanımızın konuşması
vesilesiyle ortaya çıkan depremin artçılarıdır. (AK PARTİ sıralarından
alkışlar) 
MUSA
ÇAM (İzmir) – Sen girme bu konulara. 
BAŞBAKAN
YARDIMCISI HAKAN ÇAVUŞOĞLU (Devamla) - Sayın Başbakanımız gerçekten de o gün
yapmış olduğu konuşmayla gayet vazıh bir şekilde her şeyi açıklamış, izah
etmiştir. Buna rağmen, Lozan tartışmalarını bağlamından kopararak farklı bir
şekilde aktarmaya çalışmak emin olun, sadece beni değil, sizleri izleyen Balkan
coğrafyasındaki, Balkan coğrafyasından göç etmek zorunda kalan milyonlarca
Rumeli kökenliyi burada üzmektedir. 
Arkadaşlar,
siyaset yapıyorsunuz. Siyaset yaptığınız yerde baltayı bu kadar taşa vurur mu
insan? Bu kadar vurabilir mi? 
MUSA
ÇAM (İzmir) – Şimdi vurdun.
BAŞBAKAN
YARDIMCISI HAKAN ÇAVUŞOĞLU (Devamla) - Bugün Yunan gazetelerini açın, siz ne
söylüyorsanız aynılarını söylüyorlar. Pavlopulos sizin söylediklerinizi
söyleyemedi Cumhurbaşkanımıza. (AK PARTİ sıralarından alkışlar) Böyle bir şey
olabilir mi? Batı Trakya Müslüman Türk azınlığının hakları var, hukuku var.
Birisi icradan bahsediyor, uluslararası hukuk ve icradan bahsediyor. Ya,
arkadaşlar, ne yapacak? İcraya gidip haciz memuru mu gönderecek Yunanistan’a
Türkiye? Yani söyleyin, ne olacak? Kaldı ki müftülük meselesi bugün ortaya
çıkan bir mesele değil, 1985 yılından itibaren seçimleri uygulatmıyor
Yunanistan. CHP’nin hükûmet ortağı olduğu dönemde Hikmet Çetin Dışişleri
Bakanıydı, Başbakan Yardımcısı da Erdal İnönü, niye icra, haciz göndermediniz o
zaman Yunanistan’a? Niye yapmadınız? Burada niye konuşuyorsunuz? (CHP
sıralarından gürültüler)
ÖZGÜR
ÖZEL (Manisa) – Sayın Bakan, bir bakan üslubuyla konuşun. Saygıyla dinliyoruz,
bakan üslubuyla konuşun.
MUSA
ÇAM (İzmir) – Yanlış alana girdin, yine yanlış alana girdin, bak. Buradaki
hâline döndün, yakışmadı.
BAŞKAN
– Sayın milletvekilleri…
BAŞBAKAN
YARDIMCISI HAKAN ÇAVUŞOĞLU (Devamla) - Arkadaşlar, bakınız, Lozan’la ilgili
olarak şunu söylemek gerekiyor…
MUSA
ÇAM (İzmir) – Sabırla dinledik sizi, bir tek laf atmadık size; bak, bir tek laf
atmadık. 
BAŞKAN
– Sayın milletvekilleri, Sayın Bakanı dinliyoruz.
BAŞBAKAN
YARDIMCISI HAKAN ÇAVUŞOĞLU (Devamla) – Hayır, hayır, Lozan’la ilgili olarak…
MELİKE
BASMACI (Denizli) – Yirmi beş dakikadır dinliyoruz, yirmi beş dakikadır. Can
çıkar, huy çıkmaz işte! 
MUSA
ÇAM (İzmir) - Sabırla dinledik sizi ki iyi konuşun, sizi alkışlayacağız dedik.
BAŞBAKAN
YARDIMCISI HAKAN ÇAVUŞOĞLU (Devamla) - Şimdi, Yunanistan Lozan’ı uygulamamış
olmak şartıyla zaten Lozan’ı değiştirmiş oluyor. Sizin burada yapmış olduğunuz
hamaset, başka bir şey değil.
KAMİL
OKYAY SINDIR (İzmir) – 18 adadan bahset.
BAŞBAKAN
YARDIMCISI HAKAN ÇAVUŞOĞLU (Devamla) - Lozan’la ilgili olarak konuşulurken ne
Türkiye'nin toprak bütünlüğü ne Yunanistan’ın toprak bütünlüğü, bu konularla
ilgili bir şey söylenmiyor ki. Bunu açık açık burada söyledik. (CHP
sıralarından gürültüler)
GÜLAY
YEDEKCİ (İstanbul) – Sayın Bakan, 18 ada ne durumda?
MELİKE
BASMACI (Denizli) – “Can çıkar, huy çıkmaz!” dedikleri böyle bir şey.
BAŞKAN
– Söylediğiniz hiçbir şey anlaşılmıyor, boşuna yorulmayın. Grup başkan
vekiliniz cevap verir gerekiyorsa.
KADİM
DURMAZ (Tokat) – Sayın Bakan, sonunu getiremedin.
BAŞBAKAN
YARDIMCISI HAKAN ÇAVUŞOĞLU (Devamla) – Batı Trakya Müslüman Türk azınlığının
etnik kimliğine, dinî özgürlüğüne, vakıflarla ilgili durumuna ve eğitim
özgürlüğüne yönelen -saldırıları resmen açıklıyorum buradan- saldırıları
nedeniyle Lozan’ı uygulamamasından kaynaklanan bir şeydir bu. 
MELİKE
BASMACI (Denizli) – Hiç bakan konuşması olmadı, yirmi beş dakikayı yok ettiniz.
MUSA
ÇAM (İzmir) – Murdar ettin, bütün konuşmayı murdar ettin. 
BAŞBAKAN
YARDIMCISI HAKAN ÇAVUŞOĞLU (Devamla) - Bakınız, etnik kimliğine ilişkin olarak
1985 yılında 1927 tarihli kurumlar kapatıldı ve azınlık mensupları dava açtı
Avrupa İnsan Hakları Mahkemesinde. 
MELİKE
BASMACI (Denizli) – Tüm saygınlığınız bitti.
KAMİL
OKYAY SINDIR (İzmir) – On beş yıldır iktidarsınız, ne yaptınız? Batı Trakya
Türkleri için -on beş yıldır iktidarsınız- ne yaptınız?
BAŞBAKAN
YARDIMCISI HAKAN ÇAVUŞOĞLU (Devamla) - 2008 yılında Avrupa İnsan Hakları
Mahkemesi Yunanistan’ı mahkûm etti. 
KAMİL
OKYAY SINDIR (İzmir) – On beş yıldır iktidarsınız, ne yaptınız?
BAŞBAKAN
YARDIMCISI HAKAN ÇAVUŞOĞLU (Devamla) – 2008 yılından bu yana Avrupa İnsan
Hakları Mahkemesi kararını uygulamıyor Yunanistan. 
MUSA
ÇAM (İzmir) – Ya, on beş yıldır iktidardasınız, on beş yıldır iktidardasın ya! 
BAŞBAKAN
YARDIMCISI HAKAN ÇAVUŞOĞLU (Devamla) – Geçen eylül ayında uygulamaya kalktılar,
neredeyse hükûmet düşecekti. (AK PARTİ sıralarından alkışlar)
MUSA
ÇAM (İzmir) – Elini kolunu bağlayan mı vardı? On beş yıldır niye yapmadın, niye
yapmadın? 
BAŞBAKAN
YARDIMCISI HAKAN ÇAVUŞOĞLU (Devamla) – Arkadaşlar, tekrar söylüyorum: Lozan
konusunda baltayı taşa vuruyorsunuz. 
KAMİL
OKYAY SINDIR (İzmir) – 18 adayı vermekten başka ne yaptınız Batı Trakya
Türkleri için?
BAŞBAKAN
YARDIMCISI HAKAN ÇAVUŞOĞLU (Devamla) – Siyaset yapıyorsunuz, sizi dinleyen
Rumeli kökenli vatandaşlarımız ah vah ediyor, bunu size söyleyeyim. 
MUSA
ÇAM (İzmir) – Hiç alakası yok, hiç alakası yok!
MELİKE
BASMACI (Denizli) – Kâğıtta yazılanlar bitince kimlik geriye döndü. 
BAŞBAKAN
YARDIMCISI HAKAN ÇAVUŞOĞLU (Devamla) – Bakınız, bugün, Yunan Cumhurbaşkanı
Pavlopulos’un söyleyemediklerini siz söylüyorsunuz burada ya. 
MUSA
ÇAM (İzmir) – Hiç alakası yok! 
BAŞBAKAN
YARDIMCISI HAKAN ÇAVUŞOĞLU (Devamla) – Böyle bir şey olabilir mi? (AK PARTİ
sıralarından alkışlar)
MUSA
ÇAM (İzmir) – Baltayı taşa vurdun, murdar ettin, bütün konuşmayı murdar ettin!
BAŞBAKAN
YARDIMCISI HAKAN ÇAVUŞOĞLU (Devamla) – Şimdi, bir de Kudüs meselesi var. “Kudüs
de anlaşmayla geçmiş.” diye, “Lozan, Lozan, Lozan.” diyorsunuz. Lozan Anlaşması
var, Lozan başkent mi be kardeşim? 
ÖMER
FETHİ GÜRER (Niğde) – Lozan bizim tapumuz, sen onu anlayamazsın!
BAŞBAKAN
YARDIMCISI HAKAN ÇAVUŞOĞLU (Devamla) – Lozan başkent mi de “Lozan Anlaşması”
demişler? Anlaşmaların tanzim yeri vardır, tanzim edildiği yere ilişkin anlaşma
metnine bu yer yazılır.
MUSA
ÇAM (İzmir) – Ne alaka ya, ne alaka?
ÖMER
FETHİ GÜRER (Niğde) – Önce Lozan’ın tutanaklarını oku.
KAMİL
OKYAY SINDIR (İzmir) – Konuştukça batıyorsun Sayın Bakan.
BAŞBAKAN
YARDIMCISI HAKAN ÇAVUŞOĞLU (Devamla) – Dolayısıyla bakınız, burada rasyonel
siyaset yapınız. 
MELİKE
BASMACI (Denizli) – Bir bakana hiç yakıştı mı söyledikleriniz ya!
BAŞBAKAN
YARDIMCISI HAKAN ÇAVUŞOĞLU (Devamla) – Taban sizin siyasetinizi benimsemiyor. 
KAMİL
OKYAY SINDIR (İzmir) – Bakan olarak ne yaptınız, onu söyleyin.
BAŞBAKAN
YARDIMCISI HAKAN ÇAVUŞOĞLU (Devamla) – Siz sadece şurada Yunanistan’dakileri ve
Türk düşmanlığı yapanları sevindiriyorsunuz; bu kadar. (AK PARTİ sıralarından
alkışlar)
MELİKE
BASMACI (Denizli) – Hiçbir bakan sizin gibi bir konuşma yapmadı, saygınlığını
kaybetmedi.
BAŞBAKAN
YARDIMCISI HAKAN ÇAVUŞOĞLU (Devamla) – Bu duygu ve düşüncelerle hepinizi
saygıyla selamlıyorum, Allah’a emanet ediyorum. (AK PARTİ sıralarından “Bravo”
sesleri, alkışlar)
BAŞKAN
– Teşekkür ederim Sayın Bakan.
KAMİL
OKYAY SINDIR (İzmir) – Bulgaristan Türklerini bölmekten başka ne yaptınız?
Bulgaristan Türklerini ikiye bölmekten başka ne yaptınız?
ÖZGÜR
ÖZEL (Manisa) – Sayın Başkan…
YILMAZ
TUNÇ (Bartın) – Sataşma yok, sadece tatlı bir ikaz var.
BAŞKAN
– Sayın Özel…
KAMİL
OKYAY SINDIR (İzmir) – On beş yıldır Batı Trakya Türkleri için ne yaptınız?
BAŞKAN
– Grup Başkan Vekiliniz söz aldı. 
Buyurun.

IV.- AÇIKLAMALAR (Devam)
37.- Manisa Milletvekili Özgür Özel’in,
Başbakan Yardımcısı Hakan Çavuşoğlu’nun 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, önce bir şeyi, bir hakkı teslim edelim. 
Mehmet
Şimşek çıktı, bir konuşma yaptı, Adalet ve Kalkınma Partisinin Bakanı. 
BAŞKAN
– Açıklama mı yapıyorsunuz? Açıklama mı yapacaksınız?
ÖZGÜR
ÖZEL (Manisa) – Evet.
MUSTAFA
ELİTAŞ (Kayseri) – Hayır, fitne sokmaya uğraşıyor. 
ÖZGÜR
ÖZEL (Manisa) – Hayır, hayır, öyle bir şey yok. 
MUSTAFA
ELİTAŞ (Kayseri) – Ya, sana ne Mehmet Şimşek’in konuşmasından?
ÖZGÜR
ÖZEL (Manisa) – Ya çok ayıp ama bakın, bu ayıp!
MUSTAFA
ELİTAŞ (Kayseri) – Bırak Mehmet Şimşek’i, iki bakanı niye birbirine
düşürüyorsunuz?
BAŞKAN
– Tamam.
Sayın
Elitaş… 
Lütfen,
müsaade eder misiniz Sayın Elitaş. Sayın Elitaş, lütfen…
MUSTAFA
ELİTAŞ (Kayseri) – Sayın Başkan, böyle bir adap edep olur mu? İki bakanı
birbirine düşürecek bir şey olur mu?
ÖZGÜR
ÖZEL (Manisa) – Ya, hayır, öyle bir şey demeyeceğim ya!
BAŞKAN
– Sayın Başkan, bir açıklama yapmak istedi, lütfen, rica ediyorum. 
ÖZGÜR
ÖZEL (Manisa) – Bir otur ya gözünü seveyim! Germe, germe!
YILMAZ
TUNÇ (Bartın) – Bir “Germe.” diyene bak!
KAMİL
OKYAY SINDIR (İzmir) – Leb demeden leblebiyi anlıyorsunuz.
ÖZGÜR
ÖZEL (Manisa) – Bir dakika arkadaşlar…
BAŞKAN
– Bir dakika lütfen... 
Buyurun.

ÖZGÜR
ÖZEL (Manisa) – Sayın Başkan, aslında, şimdi bunu söyleyince belki de sıkıntıya
girecek ama Mehmet Şimşek’i biz dinledik. Söylediklerinin birçoğuna katılmıyoruz
ama konuşmasının sonunda hepimiz alkışladık. Doğan Kubat’a da döndük, dedik ki:
“Bu bir bakan konuşması.” Ve kendisi de giderken bir nezaket gösterdi “Bir
bakan böyle konuşunca hiç mutabık olmadığımız şeyler de olsa o üsluba saygı
gösteririz biz.” dedim, teşekkür etti, gitti. Sayın Çavuşoğlu’yla ilgili de
yirmi beş dakikalık konuşmasında birçok şey söyledi ve kendisine de aynı şeyi
söylemeyi düşünmüştüm son dört buçuk dakikaya kadar, bir bakan konuşmasıydı ama
bu son dört buçuk dakika bir bakan konuşması değil. Böyle, parmak sallayarak,
hakaret ederek…
YILMAZ
TUNÇ (Bartın) – Hakaret yok. 
YUSUF
BAŞER (Yozgat) – Hakaret etmedi kimseye. Niye rahatsız oluyorsunuz? Niye
rahatsız oluyorsun ya!
ÖZGÜR
ÖZEL (Manisa) – …kinaye yaparak bakan konuşması olmaz. Bir bakan Genel Kurula
hitap ederken yürütmenin bir üyesi olarak her ne kadar…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, son bir dakika. 
ÖZGÜR
ÖZEL (Manisa) – …içinden çıkmış da olsa yasamaya saygısından dolayı öyle bir
dil kullanır, bakanların önemli bir kısmında da bu hassasiyeti görüyoruz. Bu
hassasiyeti gözetmeyenlerle de ağır polemikler yaşanıyor, yaşanmaya da devam
eder.
GÖKCEN
ÖZDOĞAN ENÇ (Antalya) – Ateş olsan cirmi kadar yer yakarsın ya!
ÖZGÜR
ÖZEL (Manisa) – Bizim Lozan meselesinde söyleyeceğimiz söz şudur: Lozan
Türkiye'nin tapu senedi, 29 Ekimin müjdecisi, Türkiye Cumhuriyeti devletinin
temel dayanağıdır. Lozan’ı tartışmaya açmak bir bakana, başbakanına,
cumhurbaşkanına yakışmaz, itirazımız bunadır. (CHP sıralarından alkışlar) 
MUSTAFA
ELİTAŞ (Kayseri) – Hâlâ anlayamamış, hâlâ ne olduğunu anlayamamış. 
ÖZGÜR
ÖZEL (Manisa) – “Atatürkçüyüm.” “Atatürkçü oldum artık.” diyenler önce Lozan’a
sahip çıkmayı öğrenecekler. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
BAŞBAKAN
YARDIMCISI HAKAN ÇAVUŞOĞLU (Bursa) – Sayın Başkan…
BAŞKAN
– Sayın Çavuşoğlu…
38.- Başbakan Yardımcısı Hakan
Çavuşoğlu’nun, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
BAŞBAKAN
YARDIMCISI HAKAN ÇAVUŞOĞLU (Bursa) – Sayın Başkanım, ben konuşmamı yaparken
Özgür Özel’den takdir alacağım niyetiyle konuşma yapmam, ben duygu ve
düşüncelerimi söylerim. (AK PARTİ sıralarından “Bravo” sesleri, alkışlar) 
ÖZGÜR
ÖZEL (Manisa) – E, yapma. 
ERKAN
AYDIN (Bursa) – Zaten alamazsın. 
BAŞBAKAN
YARDIMCISI HAKAN ÇAVUŞOĞLU (Bursa) – İkinci bir konu: Konuya girmeyeceğim, her
şeyi söylediniz, müsaade edin de -bir ifade özgürlüğünden bahsediyorsunuz- biz
de söylediğimizi söyledik, başka bir şey demedik, düşüncemizi söyledik, bu
kadar.
Teşekkür
ederim. (AK PARTİ sıralarından alkışlar)
KAMİL
OKYAY SINDIR (İzmir) – Hakaret ifade özgürlüğü değildir. 
BAŞKAN
– Teşekkür ederim ben de.
ÖZGÜR
ÖZEL (Manisa) – Sayın Başkan, tutanağa geçsin. 
Biz
Hakan Çavuşoğlu’nun hangi performansla bakan olduğunu bilen insanlarız. Çok net
bir şey söyleyeceğim…
BAŞKAN
– Sayın Özel, hoş olmuyor bu tanımlama, gerçekten. 
ÖZGÜR
ÖZEL (Manisa) – “Mehmet Şimşek, Özgür Özel’den alkış almak için konuştu.”
imasında bulunmasın, Mehmet Şimşek bakan gibi konuştu, bizden de takdir aldı;
kendisi de alıştığımız şekilde konuştu, cevabını aldı, bundan sonra da alır.
BAŞKAN
– Herkesin konuşma yöntemi farklıdır Sayın Özel, lütfen… Herkesin konuşma
sitili, yöntemi farklıdır.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Son olarak Başbakan Yardımcımız Sayın Fikri Işık’ı dinleyeceğiz. (AK PARTİ
sıralarından alkışlar)
Buyurun
Sayın Fikri Işık.
Süreniz
yirmi dakika.
BAŞBAKAN
YARDIMCISI FİKRİ IŞIK (Kocaeli) – Sayın Başkan, değerli milletvekilleri;
Atatürk Kültür, Dil ve Tarih Yüksek Kurumu, Atatürk Araştırma Merkezi, Atatürk
Kültür Merkezi, Türk Dil Kurumu, Türk Tarih Kurumu, Radyo ve Televizyon Üst Kurulu
ile Kişisel Verileri Koruma Kurumunun 2018 yılı bütçeleriyle ilgili Genel
Kurulu bilgilendirmek üzere huzurlarınızdayım. Bu vesileyle her birinizi en
içten sevgiyle saygıyla selamlıyorum.
Sayın
Başkan, değerli milletvekilleri; tarihe damga vuran milletlerin mutlaka sahip
olduğu üç önemli unsur vardır; zengin bir dil, köklü bir tarih ve gelişmiş bir
kültür. Ancak bu değerlere sahip olan milletler medeniyetleri inşa eder ve
dünyanın geleceğine yön verirler. Dil sadece bir iletişim vasıtası değil, aynı zamanda
bir kültür taşıyıcısıdır; tarih ise sadece geçmişte yaşananların kaydedilmesi
değil, aynı zamanda geleceğe ışık tutan bir hafızadır. Dil, tarih ve diğer
değerlerle oluşan kültür de toplumlara millet olma vasfını kazandıran en önemli
unsurlardandır. Binlerce yıllık medeniyetimizin günümüze ulaşmasını sağlayan ve
geleceğe de taşıyacak olan en önemli kaynak, kadim kültürümüz ve güzel
dilimizdir. Dilimizin, tarihimizin ve kültürümüzün korunması ve gelecek
kuşaklara sağlıklı bir biçimde aktarılması hepimizin en önemli vazifesidir. Bu
bağlamda, Türk dilinin, tarihin, kültürün, sanatın ve bilimin gelişmesinde
büyük katkı ve destek veren en önemli kamu kurumlarımızdan olan Atatürk Kültür,
Dil ve Tarih Yüksek Kurumu ile bağlı kurumlarının faaliyetlerinden kısaca söz
etmek isterim.
Atatürk
Kültür, Dil ve Tarih Yüksek Kurumumuz 2017 yılında Cumhurbaşkanımız Sayın Recep
Tayyip Erdoğan’ın himayelerinde bu yılı “Türk Dili Yılı” ilan etti. Bu kapsamda,
Türkçenin yerinde, doğru ve kurallarına uygun, açık, anlaşılır ve temiz bir
şekilde kullanılmasına kayda değer katkı sağlanması ve bu konuda toplumsal
bilincin, özenin ve duyarlılığın artırılmasına yönelik çalışmalar yapıldı.
Mayıs ayında düzenlenen 8. Uluslararası Türk Dili Kurultayı ve Türk Diline
Hizmet Ödülü töreninde Sayın Cumhurbaşkanımız tarafından Türk diline hizmet
veren yurt içinden ve yurt dışından 12 bilim insanına Türk Diline Üstün Hizmet
Ödülü verildi. 2017 Türk Dili Yılı kapsamında Gazi Üniversitesi ve yüksek
kurumumuzun iş birliğiyle “Kimliğimiz Türkçemiz” temalı kısa film ve kamu spotu
yarışması tertip edildi. Öğretmenler ve ortaöğretim öğrencileri arasında
“Dilimiz Kimliğimizdir” konulu Türkçeyi doğru ve güzel kullanma makale ve
deneme yarışması ile muhtelif kurum ve kuruluşlarımızla fotoğraf, karikatür, kısa
film ve benzeri alanlarda yarışmalar düzenlendi. Ayrıca RTÜK, Türk Dil Kurumu,
TRT ve Millî Eğitim Bakanlığının proje ortağı olduğu Radyo ve Televizyonlarda
Doğru, Güzel ve Anlaşılır Türkçe Kullanımının Yaygınlaştırılması Projesi hayata
geçirildi. Yüksek kurumumuz aralarında ÖSYM, Yurtdışı Türkler ve Akraba
Topluluklar Başkanlığı, Gençlik ve Spor Bakanlığı, Bilgi Teknolojileri Kurumu,
valiliklerimiz ile üniversitelerimizin de bulunduğu birçok kurum ve kuruluşla
araştırma, geliştirme, destek ve iş birliğine yönelik protokol ve sözleşmeler
imzaladı. Türk dili, tarihi ve kültürü alanında bilimsel araştırmalar ve
yayımlar yapmak amacıyla kurulan Atatürk Kültür, Dil ve Tarih Yüksek Kurumu ve
bünyesindeki kurumların kamuya sundukları hizmeti daha kaliteli ve daha hızlı
hâle getirmek için her geçen gün gelişen ve değişen teknolojiyi en iyi şekilde
kullanmanın gayreti içerisindeyiz. Bu bağlamda dil, tarih ve kültürle ilgili
birikimlerimizi elektronik ortamlara taşıyarak kütüphane, arşiv, bilgi
bankaları ve veri tabanlarını bir araya getiren bir bütünleşik bilgi sistemini
uygulamaya koyduk. 
Sayın
Başkan, değerli milletvekilleri; 2011 yılında kendi alanında burs vermeye
başlayan yüksek kurumumuz, 2017 yılında lisans ve lisansüstü düzeyde toplam 350
öğrenciye burs vermiştir. Bu bütçeyle inşallah önümüzdeki yıl 273 öğrenciye
daha burs vermeyi hedefliyoruz. 
Bütün
yönleriyle Atatürk ve eseri yani cumhuriyetimiz üzerine yapılan
organizasyonların koordinasyonu da kurumumuzca sağlanmaktadır. Bu doğrultuda,
2017 yılında ulusal ve uluslararası toplam 88 bilimsel etkinlik düzenlenmiştir,
yıl sonuna kadar 7 bilimsel etkinlik daha gerçekleştirilecektir. Bu kurumların
yeterince faaliyet yapmadığı eleştirisi aslında temelsizdir. Yüksek kurum ve
kurumlarımız tarafından 2017 yılında üniversitelere, kütüphanelere, kamu
kurumlarına yurt içinde ve yurt dışında toplam 52.021 adet eserin, 15.551 adet
süreli yayının ücretsiz dağıtımı gerçekleştirilmiştir. 2018 yılında ücretsiz
eser dağıtımı devam edecektir. Her yıl devlet töreni niteliğinde düzenlenen 10
Kasım Atatürk’ü Anma Toplantısı iki yıldır Sayın Cumhurbaşkanımızın ev
sahipliğinde kurumumuzca gerçekleştirilmektedir. 
Her
geçen gün çalışma alanını genişleten yüksek kurum ve bağlı kurumlarımızın
hâliyle mevcut fiziki yapısı yetersiz kaldığı için yeni bina çalışmasına
başlanmıştır. TOKİ iş birliğiyle Eskişehir yolu üzerinde yapacağımız yeni
hizmet binamızın ihalesini inşallah bu yıl sonuna kadar tamamlamayı
hedefliyoruz. 2018 Yılı Bütçe Kanunu Tasarısı’yla Atatürk Kültür, Dil ve Tarih
Yüksek Kurumu için toplam 12 milyon 483 bin Türk lirası ödenek talep
edilmiştir. 
Sayın
Başkan, değerli milletvekilleri; konuşmamın bundan sonraki bölümünde yüksek
kurum bünyesinde yer alan kurumların faaliyet ve projelerinden kısaca bahsetmek
istiyorum.
Atatürk
Araştırma Merkezi kurulduğu günden bugüne kadar bilim ve kültür hayatına önemli
katkılarda bulunmuştur. Kuruluş amacı doğrultusunda ulusal ve uluslararası
düzeyde kongreler, sempozyumlar, paneller, çalıştaylar ve konferanslar
düzenlemiş, çok sayıda süreli ve süresiz yayınlar yapmış, özgün bilginin
üretilmesi amacıyla araştırma bursları vermiş ve bundan sonra da vermeye devam
edecektir. Atatürk Araştırma Merkezince 2017 yılında ortaklaşa düzenlediği veya
desteklediği 5 etkinlik gerçekleştirilmiş, 37 yeni yayın, 5 tıpkıbasım ve 4
süreli yayın çıkartılmıştır. Atatürk Araştırma Merkezi Kütüphanesinde ve
arşivinde şu anda süreli yayın olarak 24.023 eser bulunmaktadır. 2018 yılı
bütçe tasarısıyla Atatürk Araştırma Merkezi için toplam 5 milyon 285 bin Türk lirası
talep edilmiştir. 
Sayın
Başkan, değerli milletvekilleri; 2 Temmuz 1932 tarihinde Gazi Mustafa Kemal
Atatürk’ün talimatıyla kurulan Türk Dil Kurumu, Türkçenin yazılı ve sözlü
kaynakları üzerine bilimsel araştırmalar yapmak, Türkçenin bilim, sanat, edebiyat
ve eğitim öğretim dili olarak gelişmesini ve her alanda doğru kullanılmasını
sağlamak amacıyla çalışmalarını sürdürmektedir. 2019 yılında Türkiye
Türkçesinin Köken Bilgisi yani Etimolojisi Sözlüğü Projesi’ni tamamlayacak olan
Türk Dil Kurumu, bu yıl sonuna kadar tek başına veya ortaklaşa düzenlediği veya
desteklediği toplam 33 bilimsel etkinlik gerçekleştirmiş olacaktır. Kurumumuz
tarafından üniversitelere, kütüphanelere ve kamu kurumlarına yurt içinde ve
yurt dışında toplam 15.391 eser ve 13.194 süreli yayın ücretsiz dağıtılmıştır.
2018 yılında da ücretsiz eser dağıtımına devam edilecektir. Türk Dil Kurumu bu
bütçeyle 16 milyon 865 bin Türk liralık bir talepte bulunmuştur. 
Sayın
Başkan, değerli milletvekilleri; konuşmama Türk Tarih Kurumunun faaliyetleriyle
devam etmek isterim. Türk Tarih Kurumu, tarihimizi bütün yönleriyle hakikatlere
uygun biçimde, çağdaş, sosyal bilim anlayışıyla araştırmakta ve bu alanda
yapılan araştırmaları desteklemektedir. Tarihimizle ilgili karalama ve
çarpıtmalara karşı ulusal ve uluslararası kamuoyunu aydınlatma çabasında olan
kurumumuz düzenlediği kongre, konferans, seminer, anma töreni gibi bilimsel
etkinliklerin yanında yayın faaliyetleri, kütüphane ve arşiv hizmetleri, staj
ve burs imkânları, fuar ve sergi hizmetleriyle toplumda tarih bilincini
geliştirmektedir. Türk Tarihi Kurumu yıl sonuna kadar yurt içinde ve yurt
dışında toplam 47 bilimsel etkinlik gerçekleştirmiş olacaktır. 2018 yılında her
dört yılda bir yapılan Türk Tarih Kongresi’nin 18’incisi özellikle yapılacaktır
ve 15 tane ayrıca etkinlik gerçekleştirilecektir. 
Türk
Tarih Kurumumuzun düzenlediği “100. Yılında Kudüs” sergisi vesilesiyle, bugün
bir kez daha Amerika Birleşik Devletleri’nin uluslararası hukuku ve Birleşmiş
Milletler kararlarını ihlal anlamına gelen kararını şiddetle reddediyor, yok
sayıyoruz.
Kudüs
ilk kıblemizdir, Kudüs miracın kapısıdır. Kudüs taştan topraktan yapılmış bir
şehir değil, ruhları aydınlatan bir meşale, insanlığa yol gösteren bir
fenerdir. Kudüs bütün insanlığın şehridir, üç semavi dinin ortak kutsal
mekânıdır.
Evet,
bugün Türkiye Büyük Millet Meclisinde okunan ortak bildiri milletimizin
hissiyatına gerçekten tercüman olmuştur; bundan dolayı bütün gruplarımıza
teşekkür ediyorum. Bu millî davalarda birliktelik ancak ve ancak Türkiye'nin
gücüne güç katar. 
Değerli
arkadaşlar, burada bir konunun da özellikle altını çizmek isterim: Biraz önce
bir konuşmacı, Sayın Cumhurbaşkanımıza Başbakanlığı döneminde verilen nişandan
bahsetti. 
Değerli
arkadaşlar, Türkiye de, AK PARTİ de Yahudilere düşman değildir. Türkiye’de, AK
PARTİ’de Yahudi aleyhtarlığı veya antisemitizm yoktur. Bu milletin birer ferdi
olan bizler, nasıl 1492’de Yahudiler İspanya’dan çıkarıldığı zaman onlara kucak
açtıysak, insan olarak Yahudilerin haklarını da savunmak durumundayız. Bizim
karşı olduğumuz İsrail’in zulmüdür, bizim karşı olduğumuz İsrail’in
Filistinlilere yaptığı o tahammül edilemez, kabul edilemez kötü muamele,
işkence ve zulümdür. (AK PARTİ sıralarından alkışlar) Arada önemli bir fark
var. Eğer bu farkı kavrayamazsak verdiğimiz mücadelenin anlamı tam olarak
aydınlatılamaz, bilinemez.
Kudüs’e
asırlarca hizmet etmiş bir milletin evladı olarak, tarihî tecrübelerimize
dayanarak söylüyorum ki Kudüs’ü İsrail’in başkenti hâline getirme teşebbüsü
maziye de, istikbale de ihanettir.
Sayın
Başkan, değerli milletvekilleri; Türk Tarih Kurumu, 2017 yılında 21 yeni, 10
tıpkıbasım ve 2 adet süreli yayın yapmıştır. Yıl sonuna kadar 14 eser daha
yayımlanacaktır. 2018 yılında da 74 eserin yayımlanması planlanmaktadır. 
Evet,
Türk Tarih Kurumu, ayrıca, biliyorsunuz, kazı ve yüzey araştırmalarına da
destek vermektedir. Kültepe kazısı, Ortaköy Şapinuva kazıları ve Zeugma
kazıları, desteklenen kazı ve yüzey araştırmalarından bazılarıdır. Gelecek yıl
35 kazı ve yüzey araştırmasına destek verilmesini de planlamaktayız. 2018 yılı
bütçe tasarısıyla Türk Tarih Kurumu 12 milyon 875 bin Türk lirası ödenek talep
etmiştir. 
Sayın
Başkan, değerli milletvekilleri; Atatürk Kültür Merkezi Başkanlığı, Türk
kültürü üzerinde araştırma, yayın, tanıtım, teşvik ve destekleme ve
ödüllendirme faaliyetlerini sürdüren, görev alanıyla ilgili farklı disiplinlere
mensup yetkin bilim insanlarını bir araya getiren önemli bir araştırma
kuruluşudur. Atatürk Kültür Merkezi, 2017 yılında Gelenekli Türk Sanatlarının
Dünü, Bugünü ve Geleceği Çalıştayı gibi 7 ulusal ve 2 uluslararası olmak üzere
toplam 9 bilimsel etkinlik gerçekleştirmiştir. Yeni yılda ise 9. Uluslararası
Türk Kültürü Kongresi gibi 12 önemli bilimsel etkinliğin daha
gerçekleştirilmesi planlanmaktadır. 2018 yılı bütçesiyle Atatürk Kültür Merkezi
için toplam 5 milyon 73 bin liralık bir ödenek talebi vardır. 
Sayın
Başkan, değerli milletvekilleri; ifade ve haber alma özgürlüğünün
kullanılmasında hayati bir işleve sahip olan medyamız, demokratik sistemimizin
ve millî güvenliğimizin vazgeçilmez unsurlarındadır. Demokrasinin kökleşmesi
açısından medyadaki çoğulculuk vazgeçilmez önemdedir. Medyanın önemini biz 15
Temmuzda bir kez daha gördük ve gerçekten idrak ettik. 15 Temmuz gecesi Sayın
Cumhurbaşkanımızın liderliğinde hain darbe girişiminin halkımızla birlikte
püskürtülmesinde demokrasi ve millet iradesinden yana tavır koyan medyamız,
toplumun doğru ve hızlı haber almasını sağlayarak önemli bir pay sahibi
olmuştur. Bu vesileyle bütün medya kuruluşlarımıza bir kez daha teşekkür
ediyorum. 
Bu
noktada bazı milletvekillerimizin bazı değerlendirmelerini de özellikle
cevaplamak isterim. Değerli arkadaşlar, özellikle bir arkadaşımız RTÜK’le
ilgili, yerel medyanın desteklenmesi konusunda neler yapıldığını sordu. Evet,
yüzde 3 olan reklam geliri payı yüzde 1,5’a düşürüldü. Ayrıca, uydu kira
ücretlerinin düşürülmesiyle ilgili teknik bir çalışma da özellikle yapılıyor. 
Sayın
Başkan, değerli milletvekilleri; bugün itibarıyla kablolu yayın, uydu yayın
lisans tipinde ve karasalda toplamda 1.751 radyo ve televizyon yayın
yapmaktadır. Millî güvenliğe tehdit oluşturduğu tespit edilen yapı, oluşum ve
gruplara ya da terör örgütleriyle iltisaklı, ilişkili ve terör örgütlerine
destek veren 51 medya hizmet sağlayıcı kuruluşa ait 33 radyo ve 33 televizyon
kapatılmıştır. Yabancı uydulardan Türkiye’ye yönelik bölücü yayınlarla da
mücadele edilmeye devam edilmektedir. 
2017
yılında yapılan yasal düzenlemelerle özellikle yayın lisansı verilmesine
ilişkin şartlarda ve idari yaptırım uygulanmasına ilişkin hükümlerde önemli
değişiklikler yapılmıştır. İlgili yasal düzenlemelerimizle yayın yasaklarına
aykırı, özellikle de terörü öven ve teşvik eden yayınlar yapılması hâlinde
idari para cezası uygulaması yerine, yayını durdurmadan, yayın lisansının iptaline
kadar farklı yaptırımlara karar verilmesine imkân sağlanmıştır. Aynı kapsamda
bundan böyle lisans başvuruları sadece şeklî şartlar yönünden incelenmeyecek,
millî güvenliğimize etkisi açısından da ele alınacaktır. İlgili yasal
düzenlemeyle lisanssız olarak yayınlarını yurt dışından TÜRKSAT AŞ uydularına
iletip Türkiye’ye yönelik yayın yapan ve üst kurulun denetimlerinden kaçan
kuruluşların denetimsiz yayıncılığına karşı kontrol sağlanmıştır. Bu kapsamda
Türkçe yayın yapan 33 kuruluşun yayınla iletimi sonlandırılmıştır. Ayrıca
toplumun millî ve manevi değerlerine, genel ahlaka ve ailenin korunması
ilkesine aykırı yayınlar için uygulanmakta olan idari para cezalarında artırıma
gidilmiştir. 
Değerli
arkadaşlar, burada bazı arkadaşlarımız televizyonlar arasında ayrım yapıldığını
ifade etti. Televizyonlar arasında kesinlikle ayrım yapılmamaktadır. Özellikle
son dönemde RTÜK’ün bütün kararları ittifakla alınmaktadır. Biliyorsunuz
Cumhuriyet Halk Partili, Milliyetçi Hareket Partili, yakın zamana kadar HDP’li
arkadaşlarımızın da bulunduğu -ki Meclisin seçtiği- bir kuruldur. Bakın, burada
Sayın Kılıçdaroğlu’na hakaret ettiği gerekçesiyle ceza verilen yayın kuruluşu
vardır. Gazi Mustafa Kemal Atatürk’e hakaret sebebiyle yayın durdurma veya ceza
verilen 5 tane olay vardır ve bunların hepsinde ceza verilmiştir. 
Ayrıca,
iktidara yakın olduğu iddia edilen bir haber veya televizyon kanalına ceza
verilmediği iddiası tamamen gerçek dışıdır. Burada isimleri -televizyonların-
okumayayım isterseniz ama içerisinden siz söylediğiniz için söyleyeyim A
Haber’in, ATV’nin, işte 24’ün, CNN Türk’ün, NTV’nin, Habertürk’ün, TRT Haber’in
-ki TRT’ye ceza kesme kanunen, biliyorsunuz RTÜK’ün öyle bir hakkı yok- TV
Net’in, TGRT Haber’in, Ülke TV’nin, Show TV’nin, TRT 1’in, Kanal D’nin, Star TV’nin,
FOX TV’nin –Evet, FOX TV’ye de ceza yazılmış- TV 8’in hepsine ihlal kapsamında
cezalar verilmiştir; bunları size ulaştırabilirim. Bu konuda ikircikli bir
tavrımız yoktur. 
Bu
noktada RTÜK, gerçekten özerk bir kurumdur ve ben RTÜK’teki bütün üye arkadaşlara
teşekkür ediyorum. Kararları mümkün olduğu kadar mutabakatla almaktadırlar ve
biz de bundan büyük bir memnuniyet duyduğumuzu arkadaşlarımıza ifade ediyoruz. 
Adalet
mülkün temelidir; hiçbir şekilde adaletsizliği savunmayız, hiçbir şekilde
adaletsiz bir işlemin yapılmasına da rıza göstermeyiz. Bu noktada bu kurum,
özerkliğini koruyarak bu çalışmalarını özellikle sürdürecektir. 
Değerli
arkadaşlarım, son olarak, kişisel verilerin korunmasıyla ilgili de birkaç cümle
ifade edeyim, ondan sonra da konuşmamı son bir dakikada toparlamış olayım. 
Evet,
Kişisel Verileri Koruma Kurulu, gerçekten Türkiye için son derece önemli bir
kuruldur. Geçen yıl kuruldu, bütçe almadı. Bu yıl ilk defa Kişisel Verileri
Koruma Kurulu bütçe alacak ve şu anda kısıtlı imkânlarla sürdürdüğü
çalışmalarını eğitim ve farkındalık öncelikli olmak üzere yapacaktır.
Ben
2018 yılı bütçemizin hepimiz için, ülkemiz için, milletimiz için hayırlı
olmasını diliyorum. Yüce Meclisi en derin sevgiyle saygıyla selamlıyorum. 
Bütçemiz
hayırlı, uğurlu olsun. (AK PARTİ sıralarından alkışlar)
BAŞKAN
– Teşekkür ederim Sayın Bakan.
ÖZGÜR
ÖZEL (Manisa) – Sayın Başkanım, pek kısa bir söz istiyorum.
BAŞKAN
– Sayın Elitaş, siz sisteme girmiştiniz, sonra ben…
MUSTAFA
ELİTAŞ (Kayseri) – Vazgeçtim, zamanında lazımdı.
BAŞKAN
– “Geçti.” diyorsunuz, peki. 
Sayın
Özel…
IV.- AÇIKLAMALAR (Devam)
39.- Manisa Milletvekili Özgür Özel’in,
Başbakan Yardımcısı Fikri Işık’ın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, Sayın Bakana teşekkür ediyoruz. 
Bir
konuya dikkat çekti, hem de basın-yayın organları denetimiyle de ilgili olduğu
için… Bir de hepimizde kendi dünya görüşümüze yakın gazeteler, onlarla
etkileşim ve onların denetimi, hiç olmazsa ideolojik olarak onlardan etkilenme
ve etkileme de söz konusu.
Bu
Yahudilikle ilgili dikkat çekmede şunu söyleyelim: Yeni Şafak gazetesinden
İsmail Kılıçarslan ve Ergün Yıldırım’dan “Mesele Siyonizm değil Yahudiliktir”
“Siyasal Yahudilik ve Siyonizm patolojisi” ve “Müslümanların Yahudi sorunu”
diye son iki günde 3 tane çok patolojik yazı okuduk. Yine, Yeni Akit
gazetesinden, çengel bulmacada Hitler’in resmini koyup altına “Seni özlüyoruz.”
çözümlemesi Türkiye’yi utandıracak işlerdir. İktidar partisine yakın ve yerine
konuşan, onun adına ideoloji üreten ve dayatan bu medyanın bu yaklaşımlarını da
Sayın Bakanın dikkatlerine arz ederim.
Sunumu
için teşekkür ediyorum.
Sağ
olun.
BAŞBAKAN
YARDIMCISI FİKRİ IŞIK (Kocaeli) – Sayın Başkanım, çok kısa…
BAŞKAN
– Buyurun Sayın Bakan.
40.- Başbakan Yardımcısı Fikri Işık’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
BAŞBAKAN
YARDIMCISI FİKRİ IŞIK (Kocaeli) – Değerli arkadaşlar, biz bu konuda tarihi çok
net, çok temiz ve gerçekten iftihar edilesi bir milletin evlatlarıyız. Kim
yanlış yaparsa yapsın, o bizi bağlamaz. AK PARTİ sözcülerinin, AK PARTİ Genel
Başkanının ve AK PARTİ adına konuşma yetkisi ve hakkı olan insanların dışında
yapılan hiçbir açıklama, hiçbir yazı bizi bağlamaz. 
Bizim
duruşumuz nettir: Yahudilik bir Hak dindir, 3 semavi dinden biridir;
Hristiyanlık, 3 semavi dinden biridir; Müslümanlık, 3 semavi dinden biridir. Bu
insanların dinine saygı göstermek bizim en temel hem insanlık hem Müslümanlık
görevimizdir. Bunun dışında, hiç kimsenin yazdığı da, çizdiği de bizi bağlamaz.
BAŞKAN
– Teşekkür ederim Sayın Bakan.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve Koordinasyon
Ajansı Başkanlığı 2016 Yılı
Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Şahsı adına son olarak Afyonkarahisar Milletvekili Sayın Mehmet Parsak
konuşacaklardır.
Buyurun
Sayın Parsak. (MHP sıralarından alkışlar)
MEHMET
PARSAK (Afyonkarahisar) – Aziz Türk milletinin saygıdeğer milletvekilleri,
hepinizi saygılarımla selamlıyorum.
On
dört güzide kurumumuzun bütçesiyle ilgili söz aldım ama bugün tarihî bir günü
yaşıyoruz, ondan dolayı onların bütçelerine dair sözlerime geçmeden önce ben de
önemine binaen o husustaki görüşlerimi paylaşmak isterim. 
Evet,
bugün tarihî bir günü yaşıyoruz, İslam İşbirliği Teşkilatı Doğu Kudüs’ü başkent
olarak kabul etti ve bu meyanda Gazi Meclisimizde, yüce Meclisimizde de üç
siyasi parti grubumuzun ortak önerisiyle bu yönde bir bildiri yayınlandı. Bu
yönüyle tarihî bir günü yaşıyoruz ama İslam İşbirliği Teşkilatı bunu nasıl bir
denklem içinde yayınladı, ona bir bakmak lazım.
İslam
İşbirliği Teşkilatı 1969’da Kudüs yangınından sonra Suud’un öncülüğünde -ve
bugünkü adıyla değil ama o günkü adıyla- kurulduktan sonra, bugün geldiğimiz
noktada kurulun üyesi olan 57 ülkeden 48’i katıldı; 18’i devlet başkanı
düzeyinde katıldı ve kurucusu, öncüsü durumundaki Suud ne yazık ki bakan
yardımcısı düzeyinde temsil ettirildi. Bugün geldiğimiz noktada, Kudüs meselesi
başta olmak üzere, İslam âleminin meselelerine sahip çıkan aziz Türk
milletinden ve kutlu Türk devletinden başka önemli bir aktör yoktur, bunun
altını çizmek lazım. Yani gözlemci ülkelerin bile devlet başkanı sıfatıyla
katıldığı bugünkü toplantıya kurucuların -bırakınız devlet başkanı- kimisinin
hiç katılmadığı, kimisinin başkan yardımcısı, bakan yardımcısı düzeyinde
katıldığı bir toplantıdan böylesi bir karar çıktı. 1,5 milyarı aşkın İslam âleminin
yönetim kademelerindeki vahamet bu düzeydedir ve koskoca İslam dünyasının da
Türk milletinden, Türk devletinden başka sahibi, banisi yoktur. 
Değerli
milletvekilleri, demem o ki böylesi bir denklem içerisinde böylesi önemli,
böylesi tarihî bir karar çıkmışken bize de düşen bunun birliği, beraberliği
içerisinde ve sorumluluk duygusuyla hareket etmektir, nitekim kaydi olarak
Meclisimiz bunu başarmıştır ama sonrasında ne yazık ki başka tartışmalar da
yaşanmıştır; bunu bir kayda geçirmek isterim.
Sayın
milletvekilleri, demin konuşmama başlarken on dört güzide kurumumuzdan söz
ettim; Türk Dil Kurumu, Türk Tarih Kurumu, vakıflarımız, Hazine Müsteşarlığı,
SPK, Yurtdışı Türkler, TİKA vesair. Bütün bunların ortak özelliği, özellikle
bakıldığında, Türk milletine, Türk kültürüne, Türk diline hizmet etmeleridir. O
yönüyle bu kurumlarımız en önemli, en güzide kurumlarımızdır ama bunların gene
bir ortak özelliği de var; bu kadar önemine binaen ne yazık ki bütçeleri
yetersizdir, bütçeleri yetersiz olduğu için ne yazık ki personelleri de
yetersizdir, böylesi önemli faaliyetleri bakımından hizmetlerinden de geri
kalmaktadır. Biz demiyoruz ki bir şey yapılmıyor. Sayın bakanlar uzun uzun
anlattılar, içlerinde çok güzel faaliyetler var; iyi, doğru, tamamı için biz de
teşekkür ediyoruz ama eksiklikler elbette var. 
Söz
gelimi, Yurtdışı Türkler ve Akraba Topluluklar Başkanlığı; çok güzel çalışmalar
kaydedildi, iktidar partisi milletvekilleri de sıraladılar, Sayın Bakan da
ifade etti. Ama aynı kurum bugün yurt dışındaki 7 milyondan fazla insanımıza
hizmet veriyor, 167’den fazla ülkede her ay 5 binden fazla öğrenciye burs
veriyor. Böylesi zorluklar içinde çalışırken ne yazık ki Orta Asya’da,
Balkanlarda ve Kafkasya’daki hizmetleri itibarıyla yetersizliği var. Bu neden
kaynaklanıyor? Bütçesindeki eksikliğinden, personellerinden. 
RTÜK,
çok önemli bir faaliyeti yürütmektedir. Nitekim bu konu defalarca burada bizim
hatiplerimiz tarafından da gündeme getirildi, önergeler, teklifler verildi,
kabul da edildi. Bu önemli görevleri yürütürken personel eksikliği, kadro
eksikliği vardır. Bunlar tamamlanırken diğer tüm kurumlarımızda olduğu gibi
ehliyet, liyakat ve adalet ilkelerine uygun, bunlarla mütenasip bu
eksikliklerin giderilmesi gerekmektedir. 
SPK,
farklı değildir. Yeni dönemde çıkan yasalar itibarıyla görev ve sorumluluk
alanı genişletilmiştir ama bunlarla mütenasip kadrosu yoktur, tamamlanmalıdır,
bütçesi ona göre artırılmalıdır ve bunda da gene ehliyetten, liyakatten,
adaletten aykırı olunmamalıdır. Hazine Müsteşarlığındaki durum da çok farklı
değildir. Sürem sınırlı, ilgili bölümlerde gene ifade edeceğiz.
Yüce
Meclisi ve saygıdeğer Genel Kurulu tekrar saygılarımla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Parsak.
Sayın
milletvekilleri ikinci turdaki konuşmalar tamamlanmıştır.
Soru-cevap
işlemine geçiyoruz ama uzun zamandan beri sistemdesiniz, söz istiyorsunuz Sayın
Yedekci, nedir talebiniz?
GÜLAY
YEDEKCİ (İstanbul) – Teşekkür ediyorum Sayın Başkan.
BAŞKAN
– Sayın Yedekci, yerinizden söz mü istiyorsunuz, bir dakika?
GÜLAY
YEDEKCİ (İstanbul) – Evet, yerimden söz istiyorum.
BAŞKAN
– Bir dakika, uzatmayacağım toparlayın lütfen.
IV.- AÇIKLAMALAR (Devam)
41.- İstanbul Milletvekili Gülay
Yedekci’nin, kadın elinin değmediği bir bütçenin kapsayıcı olmadığına ve
hayatın her alanında kadın-erkek eşitliği için mücadele etmeye devam
edeceklerine ilişkin açıklaması
GÜLAY
YEDEKCİ (İstanbul) – Peki.
Bütçenin,
kadınıyla erkeğiyle tüm toplumu kapsayan bir bütçe olmasını umut ederdik ama bu
bütçenin değil ülkemizdeki erkekleri, sadece belli bir kesimi kapsadığını
görüyoruz. Bütçeniz, cinsiyet eşitliğine vermediğiniz önemi gösteriyor.
Ülkemizin yarısının kadın olduğu unutulmamalıdır. Kadınların olmadığı bir bütçe
de eksiktir. Kadın elinin değmediği bütçe kapsayıcı değildir. 
Bakanlıkların
üst kadroları sadece erkeklere mi tahsislidir? Bugün üç başbakan yardımcısının
sunumunu ve onların bütçelerini dinledik az sonra da oylayacağız ama görüyoruz
ki kadın bürokratımız yok. Anayasa’nın 10’uncu maddesi eşitlik ilkesini
gerektiriyor. Ben sormak istiyorum, liyakat esasına uygun kadın hiç yok mudur
bakanlıklarınızda? Elbette vardır ama anlayış yoksundur. Eşitliğin, sefaleti ve
yoksulluğu kovduğu bir dünya için, hayatın her alanında kadın ve erkek eşitliği
için, size rağmen mücadele etmeye devam edeceğiz.
(Mikrofon
otomatik cihaz tarafından kapatıldı)
BAŞKAN
– Teşekkür ederim.
GÜLAY
YEDEKCİ (İstanbul) – Cümlemi tamamlayaydım Sayın Başkan, cümlemi niye
tamamlatmıyorsunuz?
BAŞKAN
- Sayın Elitaş.
42.- Kayseri Milletvekili Mustafa Elitaş’ın,
İstanbul’da yapılan İslam İşbirliği Teşkilatı toplantısına ve Türkiye Büyük
Millet Meclisinin Kudüs konusunda gösterdiği tavır nedeniyle tüm
milletvekillerine teşekkür ettiğine ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum.
Biraz
önce Sayın Parsak, konuşmasında Kudüs’le ilgili Türkiye'nin koyduğu tavrı ifade
ettiler. Kendilerine teşekkür ediyorum. Buna Türkiye Büyük Millet Meclisinde
grubu bulunan bütün siyasi partiler, ortak bildiri imzalayarak bugün de
Mecliste bulunan üç siyasi parti grup başkan vekillerinin imzasıyla birlikte,
işgal altındaki Doğu Kudüs’ün Filistin Bağımsız Devleti’nin başkenti olarak
kabul edilmesi tavsiyesi de dile getirildi. Cumhurbaşkanımızın öncülüğünde
İslam İşbirliği Teşkilatı üyesi 57 ülke, bugün İstanbul’da toplantıya çağrıldı,
49 ülke katıldı, 8 ülke katılmadı. Bu katılmayan ülkeleri ifade etmek
istiyorum: Benin, Guyana, Kamerun, Türkmenistan, Surinam, Gine Bissau, Mozambik
ve Suriye. Suriye’nin üyeliği 4’üncü olağanüstü toplantıda...
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Elitaş.
MUSTAFA
ELİTAŞ (Kayseri) – ...askıya alındığından dolayı fiilen 7 ülkenin katılmadığını
ifade etmek isteriz. Bu konuda emeği geçenlere teşekkür ederken Türkiye Büyük
Millet Meclisinin de böylesine önemli bir konuda, üç semavi din için çok önem,
ehemmiyet arz eden bir vilayetin, önemli bir merkezin insanlık için çok önemli
olduğu konusunda ortak hareket etmesi de tarihe düşülmüş önemli bir nottur.
Bütün milletvekillerine, Türkiye Büyük Millet Meclisinin değerli üyelerine
teşekkür ediyorum.
BAŞKAN
– Teşekkür ederim ben de Sayın Elitaş.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam) 
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) HAZİNE MÜSTEŞARLIĞI
(Devam)
1) Hazine Müsteşarlığı 2018
Yılı Merkezî Yönetim Bütçesi
2) Hazine Müsteşarlığı 2016
Yılı Merkezî Yönetim Kesin Hesabı
B) BANKACILIK DÜZENLEME VE
DENETLEME KURUMU (Devam) 
1) Bankacılık Düzenleme ve
Denetleme Kurumu 2018 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2016 Yılı Merkezî Yönetim Kesin Hesabı
C) SERMAYE PİYASASI KURULU (Devam)
1) Sermaye Piyasası Kurulu
2018 Yılı Merkezî Yönetim Bütçesi
2) Sermaye Piyasası Kurulu
2016 Yılı Merkezî Yönetim Kesin Hesabı
Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2018 Yılı Merkezî Yönetim Bütçesi
2) Vakıflar Genel Müdürlüğü
2016 Yılı Merkezî Yönetim Kesin Hesabı
D) TÜRK İŞBİRLİĞİ VE
KOORDİNASYON AJANSI BAŞKANLIĞI (Devam)
1) Türk İşbirliği ve
Koordinasyon Ajansı Başkanlığı 2018
Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2016
Yılı Merkezî Yönetim Kesin Hesabı
E) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve Akraba
Topluluklar Başkanlığı 2018
Yılı Merkezî Yönetim Bütçesi
2) Yurtdışı Türkler ve Akraba
Topluluklar Başkanlığı 2016
Yılı Merkezî Yönetim Kesin Hesabı
F) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2018 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2016 Yılı Merkezî Yönetim Kesin Hesabı
G) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2018
Yılı Merkezî Yönetim Bütçesi
2) Radyo ve Televizyon Üst Kurulu 2016
Yılı Merkezî Yönetim Kesin Hesabı
Ğ) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2018 Yılı
Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2016 Yılı
Merkezî Yönetim Kesin Hesabı
H) ATATÜRK ARAŞTIRMA MERKEZİ
(Devam)
1) Atatürk Araştırma Merkezi 2018 Yılı Merkezî Yönetim Bütçesi
2) Atatürk Araştırma Merkezi 2016 Yılı Merkezî Yönetim Kesin Hesabı
I) ATATÜRK KÜLTÜR MERKEZİ (Devam)
1) Atatürk Kültür Merkezi 2018 Yılı Merkezî Yönetim Bütçesi
2) Atatürk Kültür Merkezi 2016 Yılı Merkezî Yönetim Kesin Hesabı
İ) TÜRK DİL KURUMU (Devam)
1) Türk Dil Kurumu 2018 Yılı Merkezî Yönetim Bütçesi
2) Türk Dil Kurumu 2016 Yılı Merkezî Yönetim Kesin Hesabı
J) TÜRK TARİH KURUMU (Devam)
1) Türk Tarih Kurumu 2018 Yılı Merkezî Yönetim Bütçesi
2) Türk Tarih Kurumu 2016 Yılı Merkezî Yönetim Kesin Hesabı
K) KİŞİSEL VERİLERİ KORUMA
KURUMU (Devam)
1) Kişisel Verileri Koruma
Kurumu 2018 Yılı Merkezî
Yönetim Bütçesi
BAŞKAN
– Şimdi soru-cevap işlemini yapacağız. Süremiz yirmi dakika. On dakika içinde
soruları alacağız ve kalan on dakikada ise sayın bakanlar bu soruları
cevaplayacaklar.
Sisteme
giriş sırasına göre başlıyorum.
Sayın
Aydın...
ERKAN
AYDIN (Bursa) – Teşekkür ederim Sayın Başkan.
İlk
sorum Çavuşoğlu’na: Sayın Bakan, 2018 yılı Kuzey Kıbrıs Türk Cumhuriyeti
bütçesine ne kadar mali yardım payı ayırdınız? Bu para nerelerde ve nasıl
kullanılacak? 2017 yılı içerisinde KKTC’ye öngörülen destekten ne kadar fazla
mali yardım yapıldı? KKTC Kalkınma Bankası tarafından kişi ve kurumlara verilen
kredilerin dönüş oranı nedir? Bu yıl yine aynı banka tarafından verilecek kredi
miktarı ne kadardır? 
Diğer
sorum hazineden sorumlu bakana: Yalnız, burada değil, bürokratları not alıp cevaplarsa
seviniriz. Tüketici fiyatları on üç yılın rekorunu kırdı, kasım ayında yüzde
12,98’e yükseldi. 4 kişilik bir ailenin açlık sınırı 1.857 liraya, yoksulluk
sınırı da 7.155 liraya çıktı. İşsizlik oranı yüzde 12. Özetle, halk, yoksulluk
sınırının altında yaşıyor. Hâl böyleyken bu ekonomiyi nasıl sürdürmeyi
düşünüyorsunuz? Gelir dengesini ve sosyal katmanlar arasındaki bu dengeyi nasıl
sağlayacaksınız?
BAŞKAN
– Sayın Havutça...
NAMIK
HAVUTÇA (Balıkesir) – Teşekkür ederim Sayın Başkan.
Sayın
Hükûmet yetkililerine soruyorum: Tarım Kanunu’muz, çiftçilere yapılması gereken
desteği düzenlemektedir. Ülkemizde tarımsal üretimin ve çiftçimizin ne kadar
zor koşullarda üretim yaptığını hepimiz biliyoruz ve bu nedenle de sık sık yurt
dışından tarım ürünleri ithal etmek zorunda kalıyoruz. Tarım Kanunu’nun 27’nci
maddesinin amir hükmü gereğince, bu destekler gayrisafi millî hasılanın yüzde
1’inden az olamaz deniyor.
Şimdi,
soruyorum buradan sayın bakanlara: 2016’da köylüye destek olarak ne kadar
ödediniz? 2017 yılında ne kadar ödediniz? Gayrisafi millî hasılanın bu
kriterine, Tarım Kanunu’ndaki bir kritere uydunuz mu? 
BAŞKAN
– Sayın Akın’ın yerine Sayın Durmaz. 
KADİM
TURMAZ (Tokat) – Teşekkür ederim Sayın Başkanım. 
Hükûmet
son zamanda taşerona kadroyu dillendirmektedir. Her ne kadar bir çerçevesi
çizilip sivil toplum örgütleri ve sendikalarla konu konuşulmamış olsa da.
Niyetinizde, yirmi beş otuz yıldır kadrolu ustaların işini yapan yaklaşık 2.700
civarında şeker fabrikaları işçisi var mıdır? Yine, Makina Kimya, Posta ve
Telgraf, ÇAYKUR, BOTAŞ, İller Bankası gibi 69 kurum çalışanı işçiler de bu
niyet torbasının içinde var mıdır? Yine, gazi Mecliste çalışan danışman ve
diğer emekçiler bu kapsamda var mıdır?
Yine,
Vakıflar Genel Müdürlüğü, kamu kaynağı kullanan özel bütçeli bir kurumdur.
Devletimizin millî bankaları Ziraat Bankası, Vakıfbank, Halkbank gibi bankalar
varken paraların ve tasarrufların Kuveytbankta tutulmasına son verecek misiniz?
Bu konuda bir çalışmanız var mıdır? 
Teşekkür
ederim. 
BAŞKAN
– Teşekkür ederim. 
Sayın
Yeşil’in yerine Sayın Gaytancıoğlu. 
OKAN
GAYTANCIOĞLU (Edirne) – Teşekkür ederim Sayın Başkan. 
Bu
hafta, Yerli Malı Haftası. Her yıl Aralık ayının 12 ve 18’inci günleri arası
Yerli Malı Haftası olarak kutlanıyor. Yabancı ülke ürünleri yerine Türkiye’de
üretilen ürünleri tüketmenin bilincini oluşturmak amacıyla her yıl 12-18 Aralık
tarihleri arasında okullarda kutlanıyor. Ancak, artık ithal ürünlerle
kutlanıyor. Türkiye, buğday, arpa, mısır, tütün, muz, nohut, mercimek, fasulye
başta olmak üzere, birçok tarım ürününü ithal etmek zorunda kalıyor. Bu, nasıl
Yerli Malı Haftası? Buna dikkat çekmek istedim. 
Teşekkür
ediyorum. 
BAŞKAN
– Teşekkür ediyorum ben de. 
Sayın
Erdoğan…
MEHMET
ERDOĞAN (Muğla) – Teşekkür ederim Sayın Başkan. 
Sayın
Bakan, 23 ilde kurulan cazibe merkezleri için şubat ayında yatırımcıların
müracaatlarını aldınız. Niçin on aydır gerekli değerlendirmeleri yaparak
yatırımcıların önünü açmadınız? Yoksa, cazibe merkezleri uygulamasından
başlamadan vazgeçtiniz? 
RTÜK,
evlendirme programlarını niçin yasaklamıyor? Bu programların kime ne hayrı
vardır? 
“Yerel
medyanın batması, medyanın kartelleşmesine sebep olur. Yerel medyayı
destekliyoruz.” açıklamaları, bizim için yeterli değildir. Yerel medyaya
verilen desteğin, yerel medyayı yaşatacak, onları ayakta tutacak seviyeye
çıkarılması gerekir. 
Teşekkür
ederim. 
BAŞKAN
– Teşekkür ederim ben de Sayın Erdoğan. 
Sayın
Gürer…
ÖMER
FETHİ GÜRER (Niğde) – Teşekkürler Sayın Başkan. 
Niğde
merkez Sungurbey Camisi, 1335 yılında İlhanlılar döneminde yapılmıştır. 18’inci
yüzyılda büyük bir yangın sonrasında 4 kubbesi ve burmalı minareleri
yıkılmıştır. 1936 ve farklı dönemlerde onarım görmüştür. Taç kapısında
geometrik motifler, stilize hayvan figürleri -ki 79 stilize hayvan figürü- yok
olmak üzeredir. Anıt eserin on beş yıldır aslına uygun onarımını talep
ediyoruz. 2018 yılında onarımı için bütçeden ayrılan ödenek var mıdır? 
İkinci
sorum: Millî Savunma Bakanıyken Sayın Başbakan Yardımcısı Fikri Işık, Niğde’de
askerî birlik sözünüz vardı. Ayrıca, askerî fabrikanın kapasitesinin
artırılacağını söylemiştiniz. 2018 yılında bu sözlerinize uygun olarak bütçeden
kaynak ayrılmış mıdır?
Teşekkür
ediyorum. 
BAŞKAN
– Teşekkür ederim ben de. 
Sayın
Altaca Kayışoğlu…
NURHAYAT
ALTACA KAYIŞOĞLU (Bursa) – Teşekkürler. 
Bursa’da,
Tabip Odası Başkanı Doktor Güzide Elitez’in açıklamasına göre, son günlerde
hava kirliliği ölçümlerinde PM 10 değeri 70 olması gerekirken 843 olarak
ölçülmüştür. Avrupa’da bu değerin sınırı 50 olarak görülüyor. “PM 10 nedir?”
derseniz, havaya saçılan sanayi kirleticileri, kömür ve fosil yakıtların belli
bir birimi olarak belirtiliyor. Solunumla vücuda girdiğinde akciğer kanseri,
felç, KOAH, çocuk astımına neden olduğu, Doktor Elitez tarafından belirtiliyor.
Bursalıların göz göre göre ölümcül hastalıklara sürüklenmesini kabul etmiyoruz.
Bunun için de ilk aşamada, dağıtılan kalitesiz kömürler yerine yoksul
vatandaşlarımıza ücretsiz doğal gaz dağıtmayı düşünüyor musunuz? 
Teşekkürler.

BAŞKAN
– Teşekkür ederim ben de.
Sayın
Sarıhan…
ŞENAL
SARIHAN (Ankara) – Teşekkür ederim. 
Sayın
Başbakan yardımcılarının konusu alanına girmiyor ancak aciliyeti nedeniyle
kendileriyle iki konuyu bölüşmek istiyorum. 
Birisi:
Samsun’da ikamet etmekte olan Deniz Ceylan isimli bir kadın arkadaşımız, bir
yıl önce evlenmiş olduğu eşinden aşırı şiddet gördüğü için ayrılmış fakat bu
ayrılmadan sonra sürekli bir biçimde yaşamını tehdit eden saldırılarla karşı
karşıya kalmış, ilgili makamlara başvurularının da olmasına rağmen bu
makamlardan herhangi bir olumlu yanıt alamamış. Bir kadının yaşamının çok
önemli olduğunu düşünerek kendilerinden bu sorunla ilgilenmelerini, en azından
ilgili bakanlıklarla bölüşmelerini rica ediyorum.
İkincisi
de Nuriye ve Semih’le ilgili sorun. 
(Mikrofon
otomatik cihaz tarafından kapatıldı) 
BAŞKAN
– Sayın Sarıhan, Teşekkür ederim.
Sayın
Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, dün PKK’lı hainlerce Şırnak’ta şehit edilen Gülnar İshaklar köyünden
Hacı Mustafa Can’ı “Şehitler ölmez, vatan bölünmez.” diyerek defnettik. Yalnız,
bugün Türkiye Büyük Millet Meclisi kürsüsünden “kürdistan” naralarının
atılması, başta şehit aileleri olmak üzere, hepimizi derinden üzmüştür. Ben bu
kürsüden “kürdistan” naraları atılmasını düşünce özgürlüğüyle ve kürsü
masuniyetiyle bağdaştırmıyorum. “Kürdistan” naraları atanlara ve bunlara
özgürlük gözüyle bakanlara “Ne kürdistanı ulan!” diyorum Başbuğ Alparslan
Türkeş’in diliyle. Burası Türkiye Cumhuriyeti devletidir ve burada binlerce
Hacı Mustafa, şehadet şerbetini içmeye hazırdır diyor, saygılarımı sunuyorum.
(AK PARTİ sıralarından alkışlar) 
BAŞKAN
– Teşekkür ederim.
Sayın
Arslan…
KAZIM
ARSLAN (Denizli) – Başbakana soruyorum: Diyanet İşleri Başkanlığı, İslam
dininin inançları, ibadet ve ahlak esaslarıyla ilgili işleri yürütmek için din
konusunda toplumu aydınlatmak ve ibadet yerlerini yönetmek üzere Başbakanlığa
bağlı olarak çalışan bir kuruluştur. Asli görevleri kuruluş yasasında
belirlenmiş olup Anayasa'mıza ve yasalarımıza uygun hareket etmek, ona göre
kararlar vermek zorundadır. Diyanetin Din İşleri Yüksek Kurulu yeni bir fetva
yayınlayarak SMS ve faksla “Boş ol.” demek suretiyle erkeğin eşini
boşayabileceğini söylemek suretiyle anayasal düzenimize, Medeni Kanun’un
emredici hükümlerine aykırı hareket etmiştir. Anayasal düzenimizi değiştirmek, şeri
hükümlerle evlilik düzenini yok edecek fetvayla boşanmaları gerçekleştirmek
isteyen Din İşleri Yüksek Kurulunu görevden almayı düşünüyor musunuz? Anayasal
düzeni değiştirmekten cumhuriyet savcısına suç duyurusunda bulunacak mısınız? 
Teşekkür
ederim.
BAŞKAN
– Teşekkür ederim ben de. 
Sayın
Öz…
BÜLENT
ÖZ (Çanakkale) – Orman ve Su İşleri Bakanlığına bağlı Orman Genel Müdürlüğü
bünyesinde 5620 sayılı Kanun’a göre beş ay yirmi dokuz gün çalışan 8.500
civarında işçi mevcuttur. Hayatlarını tehlikeye atarak vatanımızın yeşil
örtüsünü korumaya çalışan mevsimlik işçilerimiz, altı aydan az çalıştıkları
bahanesiyle iş güvenliği haklarından yoksun bırakılmaktadırlar. Eskiden yangın
mevsimi altı ay olarak bilinse de küresel ısınma nedeniyle işçilerimiz on ay
boyunca çalıştırılmaktadır. Bu sebeple mevsimlik işçilerimizin sürekli işçi
kadrolarına atanmaları hususunda bir çalışmanız var mıdır?
Teşekkür
ederim.
BAŞKAN
– Teşekkür ederim ben de.
Sayın
Bakanım, buyurun. 
BAŞBAKAN
YARDIMCISI FİKRİ IŞIK (Kocaeli) – Sayın Başkanım, milletvekili arkadaşlarımıza
sorularla yasama çalışmasına katkı yaptıkları için teşekkür ediyorum.
Sayın
Aydın’ın bu ekonomiyle ilgili genel değerlendirme… Değerli arkadaşlar, sizler
değerlendirmenizi yapacaksınız. Bizler de değerlendirmemizi yapacağız. Sonuçta
millete gideceğiz. Millet artıları, eksileri değerlendirecek, bardağın boş
tarafını, dolu tarafını görecek ve en sonunda kararını verecek. Milletin kararı
da herkesin başının üzerinde. Evet, enflasyon çift haneli rakama yükseldi ama
inşallah, en kısa sürede enflasyonun makul oranlara çekilmesiyle ilgili yoğun
çalışmalar meyvesini verecek. 
Gelir
gider dengesizliği noktasında şunu özellikle söylemem lazım, 2008 krizinden
sonra, özellikle ben AK PARTİ iktidarını da dâhil ederek söyleyebilirim ki, toplumda
gelir dağılımı adaletsizliğinin artmadığı nadir ülkelerden biri Türkiye’dir.
Gini endeksi 2002 yılından beri sürekli pozitif yönde yani gelir dağılımı
adaletsizliğinin azalması yönünde bize özellikle işaretler vermektedir. Bu
noktada AK PARTİ iktidarı çok hassastır, bu hassasiyetimizi de sonuna kadar
sürdüreceğiz. 
Tarım
desteği konusunu, özellikle Tarım Bakanımıza özel sorunuzu ileteceğiz. 
Taşeron
işçiler konusunda, Hükûmetimiz özellikle bu sorunu artık çözecek düzenlemede
sona gelmiştir, inşallah bu düzenlemeyi yapacağız. Bu düzenleme yapılırken
belirli konular, işte, kamuda çalışanların tamamı, biliyorsunuz, bu kapsamın
içerisinde ama özel bütçeli kuruluşlar kapsamda mıdır, değil midir; bunu
özellikle Çalışma ve Sosyal Güvenlik Bakanımıza sorunuzu ileteceğiz, onların
cevaplamasını sağlayacağız.
ÖMER
FETHİ GÜRER (Niğde) – KİT’ler hariç, KİT’ler yok.
MUSA
ÇAM (İzmir) – Bakanlar Kurulundan geçti mi?
BAŞBAKAN
YARDIMCISI FİKRİ IŞIK (Kocaeli) – “Yerli Malı Haftası ithal ürünlerle
kutlanıyor.” Değerli arkadaşlar, Türkiye, evet, tarımda ithalat yapıyor ama
ithalat yaptığından çok daha fazla ihracat da yapıyor. Belli ürünleri ithal
ediyor, işliyor ve ihraç ediyor. Şimdi, o ithal ettiği ürünleri sanki
Türkiye’de kullanılıyor gibi, Türkiye’nin aslında buna ihtiyacı var da Türkiye
bunları kendi ihtiyacı için kullanıyor diye bakarsanız yanılırsınız. Türkiye,
Rusya’dan buğdayı alır, işler ve bütün dünyaya satar.
OKAN
GAYTANCIOĞLU (Edirne) – Bir tek buğday, bir tek buğday; onun dışında hepsini
yiyoruz.
ÖMER
FETHİ GÜRER (Niğde) – Samanı nereye satıyoruz, samanı?
BAŞBAKAN
YARDIMCISI FİKRİ IŞIK (Kocaeli) – Yağlı tohumu alır, işler, satar. Bu konuda
çift taraflı bakmanızı tavsiye ederim.
OKAN
GAYTANCIOĞLU (Edirne) – Hepsini yiyoruz.
BAŞKAN
– Sayın Gaytancıoğlu, dinliyoruz. 
BAŞBAKAN
YARDIMCISI FİKRİ IŞIK (Kocaeli) – Sayın Erdoğan’ın Cazibe Merkezleri
Programı’yla ilgili… Sayın Erdoğan, Cazibe Merkezleri Programı çok yakında
revize edilmiş olarak yürürlüğe girecek. Bu önümüzdeki ilk kanun hükmünde
kararnamede bazı düzenlemeler var, o düzenlemeler yapılır yapılmaz Cazibe
Merkezleri Programı, Genel Teşvik Programı’nın içerisinde güçlendirilmiş olarak
hayata geçecek.
“Evlendirme
programları neden yasaklanmıyor?” Şu anda televizyonlarda evlendirme programı
yok. RTÜK bu konuda çok ciddi, kararlı bir duruş sergiledi ve bunun sonucunda
şu anda evlendirme programı yok, diğer programlarla ilgili de yakın takip
sürüyor. Sadece internet ortamında, internet televizyonlarında bu evlilik
programlarının sürdürüldüğüne dair bir bilgi var, onunla ilgili de hukuki bir
boşluk var, onun üzerinde de çalışmayı yapıyoruz. 
Yerel
medyaya destek veriyoruz. Biraz önce konuşmamda ifade ettim, yüzde 3 olan
reklam gelirinin payını yüzde 1,5’a düşürdük. TÜRKSAT’ın da yerel
televizyonların uydu kirasıyla ilgili bir teknik çalışma yaptığını biliyorum. 
Sayın
Gürer’in Niğde’ye askerî birlik sözü… Evet, takip ediyoruz, benden sonraki
Savunma Bakanı arkadaşımıza da özellikle böyle bir sözü verdik Ömer
Halisdemir’in memleketi Bor’la Çukurkuyu arasına bir askerî birliğin
kurulmasıyla ilgili çünkü o dönemde ben askerî yetkililerimizden bilgi alarak o
sözü vermiştim. Şu anda da o söz özellikle takip ediliyor, bunu bilmenizi
isterim Sayın Gürer.
Sayın
Sarıhan söylediğiniz ismi eğer bize ulaştırırsanız ben Aile Bakanlığımıza ve
İçişleri Bakanlığımıza hemen iletirim. Bana o ismi ulaştırırsanız sevinirim. 
Sayın
Şimşek’in, “kürdistan” naralarının atılmasını… Bunu hiç kimsenin onaylaması
mümkün değil. Burada böyle birtakım ideolojik veya birtakım terörist mahfilleri
özellikle tatmin etmek için yapılan şovlara Meclisteki hiçbir arkadaşımızın
kesinlikle -onay vermesini bırakın- tahammül etmeyeceğini zaten Meclis verdiği
kararla da ortaya koydu. 
GÜLAY
YEDEKCİ (İstanbul) – Kadın bürokratlar konusu Sayın Bakan…
BAŞBAKAN
YARDIMCISI FİKRİ IŞIK (Kocaeli) – Sayın Arslan’ın konusunda… Değerli
arkadaşlar, Diyanetin konumunu iyi bilmemiz lazım. Diyanet dinî konularda
fetvalar verir. Bunlar, insanlar için, kendi içlerinde kabul veya reddedeceği,
özgür iradeleriyle uyup uymayacağı konusundaki kararlardır, bunun anayasal
düzenle uzaktan yakından alakası yoktur.
KAZIM
ARSLAN (Denizli) – Yapmayın Sayın Bakan yahu! Anayasal düzene aykırı…
BAŞBAKAN
YARDIMCISI FİKRİ IŞIK (Kocaeli) – Türkiye'de bir Medeni Kanun var ve Medeni
Kanun yürürlüktedir.
GÜLAY
YEDEKCİ (İstanbul) – Mesajla boşanılabilir mi Sayın Bakan? Kontörü bitince ne
yapacak yani boşanamayacak mı? 
KAZIM
ARSLAN (Denizli) – Peki, nasıl fetva veriyor bu?
BAŞBAKAN
YARDIMCISI FİKRİ IŞIK (Kocaeli) – Siz eğer ona bakarsanız Diyanet İşleri Başkanlığının
verdiği fetvalara biz “Anayasa’ya uygun mu, değil mi?” diye bakmayız, “Dinin
temel hükümlerine uygun mu, değil mi?” diye bakarız çünkü bu, Diyanet İşlerinin
verdiği fetvalar, bireyin kendi özgür dinî inanç alanındaki fetvalardır.
KAZIM
ARSLAN (Denizli) – Yapmayın ne olur. Size bağlı bu kurum.
BAŞBAKAN
YARDIMCISI FİKRİ IŞIK (Kocaeli) – Yoksa kamu düzenine yönelik, kamu düzenini
ilgilendiren fetvaları Diyanet İşleri, Din İşleri Yüksek Kurulu vermiyor. Biraz
bu noktada, sizin, özellikle Din İşleri Yüksek Kurulunun verdiği kararlara
insanların hür iradeleriyle katılıp katılmama noktasındaki fetvalar gözüyle
bakmanızı salık veririm.
KAZIM
ARSLAN (Denizli) – Türkiye Cumhuriyeti’nin Diyanet İşleri değil mi?
BAŞBAKAN
YARDIMCISI FİKRİ IŞIK (Kocaeli) – Mevsimlik işçilerle ilgili konuda,
biliyorsunuz, Sayın Cumhurbaşkanımız da açıkladı, mevsimlik işçilerde beş ay
yirmi dokuz güne kadar olan süre, dokuz ay yirmi dokuz güne kadar uzatılıyor.
Teşekkür
ederim.
GÜLAY
YEDEKCİ (İstanbul) – Sayın Bakan, üst düzey bürokratlara cevap vermediniz,
kadın konusu.
BAŞKAN
– Sayın Yedekci, lütfen…
GÜLAY
YEDEKCİ (İstanbul) – Sayın Başkan, siz de kadınsınız, niçin bu konuda duyarlı
değilsiniz?
BAŞKAN
- Buyurun Sayın Bakan.
BAŞBAKAN
YARDIMCISI HAKAN ÇAVUŞOĞLU (Bursa) – Teşekkür ederim Sayın Başkanım.
Sayın
Milletvekilimiz Erkan Aydın, Kuzey Kıbrıs Türk Cumhuriyeti’ne yapılan yardımlar
ve ödemelerle ilgili bir soru yöneltti. Kuzey Kıbrıs Türk Cumhuriyeti, Türkiye
ile “tek millet iki devlet” anlayışıyla ilişkilerini sürdürmeye devam ediyor.
Öncelikle şunu ifade edeyim: Kuzey Kıbrıs Türk Cumhuriyeti’nin koordinasyonuyla
ilgili olan Başbakan Yardımcımız, Sayın Recep Akdağ Bakanımız. O vesileyle,
detaylandırma yapmaksızın kaba bir bilgi vereyim size Sayın Aydın; 2016-2018
dönemi için Kuzey Kıbrıs Türk Cumhuriyeti’ne taahhüt edilen yardım tutarı 3,5
milyar lira, an itibarıyla aktarılan yardım tutarı 1,7 milyar lira. Daha
detaylı bilgi mutlaka Sayın Akdağ Bakanımız tarafından verilecektir.
Şimdi,
Sayın Durmaz “Vakıflar Genel Müdürlüğünün tasarrufları kamu bankaları olmakla
beraber neden KuveytTürk Bankasında değerlendiriliyor?” dedi. Sayın Durmaz,
KuveytTürk’te Vakıflar Genel Müdürlüğümüzün yüzde 18,40 oranında bir hissesi
var, ortak oraya yani ve bu nedenle, sembolik de olsa küçük bir kısmını
KuveytTürk’te Vakıflar Genel Müdürlüğü bu hissesinden mütevellit olarak
değerlendirmek arzusunda. 
ELİF
DOĞAN TÜRKMEN (Adana) – Diğer paraları…
BAŞBAKAN
YARDIMCISI HAKAN ÇAVUŞOĞLU (Bursa) – Büyük hisselerinin tamamını yani diğer
mevduatından tutun da gelirlerini, parasını kamu bankalarında değerlendiriyor,
bilginiz olsun.
KADİM
DURMAZ (Tokat) – Diğer ortakları kim? Millî değil.
BAŞBAKAN
YARDIMCISI HAKAN ÇAVUŞOĞLU (Bursa) – KuveytTürk’te Vakıflar Genel Müdürlüğü
yüzde 18 oranında ortak, hissedar yani.
KADİM
DURMAZ (Tokat) – Diğer ortak kim?
GÜLAY
YEDEKCİ (İstanbul) – Niye yüzde 100 bizim olanlara yatırmıyoruz da yüzde 18
olanlara…
BAŞKAN
– Teşekkür ederim.
BAŞBAKAN
YARDIMCISI HAKAN ÇAVUŞOĞLU (Bursa) – Şimdi, yerel medyanın desteklenmesiyle
ilgili ben de bir şey söylemek istiyorum Sayın Erdoğan’a.
Değerli
arkadaşlar, biliyorsunuz, yerel medyanın ayakta kalmasını sağlayan en önemli
geliri bu ilan gelirleridir. Basın İlan Kurumu tarafından objektif kriterlere
bağlanmış, onların belli bir ölçüsü var. O çerçevede, yerel medyaya bu noktada
çok önemli kaynak aktarılmaktadır ve yerel medyayı da esasen ayakta tutan bu
ilan gelirleridir.
ÖMER
FETHİ GÜRER (Niğde) – 2017’de yayımlanmadı, Basın İlan Kurumu yayımlamadı
2017’de.
BAŞBAKAN
YARDIMCISI HAKAN ÇAVUŞOĞLU (Bursa) – Dolayısıyla, bununla ilgili olarak Basın
İlan Kurumumuz desteğini sürdürmeye bundan sonraki süreçte de devam edecektir. 
Bir
diğer konu, Sayın Ömer Fethi Gürer “Niğde Sungurbey Camisi’nin restorasyonu
programa alındı mı?” diye sormuş. Caminin ihalesi 26 Ekimde yapıldı Sayın
Gürer. 2018 yılı başında restorasyonuna başlayacağız inşallah. İnşallah hep
beraber birlikte açarız onu da.
ÖMER
FETHİ GÜRER (Niğde) – Aslına uygun yapsınlar, aman. İhale yapan yine kaçmasın,
bizim orada ihaleye gelen kaçıyor.
BAŞBAKAN
YARDIMCISI HAKAN ÇAVUŞOĞLU (Bursa) – Sayın Kayışoğlu, Bursa’yla ilgili… Tabii,
konu benimle ilgili değil. Neresi açıklama yaptı dediniz?
NURHAYAT
ALTACA KAYIŞOĞLU (Bursa) – Tabip Odası Başkanı.
BAŞBAKAN
YARDIMCISI HAKAN ÇAVUŞOĞLU (Bursa) – Tabip Odası Başkanı açıklama yaptı, tamam.
Şöyle: Bursa’nın sağlığı, esenliği, güvenliği hepimizin ortak paydası. Eğer
gerçekten yapılan açıklama muvacehesinde -teyit etmem de lazım- bir hava
kirliği söz konusuysa öncelikle gerekli tedbirleri almamız lazım. Bursa’ya yakışan…
(Mikrofon
otomatik cihaz tarafından kapatıldı)
NURHAYAT
ALTACA KAYIŞOĞLU (Bursa) – Ücretsiz doğal gaz verelim yoksul vatandaşlara.
BAŞBAKAN
YARDIMCISI HAKAN ÇAVUŞOĞLU (Bursa) – Şu anda programımızda yok öyle bir şey. 
Çok
teşekkür ediyorum.
BAŞKAN
– Teşekkür ederim Sayın Bakan.
Sayın
milletvekilleri, şimdi sırasıyla, ikinci turda yer alan bütçe ile kesin
hesapların bölümlerine geçilmesi hususunu ve bölümlerini ayrı ayrı okutup
oylarınıza sunacağım. 
Yalnız,
bundan önce bir açıklama yapmak zorundayım.
Sayın
milletvekilleri, analitik bütçe sınıflandırması açısından her bir ödenek ve
gelir kodunun açıklaması bütün kurum bütçelerinde aynıdır. Bu nedenle,
tekrardan kaçınmak ve zamanı daha verimli kullanmak amacıyla başta hangi kodun
ne anlama geldiğini bir kez ifade edeceğim. Daha sonra, kâtip üyemiz tarafından
sadece ödenek ve gelir kodları ile bütçe rakamları okunduktan sonra oylamaları
yapacağım. Fonksiyonel sınıflandırmaya göre ödenek icmallerinde birinci düzey
fonksiyonel kodların açıklaması şu şekildedir. Önce kod numaralarını, sonra bu
kod numaraların karşılığı olan açıklamayı bilginize sunacağım. “(01): Genel
Kamu Hizmetleri, (02): Savunma Hizmetleri, (03): Kamu Düzeni ve Güvenlik
Hizmetleri, (04): Ekonomik İşler ve Hizmetler, (05): Çevre Koruma Hizmetleri,
(06): İskân ve Toplum Refahı Hizmetleri, (07): Sağlık Hizmetleri, (08):
Dinlenme, Kültür ve Din hizmetleri, (09): Eğitim Hizmetleri, (10): Sosyal
Güvenlik ve Sosyal Yardım Hizmetleri;
Gelir
cetvellerinde 1’inci düzey gelir kodlamaları ise aşağıdaki şekildedir: 
(01):
Vergi Gelirleri, (02): Sosyal Güvenlik Gelirleri, (03): Teşebbüs ve Mülkiyet
Gelirleri, (04): Alınan Bağış ve Yardımlar ile Özel Gelirler, (05): Diğer
Gelirler, (06): Sermaye Gelirleri, (08): Alacaklardan Tahsilat, (09): Ret ve
İadeler” 
Şimdi,
kurumların 2018 yılı bütçelerini, ödenek cetvelleri ile gelir cetvellerini az
önce belirttiğim şekilde, kesin hesaplarını yazıldığı şekilde okutuyorum:
Hazine Müsteşarlığı 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
07.82) HAZİNE MÜSTEŞARLIĞI
1) Hazine Müsteşarlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 77.927.485.000
BAŞKAN – Kabul edenler…
Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.269.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 15.964.020.000
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 4.000.001.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 97.893.775.000
BAŞKAN – Kabul
edenler... Etmeyenler... Kabul edilmiştir.
Hazine
Müsteşarlığı 2018 yılı merkezî yönetim bütçesinin bölümleri kabul edilmiştir.
Hazine
Müsteşarlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Hazine Müsteşarlığı 2016 Yılı Merkezî Yönetim Kesin
Hesabı
BAŞKAN – (A) cetvelinin
genel toplamını okutuyorum:
(A) CETVELİ 






(TL)



Toplam Ödenek 74.126.172.673,00
Bütçe Gideri 67.032.152.024,01
İptal Edilen Ödenek 7.094.020.648,99
Ertesi Yıla Devredilen Ödenek 901.391.321,40
BAŞKAN – (A)
cetvelini kabul edenler... Etmeyenler... Kabul edilmiştir.
Hazine
Müsteşarlığı 2016 yılı merkezî yönetim kesin hesabının bölümleri kabul
edilmiştir.
Bankacılık
Düzenleme ve Denetleme Kurumu 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.04) BANKACILIK DÜZENLEME VE
DENETLEME KURUMU
1) Bankacılık Düzenleme ve Denetleme Kurumu 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 24.395.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.000.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 423.605.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 450.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 05 Diğer Gelirler 450.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 450.000.000
BAŞKAN – Kabul
edenler... Etmeyenler... Kabul edilmiştir.
Bankacılık
Düzenleme ve Denetleme Kurumu 2018 yılı merkezî yönetim bütçesinin bölümleri
kabul edilmiştir.
Bankacılık
Düzenleme ve Denetleme Kurumu 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Bankacılık Düzenleme ve Denetleme Kurumu 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 327.000.000,00
Bütçe Gideri 112.672.113,84
İptal Edilen Ödenek 214.327.886.16
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 327.000.000,00
Tahsilat 336.452.216,11
BAŞKAN – (B)
cetvelini kabul edenler… Etmeyenler… Kabul edilmiştir.
Bankacılık
Düzenleme ve Denetleme Kurumu 2016 yılı merkezî yönetim kesin hesabının
bölümleri kabul edilmiştir.
Sermaye Piyasası
Kurulu 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.03) SERMAYE PİYASASI KURULU
1) Sermaye Piyasası Kurulu 2018 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 203.117.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 500.000
BAŞKAN – Kabul edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 10.101.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 59.909.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 273.627.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 200.601.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 73.026.000
BAŞKAN – Kabul
edenler… Etmeyenler… Kabul edilmiştir.
 TOPLAM 273.627.000
BAŞKAN – Kabul
edenler... Etmeyenler... Kabul edilmiştir.
Sermaye Piyasası
Kurulu 2018 yılı merkezî yönetim bütçesinin bölümleri kabul edilmiştir.
Sermaye Piyasası
Kurulu 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Sermaye Piyasası Kurulu 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 349.899.000,00
Bütçe Gideri 325.564.097,84
İptal Edilen Ödenek 24.334.902,16
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 118.649.000,00
Tahsilat 211.014.423,82
Ret ve İadeler 1.373.024,57
Net Tahsilat 209.641.399,25
BAŞKAN – (B)
cetvelini kabul edenler… Etmeyenler… Kabul edilmiştir.
Sermaye Piyasası
Kurulu 2016 yılı merkezî yönetim kesin hesabının bölümleri kabul edilmiştir.
Vakıflar Genel
Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.18) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 29.599.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 14.600.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 309.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 402.140.000
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 84.767.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 531.415.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 03 Teşebbüs ve Mülkiyet Gelirleri 560.795.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 56.589.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 123.828.000
BAŞKAN – Kabul
edenler… Etmeyenler… Kabul edilmiştir.
 TOPLAM 741.212.000
BAŞKAN – Kabul
edenler... Etmeyenler... Kabul edilmiştir.
Vakıflar Genel
Müdürlüğü 2018 yılı merkezî yönetim bütçesinin bölümleri kabul edilmiştir.
Vakıflar Genel
Müdürlüğü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Vakıflar Genel Müdürlüğü 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 634.192.572,53
Bütçe Gideri 598.863.009,07
Ödenek Üstü Gider 1.155,28
İptal Edilen Ödenek 34.952.383,50
Ertesi Yıla Devredilen Ödenek 378.335,24
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 658.440.000,00
Tahsilat 796.056.589,04
Ret ve İadeler 29.774.873,84
Net Tahsilat 766.281.715,20
BAŞKAN – (B)
cetvelini kabul edenler… Etmeyenler… Kabul edilmiştir.
Vakıflar Genel
Müdürlüğü 2016 yılı merkezî yönetim kesin hesabının bölümleri kabul edilmiştir.
Türk İşbirliği
ve Koordinasyon Ajansı Başkanlığı 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.32) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 316.492.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 810.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 317.302.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 03 Teşebbüs ve Mülkiyet Gelirleri 120.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağışlar ve Yardımlar
ile Özel Gelirler 311.062.000
BAŞKAN – Kabul
edenler... Etmeyenler... Kabul edilmiştir.
 05 Diğer Gelirler 6.120.000
BAŞKAN – Kabul
edenler... Etmeyenler... Kabul edilmiştir.
 TOPLAM 317.302.000
BAŞKAN – Kabul
edenler... Etmeyenler... Kabul edilmiştir.
Türk İşbirliği
ve Koordinasyon Ajansı Başkanlığı 2018 yılı merkezî yönetim bütçesinin
bölümleri kabul edilmiştir.
Türk İşbirliği
ve Koordinasyon Ajansı Başkanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türk İşbirliği ve Koordinasyon Ajansı Başkanlığı
2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 363.883.542,16
Bütçe Gideri 277.801.523,49
İptal Edilen Ödenek 74.887.304,60
Ertesi Yıla Devredilen Ödenek 11.194.714,07
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ









(TL)



Bütçe Geliri Tahmini 179.610.000,00
Tahsilat 204.395.399,05
BAŞKAN – Kabul
edenler… Etmeyenler… Kabul edilmiştir.
Türk İşbirliği
ve Koordinasyon Ajansı Başkanlığı 2016 yılı merkezî yönetim kesin
hesabının bölümleri kabul edilmiştir.
Yurtdışı Türkler
ve Akraba Topluluklar Başkanlığı 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.51) YURTDIŞI TÜRKLER VE AKRABA
TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 65.206.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 622.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 220.000.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 285.828.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 03 Teşebbüs ve Mülkiyet Gelirleri 758.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 283.366.000
BAŞKAN – Kabul
edenler... Etmeyenler... Kabul edilmiştir.
 05 Diğer Gelirler 1.704.000
BAŞKAN – Kabul
edenler... Etmeyenler... Kabul edilmiştir.
 TOPLAM 285.828.000
BAŞKAN – Kabul
edenler... Etmeyenler... Kabul edilmiştir.
Yurtdışı Türkler
ve Akraba Topluluklar Başkanlığı 2018 yılı merkezî yönetim bütçesinin bölümleri
kabul edilmiştir.
Yurtdışı Türkler
ve Akraba Topluluklar Başkanlığı 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Yurtdışı Türkler ve Akraba Topluluklar Başkanlığı
2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 260.117.086,06
Bütçe Gideri 241.169.985,76
İptal Edilen Ödenek 18.947.100,30
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ









(TL)



Bütçe Geliri Tahmini 247.691.000,00
Tahsilat 240.231.947,20
Ret ve İadeler 583.131,32
Net Tahsilat 239.648.815,88
BAŞKAN – Kabul
edenler… Etmeyenler… Kabul edilmiştir.
Yurtdışı Türkler
ve Akraba Topluluklar Başkanlığı 2016 yılı merkezî yönetim kesin hesabının
bölümleri kabul edilmiştir.
Basın-Yayın ve
Enformasyon Genel Müdürlüğü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
07.77) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın Enformasyon ve Genel Müdürlüğü 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 27.046.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 943.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 287.080.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 315.069.000
BAŞKAN – Kabul
edenler... Etmeyenler... Kabul edilmiştir.
Basın-Yayın ve
Enformasyon Genel Müdürlüğü 2018 yılı merkezî yönetim bütçesinin bölümleri
kabul edilmiştir.
Basın-Yayın ve
Enformasyon Genel Müdürlüğü 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Basın-Yayın ve Enformasyon Genel Müdürlüğü 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 281.617.000,00
Bütçe Gideri 268.468.443,15
İptal Edilen Ödenek 13.148.556,85
BAŞKAN – (A)
cetvelini kabul edenler… Etmeyenler… Kabul edilmiştir.
Basın-Yayın ve
Enformasyon Genel Müdürlüğü 2016 yılı merkezî yönetim kesin hesabının bölümleri
kabul edilmiştir.
Radyo ve Televizyon
Üst Kurulu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.01) RADYO VE TELEVİZYON ÜST
KURULU
1) Radyo ve Televizyon Üst Kurulu 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 104.065.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.000.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 72.935.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 180.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:

GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 44.930.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 135.070.000
BAŞKAN – Kabul
edenler… Etmeyenler… Kabul edilmiştir.
 TOPLAM 180.000.000
BAŞKAN – Kabul
edenler... Etmeyenler... Kabul edilmiştir.
Radyo ve
Televizyon Üst Kurulu 2018 yılı merkezî yönetim bütçesinin bölümleri kabul
edilmiştir.
Radyo ve
Televizyon Üst Kurulu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Radyo ve Televizyon Üst Kurulu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 247.000.000,00
Bütçe Gideri 161.658.038,42
İptal Edilen Ödenek 85.341.961,58
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 247.000.000,00
Tahsilat 159.294.882,33
Ret ve İadeler 29.754,00
Net Tahsilat 159.265.128,33
BAŞKAN – (B)
cetvelini kabul edenler… Etmeyenler… Kabul edilmiştir.
Radyo ve
Televizyon Üst Kurulu 2016 yılı merkezî yönetim kesin hesabının bölümleri kabul
edilmiştir.
Atatürk Kültür,
Dil ve Tarih Yüksek Kurumu 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.02) ATATÜRK KÜLTÜR, DİL VE TARİH
YÜKSEK KURUMU
1) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 12.108.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 375.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 12.483.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 10.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 12.468.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 5.000
BAŞKAN – Kabul
edenler… Etmeyenler… Kabul edilmiştir.
 TOPLAM 12.483.000
BAŞKAN – Kabul
edenler... Etmeyenler... Kabul edilmiştir.
Atatürk Kültür,
Dil ve Tarih Yüksek Kurumu 2018 yılı merkezî yönetim bütçesinin bölümleri kabul
edilmiştir.
Atatürk Kültür,
Dil ve Tarih Yüksek Kurumu 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Atatürk Kültür, Dil ve Tarih Yüksek Kurumu 2016 Yılı
Merkezî Yönetim Kesin Hesabı
BAŞKAN – (A) cetvelinin
genel toplamını okutuyorum:
(A)
CETVELİ






(TL)



Toplam Ödenek 11.771.215,00
Bütçe Gideri 10.606.825,43
İptal Edilen Ödenek 1.164.389,57
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 11.704.000,00
Tahsilat 11.237.220,05
Ret ve İadeler 57,88
Net Tahsilat 11.237.162,17
BAŞKAN – (B)
cetvelini kabul edenler… Etmeyenler… Kabul edilmiştir.
Atatürk Kültür,
Dil ve Tarih Yüksek Kurumu 2016 yılı merkezî yönetim kesin hesabının bölümleri
kabul edilmiştir.
Atatürk
Araştırma Merkezi 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.03) ATATÜRK ARAŞTIRMA MERKEZİ
1) Atatürk Araştırma Merkezi 2018 Yılı Merkezî Yönetim
Bütçesi



Kodu


Açıklama


(TL)



 08 Dinlenme, Kültür ve Din
Hizmetleri 5.285.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 5.285.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 115.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 5.170.000
BAŞKAN – Kabul
edenler… Etmeyenler… Kabul edilmiştir.
 TOPLAM 5.285.000
BAŞKAN – Kabul
edenler... Etmeyenler... Kabul edilmiştir.
Atatürk
Araştırma Merkezi 2018 yılı merkezî yönetim bütçesinin bölümleri kabul
edilmiştir.
Atatürk
Araştırma Merkezi 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Atatürk Araştırma Merkezi 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 5.070.000,00
Bütçe Gideri 4.319.353,73
İptal Edilen Ödenek 750.646,27
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 4.925.000,00
Tahsilat 5.026.600,97
BAŞKAN – (B)
cetvelini kabul edenler… Etmeyenler… Kabul edilmiştir.
Atatürk
Araştırma Merkezi 2016 yılı merkezî yönetim kesin hesabının bölümleri kabul
edilmiştir.
Atatürk Kültür
Merkezi 2018 yılı merkezî bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.04) ATATÜRK KÜLTÜR MERKEZİ
1) Atatürk Kültür Merkezi 2018 Yılı Merkezî Yönetim
Bütçesi



Kodu


Açıklama


(TL)



 08 Dinlenme, Kültür ve Din
Hizmetleri 5.073.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 5.073.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 194.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 4.878.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.000
BAŞKAN – Kabul
edenler… Etmeyenler… Kabul edilmiştir.
 TOPLAM 5.073.000
BAŞKAN – Kabul
edenler... Etmeyenler... Kabul edilmiştir.
Atatürk Kültür
Merkezi 2018 yılı merkezî yönetim bütçesinin bölümleri kabul edilmiştir.
Atatürk Kültür
Merkezi 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Atatürk Kültür Merkezi 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 5.310.000,00
Bütçe Gideri 4.167.022,72
İptal Edilen Ödenek 1.142.977,28
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 4.957.000,00
Tahsilat 4.586.503,67
BAŞKAN – (B)
cetvelini kabul edenler… Etmeyenler… Kabul edilmiştir.
Atatürk Kültür
Merkezi 2016 yılı merkezî yönetim kesin hesabının bölümleri kabul edilmiştir.
Türk Dil Kurumu
2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.05) TÜRK DİL KURUMU
1) Türk Dil Kurumu 2018 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 428.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 16.437.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 16.865.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 155.331.250
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 316.250
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 70.734.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 5.500
 TOPLAM 226.387.000
BAŞKAN – Kabul
edenler... Etmeyenler... Kabul edilmiştir.
Türk Dil Kurumu
2018 yılı merkezî yönetim bütçesinin bölümleri kabul edilmiştir.
Türk Dil Kurumu
2016 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türk Dil Kurumu 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 45.087.000,00
Bütçe Gideri 13.474.671,61
İptal Edilen Ödenek 31.612.328,39
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 147.673.000,00
Tahsilat 186.449.992,17
Ret ve İadeler 18.685,00
Net Tahsilat 186.431.307,17
BAŞKAN – (B)
cetvelini kabul edenler… Etmeyenler… Kabul edilmiştir.
Türk Dil Kurumu
2016 yılı merkezî yönetim kesin hesabının bölümleri kabul edilmiştir.
Türk Tarih
Kurumu 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.06) TÜRK TARİH KURUMU
1) Türk Tarih Kurumu 2018 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 651.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 12.224.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 12.875.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 156.252.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 4.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 65.019.000
BAŞKAN – Kabul
edenler… Etmeyenler… Kabul edilmiştir.
 TOPLAM 221.275.000
BAŞKAN – Kabul
edenler... Etmeyenler... Kabul edilmiştir.
Türk Tarih
Kurumu 2018 yılı merkezî yönetim bütçesinin bölümleri kabul edilmiştir.
Türk Tarih
Kurumu 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Tarih Kurumu 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 34.572.000,00
Bütçe Gideri 29.676.953,26
İptal Edilen Ödenek 4.895.046,74
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 135.729.000,00
Tahsilat 149.606.321,86
Ret ve İadeler 108,00
Net Tahsilat 149.606.213,86
BAŞKAN – (B)
cetvelini kabul edenler… Etmeyenler… Kabul edilmiştir.
Türk Tarih
Kurumu 2016 yılı merkezî yönetim kesin hesabının bölümleri kabul edilmiştir.
Kişisel Verileri
Koruma Kurumu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.11) KİŞİSEL VERİLERİ KORUMA
KURUMU
1) Kişisel Verileri Koruma Kurumu 2018 Yılı Merkezî
Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 30.503.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 30.503.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:

GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 5.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 30.398.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 100.000
BAŞKAN – Kabul
edenler… Etmeyenler… Kabul edilmiştir.
 TOPLAM 30.503.000
BAŞKAN – Kabul
edenler... Etmeyenler... Kabul edilmiştir.
Kişisel Verileri
Koruma Kurumu 2018 yılı merkezî yönetim bütçesinin bölümleri kabul edilmiştir.
Sayın
milletvekilleri, böylece ikinci turda yer alan kuruluşların bütçeleri ve kesin
hesapları kabul edilmiştir. Hayırlı olmalarını temenni ediyorum.
Sayın
milletvekilleri, ikinci tur görüşmeleri tamamlanmıştır. 
Programa
göre, kuruluşların bütçe ve kesin hesaplarını sırasıyla görüşmek üzere 14
Aralık 2017 Perşembe günü saat 11.00’de toplanmak üzere birleşimi kapatıyorum,
iyi geceler diliyorum. 
Kapanma Saati: 23.23




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe olmayan
kelimeler ifade edildi.


(x) Bu bölümlerde hatip tarafından Kur’an-ı
Kerim ayeti okundu.





(X) Denizli Milletvekili Şahin Tin
tarafından Türkçe olmayan kelimeler ifade edildi.


(x) Bu bölümde Başkan tarafından Türkçe
olmayan kelimeler ifade edildi.




