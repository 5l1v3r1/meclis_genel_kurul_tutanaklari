



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 109’uncu
Birleşim
 17
Haziran 2017 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Ali
Cumhur Taşkın’ın, 17 Haziran Dünya Çölleşmeyle Mücadele Günü’ne ilişkin gündem
dışı konuşması
2.- Hatay Milletvekili Mehmet Necmettin
Ahrazoğlu’nun, sigara kaçakçılığına ilişkin gündem dışı konuşması
3.- Bursa Milletvekili Ceyhun İrgil’in,
Türkiye’nin sağlık tablosuna ilişkin gündem dışı konuşması

V.- AÇIKLAMALAR
1.- Hatay Milletvekili Serkan
Topal’ın, 6764 sayılı Kanun’un kabulüyle staj ve tamamlayıcı eğitime devam eden
öğrencilere de ücret ödeneceğine ve kamu hastanelerinin belli oranda öğrenciyi
staja kabul etmeleri yönünde bir çalışma olup olmayacağını öğrenmek istediğine
ilişkin açıklaması
2.- Kocaeli Milletvekili Fatma Kaplan
Hürriyet’in, Cumhuriyet Halk Partisinin adalet yürüyüşüne katılanlara ve destek
olanlara ilişkin açıklaması
3.- Denizli Milletvekili Kazım Arslan’ın,
CHP Genel Başkanı Kemal Kılıçdaroğlu’nun başlatmış olduğu adalet yürüyüşünün
halkın alkışları ve katılımıyla devam ettiğine ve iktidarın ülkede barışı,
huzuru, kardeşliği yeniden tesis etmek istiyorsa yargının üzerinden elini çekmesi
gerektiğine ilişkin açıklaması
4.- İstanbul Milletvekili Sibel Özdemir’in,
bazı ülkelerden 500'ü aşkın bilim insanının ülkedeki akademik kıyıma dikkat
çeken bir metin imzaladıklarına ve CHP Genel Başkanı Kemal Kılıçdaroğlu’nun
öncülüğündeki adalet yürüyüşünün başta bilim insanları olmak üzere herkes için
adaleti hâkim kılacağına ilişkin açıklaması
5.- Mersin Milletvekili Hüseyin Çamak’ın, geçen kış
Mersin’in bazı köylerinde yağan kardan zarar gören köylülerin kendilerine gerekli
desteklerin sağlanmasını istediklerine ve afetzedelerin sigortasının
olmamasının devletin zarara uğrayan insanlara yardım elini uzatmasına mâni
olmaması gerektiğine ilişkin açıklaması
6.- Bursa Milletvekili Erkan Aydın’ın, CHP Genel
Başkanı Kemal Kılıçdaroğlu ile ardındaki binlerce yurttaşın haksızlığa uğrayanlar
için, demokrasi için adalet yürüyüşünün devam
ettiğine ilişkin açıklaması
7.- Kahramanmaraş Milletvekili İmran Kılıç’ın, bütün
varlıkların daha yaratılıştan çok büyük bir değere sahip olduğuna, dünyanın ve
onda olan her şeyin insanların emrine bir emanet olduğuna ve onları korumak,
geliştirmek, yeşertmek gerektiğine ilişkin açıklaması
8.- Sivas Milletvekili Ali Akyıldız’ın, CHP Genel
Başkanı Kemal Kılıçdaroğlu’nun başlatmış olduğu adalet
yürüyüşünün devam ettiğine ve bu adalet
yürüyüşünün ülkedeki mazlumlara ve mağdurlara olduğu kadar ülkenin
geleceğinden kaygı ve endişe duyan bütün yurttaşlara da umut ışığı olduğuna ilişkin açıklaması
9.- Bursa Milletvekili Ceyhun İrgil’in, Millî Eğitim
Bakanlığı Talim ve Terbiye Kurulunun gelecek öğretim yılında ortaöğretim kurumlarındaki
haftalık ders saati çizelgesinde yaptığı değişikliklere ilişkin açıklaması
10.- Muğla Milletvekili Akın Üstündağ’ın, Milas 2.
Asliye Hukuk Mahkemesi Hâkimi Kemal Koç’un sosyal medyada yaptığı bir
paylaşımına ve açıkça siyaset yapan bu tür hâkimlere karşı Bakanlığın bir
yaptırımı olup olmadığını öğrenmek istediğine ilişkin
açıklaması
11.- Adıyaman Milletvekili Behçet Yıldırım’ın, Nuriye
Gülmen ve Semih Özakça’nın açlık grevlerinin 101’inci günü olduğuna,
sağlıklarının her geçen gün tehlikeli bir hâl aldığına ve bu konuda yetkilileri
göreve davet ettiğine ilişkin açıklaması
12.- Afyonkarahisar Milletvekili Burcu Köksal’ın,
Adalet Bakanı Bekir Bozdağ’ın CHP Genel Başkanı Kemal Kılıçdaroğlu’nun
başlatmış olduğu adalet yürüyüşüyle ilgili bazı ifadelerine ilişkin açıklaması
13.- Kırklareli Milletvekili Vecdi Gündoğdu’nun, CHP
Genel Başkanı Kemal Kılıçdaroğlu’nun adaletin gerçek bir adalet olabilmesi için
başlatmış olduğu yürüyüşe destek veren halka teşekkür ettiğine ilişkin açıklaması
14.- Gaziantep Milletvekili Mehmet Gökdağ’ın, CHP Genel
Başkanı Kemal Kılıçdaroğlu’nun başlatmış olduğu adalet
yürüyüşünün devam ettiğine ve bu yürüyüşün 80 milyonun adaleti,
özgürlüğü, barış ve kardeşliği için olduğuna ilişkin
açıklaması
15.- Hatay Milletvekili Mehmet Necmettin Ahrazoğlu’nun,
çiftçilerin Tahtaköprü Barajı’nın yükseltilmesi işleminin ne zaman bitirileceği
konusunda bir açıklama beklediklerine ilişkin
açıklaması

16.- Manisa Milletvekili Erkan Akçay’ın, Manisa’da
yemekten zehirlenen askerlere acil şifalar dilediğine ve Milliyetçi Hareket Partisi
Grubu olarak bu konunun yakın takipçisi olacaklarına, 17 Haziran 9’uncu
Cumhurbaşkanı Süleyman Demirel’in vefatının 2’nci yıl dönümüne ve 17 Haziran Dünya
Çölleşme ve Kuraklıkla Mücadele Günü’ne ilişkin açıklaması
17.- Mardin Milletvekili Erol Dora’nın, demokratik
siyasetin daha fazla örselenmemesi ve ülkenin itibarının daha fazla zedelenmemesi
için Anayasa Mahkemesini göreve çağırdığına, Nuriye Gülmen ve Semih Özakça’nın
açlık grevlerinde 101’inci gün olduğuna ve açlık grevi yapma nedeninin ortadan
kaldırılması için Hükûmeti göreve ve sorumluluğa davet ettiğine ilişkin açıklaması
18.- Manisa Milletvekili Özgür Özel’in, 17 Haziran
9’uncu Cumhurbaşkanı Süleyman Demirel’in vefatının 2’nci yıl dönümüne,
Manisa’da askerlerin yemekten zehirlenmeleri olayına, milletvekillerinin yok
sayılmalarına ilişkin Başkanlık Divanı kararına ve bu konuyla ilgili iki farklı
karar metni olduğuna ilişkin açıklaması
19.- Amasya Milletvekili Mehmet Naci Bostancı’nın, 17
Haziran 9’uncu Cumhurbaşkanı Süleyman Demirel’in vefatının 2’nci yıl dönümüne,
17 Haziran Dünya Çölleşme ve Kuraklıkla Mücadele Günü’ne, Londra’da bir sosyal
konutta çıkan yangına ve Manisa Milletvekili Özgür Özel’in Başkanlık Divanı
kararıyla ilgili iddialarına ilişkin açıklaması
20.- Manisa Milletvekili Erkan Akçay’ın, Başkanlık
Divanı kararıyla ilgili tereddüdün açıklığa kavuşturulmasında fayda olduğuna ve
Artvin Milletvekili Uğur Bayraktutan’a annesinin vefatı nedeniyle başsağlığı
dilediğine ilişkin açıklaması
21.- Manisa Milletvekili Özgür Özel’in, Başkanlık
Divanı kararı fotokopilerini diğer partilere de ileteceğine ve Artvin
Milletvekili Uğur Bayraktutan’a taziye dileklerini iletenlere teşekkür ettiğine
ilişkin açıklaması
22.- Manisa Milletvekili Özgür Özel’in, Başkanlık
Divanı kararının içeriği dışında şeklî olarak da sorunlu olduğuna ve paraflı nüshalar
arasında farklılık olmasının evrakta sahtecilik anlamına geldiğine ilişkin
açıklaması
23.- Amasya Milletvekili Mehmet Naci Bostancı’nın,
bahsi geçen Başkanlık Divanı kararının gruplarına gelmediğine ve Başkanlık
Divanının zaman zaman İç Tüzük’te olmayan kimi hususlara ilişkin karar
alabildiğine ilişkin açıklaması
24.- Mardin Milletvekili Erol Dora’nın, 17 Haziran
9’uncu Cumhurbaşkanı Süleyman Demirel’in vefatının 2’nci yıl dönümüne ve Artvin
Milletvekili Uğur Bayraktutan’a annesinin vefatı nedeniyle başsağlığı dileğinde
bulunduğuna ilişkin açıklaması
25.- Manisa Milletvekili Özgür Özel’in, ellerinde
olmayan bir tezkerenin oya sunulduğuna ve bunun tamamen iktidar partisinin
Meclisi nasıl yönettiğiyle ilgili bir durum olduğuna ilişkin açıklaması 
26.- Manisa Milletvekili Özgür Özel’in, Millî Eğitim
Bakanı İsmet Yılmaz’ın 485 ve 485’e 1’inci Ek sıra sayılı Kanun Tasarısı’nın
üçüncü bölümü üzerindeki soru-cevap işlemi sırasında yaptığı konuşmasındaki
bazı ifadelerine ilişkin açıklaması
27.- Amasya Milletvekili Mehmet Naci Bostancı’nın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
28.- Amasya Milletvekili Mehmet Naci Bostancı’nın,
Hatay Milletvekili Serkan Topal’ın 485 ve 485’e 1’inci Ek sıra sayılı Kanun
Tasarısı’nın 44’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
29.- Manisa Milletvekili Erkan Akçay’ın, Manisa’da
200’e yakın askerin yine zehirlenme vakasıyla hastaneye kaldırıldığına ve
Hükûmetten, ilgililerden acilen bir açıklama beklediklerine ilişkin açıklaması
30.- Manisa Milletvekili Özgür Özel’in, Manisa’da askerlerin
yaşadığı gıda zehirlenmesi olaylarına ve Millî Savunma Bakanlığının bu konuya
ciddiyetle eğilmesi gerektiğine ilişkin açıklaması
31.- Kayseri Milletvekili Mustafa Elitaş’ın, Artvin
Milletvekili Uğur Bayraktutan’a annesinin vefatı nedeniyle başsağlığı dileğinde
bulunduğuna ilişkin açıklaması
32.- Bilim, Sanayi ve Teknoloji Bakanı Faruk Özlü’nün,
Sağlık Bakanlığı ile Millî Savunma Bakanlığının Manisa’daki askerlerin gıda
zehirlemesi olayını incelediklerine ve Millî Savunma Bakanının şu anda
Manisa’ya gittiğine ilişkin açıklaması
33.- Manisa Milletvekili Özgür Özel’in, Manisa’ya giden
Millî Savunma Bakanına teşekkür ettiklerine, Manisa’da zehirlenme vakalarının
yanında bir de kışlada dayak iddiaları olduğuna, İstanbul Milletvekili Kadri
Enis Berberoğlu’nun TBMM sitesindeki resminin kaldırıldığı, BİM kodunun,
giriş-çıkış ve araç kartlarının iptal edildiği haberlerine ilişkin açıklaması
34.- Manisa Milletvekili Özgür Özel’in, İnternet ve
gazetelerde yer alan haberler nedeniyle İstanbul Milletvekili Kadri Enis
Berberoğlu’yla ilgili konuyu gündeme getirdiğine ilişkin açıklaması
35.- Amasya Milletvekili Mehmet Naci Bostancı’nın,
İzmir Milletvekili Mustafa Ali Balbay’ın 485 ve 485’e 1’inci Ek sıra sayılı
Kanun Tasarısı’nın 51’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
36.- İzmir Milletvekili Mustafa Ali Balbay’ın, Amasya
Milletvekili Mehmet Naci Bostancı’nın yerinden sarf ettiği bazı ifadelerine
ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mehmet Akif
Hamzaçebi’nın, 17 Haziran 2015’te vefat eden 9’uncu Cumhurbaşkanı Süleyman
Demirel’i rahmetle andığına, Başkanlık Divanının milletvekillerinin yok
sayılmalarıyla ilgili iki farklı kararının kendisine ulaştığına, gün içerisinde
yapılan yoklamaların hiçbirisinde olmaz ise o milletvekilinin yok sayılacağına
ilişkin kararla İç Tüzük’te bir değişiklik yapılmış olduğuna ve Başkanlık
Divanının böyle bir yetkisi olmadığına, yıllardan beri süzülerek gelen
uygulamaları bir Başkanlık Divanı kararıyla imkânsız hâle getirmenin doğru
olmadığına ilişkin konuşması 
2.- Oturum Başkanı TBMM Başkan Vekili Mehmet Akif
Hamzaçebi’nin, toplantı yeter sayısının bulunduğu anda yoklama işlemini
sonuçlandırmasının doğru bir uygulama olduğuna ve bugüne kadar bu uygulamaya
hiçbir itirazın olmadığına ilişkin konuşması
3.- Oturum Başkanı TBMM Başkan Vekili Mehmet Akif
Hamzaçebi’nin, İstanbul Milletvekili Kadri Enis
Berberoğlu’nun TBMM sitesindeki fotoğraf ve bilgilerine erişimin bazı marka
telefonlardan gerçekleştirilemediğine dair bir bilgi geldiğine, BİM kodu ile
giriş-çıkış ve araç kartlarıyla ilgili konuyu araştıracağına ilişkin konuşması
4.- Oturum Başkanı TBMM Başkan Vekili Mehmet Akif
Hamzaçebi’nin, İstanbul Milletvekili Kadri Enis Berberoğlu’nun BİM kodu ile
giriş-çıkış ve araç kartlarıyla ilgili bir iptalin söz konusu olmadığı
bilgisini aldığına ilişkin konuşması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Eren Erdem ve 25 milletvekilinin,
intihar vakalarının psikososyal, toplumsal ve ekonomik nedenlerinin
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/574)
2.- CHP Grup Başkan Vekili Ankara Milletvekili Levent
Gök’ün, Ankara'nın tüm ilçelerinde yok olma tehlikesiyle karşı karşıya bulunan
akarsuları, dereleri ıslah etmek için yapılması gerekenlerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/575)
3.- HDP Grup Başkan Vekili Diyarbakır Milletvekili
İdris Baluken’in, AKP-IŞİD ilişkisinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/576)

B) Tezkereler
1.- Türkiye Büyük Millet Meclisi Başkanlığının, Sanayi,
Ticaret, Enerji, Tabii Kaynaklar, Bilgi ve Teknoloji Komisyonunun Türkiye Büyük
Millet Meclisinin tatilde ve ara vermede bulunduğu dönemde de çalışabilmesine
dair talebinin uygun görüldüğüne ilişkin tezkeresi (3/1085)
2.- Türkiye Büyük Millet Meclisi Başkanlığının, Avrupa
Parlamentosu Demokrasi Desteği ve Seçim Eşgüdüm Grubu tarafından 18-21 Haziran
2017 tarihlerinde Belçika'nın başkenti Brüksel'de Avrupa Birliği’ne aday
ülkeler ile Ukrayna, Moldova, Gürcistan, Tunus, Fas, Myanmar, Peru, Nijerya ve
Tanzanya'dan milletvekillerinin katılımıyla düzenlenecek olan "Avrupa
Birliği Yasama Döngüsü Yasama İnisiyatifi, Yasaların Uygulanması ve İzlenmesi”
başlıklı yüksek düzeyli seminere Türkiye Büyük Millet Meclisini temsilen ekli
listede isimleri bildirilen ihtisas komisyonları başkanlarından oluşan heyetin
katılmasına ilişkin tezkeresi (3/1086)

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Muş Milletvekili
Ahmet Yıldırım tarafından, şehir hastanelerinin bir bütün olarak öngörülemeyen
sorunlarının ortaya çıkarılması amacıyla 17/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 17 Haziran 2017 Cumartesi günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi



2.- CHP Grubunun, Kocaeli milletvekili Tahsin Tarhan ve
arkadaşları tarafından, son dönemde sporda, özellikle futbolda artan şiddet
olaylarının sebeplerinin araştırılması amacıyla 21/4/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 17 Haziran 2017 Cumartesi günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Türkiye Büyük
Millet Meclisinin, TBMM İçtüzüğü’nün 5’inci maddesine göre 1 Temmuz 2017'de
tatile girmeyerek çalışmalarına devam etmesine; 15 Temmuz Demokrasi ve Millî
Birlik Günü’nün anlam ve öneminin belirtilmesi amacıyla Genel Kurulda özel bir
görüşme yapılması için 15 Temmuz 2017 Cumartesi günü saat 13.00'te
toplanmasına, bu toplantıda yapılacak görüşmelerde siyasi parti grubu başkanlarına
onar dakika süreyle söz verilmesine ve bu birleşimde başka konuların görüşülmemesine;
486 sıra sayılı Kanun Tasarısı’nın İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi 

IX.- SATAŞMALARA İLİŞKİN KONUŞMALAR
1.- Bursa Milletvekili Erkan Aydın’ın, Kütahya
Milletvekili Vural Kavuncu’nun HDP grup önerisi üzerinde yaptığı konuşması sırasında
şahsına sataşması nedeniyle konuşması
2.- Manisa Milletvekili Özgür Özel’in, Kayseri
Milletvekili Mustafa Elitaş’ın AK PARTİ grup önerisi üzerinde yaptığı konuşması
sırasında CHP Grubuna sataşması nedeniyle konuşması
3.- Kayseri Milletvekili Mustafa Elitaş’ın, Mardin
Milletvekili Mithat Sancar’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
4.- İzmir Milletvekili Mustafa Ali Balbay’ın, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER 
A) Kanun Tasarı ve Teklifleri
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
2.- Türk-Japon Bilim ve Teknoloji Üniversitesinin
Kuruluşu Hakkında Kanun Tasarısı (1/803) ve Millî Eğitim, Kültür, Gençlik ve
Spor Komisyonu Raporu (S. Sayısı: 486)
3.- Türkiye Cumhuriyeti Hükümeti ile Birleşmiş
Milletler Mülteciler Yüksek Komiserliği Arasında Ev Sahibi Ülke Anlaşması ile
Anlaşmada Değişiklik Yapılmasına İlişkin Notaların Onaylanmasının Uygun
Bulunduğuna Dair Kanun Tasarısı (1/787) ve Dışişleri Komisyonu Raporu (S.
Sayısı: 461)

17 Haziran 2017 Cumartesi
BİRİNCİ OTURUM
Açılma Saati: 14.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 109’uncu Birleşimini açıyorum.
Toplantı
yeter sayısı vardır, görüşmelere başlıyoruz.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel…
ÖZGÜR
ÖZEL (Manisa) - Meclis çalışmalarını doğrudan etkileyecek, çok önemli gördüğüm
bir konuda partimizin görüşlerini ifade etmek isterim. Sizin uygun göreceğiniz,
takdir edeceğiniz bir süreçte bunu hem diğer grupların hem Genel Kurulun
bilgisine sunmak isterim efendim. 
BAŞKAN
– Gündem dışı konuşmalardan sonra size söz vereyim Sayın Özel.
ÖZGÜR
ÖZEL (Manisa) – Tamam. 
BAŞKAN
- Gündeme geçmeden önce üç sayın milletvekiline gündem dışı söz vereceğim. 
Gündem
dışı ilk söz, Dünya Çölleşmeyle Mücadele Günü münasebetiyle söz isteyen Mersin
Milletvekili Ali Cumhur Taşkın’a aittir. 
Buyurunuz
Sayın Taşkın. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Ali
Cumhur Taşkın’ın, 17 Haziran Dünya Çölleşmeyle Mücadele Günü’ne ilişkin gündem
dışı konuşması
ALİ
CUMHUR TAŞKIN (Mersin) – Sayın Başkan, değerli milletvekilleri; 17 Haziran
Dünya Çölleşmeyle Mücadele Günü dolayısıyla gündem dışı söz almış
bulunmaktayım. Genel Kurulu saygıyla selamlıyorum.
Sözlerimin
başında, 9 Haziranda Batman’ın Kozluk ilçesinde teröristlerin hain saldırısında
yaralanan ve tedavi gördüğü hastanede dün şehit olan hemşehrimiz Uzman Çavuş
Ali Gülnar’a Allah’tan rahmet, ailesine ve yakınlarına sabırlar diliyorum. Milletimizin
başı sağ olsun. 
Değerli
milletvekilleri, dünyamızın geleceği için tüm insanlığın ortaklaşa mücadele
etmesini ve tedbirler almasını zorunlu kılan çölleşme toprağın verimini azaltmakta,
bitki örtüsünün bozulmasına yol açmakta, gıda üretimini azaltarak kıtlığa sebep
olmaktadır. Çevresel problemlerin yanı sıra göçlere, anlaşmazlıklara ve
savaşlara ortam hazırlayan çölleşme önemli sosyal problemleri de beraberinde
getirmektedir. Çölleşme, arazi bozulumu ve kuraklık dünyada 4 milyar hektar
alanı, 168 ülkede yaşayan 1,5 milyar nüfusu doğrudan tehdit etmektedir. Türkiye
olarak arazi tahribatıyla mücadelemiz Anadolu’nun beşiği olan bu coğrafyada çok
uzun yıllara dayanmaktadır. Türkiye, içinde bulunduğu coğrafi konum, iklim,
topoğrafya ve toprak şartlarından dolayı çölleşme ve erozyona hassas konumda
yer almasına karşın, gerçekleştirdiği çölleşme ve erozyonla mücadele
faaliyetleriyle dünyada örnek alınmaktadır. 
Ülkemizde
2002-2016 yılları arasında 3 milyar 700 milyon fidan toprakla buluşturulmuştur.
Ülkemiz, dünyada en fazla ağaçlandırma yapan ilk 3 ülke arasında yer
almaktadır, 1973-2015 yılları arasında orman varlığını hem alan hem de odun
serveti olarak yükseltmiş nadir ülkelerden biridir. 1963-1972 dönemi
envanterlerine göre 20,2 milyon hektar olan orman varlığımız ağaçlandırma, erozyon
kontrolü ve iyileştirme çalışmaları neticesinde 2015 yılı sonu itibarıyla 22,3
milyon hektara ulaşmıştır. Buna paralel olarak ormanlarımızdaki odun servetimiz
1972 yılında 0,9 milyar metreküpken bugün 1,6 milyar metreküpe yükselmiştir. 
Çölleşmenin
en önemli nedenlerinden biri erozyondur. Ağaçlandırma, erozyon kontrolü, bozuk
orman alanlarının rehabilitasyonu, mera ıslahı çalışmaları, dere
ıslahları gibi faaliyetler kapsamında erozyonla taşınan toprak miktarı 500
milyon tondan 168 milyon tona düşmüştür. Ayrıca strateji belgeleri, eylem
planlarıyla Türkiye geleceğe yönelik daha büyük hedeflerle çalışmaya devam
etmektedir. Çölleşme ve erozyonla mücadelede ülke sınırlarıyla yetinmeyip iş
birliği anlaşmaları, projeler, eğitimlerle özellikle az gelişmiş ülkelerin
kapasite geliştirme faaliyetlerine destek sağlanmaktadır. 
Değerli
milletvekilleri, toprak ve su kaynakları sınırsız değildir, bugünün ve
geleceğin tüm insanlığına aittir. Çölleşmeyle mücadelede bireylerden yerele,
devletlere, özel sektöre, sivil toplum kuruluşlarına olmak üzere bu topraklar
üzerinde yaşayan herkesin bir rolü vardır. İnsanların gelecek nesillere karşı
sorumluluğunun farkında olması ve bu bilinçle hareket etmesi yaşanabilir bir
dünya için hayati önemi haizdir. Birleşmiş Milletler Çölleşmeyle Mücadele
Sözleşmesi’nin kabul edildiği 17 Haziran 1994 tarihinden bu yana her yıl Dünya
Çölleşmeyle Mücadele Günü olarak kutlanmaktadır. Bu kapsamda kamuoyunun
çölleşmeye yönelik dikkatini çekmek, farkındalık oluşturmak hedeflenmektedir.
Ülkemizde de konunun ehemmiyetinin farkındalığıyla, 17 Haziran Dünya
Çölleşmeyle Mücadele Günü’nde her yıl değişik etkinlikler tertiplenmekte ve
konunun önemine her kesimden insanın dikkatini çekmek hedeflenmektedir.
Birleşmiş Milletler Çölleşmeyle Mücadele Sekretaryasının 17 Haziran Çölleşmeyle
Mücadele Günü’ne yönelik belirlediği sloganda olduğu gibi “Evimiz, toprağımız,
geleceğimiz” bilincini her bir bireyin benimsemesi çölleşmeyle mücadeleye
yönelik atılacak en temel adımdır. 
Sayın
Başkan, değerli milletvekilleri; Türkiye, çölleşmeyle mücadeleye küresel bir
pencereden bakmakta ve üstüne düşen vazifeyi bu sorumluluk bilinciyle yerine
getirmeye çalışmaktadır. Sadece kendisi için değil, tüm dünyanın refahı ve
mutluluğu için çalışmayı ilke edinmiş bir ülke olarak Türkiye’nin ve tüm dünya
ülkelerinin Çölleşmeyle Mücadele Günü’nü kutluyor, Genel Kurulu saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Taşkın. 
Gündem
dışı ikinci söz, sigara kaçakçılığı hakkında söz isteyen Hatay Milletvekili
Mehmet Necmettin Ahrazoğlu’na aittir.
Buyurunuz
Sayın Ahrazoğlu. (MHP sıralarından alkışlar) 
2.- Hatay Milletvekili Mehmet Necmettin
Ahrazoğlu’nun, sigara kaçakçılığına ilişkin gündem dışı konuşması
MEHMET
NECMETTİN AHRAZOĞLU (Hatay) – Sayın Başkanım, değerli milletvekilleri;
ülkemizde her geçen gün hızla artan, bir türlü engellenemeyen sigara
kaçakçılığı hakkında gündem dışı söz almış bulunuyorum. Yüce heyetinizi
saygıyla selamlarım. 
26
Haziranda hatırlanacak olan Dünya Uyuşturucu Kullanımı ve Kaçakçılığıyla
Mücadele Günü münasebetiyle bu konuyu gündeme getirmek istedim. 
Değerli
milletvekilleri, kaçakçılık, ülkemizi ekonomik ve sosyal yönden olumsuz
etkileyen, aynı zamanda terör ve suç örgütlerinin faaliyetlerini sürdürebilmek
için finansal destek sağladığı, çok boyutlu, çok aktörlü ve değişken bir
süreçtir. 
Kaçakçılık
suçları, niteliği itibarıyla doğrudan sınır ihlali yapılmak suretiyle ya da
gümrük işlemlerinde usulsüzlük veya aldatıcı işlemlerle gerçekleştirilmektedir.
Kaçak sigaradan hem Türk ekonomisinin hem de devlete vergisini ödeyen esnafın
zarar gördüğü bilinmektedir.
Değerli
milletvekilleri, ülkemizin vergi gelirini, yasal piyasa rekabet koşullarının
gelişimini olumsuz yönde etkileyen ve özellikle terörle ilgili organize suç
örgütlerine finans kaynağı teşkil eden tütün mamulleri kaçakçılığının 2010 yılı
sonunda yükselişe geçtiği görülmektedir. Bu eğilimin nedenleri arasında tütün
mamullerinin kolay temin edilebilmesi, tütün mamulleri kaçakçılığına verilen
cezaların uyuşturucu suçlarındaki gibi caydırıcı olmaması ve yüksek kâr
getirisi gibi etkenlerin olduğu değerlendirilmektedir. Tütün mamulleri
kaçakçılığının oluşturduğu tehdit ülkemiz için gün geçtikçe artmaktadır.
Emniyet Genel Müdürlüğü Kaçakçılık ve Organize Suçlarla Mücadele Dairesi
Başkanlığınca 2015 yılı içerisinde ele geçirilen kaçak sigaraların neden olduğu
vergi kaybının yaklaşık 800 milyon TL’yi bulduğu tahmin edilmektedir. PKK, KCK
terör örgütü tarafından ülkemizin doğu ve güneydoğu sınırları dışında sözde
gümrük noktaları oluşturulduğu ve buralardan geçiş yapan sigara kaçakçılarından
“vergi” adı altında haraç alınarak büyük gelir sağlandığı tespitler
arasındadır. 
Kaçakçılık
ve Organize Suçlarla Mücadele 2015 Yılı Raporu’na göre, 2011 yılında yaklaşık
69,7 milyon paket kaçak sigara yakalanırken, 2015 yılında ele geçirilen
miktarın bir önceki yıla göre yüzde 35’lik bir artışla 143 milyon pakete
ulaşması işin boyutunu ve ciddiyetini göstermekle birlikte, son yıllarda
yapılan zamların da etkisiyle sigara kaçakçılığının çok daha yüksek miktarlara
ulaşacağı tahmin edilmektedir. Kaçak sigara ticareti önceki yıllarda özellikle
Suriye, Irak ve İran sınırında yapılırken -illerimizde de gerçekleştirilmeye
başlanmıştır- son yıllarda ülkemizin hemen hemen her ilinde gerçekleştiği gibi
artık ilçelerde bile gerçekleştirilmektedir. İş öyle çığırından çıkmıştır ki
başkentimiz Ankara’nın birçok bölgesinde bile bu ticaret yapılmaktadır.
Örneğin, Ankara’da Ulus Yeni Hal civarında, Ulus Anafartalar Çarşısı önünde,
resmî kurumların yakınında, kolluk güçlerinin gözleri önünde Büyükşehir
Belediyesinden kiraladıkları büfelerde ve kiraladıkları dükkânlarda kartonları
depolayarak bu ticaret yapılmaktadır. 
Terör
örgütlerinin ve özellikle PKK bölücü terör örgütünün finansman kaynağının
kurutulması, terörle mücadelenin önemli bir parçası olan, üstelik kalitesiz
üretim ve sağlıksız saklama şartları nedeniyle insan sağlığını da tehdit ederek
kanser ve diğer hastalıklara yol açan kaçak sigaranın, emniyet ve gümrük
tedbirleri ile caydırıcı ceza yaptırımları etkisiyle engellenmesi ve kontrol
altına alınması gerekmektedir.
2
Aralık 2015 tarihinde İçişleri Bakanlığı koordinesinde gerçekleştirilen “Sigara
Kaçakçılığıyla Mücadele” konulu toplantıda kanunlarda düzenleme yapılmasına
ihtiyaç duyulduğu belirtilmiştir. Yaklaşık bir buçuk yıl geçmesine rağmen bu
konuda yasal düzenleme hâlâ yapılamamıştır.
Sayın
Başkan, değerli milletvekilleri; millî güvenliğe tehdit oluşturduğu tespit
edilen Fetullahçı terör örgütüne aidiyeti, iltisakı veya irtibatı olanların
yargılanabildiği ortamda, bölücü PKK terör örgütünün finansman kaynağı olduğu
istihbarat raporları tarafından da kabul edilen, kaçak sigara satışını
özellikle vurgulamak istiyorum; satışını yapanlar hakkında da yargılama yolu
açılmalıdır. Yoksa bu kanunsuzluğun önüne geçmek maalesef mümkün olmayacaktır
diyor, yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Ahrazoğlu.
Gündem
dışı üçüncü söz, Türkiye’nin sağlık tablosu hakkında söz isteyen Bursa
Milletvekili Ceyhun İrgil’e aittir. 
Buyurunuz
Sayın İrgil. (CHP sıralarından alkışlar) 
3.- Bursa Milletvekili Ceyhun İrgil’in,
Türkiye’nin sağlık tablosuna ilişkin gündem dışı konuşması
CEYHUN
İRGİL (Bursa) – Sayın Başkan, değerli milletvekilleri; yüce heyetinizi saygıyla
selamlıyorum. 
Değerli
milletvekili arkadaşlarım, bugün gündem dışında özellikle sağlık sektöründe
sizlerin çok övündüğü ve sık sık da siyasi çalışmalarınızda kullandığınız,
sağlık alanında, sağlıkta dönüşümde gelinen noktada bazı konularda dikkatinizi
çekmek için söz aldım. 
Arkadaşlar,
Sağlıkta Dönüşüm Programı bir sağlık felaketine dönüşmek üzere. Özellikle ana
başlıklar hâlinde sıralarsak, randevu sistemi, yapılamayan ameliyatlar,
gereksiz tetkik ve işlemler, ek ödemeler ve farklar ve şehir hastaneleri
meseleleri sağlık sistemini ciddi zorlar hâle geldi.
Randevu
sistemi konusunda bildiğiniz gibi en büyük eleştirilerinizden bir tanesi,
geçmiş dönemde hastanelerde büyük yığılmalar olduğunu söylüyordunuz. Bugün
hastanelerde fiziksel olarak yığılma olmamakla birlikte randevu sisteminde üç
ya da bir aylık; tetkik ve tedavilerde üç aylık, altı aylık randevularla
karşılaşmaktayız. Bunları aslında sizler de çok iyi biliyorsunuz çünkü birçok
hasta ve hasta yakını sizleri bu konularda ayrıcalık için veya araya girmeniz
için arıyorlar.
Özellikle
hastanelerde sağlıkta şiddet ve doktorun ve sağlık çalışanlarının güvenliğinin
azalması nedeniyle ve özellikle doktorların belli stres ve baskı altında
kalmasından dolayı ve sağlık sistemindeki arızalardan ve hastalıklardan dolayı
bazı tedavilerde ciddi “rebound”lar görmekteyiz. Özellikle bazı ameliyatların
birçok hastanelerde yapılamadığını ve özel hastanelere sevk edildiğini
görüyoruz. Bu konularda da özellikle iktidarın önlem almasını ısrarla öneririm.
Özellikle
son yıllarda gereksiz tetkik ve tahlillerde ve işlemlerde çok ciddi artış var.
Performans sisteminin getirdiği aksaklıklar nedeniyle veya daha fazla tetkik ve
tahlile, işleme hekimi zorlayan veya hekimin üzerindeki baskı ve stres
nedeniyle hekimin daha fazla tetkik yapması nedeniyle örneğin sadece MR ve CT
çekiminde 2015 yılı itibarıyla 25 milyon MR ve CT çekilmiştir bu ülkede. Yani,
ülkenin neredeyse üçte 1’ine MR ve CT yapıldı.
Ek
ödemeler ve farklar konusunda birçok şey söylediniz, “ücretsiz sağlık hizmeti”
dediniz ancak şu anda 11 noktada fark alınmaktadır hastalardan ve özellikle
hastalar birçok sağlık hizmetini kamu hastanelerinden alamadıkları için özel
hastanelere gitmek zorundalar ve burada da yüzde 200’e kadar farklar
ödemektedirler. 
Şehir
hastaneleri hem bu ülkeye hem bu millete çok büyük bir yük olmakta ve zillet
getirmektedir. Birazdan da konuşulacağı gibi, şehir hastaneleri meseleleri
aslında bugün birçoğunuzun dikkatini çekmeyen ama gelecekte bu ülkenin üzerinde
çok büyük sıkıntılar yaratacak sorunlardan bir tanesi. Size bir örnek vermek
istiyorum: Örneğin, 17 şehir hastanesi 9 milyar dolara mal olacak ancak
devletin bu şirketlere, bu ihaleyi alan şirketlere 2015 rakamlarıyla ödeyeceği
para 27 milyar dolardır; yani tam 1 koy, 3 al meselesi yapılmaktadır. Isparta Şehir
Hastanesi için bir örnek daha vereyim: Isparta Şehir Hastanesi bitti ve yirmi
beş yıllık kirasıyla Isparta’ya 55 tane şehir hastanesi, devlet hastanesi
yapılabilirdi. 
Sağlık
alanındaki en önemli konulardan bir tanesi sağlık çalışanlarına verilen sözlerin
tutulmaması. Son iki hükûmet döneminde, bizzat sizin de burada olduğunuz
Mecliste ve miting alanlarında sağlık çalışanlarına yıpranma payı, emekli
maaşlarının düzeltilmesi, haksızlığın giderilmesi ve kadro sözü verdiniz. En
önemlisi, sağlıkta şiddet yasasının çıkarılması konusunda çeşitli sözler
verdiniz, en son 14 Martta bu sözleri tekrar ettiniz ancak bu konuda Mecliste
en ufak bir çalışma ve hamle yapılmadı. 
Arkadaşlar,
hekimler ve sağlık çalışanları mutsuz ve umutsuz. Hekimler ve sağlık çalışanları
mutlu olmadan hizmet alanların da mutlu olması ve nitelikli hizmet alması
mümkün değil. 
Özellikle
tıp fakülteleriyle ilgili çok ciddi alarm zilleri çalmakta. Bu konuda Sağlık
Komisyonundaki arkadaşlarımızı ve özellikle Sağlık Bakanlığını uyarıyorum: Tıp
fakülteleri battı veya birçoğu batmak üzere. Özel sağlık hizmetlerini teşvik
ettiğinizden dolayı özellikle tıp fakültelerindeki ekonomik sorunları
çözmediğiniz için tıp fakülteleri hizmet veremez durumda, malzeme alamaz
durumda, ilaç alamaz durumda. 
Şu
anda önünüzde sizin de her gün karşılaştığınız dört beş çok önemli sorun var.
Bunlardan bir tanesi yoğun bakım yatağı. Yoğun bakım yatağı için biliyorsunuz
hepinizi arıyorlar. Yoğun bakım yatağı sayılarının hızla artırılması gerekli ve
yeterli uzman açığının da derhâl kapatılması lazım. 
Yeterli
uzman açığı konusunda da… Hekimler, birçok değişik alanlarda, çalıştığı
hastaneleri bıraktılar, kaçtılar; onları tekrar kamu hastanelerine döndürmek
için yapacağınız en iyi şey kamucu sağlık hizmetlerini yükseltmektir, kamucu
sağlık hizmetine dönmektir.
Teşekkür
ediyorum, sağ olun. (CHP sıralarından alkışlar) 
BAŞKAN
– Teşekkür ederim Sayın İrgil.
Sayın
milletvekilleri, İç Tüzük'ün 59’uncu maddesine göre yapılan gündem dışı
konuşmalar sona ermiştir.
Şimdi,
elektronik sisteme girerek söz talep eden milletvekillerine söz vereceğim.
Sayın
Topal…
V.- AÇIKLAMALAR
1.- Hatay Milletvekili Serkan
Topal’ın, 6764 sayılı Kanun’un kabulüyle staj ve tamamlayıcı eğitime devam eden
öğrencilere de ücret ödeneceğine ve kamu hastanelerinin belli oranda öğrenciyi
staja kabul etmeleri yönünde bir çalışma olup olmayacağını öğrenmek istediğine
ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
2016
öncesi, işletmelerde mesleki eğitim gören çırak ve öğrencilere ücret ödenmekte
iken staj ve tamamlayıcı eğitime devam eden öğrencilere ücret ödenmesine
ilişkin bir düzenleme yoktu. 2/12/2016 tarihinde 6764 sayılı Kanun kabul
edilerek yürürlüğe girdi. Bundan böyle staj ve tamamlayıcı eğitime devam eden
öğrencilere de ücret ödenecek. 
Hatay’da
eğitim gören hemşirelik bölümü öğrencileri staj yapacak hastane bulmakta güçlük
çekiyorlar. Bu sorunun çözümü için kamu hastanelerine belli oranda öğrenciyi
zorunlu olarak staja kabul etmeleri yönünde bir çalışmanız olacak mı?
Staj
dönemlerini öğrencilerin kâbusu olmaktan çıkarmayı düşünüyor musunuz?
Teşekkür
ediyorum.
BAŞKAN
– Sayın Kaplan Hürriyet…
2.- Kocaeli Milletvekili Fatma Kaplan
Hürriyet’in, Cumhuriyet Halk Partisinin adalet yürüyüşüne katılanlara ve destek
olanlara ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Yol,
amaçtır; uğruna ölümlere gidilen, bir an olsun tereddüt edilmeden yürünen,
çıkan setlere rağmen durmaksızın peşinde sürükleyendir. Bizim yolumuz adalet
yoludur. “Cumhuriyet”, “demokrasi”, “adalet” ve “özgürlük” terimlerinden
rahatsız olanları her adımımızda bir kez daha rahatsız etmeye devam edeceğiz. 
Bizim
yanımızda, gemiciklerini suda yüzdürenlere değil, gerçek adaleti sağlamak için
kendini bu kutsal yola adayanlara yer var. Bizim yanımızda, baba-oğul
yürütenlere değil, baba-oğul birlikte adalet için yürüyenlere destek var.
Bir
destek de bugün İzmir’imizden bir güneş gibi doğdu. İzmir’den yola çıkan tüm
vatandaşlarımıza selam olsun ve onlarla Kocaeli’de buluşacağımız günü iple çekiyoruz.

Unutmayınız
ki adaleti silah olarak kullanırsanız bumerang gelir, bulur ve sizi vurur.
Son
olarak, bazen bir ıslık bir diktatör devirir diyorum, teşekkür ediyorum.
BAŞKAN
– Sayın Arslan…
3.- Denizli Milletvekili Kazım Arslan’ın,
CHP Genel Başkanı Kemal Kılıçdaroğlu’nun başlatmış olduğu adalet yürüyüşünün
halkın alkışları ve katılımıyla devam ettiğine ve iktidarın ülkede barışı,
huzuru, kardeşliği yeniden tesis etmek istiyorsa yargının üzerinden elini
çekmesi gerektiğine ilişkin açıklaması
KAZIM
ARSLAN (Denizli) – Sayın Başkan, değerli milletvekilleri; Sayın Genel
Başkanımız Kemal Kılıçdaroğlu’nun başlatmış olduğu adalet yürüyüşümüz halkın
alkışları ve katılımıyla devam ediyor. Sabahtan adalet için yürüyoruz, sonra da
Genel Kurul çalışmalarına katılıyoruz. Bu adalet yürüyüşümüzden rahatsız
olanlara ve “Adalet sokakta aranmaz.” diyenlere sesleniyorum: İktidar olarak
adaleti mahkemelerde gerçekleştiremiyorsanız, yargıyı yürütmeye bağımlı
kılmışsanız, yargıyı bağımlı hâle getirip taraflı kararlar verilmesine
sebebiyet veriyorsanız adalet, bırakın sokakları, her yerde aranır. Ülkede
barışı, huzuru, kardeşliği yeniden tesis etmek istiyorsanız yargının üzerinden
elinizi çekiniz, yargıyı ve yargıçları siyasallaştırmayınız; herkesi
kucaklayacak, gerginliği yok edecek, kardeşliği pekiştirecek politikaları
uygulayınız. 
Teşekkür
ederim.
BAŞKAN
– Sayın Sibel Özdemir…
4.- İstanbul Milletvekili Sibel Özdemir’in,
bazı ülkelerden 500'ü aşkın bilim insanının ülkedeki akademik kıyıma dikkat
çeken bir metin imzaladıklarına ve CHP Genel Başkanı Kemal Kılıçdaroğlu’nun
öncülüğündeki adalet yürüyüşünün başta bilim insanları olmak üzere herkes için
adaleti hâkim kılacağına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım. 
Almanya,
Fransa, Amerika ve İngiltere gibi ülkelerden 500'ü aşkın bilim insanı
ülkemizdeki akademik kıyıma dikkat çeken bir metni imzaladılar. Dünyadaki tüm
akademisyenlere çağrıda bulunan bilim insanları YÖK, TÜBİTAK gibi kurumlarla
ilişkileri askıya alma çağrısında bulundular. Haksız yere ihraç edilen
akademisyenlerin işlerine geri dönmesi ve OHAL rejimi altında gittikçe
şiddetini artıran akademisyenlere yönelik baskıların, haksızlıkların
sonlandırılması çağrısında bulunmuşlardır. Uluslararası dünyada adalet, hukuk,
demokrasi değerlerinden hızla uzaklaşan ülkemizde akademisyenlerin,
gazetecilerin ve tüm haksızlığa uğrayanların, adalet arayışında olanların sesi
olan Genel Başkanımız Sayın Kemal Kılıçdaroğlu’nun öncülüğünde üçüncü gününe
giren adalet yürüyüşümüzde başta bilim insanları olmak üzere herkes için
adaleti hâkim kılacağız.
BAŞKAN
– Sayın Çamak…
5.- Mersin Milletvekili Hüseyin Çamak’ın, geçen kış
Mersin’in bazı köylerinde yağan kardan zarar gören köylülerin kendilerine
gerekli desteklerin sağlanmasını istediklerine ve afetzedelerin sigortasının
olmamasının devletin zarara uğrayan insanlara yardım elini uzatmasına mâni
olmaması gerektiğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Geçtiğimiz
kış Mersin Arslanköy, Kavaklıpınar, Yavca, Tırtar ve civar köylere yağan kar
bahçelere ve evlere büyük zarar vermiştir. O günlerde bizzat bölgeye giderek
incelemelerde bulunmuştum. Yöre insanı geçimini bu bahçelerden elde ettiği
ürünlerle sağlamaktadır. Tarım il müdürlüğü hasar tespitini yapmış olup
referandumdan önce bazı mağdurlara devlet desteği sağlanmıştır. Sigortasızlara
ise hiçbir destek yapılmamıştır. Afetzedelerin sigortasının olmaması devletin
zarara uğrayan insanlara yardım elini uzatmasına mâni olmamalı. Köylülerimiz
afetten zarar görenlerin hasarlarının telafi edilmesi ve gerekli desteklerin
ayrım yapılmaksızın sağlanmasını istemektedir. Yetkilileri bu konuda göreve
çağırıyorum.
Teşekkür
ederim.
BAŞKAN
– Sayın Erkan Aydın…
6.- Bursa Milletvekili Erkan Aydın’ın, CHP Genel
Başkanı Kemal Kılıçdaroğlu ile ardındaki binlerce yurttaşın haksızlığa
uğrayanlar için, demokrasi için adalet yürüyüşünün devam
ettiğine ilişkin açıklaması
ERKAN
AYDIN (Bursa) – Teşekkür ederim Sayın Başkanım. 
Genel
Başkanımız ve ardında binlerce yurttaşımızın tüm insanlarımız için, tüm
masumlar için, gözü yaşlı analar babalar için, haksızlığa uğrayanlar için,
demokrasi için başlattığı “Adalet Yürüyüşü” devam ediyor.
Birileri
“Sokağa çıktılar.” diyor, “Hızlı trenle, tramvayla gitsinler.” diyor. Onların
da zihniyetinin, bakış açısının bir göstergesi. Ancak biz otobanlara dolduk
taştık ve hep birlikte aynı türküyü söylüyoruz: 
“Okulda
defterime, sırama, ağaçlara yazarım adını,
Okunmuş
yapraklara, bembeyaz sayfalara yazarım adını,
Tarlalara
ve ufka, kuşların kanadına, gölgede değirmene yazarım, 
Uyanmış
patikaya, serilip giden yola, hınca hınç meydanlara yazarım adını ey özgürlük!”
diyoruz.
BAŞKAN
– Sayın İmran Kılıç...
7.- Kahramanmaraş Milletvekili İmran Kılıç’ın, bütün
varlıkların daha yaratılıştan çok büyük bir değere sahip olduğuna, dünyanın ve
onda olan her şeyin insanların emrine bir emanet olduğuna ve onları korumak,
geliştirmek, yeşertmek gerektiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
“En
küçüğünden en büyüğüne kadar evrendeki bütün varlıkların, fiziki kıymetinin
ötesinde manevi bir değeri vardır; hepsi Allah’ı tespih eder, secde ve niyazda
bulunurlar.” buyuran Kur’an, bitkilerin, hayvanların ve her şeyin ruhsuz,
duygusuz, cansız ve amaçsız varlıklar olmadığını hatırlatır, bir denge, düzen
ve amaçları olduğunu bildirir. Bütün varlıklar daha yaratılıştan çok büyük bir
değere sahiptir. Eğer yaratıcı, varlığa, tarihe ve hayata müdahil değilse ve şu
yaşadığımız hayattan sonra bir başka hayat yoksa, ahlaklı, dürüst ve erdemli
olmanın anlamı nedir? “Görenedir görene, köre nedir köre ne?” “Bu dünya
yaptıklarımızın yankılanıp yine bize döneceği bir dağdır.” diyor Mevlâna.
Dünyamız ve onda olan her bir şeyi insanların emrine bir emanettir, koruyalım,
geliştirelim, yeşertelim, çölleştirmeyelim. 
BAŞKAN
– Sayın Akyıldız...
8.- Sivas Milletvekili Ali Akyıldız’ın, CHP Genel
Başkanı Kemal Kılıçdaroğlu’nun başlatmış olduğu adalet
yürüyüşünün devam ettiğine ve bu adalet
yürüyüşünün ülkedeki mazlumlara ve mağdurlara olduğu kadar ülkenin
geleceğinden kaygı ve endişe duyan bütün yurttaşlara da umut ışığı olduğuna ilişkin açıklaması
ALİ
AKYILDIZ (Sivas) – Teşekkür ediyorum Sayın Başkan.
Değerli
milletvekilleri, iki gün önce Kıymetli Genel Başkanımız Sayın Kemal
Kılıçdaroğlu’nun başlatmış olduğu “Adalet Yürüyüşü”müz devam ediyor. Ben de
biraz önce yürüyüşten geldim ve Meclisteki adalet nöbetimize devam ediyoruz. 
Bu
adalet yürüyüşümüz ülkemizdeki mazlumlara ve mağdurlara olduğu kadar ülkemizin
geleceğinden kaygı ve endişe duyan bütün yurttaşlarımıza da umut ışığı olmuştur.
Tamamen siyasetin emrine, daha doğrusu tek adamın emrine giren yargının,
sarayın değil milletin yargısı olarak tarafsız ve bağımsız olması için
yürüyoruz. Ülkemizde mevcut iktidarın ve bu zihniyetin sayesinde kaybolan
adaleti arıyoruz, bunun için yürüyoruz ve şunu bir kez daha hatırlatıyorum:
Unutmayın ki bu adalet sadece bizler için değil, sizler için de, bu ülkedeki
herkes için de gereklidir diye sizlere de hatırlatıyor, teşekkür ediyor,
saygılarımı sunuyorum. 
BAŞKAN
– Sayın İrgil…
9.- Bursa Milletvekili Ceyhun İrgil’in, Millî Eğitim
Bakanlığı Talim ve Terbiye Kurulunun gelecek öğretim yılında ortaöğretim
kurumlarındaki haftalık ders saati çizelgesinde yaptığı değişikliklere ilişkin açıklaması
CEYHUN İRGİL (Bursa) – Teşekkürler Sayın Başkan. 
Millî Eğitim Bakanlığı Talim ve Terbiye Kurulu,
önümüzdeki öğretim yılında ortaöğretim kurumlarındaki haftalık ders saati
çizelgesinde değişikliğe gitti. Tüm sınıflarda biyoloji dersini üç saatten iki
saate düşürdü. Yıllardır bir saat uygulanan din kültürü ve ahlak bilgisi
dersini de iki saate çıkardı. Millî Eğitim Bakanlığı bu değişiklik kararıyla
eğitimde bilimi öncelemediğini bir kez daha göstermiş oldu. Şaşırdık mı?
Şaşırmadık. 
Yine, çizelgelere bakıldığında inkılap tarihi ve
Atatürkçülük dersinin 11’inci sınıftan 12’nci sınıfa kaydırıldığını görüyoruz.
Yükseköğretime geçiş sınavlarına hazırlanan ve okul devamları az olan 12’nci
sınıf öğrencilerine neredeyse “Atatürk devrimlerini öğrenmeyin.” denmektedir.
Haftalık ders saatinde yapılan bu ince değişikliklerle kaliteli eğitim
amacından ziyade siyasi bir karara imza atılmıştır. 
BAŞKAN – Sayın Üstündağ…
10.- Muğla Milletvekili Akın Üstündağ’ın, Milas 2.
Asliye Hukuk Mahkemesi Hâkimi Kemal Koç’un sosyal medyada yaptığı bir
paylaşımına ve açıkça siyaset yapan bu tür hâkimlere karşı Bakanlığın bir
yaptırımı olup olmadığını öğrenmek istediğine ilişkin
açıklaması
AKIN ÜSTÜNDAĞ (Muğla) – Teşekkür ediyorum Sayın Başkan.

Milas 2. Asliye Hukuk Mahkemesi Hâkimi Kemal Koç,
sosyal medya paylaşımında aynen şöyle diyor: “Okullardaki Kemalizm ne zaman
kalkıyor?” Bu düşünce, son zamanlarda, devletimizi kuran ve büyük kurtarıcımız
Mustafa Kemal Atatürk ve onun kurduğu sistem aleyhine yapılan kara
propagandanın en son geldiği aşamadır. Özellikle bir yargı mensubunun bu şekilde
bir düşünce açıklaması kabul edilebilir bir durum değildir. Bu düşünceye Adalet
Bakanlığı katılıyor mu, Hükûmet katılıyor mu? Atatürk aleyhine ve eğitim
sistemimize yapılan bu haksız saldırıya karşı, bu hâkime karşı bir soruşturma
açılmış mıdır? Hâkim eğitimi yapılırken Atatürk ve onun kurduğu cumhuriyet
aleyhine bir eğitim mi verilmektedir? Resmen ve açık olarak siyaset yapan bu
tür hâkimlere karşı Bakanlığınızın bir yaptırımı var mı diye Adalet Bakanımıza
soruyorum. 
BAŞKAN – Sayın Behçet Yıldırım…
11.- Adıyaman Milletvekili Behçet Yıldırım’ın, Nuriye
Gülmen ve Semih Özakça’nın açlık grevlerinin 101’inci günü olduğuna,
sağlıklarının her geçen gün tehlikeli bir hâl aldığına ve bu konuda yetkilileri
göreve davet ettiğine ilişkin açıklaması
BEHÇET YILDIRIM (Adıyaman) – Teşekkürler Başkanım. 
Nuriye Gülmen ve Semih Özakça, 675 ve 679 sayılı Kanun
Hükmünde Kararnamelerle işlerinden ihraç edilmiş ve işlerine iade talebiyle
önce yüz yirmi gün boyunca Yüksel Caddesi’nde protesto yapmış, ardından da
açlık grevine başlamışlardır. Bu 2 akademisyenin açlık grevlerinin 101’inci
günü. Haksız yere ihraç edilen hocalarımızın sağlığı her geçen gün tehlikeli
bir hâl alıyor. Biz, kamuoyunu oyalamak için halka yaptığınız zulüm görülmesin
diye terörist ilan ettiğiniz bu 2 aydınımızın hiçbir suçlarının olmadığından
eminiz. Şu anda Nuriye yürüyemiyor, hukuksuz bir şekilde aldığınız kalemi artık
tutamıyor. Ankara Tabip Odasının Nuriye Gülmen ve Semih Özakça’yı muayene
etmelerine Adalet Bakanlığı izin vermedi. Bu aralar bir şey yapılmazsa kalıcı
hasarlara maruz kalabilirler, hatta ölümler bile olabilir. Bu konuda, Sağlık
Bakanlığını, Adalet Bakanlığını, kısaca Hükûmeti, Parlamentonun Sağlık
Komisyonunu, Tabipler Odasını göreve davet ediyorum.
BAŞKAN – Sayın Burcu Köksal…
12.- Afyonkarahisar Milletvekili Burcu Köksal’ın,
Adalet Bakanı Bekir Bozdağ’ın CHP Genel Başkanı Kemal Kılıçdaroğlu’nun
başlatmış olduğu adalet yürüyüşüyle ilgili bazı ifadelerine ilişkin açıklaması
BURCU KÖKSAL (Afyonkarahisar) – Teşekkürler Sayın
Başkan.
Genel Başkanımız Sayın Kemal Kılıçdaroğlu’nun
önderliğinde başlatmış olduğumuz “Adalet Yürüyüşü”yle ilgili Adalet Bakanı
Sayın Bekir Bozdağ, Genel Başkanımızı bağımsız ve tarafsız Türk yargısına
iftira atmakla, hâkim ve savcıları hedef yapmakla suçladı. Kendisine soruyorum:
15 Temmuzdan bu yana yaklaşık 4 bin hâkim, savcının ihraç edildiği, geçtiğimiz
haftalarda açıklanan mülakat sonuçlarına göre işe alınan 900 hâkim, savcının
800’ünün AKP’li olduğu, milletvekilimiz Enis Berberoğlu’na tutuklama ve
mahkûmiyet kararı veren hâkimin Rabia işareti yapan bir şahısla AKP grup başkan
vekilinin resminin olduğu bir masada fotoğraf çektirdiği, neredeyse AKP’li
referans bulanların tahliye edildiği yargı için nasıl “tarafsız ve bağımsız
yargı” ifadesini kullanabiliyor?
BAŞKAN – Sayın Gündoğdu…
13.- Kırklareli Milletvekili Vecdi Gündoğdu’nun, CHP
Genel Başkanı Kemal Kılıçdaroğlu’nun adaletin gerçek bir adalet olabilmesi için
başlatmış olduğu yürüyüşe destek veren halka teşekkür ettiğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan.
Adaletin
gerçek bir adalet olabilmesi için Genel Başkanımız Sayın Kemal Kılıçdaroğlu’nun
başlatmış olduğu yürüyüşe ilk günden itibaren yol boyunca destek veren ve
3’üncü gününde de bu desteğini hiçbir zaman esirgemeyen tüm halkımıza Türkiye
Büyük Millet Meclisi çatısı altından bir kez daha teşekkür ediyorum.
Ve
insanlık için adalet, demokrasi için adalet, özgürlükler için adalet, aydınlık
yarınlar için adalet, geleceğimiz olan çocuklarımız için adalet ve güzel ülkem
Türkiye'm için bir kez daha adalet diyorum. 
Teşekkür
ediyorum Başkanım.
BAŞKAN
– Sayın Gökdağ…
14.- Gaziantep Milletvekili Mehmet Gökdağ’ın, CHP Genel
Başkanı Kemal Kılıçdaroğlu’nun başlatmış olduğu adalet
yürüyüşünün devam ettiğine ve bu yürüyüşün 80 milyonun adaleti,
özgürlüğü, barış ve kardeşliği için olduğuna ilişkin
açıklaması
MEHMET
GÖKDAĞ (Gaziantep) – Teşekkür ediyorum Sayın Başkan.
Sayın
Genel Başkanımız Kemal Kılıçdaroğlu’nun başlattığı adalet için büyük yürüyüş
devam ediyor. Büyük Önder Atatürk adalet konusunda aynen şöyle söylüyor:
“Memleket ve millet işlerinde, adalet işlerinde duygulara, hatır ve dostluğa
göre hareket edilemez. Bir ülkede adalet yoksa o ülkede anarşiden başka bir şey
yoktur, orada ‘hükûmet’ denen nesne de yoktur, aslında orada hiçbir şey yoktur.
O hâlde dünyada bir hak vardır, hak ve adalet behemehâl kuvvetin -yani iktidar
gücünün- üstündedir.”
Değerli
arkadaşlar, ülkede yaşanan adaletsizliklere karşı olan bu yürüyüş, 80 milyonun
adaleti için, 80 milyonun özgürlüğü için, 80 milyonun barış ve kardeşliği
içindir. Unutulmasın ki adalet bir gün herkese gerek olur.
Teşekkür
ederim.
BAŞKAN
– Sayın Ahrazoğlu…
15.- Hatay Milletvekili Mehmet Necmettin Ahrazoğlu’nun,
çiftçilerin Tahtaköprü Barajı’nın yükseltilmesi işleminin ne zaman bitirileceği
konusunda bir açıklama beklediklerine ilişkin
açıklaması
MEHMET
NECMETTİN AHRAZOĞLU (Hatay) – Teşekkür ediyorum Başkanım.
Hatay
yerel basınında, Orman ve Su İşleri Bakanımızın Tahtaköprü Barajı’nın
yükseltilmesiyle ilgili kamulaştırma işlemlerinin başladığını belirttiği
belirtilmiştir. Barajın yükseltilmesiyle ilgili, 346 bin dekar arazinin
sulanacağı bilinmektedir. Ancak, on beş yıllık AKP iktidarları döneminde, her
seçim döneminde, her zaman bu konu gündeme getirilmektedir. Çiftçilerimiz bu
baraj yükselmesinin ne zaman biteceğini merak etmektedir. Bu konuda da Sayın
Bakanımızdan bir açıklama bekliyoruz.
Teşekkür
ederim.
BAŞKAN
– Teşekkür ederim Sayın Ahrazoğlu.
Şimdi
sayın grup başkan vekillerine söz vereceğim.
İlk
söz Erkan Akçay’ın. 
Buyurunuz
Sayın Erkan Akçay.
16.- Manisa Milletvekili Erkan Akçay’ın, Manisa’da
yemekten zehirlenen askerlere acil şifalar dilediğine ve Milliyetçi Hareket
Partisi Grubu olarak bu konunun yakın takipçisi olacaklarına, 17 Haziran 9’uncu
Cumhurbaşkanı Süleyman Demirel’in vefatının 2’nci yıl dönümüne ve 17 Haziran
Dünya Çölleşme ve Kuraklıkla Mücadele Günü’ne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Manisa’da
Seyfettin Çalbatur Kışlası Birinci Piyade Er Eğitim Tugayında dün akşam, yine,
maalesef, 69 askerimiz yemekten zehirlenmiştir. Daha önce, 23 Mayısta Manisa
merkezde, 27 Mayısta da Kırkağaç ilçemizde toplam 1.116 asker zehirlenmişti.
Askerlerimizin tedavisi hâlen devam etmektedir. Bir ay içerisinde meydana gelen
bu üçüncü vakayı münferit bir vaka olarak ele almamız mümkün değildir. Bu
hadiseleri basit bir netice olarak göremeyiz. Yine, 11 Haziranda Diyarbakır’da
da benzer bir hadise yaşanmış, 39 askerimiz zehirlenmişti. Artık yeter, bu
kadar rezalet olmaz diyoruz. Askerlerimizin yemeklerinden kaynaklandığı ortaya
çıkan ve ifade edilen zehirlenme vakalarının enine boyuna değerlendirilmesi,
araştırılması ve soruşturulması gerekir. Bu vesileyle askerlerimize geçmiş
olsun diyor, acil şifalar diliyorum ve Milliyetçi Hareket Partisi Grubu olarak
da bu konunun yakından takipçisi olacağımızı ifade ediyorum.
Bugün,
Türk siyaset ve devlet hayatının duayen isimlerinden 9’uncu Cumhurbaşkanımız
Süleyman Demirel’in vefatının yıl dönümüdür. Süleyman Demirel kırk yılı aşan
siyaset hayatında Türkiye'de demokrasinin gelişmesine önemli katkılar
yapmıştır. Siyasi hayatında millî iradeyi esas almıştır. Öte yandan, Süleyman
Demirel’in ülkemizin gelişmesine ve kalkınma mücadelesine büyük hizmet ve
katkıları olmuştur. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Akçay.
ERKAN
AKÇAY (Manisa) – Türk milleti, arkasında bıraktığı onca eser ve hatırayla
Demirel’i her zaman şükran ve saygıyla anacaktır. Bu vesileyle Süleyman
Demirel’i bir kez daha rahmet, şükran ve saygıyla anıyoruz.
Bugün
Dünya Çölleşme ve Kuraklıkla Mücadele Günü’dür. Birleşmiş Milletler her yıl
farklı sloganlarla çölleşme tehlikesine dikkat çekmektedir. Bu yılın sloganı
“Toprağımız, evimiz, geleceğimiz.”dir. Toprak olmadan bitki olmaz, ziraat
olmaz, canlı olmaz, insan olmaz. Toprak yeniden üretemeyeceğimiz ve satın
alamayacağımız bir yaşam alanıdır. Türkiye'de her yıl ortalama 743 milyon ton
toprak erozyonla taşınıyor. Yine ülkemizde tarım arazileri her geçen yıl
azalıyor; 2002 yılında 26,6 milyon hektar olan tarım alanımız 2016 yılında 23,7
milyon hektara düşmüştür.
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Akçay.
ERKAN
AKÇAY (Manisa) – Çölleşme ve kuraklık Türkiye'nin en önemli çevre sorunlarından
biridir. Gelecekte gıda güvenliğinin sağlanması, bugünden toprak ve su
kaynaklarının korunmasıyla mümkündür. Gelecek nesillere susuzluk ve çölleşme
endişesi olmayan bir Türkiye bırakmak en önemli vazifelerimizden biridir. 
Teşekkür
ederim Sayın Başkan. 
BAŞKAN
– Teşekkür ederim Sayın Akçay. 
Halkların
Demokratik Partisi Grubu adına Sayın Erol Dora’ya söz veriyorum. 
Buyurunuz
Sayın Dora. 
17.- Mardin Milletvekili Erol Dora’nın, demokratik
siyasetin daha fazla örselenmemesi ve ülkenin itibarının daha fazla
zedelenmemesi için Anayasa Mahkemesini göreve çağırdığına, Nuriye Gülmen ve
Semih Özakça’nın açlık grevlerinde 101’inci gün olduğuna ve açlık grevi yapma
nedeninin ortadan kaldırılması için Hükûmeti göreve ve sorumluluğa davet
ettiğine ilişkin açıklaması
EROL
DORA (Mardin) – Teşekkür ediyorum Sayın Başkan. 
Bugün
itibarıyla, eş başkanlarımız ve milletvekillerimiz tutuklu bulunmaktadırlar;
aynı zamanda, CHP Milletvekili Enis Berberoğlu da iki gün önce tutuklanmış
bulunmaktadır. Bu durum, Anayasa’mızın 83’üncü maddesine, Anayasa Mahkemesinin
Balbay ve diğer milletvekilleri hakkındaki içtihadına, Avrupa İnsan Hakları
Sözleşmesi’ne açıkça aykırılık teşkil etmektedir. Bu durum, halkın iradesine ve
demokratik siyasete vurulmuş bir darbedir. Demokratik siyasetin daha fazla
örselenmemesi ve ülkemizin itibarının daha fazla zedelenmemesi için Anayasa
Mahkemesini bir kez daha göreve çağırıyorum. 
Ayrıca,
dün itibarıyla Nuriye Gülmen ve Semih Özakça’nın görevlerine iade için
başlatmış oldukları açlık grevinin 100’üncü günüydü. Ülkenin sanatçıları,
aydınları ve siyasetçileri bu 2 insana kulak verilmesi gerektiğini belirtirken
Hükûmetin sessiz kalması kabul edilebilir değildir. 
Ayrıca,
uzmanlar, bu gibi açlık grevlerinde 90’ıncı gün geride kaldıktan sonra artık
günler değil, saatlerin bile insan bedeni ve beyninde kalıcı hasar kalmaması
için önemli olduğunu belirtmektedirler. 
Bu
sebeple, Hükûmetin, bir an önce, bu 2 insanımızın açlık grevine başlama
gerekçeli olan işlerine iadesini sağlaması ve bu 2 eğitim emekçisinin açlık
grevi yapma nedeninin ortadan kaldırılması için insan hakları, evrensel
değerler, vicdan, devlet olma sorumluluğu adına bir kez daha Hükûmeti görev ve
sorumluluğa davet ediyorum. 
Teşekkür
ediyorum. 
BAŞKAN
– Teşekkür ederim Sayın Dora. 
Sayın
Özel…
18.- Manisa Milletvekili Özgür Özel’in, 17 Haziran
9’uncu Cumhurbaşkanı Süleyman Demirel’in vefatının 2’nci yıl dönümüne,
Manisa’da askerlerin yemekten zehirlenmeleri olayına, milletvekillerinin yok
sayılmalarına ilişkin Başkanlık Divanı kararına ve bu konuyla ilgili iki farklı
karar metni olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkanım. 
Bugün
Meclisin kapalı olabileceği ihtimalini düşünerek Isparta Milletvekilimiz İrfan
Bakır iki gün önce, 9’uncu Cumhurbaşkanımız rahmetli Süleyman Demirel’i,
doğumundan yaptığı hizmetlere, Cumhurbaşkanlığı dönemine ve ölümüne kadar
hatırası önünde saygıyla eğilen, hem Isparta’yı hem de Süleyman Demirel’in
ailesini selamlayan bir konuşma yapmıştı. O konuşmayı grubumuz olarak bugün
tekrar ettiğimizi ifade ediyor, kendisini bir kez daha rahmetle anıyoruz. 
Manisa’da
bir ayda 4’üncü kez… Bazı basın organlarına “2” diye yansıdı, bazılarında “3”
diye yansıdı ama Manisa Doğu Kışla, Batı Kışla, Kırkağaç’tan sonra, dün yine
Manisa 1’inci Piyade Eğitim Tugay Komutanlığında, Batı Kışlada bir zehirlenme
olayı daha oldu. Maalesef, Sayın Vali yaptığı açıklamada “Zehirlenme
belirtilerine rastlanmadı.” diye yine erken bir değerlendirmede bulundu ama ilk
zehirlenmenin askerlerden alınan örneklerinde salmonella üredi. Yani
askerlerimize ölü hindi eti, kesimden önce ölmüş hindi etinin yedirildiğine
ilişkin çok kuvvetli kanıtlar var. Meclise bu konuda araştırma önergesi
sunmuştuk imzacılarından birinin de benim olduğum ve Manisa Milletvekili Sayın
Mazlum Nurlu söz alıp konuşmuştu ancak maalesef, iktidar partisi oylarıyla
reddedilmişti. 
Meclis
tarihi önemli gördüğümüz araştırma komisyonlarının kurulmamasından sonra
yaşanan büyük acıları, büyük faciaları yaşadı. Adalet ve Kalkınma Partisini bu
konuya kulaklarını, gözlerini kapamamaya; bu konunun hem Meclis eliyle hem de
devletin tüm denetim olanaklarıyla üzerine gitmeye ve sebeplerini gerçekten
tespit etmeye bir kez daha davet ediyoruz.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Özel.
ÖZGÜR
ÖZEL (Manisa) – Sayın Başkanım, önümüzdeki dakikalarda, saatlerde fırsat
oldukça detaylarıyla gündeme getirmek istediğim önemli bir konuyla karşı
karşıyayız. Bu Mecliste yaşanmaması gereken şeyler var. İktidar partisinden
sahte oy pusulası veren 7 milletvekili Meclisin itibarını ne kadar sıkıntıya
sokmuştu. Ama şimdi bizlerin yürüyüşte olduğu, Cumhuriyet Halk Partisinden
hiçbir Başkanlık Divanı üyesinin katılmadığı bir toplantıda bir karar alınıyor.
Karar, yürüyüşe katılan milletvekillerini burada “yok” yazıp o yürüyüşün
direncini kırmaya yönelik; belki başka amaçları da var. Karar vahim. İçerikle
ilgili konuşacağız ama daha vahim olanı, bu konuyu araştırmak için
istediğimizde 15 Haziran 2017/40 sayılı karar numarasıyla bize Karar verildi. 2
tane karar var elimizde Sayın Başkanım. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Özel.
ÖZGÜR
ÖZEL (Manisa) - Bu kararların 4’üncü maddeleri dışında bütün maddeler bire bir
aynı, ilk sayfadaki paraflar aynı, orijinal kararda ilk sayfa ile ikinci
sayfadaki paraflar aynı ama daha sonra, bugün Meclisten iletilen kararda
“oylamalardan herhangi birine” ifadesi “hiçbirine” olarak değiştirilmiş
durumda. Bu, evrakta sahtecilik. Meclis Başkanlık Divanının aldığı 2 kararda
bir kelime değiştirerek ve ilk sayfa ile ikinci sayfa arasındaki paraflar
üzerinden şu anda işleme sokulan kararda tahrifat yapıldığı anlaşılıyor,
evrakta sahtecilik yapıldığı anlaşılıyor. Bu konuyu gündeme getirmeye devam
edeceğiz, içeriği yönünden de tartışacağız ama sizin tarafınızdan da konunun
irdelenerek bu evrakta sahteciliğin hem siyasi hem idari sorumlularının ortaya
çıkarılması lazım, bunu konuşmamız lazım.
Saygılar
sunuyorum Sayın Başkanım.
BAŞKAN
– Teşekkür ederim Sayın Özel.
ZİYA
PİR (Diyarbakır) – Dünkü kararlar geçersiz o zaman.
BAŞKAN
– Sayın Bostancı…
19.- Amasya Milletvekili Mehmet Naci Bostancı’nın, 17
Haziran 9’uncu Cumhurbaşkanı Süleyman Demirel’in vefatının 2’nci yıl dönümüne,
17 Haziran Dünya Çölleşme ve Kuraklıkla Mücadele Günü’ne, Londra’da bir sosyal
konutta çıkan yangına ve Manisa Milletvekili Özgür Özel’in Başkanlık Divanı
kararıyla ilgili iddialarına ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler. 
Cumhuriyetimizin
9’uncu Cumhurbaşkanı Süleyman Demirel’i vefatının 2’nci yılında rahmetle anıyoruz.
Birleşmiş
Milletler, 1995’ten beri Çölleşme ve Kuraklıkla Mücadele Günü olarak 17
Haziranı anıyor, son derece önemli bir konu. Küresel iklim değişikliği
neticesinde dünyada tarımın, verimliliğin, bereketin alanlarında geleceğimizi
tehdit edici gelişmeler yaşanıyor. Su yokluğu, kuraklık ve tarımsal üretimdeki
gerileme sadece açlık gibi dramatik sonuçlara yol açmaz, aynı zamanda
gelecekteki uluslararası gerilimlerin ve yeni emperyal siyasetlerin de temel
hususlarından, temel temalarından, konularından biri hâline gelir. O bakımdan,
bu meselenin sadece bir tarım meselesi olmadığı, sadece bir kuraklık meselesi
olmadığı hususunu altını çizerek ifade etmek isterim.
Londra’daki
yangında, bir sosyal konutlardan müteşekkil apartmanda -daha henüz kaç kişinin
yandığı bile belli değil- şu ana kadar tespitler çerçevesinde 30’un üzerinde
insanın yandığı, hayatını kaybettiği bilgileri geldi birkaç gündür, medyaya
intikal ediyor. Çok dramatik bir olay. Sonrasında yaşanan olaylar da aslında
dramatik. Burayı dikkatle takip ediyoruz; daha çok Sudanlı, Eritreli yani
üçüncü dünya ülkesi insanlarının yaşadığı bir sosyal konutta olması ve
ilgisizlik büyük soru işaretleri oluşturuyor. Orada hayatlarını kaybedenlere,
elbette, inançlarına göre rahmet ya da toprağı bol olsun temennilerimi beyan
ediyorum. 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Bostancı.
MEHMET
NACİ BOSTANCI (Amasya) – Teşekkür ediyorum Sayın Başkan.
Sayın
Özgür Özel’in ifade ettiği konu muhakkak incelenecektir ama daha ne olduğu
anlaşılmadan hemen “sahtecilik” filan gibi hüküm vermeyi de doğru bulmadığımı
ifade etmek isterim. 
CEYHUN
İRGİL (Bursa) – Çok açık.
MEHMET
NACİ BOSTANCI (Amasya) – Yani baksın Başkanlık Divanı, ne olduğuna ilişkin
değerlendirmeyi yapsın. Sonuçta, Sayın Özel bir değerlendirmede bulunabilir,
orada farklı ifadelerin olduğunu söyleyebilir ama sahtecilik iddiasını çok
yanlış bulduğumu belirtmek isterim.
Teşekkür
ederim.
BAŞKAN
– Teşekkür ederim Sayın Bostancı.
Sayın
Akçay, buyurunuz.
20.- Manisa Milletvekili Erkan Akçay’ın, Başkanlık
Divanı kararıyla ilgili tereddüdün açıklığa kavuşturulmasında fayda olduğuna ve
Artvin Milletvekili Uğur Bayraktutan’a annesinin vefatı nedeniyle başsağlığı
dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
bu 15 Haziran 2017 tarihli ve 40 sayılı Başkanlık Divanı kararında bu dikkat
çekici durumun Başkanlık Divanı tarafından yeniden değerlendirilerek bu
tereddüdün açıklığa kavuşturulmasında fayda görüyoruz. 
Ayrıca,
Cumhuriyet Halk Partisi Artvin Milletvekili Sayın Uğur Bayraktutan’ın annesinin
vefatını da üzüntüyle öğrenmiş bulunuyoruz. Merhumeye Allah’tan rahmet, Sayın
Uğur Bayraktutan ve ailesine başsağlığı ve sabır diliyoruz.
Teşekkür
ederim Sayın Başkan.
BAŞKAN
– Teşekkür ederim Sayın Akçay.
Sayın
Özel, buyurun, mikrofonunuzu açıyorum.
21.- Manisa Milletvekili Özgür Özel’in, Başkanlık
Divanı kararı fotokopilerini diğer partilere de ileteceğine ve Artvin
Milletvekili Uğur Bayraktutan’a taziye dileklerini iletenlere teşekkür ettiğine
ilişkin açıklaması
ÖZGÜR
ÖZEL (Manisa) – Sayın Başkanım, öncelikle ben diğer muhalefet partilerine de
elimde bulunan fotokopileri ilettim ve bu sahtecilik... İçerik ayrı bir
tartışma ama resmî bir evrakta sahtecilik yapıldığının açıkça ortada olduğu bir
evrakın varlığı ayrı bir tartışma. Ben, iktidar partisi buna saiktir diye
düşündüm. Şimdi Naci Bey’e de ileteceğim. 
Ayrıca,
Sayın Grup Başkan Vekiline, MHP Grubuna Sayın Bayraktutan’a diledikleri taziye
için teşekkür ederiz. Dün de taziye dilekleri grubumuza iletilmişti. Bugün öğle
saatlerinde kendisiyle bir kez daha konuştum, o da şükranlarını ve bu iyi
dileklerden dolayı teşekkürlerini iletiyor.
Sağ
olun.
BAŞKAN
– Teşekkür ederim Sayın Özel.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mehmet Akif
Hamzaçebi’nın, 17 Haziran 2015’te vefat eden 9’uncu Cumhurbaşkanı Süleyman
Demirel’i rahmetle andığına, Başkanlık Divanının milletvekillerinin yok
sayılmalarıyla ilgili iki farklı kararının kendisine ulaştığına, gün içerisinde
yapılan yoklamaların hiçbirisinde olmaz ise o milletvekilinin yok sayılacağına
ilişkin kararla İç Tüzük’te bir değişiklik yapılmış olduğuna ve Başkanlık
Divanının böyle bir yetkisi olmadığına, yıllardan beri süzülerek gelen
uygulamaları bir Başkanlık Divanı kararıyla imkânsız hâle getirmenin doğru
olmadığına ilişkin konuşması 
BAŞKAN
– Sayın milletvekilleri, bugün 9’uncu Cumhurbaşkanımız Sayın Süleyman
Demirel’in ölüm yıl dönümü. 
Sayın
Demirel, memleketimize bürokrat olarak, Başbakan olarak, siyasi parti genel başkanı
olarak ve nihayet Cumhurbaşkanı olarak önemli hizmetlerde bulunmuş bir
şahsiyettir. Sayın Süleyman Demirel’i ölüm yıl dönümünde rahmetle anıyorum,
Allah’tan rahmet diliyorum.
Sayın
Özgür Özel’in dile getirdiği konuyla ilgili bir açıklama yapma ihtiyacı
duyuyorum: Dün, anılan konu bir basın organında yer aldı ve ben, bunu, gazetede
yer alan bu haberi okuduktan sonra söz konusu kararın bir örneğini istedim.
Bana gelen örnekte, Genel Kurulda yapılan yoklamalardan herhangi birine
katılmayan milletvekilinin o birleşimde yok sayılacağı yönünde bir karar vardı
fakat bugün bana, daha sonra, Sayın Özel’in sözünü ettiği ikinci karar geldi.
Orada da Genel Kurulda yapılan yoklamalarda -müşahedeyle yapılan yoklama dâhil-
sadece bir tanesine katılmış olsa dahi o milletvekilinin o günkü birleşimde
varsayılacağı yönünde bir karar olduğunu gördüm. Nedenini Kanunlar ve Kararlar
Başkanı arkadaşımıza sordum. Bu konunun Başkanlık Divanında tartışıldığını ve
kararın bugün ulaştırılan -Sayın Özel size de ulaşan- yönde alındığını ifade
etti. Önceki günkü Başkanlık Divanına ben katılmadığım için oradaki
tartışmaları bilemiyorum tabii ki. Burada gerçek, sözünü ettiğiniz yönde bir
tereddüt olduğunu görüyorum. Bunu tabii ki tutanaklara bakarak netleştirmek
gerekir ama şu anda Kanunlar Kararlar Başkanlığının bana verdiği kararı esas
alarak bir değerlendirme, bu karar üzerine bir değerlendirme yapmak istiyorum,
görüşümü ifade etmek istiyorum sayın milletvekilleri. 
Anayasa’mızın
96’ncı maddesi toplantı yeter sayısı ve karar yeter sayısına ilişkin hükümleri
içermektedir. Temel kural Anayasa’mızda yer almaktadır. 550 milletvekili esas
alındığında toplantı yeter sayısı 184 milletvekilinden oluşur, karar yeter
sayısı ise 139 milletvekilinden oluşur. İç Tüzük’ümüzün 57’nci maddesi yoklamaya
ilişkin hükümleri içerir. İç Tüzük’ün 57’nci maddesinin birinci fıkrasına göre
“Başkan birleşimi açtıktan sonra tereddüde düşerse yoklama yapar.” Tereddüde
düşmüyorsa “Toplantı yeter sayısı vardır.” diyerek Başkan birleşimi açar. Buna
“müşahede” yani gözlem usulüyle yoklama diyoruz. Burada bu yöntemle yoklama
yapıldıktan sonra, Genel Kurul açıldıktan sonra Genel Kurulda o anda kim vardı
kim yoktu, bunun değerlendirmesi yapılmaz, bunun tespiti de mümkün değildir.
57’nci maddenin ikinci fıkrasına göre görüşmeler sırasında işaretle oylamaya
geçilirken en az yirmi milletvekili ayağa kalkmak suretiyle yoklama yapılmasını
talep edebilir. Bunu da sık sık Genel Kurulumuz görmektedir. 
Şimdi,
Başkanlık Divanı kararı hangi yönden önemlidir? Başkanlık Divanı kararı, İç
Tüzük’ün 57’nci maddesinin birinci fıkrasında değişiklik yapmaktadır aslında
çünkü 57’nci maddenin birinci fıkrası diyor ki: “Başkan birleşimi açtıktan
sonra tereddüde düşerse yoklama yapar.” Tereddüt yok ise, birleşimi açıyor ise
bütün milletvekilleri var sayılır. Başkanlık Divanı kararı diyor ki:
“Müşahedeyle yapılan yoklama dâhil, o gün içerisinde yapılan yoklamaların
hiçbirisinde olmaz ise -müşahedeyle yapılan yoklamanın tespiti mümkün değil
aslında- o milletvekili yok sayılacaktır.” Bu, müşahedeyle yapılan yoklamanın
yürürlükten kaldırılmasıdır. Başkanlık Divanının buna yetkisi yoktur sayın
milletvekilleri. Böyle bir kararı Başkanlık Divanı almış olabilir ama karar
hukuksuzdur. 
Bu
nerede önem arz ediyor? Anayasa’nın 84’üncü maddesinin son fıkrasının uygulamasında
önem arz ediyor. “Bir ay içerisinde mazeretsiz ya da izinsiz olarak 5 birleşime
katılmayan milletvekilinin milletvekilliği sona erer.” Bu şuna yol açar: Siyasi
parti grupları birbirine tuzak kurarlar. 
Sayın
milletvekilleri, İç Tüzük kurallarında aksaklıklar olabilir, yeni bir iç tüzük
ihtiyacı tartışılabilir, konuşulabilir, bunlar ayrı konular ama yoklama gibi,
karar yeter sayısı gibi yılların içinden süzülerek gelen bir uygulamayı bir
Başkanlık Divanı kararıyla imkânsız hâle getirmenin doğru olmadığını
düşünüyorum. Esasen bu, doğrudan doğruya Anayasa’nın 84’üncü maddesinin son
fıkrasına da aykırıdır. 
“Bir
ay içerisinde 5 birleşime katılmayan milletvekili” diyor. Müşahedeyle Genel
Kurul açıldığı anda milletvekilleri Genel Kurulda vardır. Nerede yoktur
milletvekili? Oturumlarda yoktur. Biliyorsunuz, birleşim bir toplantının
tamamını kapsıyor, iki ara arasında geçen süreye de “oturum” diyoruz.
Milletvekili oturumda olmayabilir ama birleşimde var, Genel Kurul açılırken
“Toplantı yeter sayısı vardır.” denildiği anda milletvekili birleşimde var
kabul edilerek birleşim açılmıştır. Dikkat ederseniz Meclis başkan vekilleri
daima açılışta birleşimi açarlar, ara verirken birleşime arar verirler; daha
sonra, aradan sonra açarken oturumu açarlar, birleşimi açmazlar. 
Evet,
görüşlerimi böylece sizlerle paylaşmış oldum.
ÖZGÜR
ÖZEL (Manisa) – Sayın Başkanım, çok kısa bir söz rica edecektim.
BAŞKAN
– Buyurunuz Sayın Özel, açıyorum.
V.- AÇIKLAMALAR (Devam)
22.- Manisa Milletvekili Özgür Özel’in, Başkanlık
Divanı kararının içeriği dışında şeklî olarak da sorunlu olduğuna ve paraflı
nüshalar arasında farklılık olmasının evrakta sahtecilik anlamına geldiğine
ilişkin açıklaması
ÖZGÜR
ÖZEL (Manisa) – Sayın Başkanım, sizin hem grup başkan vekilliğinden hem Meclis
Başkan Vekilliğinden deneyimlerinizle yapmış olduğunuz İç Tüzük ve Anayasa
yorumlarına aynen katılıyorum. Ama içeriğin dışında bir sorunumuz var, o da şu:
Biraz önce Meclis, Kanunlar Kararlar kararın ikinci hâldeki gibi olduğunu
söylüyor. Elimizde alınan kararla ilgili -şuradan takip edilebileceği gibi-
paraflı nüshalar var. İlk sayfa ile ikinci sayfanın paraflarının bire bir
tuttuğu karar, basına yansıyan karar; oysa bugün “Doğrusu budur.” diye
bürokrasinin bize telkin ettiği kararda ilk sayfadaki paraflar var, ikinci
sayfada bir kişinin parafı var. Benim “sahtecilik” dediğim içerik dışı da,
içerikte -aynen dediklerinize katılıyorum- siyaseten tartışacağımız çok şey var
ama bu, evrakta sahtecilik; bu, Meclise yakışmaz. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Bu evrakta sahtecilik kısmı ayrıca kovuşturulmalıdır.
Teşekkür
ederim.
ZİYA
PİR (Diyarbakır) – Tezkereler geçersizdir, geçersiz.
BAŞKAN
– Teşekkür ederim Sayın Özel.
Bu
iddia ettiğiniz husus, ayrıca değerlendirilmeye ihtiyaç duyan bir husustur; o
konuda bir yorum yapamayacağım.
Sayın
Bostancı, buyurunuz.
23.- Amasya Milletvekili Mehmet Naci Bostancı’nın,
bahsi geçen Başkanlık Divanı kararının gruplarına gelmediğine ve Başkanlık
Divanının zaman zaman İç Tüzük’te olmayan kimi hususlara ilişkin karar
alabildiğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Burada
bahsedilen konu Başkanlık Divanının aldığı söylenen bir kararıyla ilgili. Bu
kararın konuşulacağı ve tartışılacağı yer muhakkak Başkanlık Divanının kendisi
ve esasen bütün siyasi partilerin de orada temsilcileri var. Daha henüz ne
olduğunu, nasıl bir karar alındığını, bunun… Bizim grubumuza gelmedi mesela
böyle bir karar, bu konuda bir bilgimiz yok. 
ÖZGÜR
ÖZEL (Manisa) – Dün Mecliste karar okutuldu okutuldu bazı maddeleri.
MEHMET
NACİ BOSTANCI (Amasya) – Şimdi, hayır, Başkanlık Divanı zaman zaman -hepimizin
takip ettiği gibi- İç Tüzük’ün dışında da, İç Tüzük’te olmayan kimi hususlara
ilişkin toplanarak karar alabiliyor. Mesela, oturumlar açıldığında 15 vekile
birer dakika söz verilmesi meselesi İç Tüzük’te olan bir karar değil. Başkanlık
Divanı bu şekilde yapılmasını uygun bularak ittifakla böyle bir uygulama
yapıyor. 
(Mikrofon
otomatik cihaz tarafından kapatıldı)
MEHMET
NACİ BOSTANCI (Amasya) – Yani zaman zaman… 
BAŞKAN
– Sayın Bostancı, sözünü ettiğiniz uygulama Başkanlık Divanı kararı değil,
Türkiye Büyük Millet Meclisi başkan vekillerinin kendi aralarında varmış olduğu
mutabakattır. Esasen, bu tür uygulamalar Meclis başkan vekilleri arasında
varılan mutabakatla gerçekleştirilir. Türkiye Büyük Millet Meclisinin teamülü
bu şekildedir ve teamüller bizim parlamento hukukumuzun çok güçlü bir
kaynağıdır. Burada eğer bir değişiklik gerekiyorsa yine Meclis başkan
vekillerinin bir araya gelerek bu değişikliği gerçekleştirmesinde bir yarar
vardır. 
Teşekkür
ederim sayın Bostancı. 
Gündeme
geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Eren Erdem ve 25
milletvekilinin, intihar vakalarının psikososyal, toplumsal ve ekonomik
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/574)
Türkiye Büyük Millet Meclisi Başkanlığına
Ülkemizde
yeni yılla birlikte intihar vakaları endişe verici düzeyde artış göstermiştir.
Psikososyal gelişim nedenleri bir yana, intiharın çeşitli toplumsal ve ekonomik
sebeplerinin de olduğu şüphe götürmeyen bir gerçektir. En basit tanımıyla
"bir insanın isteyerek kendini öldürmesi” olarak literatürde tanımlanan
intiharın son aylarda artma nedenlerinin araştırılması ve acil şekilde çeşitli
önlemlerin alınması gerekmektedir.
Son
bir ayda yaşanan sosyoekonomik intihar girişimleri ve vakaları incelendiğinde,
intihar gerekçesi olarak salt bireysel psikolojik durumların etkisinden ziyade,
toplumsal bazı nedenlerden de söz edilmektedir. Yazılı ve sosyal medyada yer
alan bazı intihar haberleri bu anlamda dikkat çekicidir:
Kayseri'de
13 yaşındaki bir çocuk karne almaya bir gün kala kendisini asarak intihar etti.
Küçük çocuğun ders notlarının kötü olduğu ve bu yüzden bunalıma girerek intihar
ettiği belirtildi.
Aydın'ın
Efeler ilçesinde yüklenici firmadan parasını alamayan taşeron firma ortağı,
üzerine benzin döküp kendini yaktı. Ambulans helikopterle Ankara'ya sevk edilen
şahıs, üç gün süren yaşam savaşını kaybetti.
Üç
ay önce askerden gelen ve özel güvenlikçi olmak için bir kursa kayıt yaptıran
22 yaşındaki Aydın Kirsiz'ın daha sonra "Bu hayattan yoruldum, kimseye yük
olmak istemiyorum." yazılı not bırakıp kendisini asarak intihar ettiği
belirtildi.
Karabük'ün
Yenice ilçesinde 23 yaşındaki Ercan Koz, para vermediği için tartıştığı babası
polis memuru 46 yaşındaki Recep Koz'u tabancayla öldürdü. Kaçarken bindiği
taksinin sürücüsünü de yaralayıp aracını gasbeden, yolda aracına çarptığı başka
bir sürücüyü de yaralayan Ercan Koz Zonguldak'ta polisten kaçarken kaza yaptı.
Yakalanacağını anlayınca silahı başına dayayıp ateşleyen Ercan Koz kaldırıldığı
hastanede yaşamını yitirdi.
Diyarbakır'ın
Yenişehir ilçesinde bulunan bir öğretmenin şubat atamalarında atanamadığı için
oturduğu evin 6’ncı katından atlayarak intihar ettiği belirtildi. Olay dün saat
14.00 sularında gerçekleşti ve 10 Şubat 2016 tarihinde yapılan 30 bin kişilik
atamada kendisine bir kadro çıkmadığı için bunalıma giren öğretmen kendisini
6’ncı kattan aşağıya attı.
21
Şubat tarihinde Kayseri Melikgazi'de lisede okuyan 12'nci sınıf öğrencisi
Cansel, öğretmeni Bayram Ö.'nün tecavüzüne uğramış ve iki gün sonra yaşamına
son vermiştir.
Yukarıda
belirtilen intihar girişimleri ve vakalarının bir kısmı hâlâ araştırılıyor olsa
da haberlerde yer alan intihar gerekçelerinin genel olarak parasızlık, ekonomik
geçimsizlik, bunalım, taciz, tecavüz gibi nedenler etrafında şekillenen,
Türkiye'nin daha çok içinde bulunduğu somut koşulların yansıması olduğu
anlaşılmaktadır. İntihar notlarında yer alan "hayattan yoruldum”, “bıktım"
gibi kelimelerle atanamayan öğretmenlerin ve öğrencilerin güvencesizlikten
kaynaklanan işsizlik, geleceksizlik gibi kaygıları ve maddi nedenlerle kendi
hayatına son verme gibi durumlar Türkiye'nin içinde bulunduğu somut koşullar
hakkında da çeşitli bilgiler sunmaktadır. Dolayısıyla, intiharın tek başına
kişisel psikolojik bir sorun olmaktan ziyade, kapitalizmin siyasal hâllerinin
gündelik yaşam deneyimlerine nüfuz etme şekliyle de ilişkili olduğu
görülmektedir.
Yaşanan
tüm bu süreçler, intihar vakalarının psikososyal ve ekonomik nedenlerini
araştırma zorunluluğu doğurmuştur. İntihar vakalarının nedenlerinin
araştırılması, intihara neden olan sosyoekonomik nedenlerin belirlenmesi,
toplumsal psikolojinin ve bireylerin gündelik yaşam deneyimlerinin çeşitli
politikalarla iyileştirilmesi ve güvencesizliğe maruz kalan kişilerin
psikolojik olarak desteklenmesinin yollarının belirlenmesi amacıyla Anayasa'nın
98'inci maddesi ve TBMM İçtüzüğü’nün 104 ve 105'inci maddeleri gereğince bir
araştırma komisyonu kurularak konunun tüm boyutlarıyla araştırılmasını
saygılarımla arz ederim.
1) Eren Erdem (İstanbul)
2) Kadim Durmaz (Tokat)
3) Kazım Arslan (Denizli)
4) Türabi Kayan (Kırklareli)
5) Muharrem Erkek (Çanakkale)
6) Mustafa Hüsnü Bozkurt (Konya)
7) Mahmut Tanal (İstanbul)
8) Ali Akyıldız (Sivas)
9) Haydar Akar (Kocaeli)
10) Tur Yıldız Biçer (Manisa)
11) Okan Gaytancıoğlu (Edirne)
12) Tekin Bingöl (Ankara)
13) Çetin Arık (Kayseri)
14) Mustafa Ali Balbay (İzmir)
15) Nihat Yeşil (Ankara)
16) Gülay Yedekci (İstanbul)
17) Ali Haydar Hakverdi (Ankara)
18) Ali Şeker (İstanbul)
19) Niyazi Nefi Kara (Antalya)
20) Hüseyin Yıldız (Aydın)
21) Ceyhun İrgil (Bursa)
22) Tahsin Tarhan (Kocaeli)
23) Didem Engin (İstanbul)
24) Orhan Sarıbal (Bursa)
25) Kemal Zeybek (Samsun)
26) Kadri Enis Berberoğlu (İstanbul)

2.- CHP Grup Başkan Vekili Ankara Milletvekili Levent
Gök’ün, Ankara'nın tüm ilçelerinde yok olma tehlikesiyle karşı karşıya bulunan
akarsuları, dereleri ıslah etmek için yapılması gerekenlerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/575)
Türkiye
Büyük Millet Meclisi Başkanlığına
Ankara
kurak ve susuz bir bozkır kenti olarak bilinse de su kaynaklarıyla zengin bir
kenttir. Başkentin tam ortasından geçen birçok dere ve çay sessizce ve gizlice
akıp gitmektedir çünkü hepsinin üzeri kapalıdır. Kavaklıdere, Hoşdere, Dikmen
Deresi, Bentderesi, İncesu Deresi, Bülbülderesi, Bademlik Deresi, Kıbrıs Köyü
Deresi, Hacıkadın Deresi, İncesu Deresi, İncek Deresi, Çubuk Çayı, Hatip Çayı,
Dikmen Deresi, Bayındır Deresi, Kutlugün, Kepir, İğdeli, Macun, Ergazi,
Söğütlü, İmrahor, Çayyolu, Cevizlidere, Kirazlıdere korunmayı, yer altından
kurtarılmayı, ıslah edilmeyi bekliyor.
Kırsal
tabanlı göçlerle yaşadığı hızlı nüfus artışı, modern gecekondulaşmayı geçemeyen
kentsel dönüşüm, çarpık kentleşme, plansız gelişme, imar rantları, yanlış yer
seçim kararları ve betonlaşma neticesinde toprak ve yağmurun arasına girilmiş,
derelerin beslenmesi engellenmiştir. Giderek kentin atıkları derelere verilince
bu akarsular tümden imha edilerek son altmış yılda şehir yüzyıllardır kendisine
hayat veren su kaynaklarını, toprağını, bağ ve bahçelerini, temiz havasını,
sayısız flora ve fauna çeşitliliğini kaybetmiştir. Sonrasında kirlenen, kötü
koku yayan derelerin üstü örtülmek, gizlenmek çabasıyla bugünkü vahim tablo
oluşmuştur.
Bugün
üzerinde bulvarların, metroların bulunduğu Ankara dereleri aslında hâlen
işlevseldir. Ancak derelerin doğal akışının önlenmesi, su yataklarının
kapatılması pimi her an düşecek bir bomba kadar tehlikelidir. Avrupa'da birçok
şehir, su yataklarının kenarlarına kurulmuşken bizde dere yataklarına kurulan
yerleşim yerlerinin sel, heyelan ve depremler için taşıdığı büyük risk
yıllardır uzmanlar için derin endişe kaynağıdır. 
Başkent
derelerinin doğal yatakları yer altına itildi, üzerleri kapatıldı, yaşarken
mahkûm edilen derelerin bir gün isyan ederek taşkınlarla, göçüklerle,
patlamalarla ihanetimize karşılık vermesinden korkmak gerekir. Kolej metro
durağındaki su basma olayı yatakları yer altına itilmiş dereden dolayı olmuştur
ya da zaman zaman oluşup can kaybı bile yaratan göçükler de bundandır.
Genelkurmay civarında bir ölümlü göçük olmuştu ki, burada Sokullu ve Dikmen
Dereleri aşağılardan akar gider. 
Ankara'nın
yer altı sularını yeniden özgürlükle buluşturmak zorundayız. Ankara'nın önemli
yer altı kaynaklarından biri olan İncek geniş bir kaya tabakası içinde yer
alıyor. Bu kaynağın varlığını sürdürebilmesi yağışlarla beslenmesine bağlıdır.
Ancak İncek'teki bu kaya tabakasının üzeri yanlış yoğun yapılaşma ve betonla
kaplandığından kaynak ve yağış irtibatı kesilmiş olup su kaynağı kuruma
sürecine girmiştir.
Ova
Çayı, Kazan'da Sarayköy Dağyaka Kalkan Yeri mevkisinde bulunan yağış alanı
kuzeyden güneye boylayan 1.550 metrekarelik havzayı kapsayan Mürted Ovası’nı
beslemektedir.
Kurtboğazı
Barajı Ova Çayı debisinin büyük bir kısmını depolamakta, bu su kapalı bir hatla
Ankara'ya içme suyu olarak ulaşmaktadır.
Ankara
mücavir alan içinde nispeten temiz kalmış olan akiferler alanında ASKİ
tarafından açılmış sondaj kuyuları sulama amaçlı olarak işletilmektedir.
Kazan-Ova Çayı akiferleri ASKİ tarafından içme suyu sistemine de dâhil
edilmiştir.
Bu
bölge, geri dönüşüm sanayisine, galvaniz sanayisinin acımasızlığına terk
edilmiş durumdadır. Gerekli önlemler alınmazsa, kısa bir süre sonra toprak ve
su kaynağı kirletilmiş ve Ankara halkının zehirlenme süreci başlamış olacaktır.
Kazan,
tarımı ve hayvancılığı, yer altı ve yer üstü su yolları ve su havzalarıyla
başkentin organik beslenme ve temiz yaşam alanı olarak E-5 Karayolu boyunca
kurulan onlarca nükleer kirlilik kaynağı tesislerden ve tehlikeli atık
sanayinin tehlikelerinden arınma girişimlerini hak eden bir ilçemizdir.
Ankara'nın
tüm ilçelerinde yok olma tehlikesiyle karşı karşıya bulunan tüm akarsuları,
dereleri ıslah etmek üzere Anayasa'nın 98’inci ve TBMM İçtüzüğü’nün 104 ve
105’inci maddeleri uyarınca Meclis araştırması açılmasını arz ederiz. 
 Levent
Gök
 Ankara
 CHP
Grup Başkan Vekili
3.- HDP Grup Başkan Vekili Diyarbakır Milletvekili
İdris Baluken’in, AKP-IŞİD ilişkisinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/576)
Türkiye Büyük Millet Meclisi
Başkanlığına
AKP Hükûmeti yetkililerinin her defasında reddetmesine
karşın IŞİD’le olan ilişkilere dair sürekli olarak bilgi ve belgeler kamuoyuna
yansımakta, her yansıyan bilgi ve belgede AKP-IŞİD ilişkisinin araştırılması
daha fazla elzem hâle gelmektedir. Bu kapsamda, AKP-IŞİD ilişkilerinin
araştırılması amacıyla Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılması için gereğini arz ve teklif
ederiz.
 İdris
Baluken 
 Diyarbakır
 HDP
Grup Başkan Vekili 
Gerekçe:

AKP
Hükûmeti, Suriye iç savaşının başlamasından sonra dış politikada attığı yanlış
adımlarla ülkeyi büyük bir krizin eşiğine getirmiştir. Suriye iç savaşında
Beşar Esad'ın koltuğundan olması darlığını politikasının merkezine koyan ve
Türkiye'deki çözüm sürecini bitirdikten sonra Rojava halklarının hem Esad
rejiminden hem de çetelerden korunmasını sağlayan Kürt güçlerini tam karşıt
hedef olarak belirleyen AKP Hükûmeti, 2011’den bugüne tam bir siyasi iflası
yaşamıştır. AKP Hükûmetini iflasa götüren anlayışın kökeninde, romantize
edilmiş mistik bir Osmanlıcılık hayali ve Kürt karşıtlığı üzerinden kendini kuran
ilkel milliyetçilik içerikli ideolojik körlüktür. İdeolojik körlükle gelen
iflastan kurtulmanın yolu olarak Suriye'de bulunan ama Suriye halklarında
zerreyimiskal meşruiyet kaynağı oluşturmayan çeşitli çete örgütlerle
ilişkilenilmiştir. AKP Hükûmetinin ilişki kurduğuna dair iddiaların
merkezindeki örgütler sırasıyla İŞİD, El Nusra ve Ahrar-uş Şam'dır. Bu
iddialara karşı AKP Hükûmeti özellikle İŞİD adlı çete örgütüyle ilişkilendiğini
her defasında ısrarla reddetmektedir. Fakat AKP Hükûmetinin ısrarla reddetme
tavrı göstermesi karşılığında AKP-IŞİD ilişkisini gösteren çok sayıda haber,
bilgi, adli dava tutanağı gerek ulusal gerekse de uluslararası basında yer
almaya devam etmektedir
AKP
Hükûmeti idaresindeki kurumlar ve bu kurumlarda çalışanların İŞİD’le ilişkisinin
olduğuna dair son belgeler Ankara 3. Ağır Ceza Mahkemesinde görülen dava
kaynaklarında görülmüştür. Basın aracılığıyla Türkiye ve dünya kamuoyu nezdinde
de haberdar olunan bu ilişkiye dair bilgi ve belgeler Türkiye halkları
açısından kan dondurucu niteliktedir.
Türkiye'de
Diyarbakır'da partimizin mitingi, Suruç'ta devrimci gençlerin Kobane'ye yardım
kampanyası kapsamındaki basın açıklaması, Ankara'da “Barış istiyoruz.” şiarıyla
bir araya gelen on binlerin bulunduğu etkinlik, Sultanahmet'te Türkiye'ye gelen
turistlerin bulunduğu alan İŞİD'in bombalı eylemlerine maruz kalmışken,
Türkiye'de “A.A.”, “Burak Üsteğmen”, “Abdullah Üsteğmen”, “A.B.”, “M.U.”,
“A.K.” adlarındaki rütbeli askerler İŞİD'in Türkiye'ye bomba geçişlerini
organize eden Mustafa Demir adlı çete mensubu ile yüz yüze ve telefonda onlarca
defa görüşmüştürler. Adli dava dosyasına yansıyan bu görüşmelerde İŞİD'li cani
ile “samimi” görüşmeler yapan rütbeli askerlerin varlığı IŞİD-AKP iddialarına
dair güçlü kanıtlar sunmaktadır. Bu görüşmelerde, IŞİD'lilere çeşitli
“malzemelerin” teslim edildiği, araç girişleri için nokta tespitlerinin
yapıldığı ve daha birçok içerikte konuşmalar geçmiştir. Ayrıca, istihbaratçı
biri ile İŞİD mensubu birinin JİTEM'e çalıştıklarına ve 49 Musul Başkonsolosluk
çalışanı ile sınırda alıkonulan “Örs” adındaki bir askerin pazarlıklar
neticesinde alındığına dair ifadeler kayıtlara geçmiştir.
Bu
kayıtların kamuoyuna yansımasından sadece birkaç gün sonra, Suriye'de ilan
edilen ateşkesin yürürlüğe girdiği gün, bir kısmı Rakka'dan bir kısmı da
Akçakale'den geldikleri iddia edilen IŞİD çeteleri, Gire Spi'ye saldırmıştır.
Bu saldırının YPG güçlerince bertaraf edildiği saatlerde Cumhurbaşkanı
Erdoğan’ın "Tel Abyad'ın yüzde 70'i IŞİD'in eline geçmiştir.” ifadesi Kürt
halkı başta olmak üzere bölge halklarında infiale sebep olmuştur. IŞİD'in
saldırılarına ilişkin açıklama yapan çeşitli lokal ve uluslararası kaynaklar
ise IŞİD'lilerin Akçakale'den Gire Spi'ye saldırdığına dair ellerinde belge ve
kanıtları olduğunu ifade etmişlerdir.
Bundan
önceki süreçlerde de AKP-IŞİD ilişkisini yansıtan bilgi, belge ve kuşkuların
üzerine bu dava dosyasındaki bilgilerin eklenmesiyle, söz konusu ilişkinin
araştırılması daha fazla elzem hâle gelmiştir. Bu kapsamda AKP-IŞİD
ilişkilerinin araştırılması amacıyla bir Meclis araştırması açılmasını talep
ediyoruz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler, sırası geldiğinde yapılacaktır. 
Sayın
Dora, gündeme geçmeden önce 60’ıncı maddeye göre söz talebiniz olmuştu. 
Buyurunuz,
bir dakika süreyle mikrofonunuzu açıyorum. 
V.- AÇIKLAMALAR (Devam)
24.- Mardin Milletvekili Erol Dora’nın, 17 Haziran
9’uncu Cumhurbaşkanı Süleyman Demirel’in vefatının 2’nci yıl dönümüne ve Artvin
Milletvekili Uğur Bayraktutan’a annesinin vefatı nedeniyle başsağlığı dileğinde
bulunduğuna ilişkin açıklaması
EROL DORA (Mardin) – Teşekkürler Sayın Başkan. 
9’uncu Cumhurbaşkanımız Süleyman Demirel’in ikinci ölüm
yıl dönümüdür. Ben de bu vesileyle kendisine tekrar Allah’tan rahmet diliyor ve
kendisini saygıyla anıyorum. 
Ayrıca, CHP Milletvekilimiz Uğur Bayraktutan’ın
annesinin vefatını duymuş bulunmaktayız. Annesine Allah’tan rahmet, kendisine
de başsağlığı diliyorum. 
Teşekkür ediyorum Sayın Başkan.
BAŞKAN – Teşekkür ederim Sayın Dora.
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım: 
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Muş Milletvekili
Ahmet Yıldırım tarafından, şehir hastanelerinin bir bütün olarak öngörülemeyen
sorunlarının ortaya çıkarılması amacıyla 17/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 17 Haziran 2017 Cumartesi günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma Kurulu 17/6/2017 Cumartesi günü (bugün)
toplanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 Ahmet
Yıldırım
 Muş
 Grup
Başkan Vekili 
Öneri:
17
Haziran 2017 tarihinde Muş Milletvekili Grup Başkan Vekili Ahmet Yıldırım
tarafından verilen, 4859 sıra numaralı şehir hastanelerinin bir bütün olarak
öngörülemeyen sorunlarının ortaya çıkarılması amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak 17/6/2017 Cumartesi günlü
birleşimde sunuşlarda okunması ve görüşmelerin aynı tarihli birleşimde
yapılması önerilmiştir.
BAŞKAN
– Halkların Demokratik Partisi Grubu önerisi lehinde Erkan Aydın, Bursa Milletvekili.
Buyurunuz
Sayın Aydın. (CHP sıralarından alkışlar)
ERKAN
AYDIN (Bursa) – Sayın Başkan, değerli milletvekilleri; şehir hastaneleriyle
ilgili verilen önerge üzerine söz almış bulunmaktayım. Hepinizi saygıyla
selamlıyorum.
Evet,
yaşamın her alanını saran adaletsizliğe karşı yürüyüşümüz bugün 3’üncü gününde.
Genel Başkanımız, arkasında binlerce kalabalıkla birlikte İstanbul’a,
Maltepe’ye doğru yürüyor ve bu yaşanan adaletsizliklere karşı da çığlıklarımız
artıyor. Özdemir Asaf diyor ki:
“İnsansız
adalet olmaz.
Adaletsiz
insan olur mu? 
Olur,
olmaz olur mu.
Ama,
olmaz olsun!” diyoruz.
Türkiye’deki
adaletsizliğin en büyük parçalarından biri de maalesef sağlık sisteminde.
“Şehir hastaneleri” adı altında yapılan büyük bir rant düzenlemesi, soygun
düzenlemesi maalesef ülkemizde yaygınlaşmaya başladı. Aslında bunun ismi şehir
hastaneleri düzenlemesi değil, sağlığın son kalan kısımlarının da
özelleştirilmesi, yandaşa ve büyük sermaye odaklarına bir anlamda peşkeş
çekilmesi. Üniversite ve kamu hastanelerinin tamamen tasfiye edilerek
“afiliasyon” adı altında da bilinçli olarak zarar ettirilerek ve o zararları da
bahane gösterilip onların şehir merkezinde kalan değerli yerlerinin de bu
anlaşmalarla birlikte bu ihaleleri alan yandaş firmalara verilmesi koşuluyla da
yeni bir rant alanı maalesef yaratıldı, adına da “kamu-özel ortaklığı” adı
verildi ve küresel sermaye oyuna dâhil edildi. Parasız tüm sağlık hizmetleri
bundan sonra tasfiye ediliyor. Yani ne kadar paran var, o kadar sağlık. E paran
yoksa o zaman Allah yardımcın olsun, ölüme mahkûmsun.
Büyük
sermaye açısından tabii ki çok kârlı bir yatırım alanı, çok kârlı bir rant
alanı. E peki, burada çalışan emekçiler, sağlık emekçileri, doktorlar,
hemşireler, eczacılar, bunlar ne olacak? Bunların herhangi bir iş güvencesi
yok. Bunun en güncel örneğini de Isparta’da açılan şehir hastanesinde
görüyoruz. Bakın, şu anda garanti edilen, işletmeci firmaya, yapan firmaya
garanti edilen ödenek… Para toplanamadığı için çalışanların, doktorların döner
sermaye ücretleri, onların nöbet tutarları kesilerek firmaya taahhüt edilen
ödemeler yapılmaya başlandı. Eğer 1 Temmuza kadar da bu konu hakkında bir çözüm
bulunamazsa doktorlar, hemşireler iş bırakacak. Yani hak ettiklerini dahi geri
alamıyorlar. Peki, neden bunları yaptılar? Çünkü kırk dokuz yıllığa kadar
çıkabilen ama genelde yirmi beş yıllık olan taahhütler. 
Gene
aynı şekilde örneklere devam edelim, daha sonra rakamlara gireceğiz. 
Benim
kendi mezun olduğum Hacettepe Üniversitesi yaklaşık on beş yıldır ödenemeyen
borçlardan -Gazi Üniversitesi de buna dâhil- yakında “Sağlık Bilimleri
Enstitüsü” adında bir yere, Sağlık Bakanlığına devredilecek. Neden? Çünkü bütün
üniversite hastanelerinin borcu toplamda 4 milyara yaklaştı -4 katrilyon eski
parayla- ve ödenmediği için de “Bunlar zarar ediyor.” adı altında önce bu
Sağlık Bilimlerine, Sağlık Bakanlığına; daha sonra da “şehir hastaneleri” adı
altında yandaşa verilecek. 
Bir
örnek de Elâzığ Fırat Üniversitesinde yaşandı. Daha geçtiğimiz günlerde
Başhekim Profesör Doktor Muhammed Said Berilgen -Allah rahmet eylesin- 5 bin
liralık medikal firma alacağı yüzünden makamında öldürüldü, şehit edildi.
Bunlar, eğer bu şekilde devam ederse, korkarım artacak, bu tür vakaları daha
fazla yaşayacağız. 
Gene
Mersin’de, biliyorsunuz, bir şehir hastanesi açılışı yapıldı. Mersin
Milletvekilimiz Hüseyin Çamak burada yerinde tespitlerde bulundu. Bir şehir
hastanesi düşünün, bir ucundan bir ucuna gitmek yirmi dakika. Ameliyat
esnasında bir tıbbi malzeme lazım olsa, eğer o malzemenin olduğu birim
uzaktaysa malzeme gelene kadar ameliyattaki hasta hayatını kaybedecek. İçinde
çalışan doktorlar dahi hastanede oda bulma, ameliyathane bulma konusunda
oldukça zorlanıyorlar. Peki, ne için yapıldı bu? 1.500 yataklı, şehrin dışında,
acil bir durumda ne ambulansın gelebileceği ne hastanın buraya yetişebileceği
yerler. Şehrin merkezindeki o butik hastaneler de yıkılıp değerli araziler
olduğu için yandaşa yeni bir rant alanı, yeni bir kâr alanı olarak açılıyor.
Yapmayın efendiler diyoruz, yazık etmeyin. 
Bu
sağlıkta dönüşüm projelerine artık birer ticarethane olarak bakılıyor. Yani
Anayasa’mızın 2’nci maddesindeki sosyal devlet anlayışından uzaklaşarak,
tamamen, parası olanın sağlık hizmeti alabileceği, “Sağlıkta Dönüşüm Programı”
adı altında da özelleşen ve sonu nereye gideceği belli olmayan bir yere
gidiyor. 
Şimdi,
bakalım, bu şehir hastaneleri “kamu-özel ortaklığı” adı altında, yirmi beş yıl
süreyle, çok yüksek kiralarla yandaşlara kiralanıyor. Baktığınızda, üç yıllık
kira bedeli bu hastanenin yapımı için yeterli. E, geri kalan yirmi iki yıl ne
oluyor? Yandaşın cebine kâr olarak hanesine yazılıyor. Peki, sadece hastane
işletmesi mi veriliyor? Bunun yanında MR hizmetleri, bilgisayarlı tomografi,
laboratuvar hizmetleri, tıbbi donanım, otoparklar, restoranlar, hastaneler, eczane
yerleri, hepsi vergiden ve harçlardan muaf olarak gene bu uluslararası yandaş
şirketlere ya da şehir içinde artık her köşebaşını kapmış, ismini hepimizin
ezberlediği birtakım şirketlere resmen peşkeş çekiliyor. Risk ve maliyet
hesapları yapılmıyor. Yüzde 70 oranında doluluk garantisi. Bu ne demek? Müşteri
garantisi. Ya, hastalığın garantisi olur mu? Hasta olmayacak belki o dönemde
kimse. Öyle bir şey yok. İsterse bir hasta gelsin, ay sonunda yüzde 70
üzerinden bu yandaş parasını cebine indirecek; aynı Osmangazi Köprüsü gibi.
Köprülerle başlayan, bugün hastanelere sirayet eden bir sistem. 
Gene
bakalım. Erzurum’da ihale yöntemiyle yapılan 1.200 yataklı hastane inşaatı 193
milyona mal olmuş, eski parayla 193 trilyon. Kamu-özel ortaklığı yani bu şehir
hastanesi adı altında 1.500 yataklı Kayseri Hastanesinin ise bedeli 427 milyon
yani 137 milyon da bunun yıllık kira bedeli; bedeli 427 milyon olan bir
hastanenin yıllık kira bedeli de 137 milyon. 
Bir
buçuk yıllık kirayla siz 1.200 yataklı bir hastane yapabilecekken gidiyorsunuz
-yirmi beş yıl garanti- yüzde 70 kira garantisiyle bu milletin, bu tüyü
bitmemiş yetimin hakkını bir yandaşa, talimatla gelen kişilere, isimlere
devrediyorsunuz ama şunu iyi bilin, iki cihanda da bunun hesabını veremezsiniz.
Bu kadar fazla da kayırmacılık elbet bir yerden döner.
Gene
TOKİ’nin GATA için Etlik’te yapacağı 800 yataklı hastane ve binalar için en
yüksek fiyat 130 milyon TL; Konya Karatay 800 yataklı hastanenin kamu-özel
ortaklığıyla yapılan ihalesi 246 milyon TL. Bu hastane için yirmi beş sene
boyunca ödenecek kira bedeli de yıllık 87 milyon yani yirmi beş yıllık kira
bedeli 2 milyar 219 milyon. Bakın, kaç tane hastane devletin olabilecekken
sadece cebinden çıkacak kira bedeli 2 katrilyon 219 trilyon lira eski parayla.
Kimin parası bu? Herhâlde cebinizden çıkartıp ödemiyorsunuz; milletin
vergileriyle, milletin yemeyip içmeyip devlete ödediği vergilerle yapıyorsunuz.

Örnekler
çok fazla ama bu modelin adını şöyle ifade edebiliriz: “Yap-işlet-kırışalım”
modeli. (CHP sıralarından alkışlar) Bu modelle otoyol, köprü ne varsa yüzde
90’ını yandaşa veriyorsunuz, yapıyorlar, işletiyorlar; 1 liralık iş 5 liraya
çıkıyor, en sonunda da kırışıyorlar. Artık bunu terk etmemiz gerekiyor.
Sürem
de çok azaldı ama şunları söylemek istiyorum: Kırk dokuz yıla kadar çıkan bu
ihale bedelleri, emin olun, hem bunları yapanların hem buna alet olanların,
buna imza atanların, bu “yap-işlet-kırışalım” modelini getirenlerin bir gün
başına bela olacaktır diyorum, kısaca “Ye kürküm, ye.” modeli bir yerden döner diyorum
ve -bu erken- vatandaş da bunları görsün, öğrensin diye anlatıyorum, bilmiyor.
MUSTAFA
ILICALI (Erzurum) – Ben Erzurum’dakini gördüm, hayran kaldım.
ERKAN
AYDIN (Devamla) – Hayran kalın. Tabii, bir ucundan bir ucuna gitmeniz yirmi
dakika sürüyor. Adam ameliyatta, bir şey, bir malzeme istense gelme şansı yok
ama siz hayransınız, o ayrı bir şey.
MUSTAFA
ILICALI (Erzurum) - Gezdireyim ben sizi isterseniz.
ERKAN
AYDIN (Devamla) - Gezelim, ben gezdim zaten. Bursa’da yapılıyor, bakın, şehrin
50 kilometre dışında. Adam kalp krizi geçirse oraya yetişene kadar zaten yolda
ölür. 
ALİM
TUNÇ (Uşak) - Ambulans sayımız o kadar fazla ki.
ERKAN
AYDIN (Devamla) - O yüzden “Ye kürküm ye.” bir yerden döner diyorum, hepinize
saygılar sunuyorum, sağ olun. (CHP sıralarından alkışlar) 
BAŞKAN
– Teşekkür ederim Sayın Aydın.
Önerinin
aleyhinde Ahmet Selim Yurdakul, Antalya Milletvekili.
Buyurunuz
Sayın Yurdakul. (MHP sıralarından alkışlar) 
AHMET
SELİM YURDAKUL (Antalya) – Sayın Başkan, değerli milletvekilleri, muhterem
vatandaşlar; şehir hastaneleri konulu önergeye istinaden Milliyetçi Hareket
Partisi Grubu adına söz almış bulunuyorum. 
Her
ne kadar ülkemizin gündemi güvenlik ve adalet gibi asli sorunlar olsa da Türk
milletinin ve idarecilerin dikkat etmesi gereken önemli bir konu da sağlık.
Bugün sizlere kamu-özel ortaklığıyla yapılan şehir hastaneleriyle ilgili vahim
bir tablo sunacağım. Gelelim ballandırıla ballandırıla anlatılan, kamu-özel
ortaklığıyla yapılan şehir hastanelerine. “Cebimizden para çıkmadan hastane
sahibi oluyoruz.” diyorlar ama gerçekler hiç de öyle değil. Şu sıralarda oturan
iktidar partisinin milletvekilleri bile “Cebimizden para çıkmadan her yere
hastane yaptırdık.” diye demeçler verebiliyor ya da öyle biliyorlar.
Sevgili
vatandaşlarım, saygıdeğer milletvekilleri; hepinizi sağduyulu olmaya ve bedava
diye duyduğunuz her şeyden başınıza ne işler geldiğini düşünmeye davet
ediyorum. Kim kime bedavaya ne vermiş, hele de yabancı yatırımcı ülkemizde
hangi işten zarar etmiş, hep birlikte gelin, bir düşünelim. Acaba cebimizden
para çıkmadan yapıldığı söylenen hastanelerin bize ve hatta torunlarımıza
maliyeti nedir? Bakın, torunlarımıza diyorum çünkü tek bir neslin bu kazığı
vatanımızdan çıkarması mümkün olmayacak çünkü teslimiyet noktasına kadar gelen
bu imtiyazların Osmanlı Devleti’nin ipini çeken kapitülasyonlardan hiçbir farkı
yok. “Kapitülasyon”, “ayrıcalık” veya “imtiyaz” anlamına gelse de esasen
“teslimiyet” anlamına gelmektedir. Torunlarımızın bile geleceğini ipotek eden
AKP Hükûmeti, gelecek nesilleri dahi maalesef borçlandırmaktadır. Bu konuda
doğru bir yönetim olsaydı 427 milyon liraya yapılacak olan bir hastaneyi
yapması için yabancı ortaklı bir girişime 3 milyar 443 milyon lira ödeme
yapılmasına müsaade etmezdi. 
Sevgili
vatandaşlarım, bu kamu-özel ortaklığıyla yapılan şehir hastanelerinde neler
yapılıyor biliyor musunuz? Arazi, bedava devletten veriliyor; yatırım için
kredi, devlet bankalarından temin ediliyor. Yatırımcıya büyük meblağlarda,
yirmi beş yıl boyunca garantili kira ödemesi yine devletten yapılıyor, hatta
garantisi de hastalar için belli bir miktarda yani yüzde 70 oranında devletten
yapılmaktadır. Eğer yeteri kadar hasta gelmezse gelmeyen hasta kadar ödeme yine
devletten. Sağlık çalışanları yine devletten temin ediliyor. Bunlar yetmiyor,
hastane kampüsleri içerisindeki her türlü ticari faaliyet izni yine devletten.
Kazanç garantisi devlet hazinesinden. Sonuç: Devletin 3 liraya yapacağı yatırım
için yabancılara maalesef 25 lira veriyoruz. Hani cebimizden para çıkmayacaktı?
Ama haklılar, bu para beylerin cebinden çıkmıyor, bu para milletin cebinden
çıkıyor. 
Bakın,
bir örnek daha vereyim; bu rakamlara ve oranlara kimse itiraz edemez: Ankara
Etlik Entegre Sağlık Kampüsü, Hükûmet yapsa yani devlet eliyle yapılsa 1 milyar
97 milyon liraya mal olacak ama AKP diyor ki: Bu hastaneyi özel kesim yapsın,
biz onlara az önce yaptığımız imtiyazları verelim. Sonuçta, projenin devlete
yani Türk milletine maliyeti tam olarak 6 milyar 900 milyon lira oluyor. 
Sevgili
vatandaşlarım, sadece bir projeden devletimizin yani Türk milletinin uğradığı
zarar tam olarak 5 milyar 900 milyon lira. Şimdi, düşünün, bunun gibi 17 proje
var ve bu 17 proje için şirketlerin cebinden şu an 29,5 milyar lira çıkarken
devletin yani milletin, hatta gelecek nesillerin cebinden çıkacak olan para
miktarı tam olarak 81 milyar lira yani eski parayla 81 katrilyon. Şimdi, bir
hastane daha yapıldı geçen yıl ve toplam 18 hastanenin kira bedeli 105 milyar
lira yani eski parayla 105 katrilyon. 
Sevgili
vatandaşlarım, şimdi, bakın, buradan soruyorum: Temmuz ayında maaşlara zam
yapılacak, değil mi; memurlara, emeklilere? Bakalım bu zamlar nerede kalacak?
İşte, bu 105 katrilyonla emeklilerimize, memurlarımıza, çiftçilerimize, onların
hak ettiği oranda zam yapmak mümkün olabilmektedir. 
AKP
belki bugün var, yarın yok ancak hiç kimsenin bu ülkenin geleceğini hovarda bir
mirasyedi gibi harcamaya hakkı yoktur. Biz necip bir milletiz inanın, hakkımıza
girenlerin ne bu dünyada ne de öbür dünyada iki yakası bir araya gelmez.
Ben
bir vatandaş olarak üç yılda kendini amorti edecek bir yatırıma, AKP
Hükûmetinin imzasıyla devletimizin yirmi beş yıl boyunca kira ödemesini kabul
edemiyorum ve yirmi iki yıl için de hakkımı helal etmiyorum. Bu Hükûmet bizleri
geçti, artık torunlarımızı borçlandırıyor. Bu kamburu ve devlete attığınız bu
kazığı asla kabul etmiyorum. Millet kaybederken kazananlar gün gelecek
vicdanlarda ve mahkemelerde yargılanacaktır. İşte o gün, bu yap-işlet-devret
projesinin yöneticilerinin kimlerin akrabası ve tanıdığı olduğunu ve bunların
olduğunu boy boy hep birlikte okuyacağız. 
Üç
yıl tünel, köprü ve havaalanında çalışan kardeşlerime de seslenmek istiyorum:
Sen o inşaatlardan sonra yine iş arayacaksın ama o şirketler yirmi beş yıl
boyunca senin işsizken bile ödediğin vergilerden tıkır tıkır paylarını alacaklar.
Devletin ödediği paralar maalesef bu milletin cebinden çıkmaktadır. O yüzden,
insaf et ey AKP Hükûmeti diyoruz. 
Velhasıl,
umuyoruz ki Hükûmet, mevcut birlik ve beraberlik iklimini şeffaf ve hesap
verebilir yönetim ilkeleriyle bir adım daha ileriye taşır. 
Bakın,
örneğin, Avrasya Tüneli diyoruz. Evet, gerçekten teşekkür ediyoruz, çok güzel
bir yapı ancak bu yapının anlaşması bu şekilde mi yapılır? Bakın, Ulaştırma
Bakanımız geçen gün açıkladı, diyor ki Sayın Ahmet Arslan: “Avrasya Tüneli’nden
günde 18.500 araç geçmektedir.
MUSTAFA
ILICALI (Erzurum) – Çok aştı, aştı.
AHMET
SELİM YURDAKUL (Devamla) – Evet aştı ama bu rakam hazinenin şirkete verdiği
günlük 68.500 araç geçiş garantisinin yaklaşık dörtte 1’i. Peki, bu yeni
Avrasya Tüneli’nin şirkete günlük 50 bin araç geçiş bedeli olan 842 bin TL’lik
bedeli kim vermektedir? Türk milleti vermektedir. Bakın, ben buradan
sesleniyorum: Hep birlikte ne yapalım biliyor musunuz? Bu yapılan güzel
tesisler için bu yapılan anlaşmaların yanlış olduğunu kabul edelim, tekrar
anlaşma yapalım. Yoksa, bakın, yıllar geçtikçe zarar etmeye devam edeceğiz ve
bu zarar nereden çıkacak? Bizlerden çıkacak. 
Bakın,
bu kamu-özel ortaklığıyla yapılan şehir hastaneleri projesi bundan yirmi beş
yıl önce İngiltere’de denendi. Peki, denendikten sonra ne oldu? Görülen zarar
üzerine, buradaki kamu-özel ortaklığıyla yapılan hastanelerin çok büyük kısmı
satıldı ve hem de çok ucuz miktarlara kime satıldı biliyor musunuz? Amerika
Birleşik Devletleri’ne. Geriye kalan hastaneler ne oldu? Geriye kalan
hastaneler de zarar etmemek için başta yoğun bakım olmak üzere ve geriatri
bölümleri olmak üzere diğer tüm bölümlerini hep birlikte kapattılar. Sadece,
poliklinik hizmeti veren ve MR, tomografi gibi tetkikleri içeren bölümleri açık
tuttular. 
Peki,
o zaman, bizim ne yapmamız gerekiyor? İşte, bütün bu ülkelerin yaptıkları
işlemleri incelememiz gerekiyor. Niçin? Ülkemiz zarar görmesin diye. Yoksa,
yapılan tüm bu tesisleri herkes istiyor, herkes destekliyor, burada hiçbir
sorunumuz yok. Ama bu anlaşmaları yaparken lütfen, biraz daha dikkatli olalım
çünkü bu ülkede asgari ücretle yani 1.400 lirayla geçinen yaklaşık 6 milyon 200
bin vatandaşımız var; bu ülkede 1.500 lirayla 2.200 lira arasında geçinen 11
milyon emekli vatandaşımız var.
Bunları,
bu yapıcı muhalefetimizi iktidarın dikkate alacağını düşünerek ve ifade ederek
Genel Kurulu sevgi ve saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Yurdakul.
Önerinin
lehinde Garo Paylan, İstanbul Milletvekili.
Buyurunuz
Sayın Paylan. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekilleri, hepinizi saygıyla
selamlıyorum. 
Gerçekten,
şehir hastaneleri sıkıntısıyla karşı karşıyayız. Bir süredir iktidarı
uyarıyoruz ama uyarılarımızı dikkate almadan açtıklarının yanında yeni
ruhsatlandırdıkları, ihaleye çıkardıkları ve yeni imza attıkları sözleşmeler
var. Bakın, kısa vadede bunlar hoş görülebilir, az önce vekilimiz de söyledi,
işte lüks hastaneler, ne kadar güzel, bir giriyorsunuz ışıl ışıl, ameliyathaneler
çok güzel. Çok güzel gerçekten, niye olmasın? İnsanımız bunlarla tanışsın,
güzel ama bakın, 1 milyar TL’lik –örnek olarak veriyorum, pek çok örnek
verilebilir, vekillerimiz verdi ama- yatırımı olan bir hastane için eğer ki siz
yirmi beş yılda kira olarak 25 milyar TL ödüyorsanız burada bir sıkıntı var. 
Bu
hesap içinde başka hesaplar da olabilir ama buna kimse bizi ikna edemez. Ben
sonuç olarak finansmandan anlayan bir kişiyim. Devlet bir yatırım yapıyorsa ve
bu otuz yıl işletilecekse, kırk yıl, elli yıl işletilecekse bunun yatırımı ile
kira ödemesi arasındaki orantıyı herkes bilir. Bir kişi 100 bin liraya bir ev
alıyorsa bunu 1.000 liraya kiraya verir, öyle değil mi arkadaşlar? 200 bin
liralık bir evi 1.000 liraya kiraya verebiliyorsunuz. Ya, 1 milyar lira yatırım
yapan bir insana yılda 1 milyar lira kira ödenir mi? Allah rızası için bir
düşünün. Böyle bir şey olabilir mi? 
Bakan
gelip bunun hebasını bize veremedi Plan ve Bütçe Komisyonunda arkadaşlar, bütçe
geçerken bunun hesabını veremedi. Hükûmet geliyor: “Bütçemiz denk arkadaşlar,
çok güzel.” diyor. Bütçe denk de sen yap-işlet-devretlerle yirmi beş yılımızı,
elli yılımızı ipotek altına alıyorsun. Bu yılın bütçesini denk çıkarıyorsun,
yatırım yapmış gibi gösteriyorsun insanlara, “Yollar yaptık, köprüler yaptık,
hastaneler yaptık.” Ee? 1 liralık yatırımı 10 lira, 20 lira, 30 lirayla elli
yıl boyunca bu milletin sırtına yüklüyorsunuz. 
Değerli
arkadaşlar, bakın, burada ya bir aptallık var ya bir üçkâğıt var, başka bir
açıklaması yok. Bu imzalar atılırken -açıkça söylüyorum- ya bir kötü niyet var
ya yolsuzluk var ve Meclis buna bakmadığı sürece bu yolsuzluklar sürer. Avrasya
Tüneli, Yavuz Sultan Selim Köprüsü, Osman Gazi Köprüsü, bunlara ekolojik
çerçevede karşı olduğumuz noktaları var ama desteklediğimiz noktada da ihtiyaç
varsa köprü yapılır ama Kuzey Ormanları yarılarak yapılmazdı belki. Velev ki
köprü yapıldı, ya geçiş garantisi veriyorsunuz. 
Ya
düşünsenize, bir bakkal kuruyorsunuz, o bakkala diyorsunuz ki: “Ya, her gün ben
senden 10 bin liralık alışveriş yapacağım.” Yahu kim böyle bir bakkal açmaz
arkadaşlar? Bir kasap açıyorsunuz, “Ben senden her gün 300 kilo et alacağım.”
diyorsun hem de “Şu fiyattan alacağım.” diyorsun, dolarla ha, TL de değil. Hani
et 20 liraysa “Ben senden 50 liradan her gün 500 kilo et alacağım.” diyorsun.
Böyle bir kasabı kim açmaz arkadaşlar? 
Gelmiş
yabancı sermaye, yirmi yıl, otuz yıl, elli yıl boyunca sağacak inek bulmuş.
Affedersiniz, kusura bakmayın ama bu duruma düşmeyelim arkadaşlar. Gelin, buna
el birliğiyle bir bakalım, burada bir yanlış var, bir hata var. Bakana
soruyoruz cevap vermiyor, bari siz sorun, siz iktidar partisi
milletvekilisiniz, gelecekte bunun veballeri var.
Değerli
arkadaşlar, velev ki finansman konusunda bir sıkıntı yok -ciddi bir sıkıntı var
ama- bakın, dünya, bu büyüklükteki hastaneleri terk ediyor. Bu yöntemler
denendi, ben de gezdim bu hastaneyi, gerçekten ışıl ışıl, çok güzel, parayı
güzel yatırmış. Yahu şehirde, değil mi, hani bir insanın hastaneye ihtiyacı
olduğunda ne yapar? Bir tramvaya biner, bir otobüse biner, on dakika sonra
hastaneye ulaşır veya acil bir durumunuz var, ambulansın üç dakikada gelip beş
dakikada sizi hastaneye götürmesi lazım. Yahu Allah rızası için o hastanelere
ulaşmak bir saatten aşağısını almıyor. Toplu taşımayla iki vasıtayla, üç
vasıtayla insanlar gidiyorlar, gidecekler, özellikle büyükşehirlerde ciddi
sıkıntı var ve bu ölçekteki hastaneler arkadaşlar, bakın, işletilemez,
sıkıntılar başladı.
Şimdi,
normalde hastaneleri başhekim işletir, yönetir biliyorsunuz, bir de yöneticisi
olur. Küçük ölçekli hastanelerdir çünkü bunlar, başhekim hâkim olur. Ya
düşünsenize, bir şehir hastanesine bir başhekim atayın, 100 bin metrekarelik
inşaat alanı, bir başhekim bununla başa çıkmakla karşı karşıya, mümkün müdür
arkadaşlar? 
Ayrıca
da şöyle bir şey var: Ya, bir şehir hastanesi yapıyorsunuz, her türlü uzmanlığı
da oraya yığıyorsunuz. Bakın, dünyada bu model terk edildi. Hani, süpermarket
modeli, her şey içinde olsun. Yani, alışverişte bile bu terk ediliyor ya,
uzmanlıklar oluşuyor artık, gıda konusunda olsun, inşaat malzemesi konusunda
olsun ama siz sağlık konusunda her şeyi 100 bin metrekare bir alanda bir
hastaneye yığıyorsunuz, bütün ihtisasları; kalp de orada, cilt hastalıkları da
orada, iç hastalıkları da orada, diş de orada, bütün uzmanlıklar orada. Ya
böyle bir şey yönetilebilir mi arkadaşlar? Böyle bir şeyi bir başhekim
yönetebilir mi, mümkün mü?
ALİM
TUNÇ (Uşak) – Sen ne anlarsın!
GARO
PAYLAN (Devamla) – Bir işletme yöneticisi yönetebilir mi, mümkün mü? Değil. Bu
ölçekteki hastaneler yurt dışında terk ediliyor. Şehrin içinde –çünkü
şehirlerde kaos hâline geldiği için- acil ulaşabilecek poliklinikler, acil
müdahale merkezleri oluşturuluyor, şehrin dışında ise ihtisas hastaneleri
oluşturuluyor arkadaşlar. Diyelim ki Amerika’da Houston kalp konusunda
uzmanlaşmıştır, başka bir şehir iç hastalıkları konusunda uzmanlaşmıştır, kimi
şehir de diş hastalıkları konusunda; o uzmanlıkta hastaneler açılır ve o
şehirler öyle marka şehirler oluştururlar. Atıyorum, Burdur’da kalp konusunda
bir ihtisas açılabilirdi, öyle ihtisaslaşabilirdi ve bütün dünyada Burdur o
konuda bir marka olabilirdi ama insanlarımızın rahat ulaşacağı, her şehre
yakın, şehrin içinde, mahallesinde uzmanlıklar çerçevesinde yapılmayan ve
maalesef, şehrin dışına her şeyin taşındığı bir nokta var. Niye? İki sebepten.
Bir: Anlattığım, “yap-işlet-götür” modeli. 
İki:
Şehrin içindeki araziler kıymetli, arkadaşlar. 
Şimdi,
Çapa’ya, Cerrahpaşa’ya bakalım. Bakın, benim ailemden Çapa ve Cerrahpaşa’dan
profesörler çıktı, uzmanlar çıktı; sizin ailelerinizden de vardır belki, vardır
mutlaka arkadaşlarınız. Şöyle söyleyeyim: Bu uzmanlıklar nasıl çıktı? Oradaki
bilgi birikiminden, değil mi? Hocalar birbirlerine el verdiler, yeni kuşaklar,
uzman, o konuya ehil… Hani bir konuda bir sıkıntın olsa Çapa’ya koşardın. Niye?
Çapa’da, Cerrahpaşa’da bilgi birikimi var diye ve oradan el alan doktorlar,
yetenekli doktorlar olarak çıkardı; şehrin içinde ve insanların rahat
uluşabileceği noktalardaydı. Çapa, Cerrahpaşa şu anda içler acısı hâlde. Neden?
Bir yatırım yapılmıyor, borç altında inim inim inletiliyor ve gidin, şu anda
binaları korkunç bir hâlde, yıkık dökük bir hâlde ve en kötüsü, arkadaşlar,
hocaların hepsi kaçtı. Şu anda Çapa ve Cerrahpaşa’nın son yedi yılda
hocalarının yüzde 80’i, 90’ı artık orada değiller. Acıbadem Üniversitesine,
bilmem nerenin özel üniversitesine hoca olarak gittiler. Çünkü niye? 10 bin
lira maaş veriyorsunuz, oralara gidiyorlar 50 bin lira, 60 bin lira, 70 bin
lirayla bu hocaları karşılıyorlar ve Çapa ve Cerrahpaşa’nın içi boşaldı, içi
boşaltıldı ve borç altında inim inim inletildi, yatırım da yapılmadı. Ne oldu?
“Efendim, şehir dışında, İstanbul’da 2 tane büyük hastane yapacağız.” Ee? “Çapa
ve Cerrahpaşa’nın arazilerini de ranta açacağız.” Ne güzel, şehir merkezinde
kıymetli araziler. 
Dünya,
bu modeli terk etti arkadaşlar. Şehir merkezlerinde iyi, kaliteli, insanımızın
iyi hizmet alacağı hastaneler olmalı. Önünden tramvay geçiyor, metro geçiyor
Çapa’nın da, Cerrahpaşa’nın da. Bu çerçevede yatırımlar yapmalıyız arkadaşlar. 
Okullarımızı
da ranta açtık, okullar da şehir merkezindeki iyi yerdeki, kıymetli arazilerde,
efendim, gidin otel motel, şu bu yapılıp şehir dışına doğru alınıyor okullar.
Hastanelerde de aynı şeyi yapıyoruz. Bu, doğru değil. Şehir merkezindeki tek
bir hastanede bütün hizmeti almak, kaliteli, iyi, ulaşılabilir bir sağlık
anlayışını getirmez. 
Aynı
şekilde, sağlığın bu kadar ticarileştirilmesi arkadaşlar, sağlık zaten
ticarileştirilmez… Gidin, Kuzey Avrupa ülkelerinde bakın, 2 şeyi asla
ticarileştirmezler: Bir; eğitim, iki; sağlık. Asla! Devlet, bu konuda en iyi
hizmeti vatandaşına hem eğitimde ücretsiz hem de sağlıkta ücretsiz verir çünkü
iki şeyde güvencemiz varsa geleceğe güvenle bakabiliriz: Çocuklarımıza devletin
iyi eğitim verme güvencesini alabilirsek güvenle bakarız, bir de hasta
olduğumuzda sağlık hizmetini devletin ücretsiz verebileceği güvencesiyle
karşılaşırsak güvenle bakarız.
AHMET
SAMİ CEYLAN (Çorum) – Avrupa’da ücretsiz mi diyorsunuz? Millet Avrupa’da
doktora gitmemek için vitamin alıyor ya. 
GARO
PAYLAN (Devamla) – Buna bakamadığı için insanlar, çocuklarını özel okullara
gönderiyorlar. Devlet de işte böyle özel yatırımlarla insanları hem paralı hem
de kalitesiz bir sağlık hizmetiyle karşı karşıya bırakıyor. 
Gelin,
bu araştırma komisyonunu kuralım, hep beraber inceleyelim, hep beraber
Hükûmetin karşısına bu tabloları çıkaralım arkadaşlar.
Saygılar
sunarım. (HDP sıralarından alkışlar) 
AHMET
SAMİ CEYLAN (Çorum) – Dişi ağrıyan diş çektirmiyor Avrupa’da.
CEYHUN
İRGİL (Bursa) – Şehir hastaneleri, bu ülkenin gelmiş geçmiş en büyük hırsızlık
projesidir.
BAŞKAN
– Teşekkür ederim Sayın Paylan.
Önerinin
aleyhinde Vural Kavuncu, Kütahya Milletvekili. 
Buyurunuz
Sayın Kavuncu. (AK PARTİ sıralarından alkışlar)
VURAL
KAVUNCU (Kütahya) – Sayın Başkan, değerli milletvekilleri; hepinizi saygıyla
selamlıyorum.
Şehir
hastanelerini bir kez daha sizlere anlatabilme fırsatı verdiğiniz için ayrıca
teşekkürlerimi sunuyorum. AK PARTİ’yle birlikte, Türkiye, büyük bir gelişim ve
değişimi yaşıyor, yaşamakta. Bunun da önceliğini sağlık politikalarında ve
sağlık alanında görüyoruz. Topluma çıkarsanız, konuştuğunuzda “Yiğidi öldür ama
hakkını ver.” diye muhalefete bağlı olan seçmenlerin bile söylediği, sağlıkta
gelişmeleri ve hakkımızı teslim eden önemli bir gelişmeyi de görmüş olursunuz. 
Bu
dönemde şehir hastaneleri de bu dönüşüm açısından en önemli paydalardan bir
tanesi. Evet, şu anda 42 bin yataklı 30 tane şehir hastanesi projemiz var.
Bunlardan 3 tanesi -Isparta, Mersin ve Yozgat- açıldı, 18 proje devam ediyor, 2
tanesi ihale sürecinde, 7 tanesinin ise ihalesi yapılacak. Biz bunlarla
birlikte, vatandaşımıza hak ettiği ölçüde, dünya standartlarında, gelişmiş,
nitelikli sağlık hizmetini verecek özellikle altyapılara kavuşturmak istiyoruz.
Bir hastaya, bir hasta yatağı başına yaklaşık 280 ile 300 metrekarelik alanlar
ayırdığımız doğrudur; bu, bir politikadır. Biz diyoruz ki, vatandaşımıza biz
bunu layık görüyoruz, vatandaşımızın bu şekilde hizmet almasını istiyoruz, bu
şekilde hastaneler yapıyoruz. Siz de söyleyin ki: “Bu, bizim halkımız için
lükstür, biz bu şekilde bir hastane yapılmasına karşıyız, biz başka türlü bir
hastane veya sağlık modeli söylüyoruz.” 
Bakın,
eğer bunlar yapılmıyor olsaydı, burada bunların eksikleri ve sorunları
konuşuluyor olacaktı. Geçmiş dönemlerde değişik aksamalar gelişince burada
muhalefet milletvekilleri “Şehir hastanesi mi, şehir efsanesi mi, niye bizim
oradaki şehir hastanesi gecikti?” diye söylüyorlardı. Şimdi yapıyoruz, şimdi
çamurun ve karalamanın bini bir para. Tabii ki bunların içerisinde vatandaşımıza
doğru bilgilerle bunları aktarmakta yarar var. Öncelikle hazine ve kira
garantisinden bahsediyorsunuz. Bundan önce ihalesi yapılan -18 tane, 3059’a
göre, kamu-özel ortaklığına göre yapılan- hiçbir ihalede hazine garantisi yok.
Şu ana kadar verilen, yapılan ihalelerde kira hazine garantisi olan bir tane
ihalemiz yok. Bir şeyi karıştırıyorsunuz, bunların içerisinde… 
TAHSİN
TARHAN (Kocaeli) – Hasta garantisi…
VURAL
KAVUNCU (Devamla) – Bunların içerisinde… 
GARO
PAYLAN (İstanbul) – Hasta garantisi… 
VURAL
KAVUNCU (Devamla) – Hasta garantisi de yok efendim, doluluk garantisi de yok.
Bunu da ben size tekrar anlatayım, öğreteyim, güzel anlatayım. Lütfen dinleyin.

Doluluk
ve hasta yatağı garantisi yok. Bazı hizmet alımlarında -bunlar görüntüleme,
laboratuvar, işte yemek, bazı atık hizmetleri gibi hizmet alımlarında- hasta
garantileri var. Şu anda, şehir hastaneleri öncesinde de bir görüntüleme
ihalesine çıkarsanız bu garantiyi de veriyorsunuz. Bunlar neye göre veriliyor?
Şu yüzde 70 garanti meselesi. İhale yapıldığı zamandaki mevcut hasta
potansiyelinin yüzde 70’i oranında geleceğe bir projeksiyon yapılıyor. Bir
ihaleye çıkarken bir sayısal belirleme açısından bunlar gerekli. Peki, sonucu…
Mesela sordum: Mersin’de biz ihale garantisi verdik. Ne verdik? Görüntüleme,
senede 19 milyon görüntüleme garantisi verdik. İlk dört ayda toplam 16 milyon
görüntüleme yapıldı. Yani bundan dolayı, hastadan dolayı ilave para verilecek
veya buna benzer bir uygulama yapılacak diye bir şey söz konusu değil. 
CEYHUN
İRGİL (Bursa) – Mersin’in nüfusu ne kadar? Nüfusun 20 katı, 30 katı. 
VURAL
KAVUNCU (Devamla) – Çok fazla gündeme getirilen bir şey var “Efendim,
yandaşlara veriliyor.” vesaire. Bu ciddiyetsiz bir iddiadır. Ciddi iddia şöyle
olur: Kanıtları ve belgelerle birlikte işte cumhuriyet savcıları sizi bekliyor.
TAHSİN
TARHAN (Kocaeli) – O, suç değil ki ya!
VURAL
KAVUNCU (Devamla) - Buralarda boşuna “Peşkeş çekiliyor”, “yandaş” vesaire,
bunlar ciddiyetsiz olan iddialardır. 
Çok
basit bir yanılsama daha var, burada aslında herkes son derece iyi biliyor,
bütün konuşmacılar diyor ki: “Efendim, siz şu kadar ihale yaptınız. Bu ihaleyi
aslında kendiniz yapsanız şu kadar sürede ödeyecektiniz. Bu kadar süre ödeyip
gerisini yandaşa peşkeş çektiniz.” 
TAHSİN
TARHAN (Kocaeli) – İhale yok ki! 
VURAL
KAVUNCU (Devamla) - Sayın Vekilim, bunu da öğreteyim ben size. 
TAHSİN
TARHAN (Kocaeli) - Ne ihalesi ya? Teklif usulüyle…
VURAL
KAVUNCU (Devamla) – Dinleyin, bunu da öğreteyim; durum şundan ibarettir: Şimdi
efendim, bir kere, bir malı yirmi beş yılda ödemek var, peşin ödemek var.
“Finans maliyeti” diye bir kavram var, değil mi? Gidin bir bakalım, peşin
parayla, yirmi beş yılda ödenecek paranın finans maliyetini hesaplayın.
İki;
biz burada yalın bir inşaat almıyoruz. İçine mefruşatı, tıbbi malzemesi döşenmiş
ve her türlü ihtiyaçları karşılanmış bir hastane yani tefrişatlı bir hastane
alıyoruz. Çok önemli bir gider var, bunu da gözden kaçırmayın. Yirmi beş yıl
boyunca bu hastane, sürekli bir yenilenme içinde olacak yani eskiyen,
yıprananlar tekrar yenilenecek; öyle ki bu hastane, yaklaşık belki iki defa
daha yenilenmiş olacak. 
Peki,
içindeki personel parasını, işletme giderlerini, bunları nereye koyuyorsunuz?
Ee, bunları da koyacaksınız. Şimdi, onları birlikte hesaplayın ve bakın. 
CEYHUN
İRGİL (Bursa) – Saraya uçak alacağınıza halka hastane açın.
VURAL
KAVUNCU (Devamla) - Bakın, şehircilik açısından, bir yandan uzakta diye şikâyet
ediyorsunuz, bir yandan Ankara’daki hastaneyi şikâyet ediyorsunuz. Ankara’yı
biliyorsunuz, ya Bilkent’te yapıyoruz, Etlik’te yapıyoruz. Allah aşkına, nerede
yapacağız? Ne olacak? Yani herkesin mahallesinde bir hastane mi olacak? Böyle
bir sağlık anlayışı mı var? Ama herkesin mahallesine bir toplum sağlığı
merkezi, gelişmiş bir aile hekimliğini biz şu anda kuruyoruz. Bunu da bilgi olarak
aktarayım.
Ayrıca,
belediye tarafından da değişik düzenlemelerle, buralara ulaşımla ilgili
düzenlemeler de yapılacak. 
Burada
konuşan arkadaşlarımdan sevgili kardeşim, Erkan kardeşim çok fazla doğru bilgi
almamış. Efendim, bırakılan hastane yerleri yüklenici firmaya verilecekmiş.
Böyle bir şey yok. Efendim, burada hastanede hizmetler paralı olacakmış. İşte,
üç tane hastane açıldı; Allah aşkına, bir zahmet edip gidip sorun “Normal
devlet hastanesinden farklı orada ne para alınıyor?” diye sorun. Efendim,
Mersin’deki hastane çok büyükmüş, yirmi dakikada bir yerden bir yere
gidiliyormuş; efendim, ameliyathanede gazlı bez lazım olunca yirmi dakikada
nasıl gidilip, alınıp, gelinecekmiş; öyle mi? Ya, böyle bir şey olabilir mi?
Ameliyathanenin kendisine göre bir ihtiyaç malzeme deposu olur, sarf yeri olur.
AKIN
ÜSTÜNDAĞ (Muğla) – Polemik yapıyorsun, polemik!
VURAL
KAVUNCU (Devamla) - Oralar, o büyük hastane, büyük ilaç depoları bu noktada
oralarda sadece bir depodur. Anlaşılan, Cumhuriyet Halk Partisi milletvekillerinin,
şehir hastaneleri içinde başları dönmüş. Zaten açılışa da maalesef gelemediler,
bu sevinci paylaşamadılar bizlerle. (AK PARTİ sıralarından “Bravo” sesleri,
alkışlar) 
AKIN
ÜSTÜNDAĞ (Muğla) – Polemik yapma. 
VURAL
KAVUNCU (Devamla) - Şimdi, bakın, burada ayrı, memleketlerinizde ayrı
konuşuyorsunuz, Kütahya’da ayrı konuşuyorsunuz. Burada “Şehir hastanesine
karşıyız.” diyorsunuz, “Kütahya’da niye yapılmadı?” diye oradaki
yöneticileriniz her gün başımıza çıkıyor. 
TAHSİN
TARHAN (Kocaeli) - Ya, karşı değiliz. Maliyetine karşıyız, maliyetine karşıyız
ya!
VURAL
KAVUNCU (Devamla) - Buradan bir davet yapıyorum: Kütahya Şehir Hastanesinin
temel atımına gelmeye var mısınız, yerel yöneticilerinizi göndermeye var
mısınız? Buyurun, gelin, birlikte oralara da bakalım diyorum.
Bakın,
Isparta’da döner sermaye ödenmiyormuş, nöbet ücreti ödenmiyormuş. Açın
telefonu, hangi doktor arkadaşınız varsa, şu anda ödenmemiş bir döner sermaye
ve bir nöbet ücreti var mı, sorun; buna ben değil oradaki doktorlarımız cevap
versin.
Efendim,
orada döner sermayeden para şirkete veriliyormuş da doktorlara para
kalmıyormuş. Efendim, böyle bir şey yok. Burada performans ve döner sermaye
paraları ayrı olarak ödeniyor. Eğer SGK’dan genel ödenen parayla ilgili, orayla
ilgili bir yetmezlik söz konusu olursa gerekirse devlet bütçesiyle birlikte de
oralarda bunlar takviye ediliyor. 
Efendim,
“Yatak kapasitesi artmıyor.”, aynı olacakmış. Şehir hastanelerinde iki tane
temel misyon var, bir tanesi: Mevcut hastanelerimizin özellikle deprem
açısından yetersiz güvende olmaları, fiziksel olarak istediğimiz nitelikte
olmamaları nedeniyle bunların nitelikli, sağlam ve kaliteli binalar hâline
döndürülmesidir. İkincisi de: Biz vatandaşımıza nitelikli oda vermek istiyoruz;
hastalarımızı koğuşlardan çıkarmak istiyoruz; hastalarımızın her odasında,
onlara layık olacak şekilde, günlük ihtiyaçlarını görecek, banyosuyla,
tuvaletiyle ve diğer unsurlarıyla birlikte nitelikli bir oda vermek istiyoruz.
Bu hareketin adı nitelikli bir dönüşüm hareketidir. 
AHMET
SAMİ CEYLAN (Çorum) – Anlamazlar hocam, anlamazlar.
VURAL
KAVUNCU (Devamla) - 2023’te biz 10 bin kişi başına 32 yatak kriterine de
inşallah bunlarla birlikte ulaşmış olacağız.
Buralarda
nasıl bir sonuç aldığımızı görmek için önce bu hastanelerin -sadece fiziksel olarak
değil- odalarını da ziyaret edin, hastalara sorun. O hastalardan aldığımız
duaları ve bu memnuniyeti lütfen, onları da birlikte, buralarda dile getirin
diyorum ben.
Bu
noktada biz sağlık politikalarında hastaya dönük insan odaklı politikalarımızı
yürütmeye devam edeceğiz. Bu insanımız, dünyanın en iyi hizmetlerine layıktır.
Biz, dünyadaki en iyi standarttaki hizmetleri üretmek için seferber olduk. Bu
noktadaki iyi olan şeylere, sevincimize de sizler de ortak olun diyorum. Bu
noktadaki önergenizi reddediyoruz.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Kavuncu.
ERKAN
AYDIN (Bursa) – Sayın Başkan…
BAŞKAN
– Sayın Aydın, dinliyorum.
ERKAN
AYDIN (Bursa) – İç Tüzük 69’a göre…
BAŞKAN
– Sesiniz gelmiyor Sayın Aydın.
ERKAN
AYDIN (Bursa) – İç Tüzük 69’a göre “ciddiyetsiz ve karalamanın, çamurun bini
bir para” iddialarıyla sataşmada bulunmuştur.
BAŞKAN
– “Ciddiyetsiz…”
ERKAN
AYDIN (Bursa) – “Ciddiyetsiz iddialar, çamurun, karalamanın bini bir para”
diyerek sataşmada bulunmuştur.
BAŞKAN
– Buyurunuz Sayın Aydın. (CHP sıralarından alkışlar)
IX.- SATAŞMALARA İLİŞKİN KONUŞMALAR
1.- Bursa Milletvekili Erkan Aydın’ın, Kütahya
Milletvekili Vural Kavuncu’nun HDP grup önerisi üzerinde yaptığı konuşması
sırasında şahsına sataşması nedeniyle konuşması
ERKAN
AYDIN (Bursa) – Şimdi, sayın hatip “bini bir para” dediniz ama bana göre de
sizin söylediklerinizin bini bir para. 
Şimdi,
diyorsunuz ki “Mersin’de 16 milyon görüntüleme olmuş.” Şimdi, Mersin’in nüfusu
kaç? 1,8 milyon. Yani 1 milyon 800 bin kişi, açıldığından beri onar defa buraya
gidip görüntüleme mi yapmış? Yani bu doldu diye, yapılan işlemi doğru mu kabul
edeceğiz? Bir kere onu düzeltmek gerekiyor. Bu kadar görüntüleme, bu kadar MR,
bu kadar performans sisteminde sırf doktorlara baskıdan dolayı yapılan bir
işlemi savunmak, hele sizin gibi bir hekime pek yakışmadı sanırım çünkü biz
burada kamunun zarar ettiğini söylüyoruz, hastaneler güzel olabilir, oraya
altın kaplama da yapabilirsiniz ancak bu kaynaklar hepimizin cebinden çıkıyor. 
Dediniz
ki “finans maliyeti.” E, söylüyoruz, 1.200 yataklı hastaneyi 193 trilyona
yapıyorsunuz, yirmi beş yıllık kira, 2 katrilyon 250 milyar yapıyor. Yani
kendiniz yapsanız, zaten 10 tane 1.200 yataklı hastane yaparken kiralama
yöntemiyle bu milletin, bu tüyü bitmemiş yetimin parasıyla birilerine
veriyorsunuz. Yandaş dedik, siz dediniz ki: “Yok, öyle bir şey.” Bakın -isim
vermek istemiyorum buradan- hep aynı kişilere, aynı firmalara bir yerlerden
talimatlarla verilmiş bunlar. Ben söylemiyorum ki, bakın, sarayın inşaatında da
aynı firma var, gidiyorsunuz, şehir hastanesinin inşaatında da aynı firma var.
O zaman ne düşünecek kamuoyu? Yani biz yok deyince yok mu oluyor? Bunlara iyi
bakmak gerekiyor. Biz, kamu, kendi kaynaklarıyla yıllardır yaptığı işi tekrar yapsın
diyoruz. Birilerine “sağlığı özelleştirme” adı altında bunu yaptırdığımız
zaman, o yirmi beş yıl gelmeden daha, hepimiz yapılan işin yanlış olacağını
göreceğiz, geri dönmek isteyeceğiz ama çok geç olacak. Bunlara da buradan yanıt
vermek isterim.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Aydın.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Muş Milletvekili
Ahmet Yıldırım tarafından, şehir hastanelerinin bir bütün olarak öngörülemeyen
sorunlarının ortaya çıkarılması amacıyla 17/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 17 Haziran 2017 Cumartesi günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Öneriyi oylarınıza…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyorum. 
BAŞKAN
– Bir yoklama talebi vardır. 
Sayın
Özel, Sayın Engin, Sayın Hürriyet, Sayın Tarhan, Sayın Arslan, Sayın Akyıldız,
Sayın Köksal, Sayın Aydın, Sayın İrgil, Sayın Üstündağ, Sayın Gündoğdu, Sayın
Özdemir, Sayın Gökdağ, Sayın Çamak, Sayın Baydar, Sayın Temizel, Sayın Öztrak,
Sayın Sağlar, Sayın Kuşoğlu, Sayın Bakır.
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 15.59
İKİNCİ OTURUM
Açılma Saati: 16.16
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mehmet Necmettin AHRAZOĞLU (Hatay)
-----0-----
BAŞKAN – Türkiye
Büyük Millet Meclisinin 109’uncu Birleşiminin İkinci Oturumunu açıyorum.
III.- YOKLAMA
BAŞKAN
- Halkların Demokratik Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım. 
Yoklama
için iki dakika süre veriyorum. 
(Elektronik
cihazla yoklama yapıldı) 
BAŞKAN – Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Muş Milletvekili
Ahmet Yıldırım tarafından, şehir hastanelerinin bir bütün olarak öngörülemeyen
sorunlarının ortaya çıkarılması amacıyla 17/6/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 17 Haziran 2017 Cumartesi günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler…
MUSTAFA
ELİTAŞ (Kayseri) – Sayın Başkan, niye kesiyorsunuz? Başkan, niye kesiyorsunuz? 
BAŞKAN
– Duyamadım.
MUSTAFA
ELİTAŞ (Kayseri) – Gelmeyenleri bir görelim, niye kestiniz yoklamayı? 
BAŞKAN
– Sayın Elitaş, burada toplantı yeter sayısı olduğunu gördüm. 
MUSTAFA
ELİTAŞ (Kayseri) – Sayın Başkan, ama biz geleni, gelmeyeni bilelim. 
BAŞKAN
– Ne demek? Bu benim…
MUSTAFA
ELİTAŞ (Kayseri) – Olur mu efendim? 
BAŞKAN
– Ne demek Sayın Elitaş? 
MUSTAFA
ELİTAŞ (Kayseri) – Sayın Başkan, öyle bir anda…
BAŞKAN
– Hayır efendim, ben toplantı yeter sayısının olduğunu gördüğüm anda…
MUSTAFA
ELİTAŞ (Kayseri) – Sayın Başkan, biz gelmeyen arkadaşlarımızı çağıracağız
buraya. 
BAŞKAN
– Efendim, o benim meselem değil. 
MUSTAFA
ELİTAŞ (Kayseri) – Sayın Başkan, son ana kadar beklersiniz. 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
MUSTAFA
ELİTAŞ (Kayseri) – İç Tüzük’e uygun davranın Sayın Başkan, keyfî yapmayın!
Görevi keyfî yapıyorsunuz, İç Tüzük’e uygun davranacaksınız!
BAŞKAN
– Sayın Elitaş, buyurunuz, İç Tüzük’ü konuşalım. İç Tüzük’ün hangi maddesinde
var bu? 
MUSTAFA
ELİTAŞ (Kayseri) – Yoklamanın sonuna kadar beklersiniz, müşahedeli açmıyorsunuz
Sayın Başkan. 
BAŞKAN
– Hayır… 
MUSTAFA
ELİTAŞ (Kayseri) – Müşahedeli açmıyorsunuz siz. 
BAŞKAN
– Hayır efendim, defalarca bu uygulamayı buradan yaptım, diğer Meclis başkan
vekili arkadaşlarımız da yaptı.
MUSTAFA
ELİTAŞ (Kayseri) – Sayın Başkan, sonuna kadar beklersiniz, beklersiniz sonuna
kadar. 
BAŞKAN
- Siz, ayrıca benden şunu rica edebilirsiniz: “Sayın Meclis Başkan Vekili
Hamzaçebi, Akif Bey, Akif -her neyse- sürenin sonuna kadar bekleyin de biz de
kimler var bunu öğrenelim.” 
MUSTAFA
ELİTAŞ (Kayseri) – Her zaman yaptığımız öyle olduğu için uyarma ihtiyacını
hissetmedim. 
BAŞKAN
– Bunu rica ederseniz elbette bu ricaları dikkate alırım. 
MUSTAFA
ELİTAŞ (Kayseri) – Uyarma ihtiyacını hissetmedim.
BAŞKAN
– Bugüne kadar, zaman zaman bu ricaları benden yaptınız. 
MUSTAFA
ELİTAŞ (Kayseri) – Yaptık, doğru. 
BAŞKAN
– Yaptığınız zaman ben ricalarınızı yerine getirdim. 
MUSTAFA
ELİTAŞ (Kayseri) – “Erken kesin.” dediğimiz de oldu. 
BAŞKAN
– Hayır efendim... “Erken kesin.” niye diyordunuz? O zaman, bir saniye, “Erken
kesin.” niye dediniz?
MUSTAFA
ELİTAŞ (Kayseri) – Çünkü, istismar etmesinler diye söyledik. 
Sayın
Başkan, beş dakikada bir yoklama isteyen… 
BAŞKAN
– Peki, erken kesme ricasında bulunduğunuza göre…
MUSTAFA
ELİTAŞ (Kayseri) – Bakın, İç Tüzük’te ve teamüllerde var “Beş dakikada bir yoklama
istenmez.” diye ama beş dakikada bir yoklama isteyenler istismar etmesinler
diye onu yaptık. 
BAŞKAN
– Sayın Elitaş, siz erken kesme ricasında bulunduğunuzu söylüyorsunuz. 
MUSTAFA
ELİTAŞ (Kayseri) – Ama kesmediniz, ama kesmediniz. 
BAŞKAN
– Yani, şu alışkanlıktan vazgeçiniz: İktidar partisi Grup Başkan Vekili olmanız
Genel Kurulu yönetme hakkını size vermiyor. (CHP ve HDP sıralarından alkışlar) 
MUSTAFA
ELİTAŞ (Kayseri) – Genel Kurulu ben yönetmiyorum, sizin iyi yönetmeniz gerek. 
BAŞKAN
– Lütfen… Siz rica ettiğiniz zaman sona erdireceğiz, rica etmezseniz sürenin
sonunu bekleyeceğiz! 
MUSTAFA
ELİTAŞ (Kayseri) – Sayın Başkan, sizi usule uygun davranmaya davet ediyorum.
BAŞKAN
- Usule uygun davranıyorum. 
MUSTAFA
ELİTAŞ (Kayseri) – Yoklamayı sonuna kadar devam ettirmenizi istiyoruz. 
BAŞKAN
– Ettirmek zorunda değilim, gördüğüm anda yoklamayı keserim. Siz rica ettiğiniz
zaman Meclis Başkan Vekili ara verecek, kesecek, rica etmezseniz devam edecek!
MUSTAFA
ELİTAŞ (Kayseri) – Meclis Başkanı keyfî davranamaz! 
ÖZGÜR
ÖZEL (Manisa) – Yanlış yapıyorsunuz, yanlış.
MUSTAFA
ELİTAŞ (Kayseri) – Keyfî davranamaz! Orası keyfî davranma makamı değildir. 
TAHSİN
TARHAN (Kocaeli) – Sen keyfî davranıyorsun!
BAŞKAN
– Evet, siz keyfî davranıyorsunuz, açıklamanızla kendinizi ele verdiniz. 
ÖZGÜR
ÖZEL (Manisa) – Yanlış yapıyorsunuz, doğru bir şey değil bu. Yapmayın ya, Akif
Bey’e yapmayın bari.
MUSTAFA
ELİTAŞ (Kayseri) – Nasıl yapmıyorsun kardeşim? Sen gelene gidene bağırıyorsun,
ben niye konuşmuyorum ya? Önüne gelene bağırıyorsun, keyfî keyfî ayağa
kalkıyorsun, böyle usul mü olur! 
ÖZGÜR
ÖZEL (Manisa) – Kime bağırıyorum?
DİDEM
ENGİN (İstanbul) – Önüne gelene bağıran sizsiniz!
ÖZGÜR
ÖZEL (Manisa) – Bir şey söyleyeceğim, Akif Bey’in bu davranışının doğru
olduğunu sen de biliyorsun, ben de biliyorum ya. Bazen kes diyorsunuz, bazen
yap diyorsunuz, hepsine uyuyor.
BAŞKAN – Cumhuriyet Halk Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım. 
2.- CHP Grubunun, Kocaeli milletvekili Tahsin Tarhan ve
arkadaşları tarafından, son dönemde sporda, özellikle futbolda artan şiddet
olaylarının sebeplerinin araştırılması amacıyla 21/4/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 17 Haziran 2017 Cumartesi günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
17/06/2017
Türkiye Büyük Millet Meclisi
Başkanlığına
Danışma Kurulu 17/6/2017 Cumartesi günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Özgür
Özel
 Manisa
 Grup
Başkan Vekili 
Öneri:
Kocaeli
Milletvekili Tahsin Tarhan ve arkadaşları tarafından, son dönemde sporda,
özellikle futbolda artan şiddet olaylarının sebeplerinin araştırılması amacıyla
21/4/2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (1118 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 17/6/2017 Cumartesi
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN
- Cumhuriyet Halk Partisi Grubu önerisi lehinde Tahsin Tarhan, Kocaeli
Milletvekili.
Buyurunuz
Sayın Tarhan. (CHP sıralarından alkışlar) 
TAHSİN
TARHAN (Kocaeli) – Sayın Başkan, değerli milletvekilleri; sporda şiddetin
araştırılması ve tedbirlerin alınmasıyla ilgili verdiğimiz araştırma önergesi
üzerine grubum adına söz almış bulunmaktayım. Genel Kurulu saygıyla
selamlıyorum.
Türkiye'de
adalet için Ankara'dan İstanbul'a yürüyen Genel Başkanımız Sayın Kemal
Kılıçdaroğlu’na ve adalet için yürüyen herkese bin selam olsun. (CHP
sıralarından alkışlar) 
Sayın
milletvekilleri, dün basketbolda Türkiye şampiyonluğu için oynanan bir maç
vardı, hepiniz izlemişsinizdir. Sıradan bir maç değildi aslında. Avrupa
şampiyonu olan bir Türk takımı ile diğer büyük bir kulübümüz Beşiktaş
şampiyonluk maçına çıkıyor, ilk maç 3-0 bitmiş, ikinci maçı Fenerbahçe
kazanırsa şampiyon olacak. O maç taraftarsız oynanıyor. Düşünün, Avrupa dahi
Avrupa’da şampiyon olmuş bir basketbol takımının maçını merak ediyor, biz o
maçı seyircisiz oynatıyoruz ve maçtan sonra da Basketbol Federasyonu Başkanı çok
rahat gülerek kupa veriyor, kupa töreni yapıyor. 
Sevgili
milletvekillerim, Türkiye'nin bu görüntüsü hiç doğru değil. İki büyük kulübümüz
oynuyor. Ceza verebilirsiniz ama o maç için de olsa en azından tarafsız sahada
olabilirdi, en azından seyircili oynanması gerekiyordu. Ben buradan Basketbol
Federasyonu Başkanını istifaya davet ediyorum. Fenerbahçe’yi şampiyonluğundan
dolayı kutluyorum, Beşiktaş’a da başarılar diliyorum.
Değerli
milletvekilleri, son yıllarda Türkiye'de sporda şiddet artmaya başlamıştır,
sporun her branşında şiddet görülmekte. Çoğunlukla şiddet görüntülerine
tanıklık ettiğimiz spor alanı futboldur. Kitlesel olarak dayanışma ve birlikte
hareket etme duygusuyla izlenen futbol maçlarında şiddet özellikle son
dönemlerde iyice artmıştır ve sonrasında şiddet olayları yaşanmakta, neredeyse
her platformda şiddet kendini farklı biçimde göstermektedir. Bu durumu hep
birlikte araştırmamız gerekir. Şiddetin önüne geçmesi amacıyla PASSOLİG diye
bir kavram geliştirildi. Sonuç ne oldu? Statlar, tribünler boşaldı, şiddet
iyice arttı. Sadece şiddet artmakla kalmadı, sizin iktidarınızda uluslararası
alanda kazanılan bütün madalyalar doping nedeniyle geri alındı. Bu konuda
araştırma önergesi veriyoruz, reddediyorsunuz. Sadece sporcu mu suçlu sevgili
arkadaşlar? Yöneticilerin ve antrenörlerin hiç mi suçu yok? 
Biz
futbol ağırlıklı bir ülkeyiz. Sabah esnaf işe gittiğinde, iş yerini açtığında
dünkü futbol karşılaşmalarını, diğer spor karşılaşmalarını değerlendirir.
İşçiler fabrikaya gittiğinde bir gün önceki, hafta sonundaki maçları
değerlendirirler. Hangi partiden olursa olsun bütün vatandaşlarımız “spor”
dendiği zaman bir araya gelip bir arada hafta sonu spor karşılaşmalarını
değerlendirirler. 
Sevgili
arkadaşlar, statlarda şiddet var, otobüste şiddet var, en son, uçakta şiddet
var. Kendisiyle gurur duyduğumuz, Barcelona’da zevkle izlediğimiz bir millî
futbolcumuz, kendisinden büyük bir gazeteciye uçakta saldırıyor ve sonra Millî
Takım Teknik Direktörü kadro dışı bırakıyor, bu sporcumuz çıkıp “Ben Millî
Takımı bıraktım.” diyor.
Sevgili
arkadaşlar, “Millî Takım” denince herkes, hangi takımı desteklerse desteklesin,
millî duygularıyla tek yürek, tek bilek olurdu. Geldiğimiz durumu görüyorsunuz.
İsterseniz Çin’de futbol oynayın isterseniz İspanya’da futbol oynayın, “Ben
Millî Takımı bıraktım.” diyemezsiniz. Antrenör “Ben kadro dışı bıraktım.”
diyor, Futbol Federasyonu Başkanı çıkıp farklı bir açıklama yapıyor. Düşünün,
Türkiye futbolunun nereye geldiğini hepiniz görüyorsunuz.
Sporcuların
para için, prim için millî formayı giydikleri yerde sporda şiddeti
önleyemezsiniz. Kazandığı para elde edilen başarılardan çok daha büyük olan
yöneticilerle sporda şiddeti önleyemezsiniz. 
Sporda
şiddet gün geçtikçe çığ gibi büyüyor. Rize dönüşü Fenerbahçe takım otobüsü
kurşunlandı, savcılık iddianame dahi düzenlemedi. Bursasporlu futbolcular köprü
üzerinde durdurularak takım otobüsü içerisinde darbedildiler. Göztepe-Eskişehir
maçında sahaya atılan yabancı maddeler sebebiyle maç otuz dakika durdu. Tüm
yaşananlar göstermektedir ki PASSOLİG hiçbir işe yaramamıştır. İnsanları
fişlediniz, tribünleri boşalttınız. Türkiye Futbol Federasyonu holding gibi
yönetilmekte, cezaları da gelir gibi görmekte. Sporun yönetilmediği çok
açıktır. Spor Bakanının sorumluluk alması gerekmektedir. Geldiğimiz durum budur.
Futbol Federasyonu ile Basketbol Federasyonu Başkanlarının bir an önce istifa
etmeleri gerekmektedir. 
Değerli
milletvekilleri, kulüplere ağır cezalar kesmek de işe yaramaz. Kesilen bu ağır
para cezalarından elde edilen gelirlerin, şiddetin azalması yönünde
kullanılması gerekir. Ancak, ne yazık ki Türkiye’de bu paralar bu yönde
kullanılmıyor. İçişleri Bakanlığı, spordan sorumlu Devlet Bakanlığı ve Türkiye
Futbol Federasyonunun ortak çalışmasıyla bu durumu düzenlememiz gerekmektedir. 
Değerli
milletvekilleri, bir an önce eğitim sistemini değiştirip ilkokuldan itibaren
sporda branş dersleriyle sporcu yetiştirmeliyiz. 
Değerli
milletvekilleri, egolarından arınmış antrenörler, prim için değil Millî Takım
için ter döken sporcular, federasyonları holding gibi yönetmeyen başkanlar
bulduğumuzda, Mustafa Kemal Atatürk’ün dediği gibi, sporcunun zeki, çevik ve
ahlaklısını yetiştirebiliriz. 
Hepinizi
saygıyla, sevgiyle selamlıyorum. (CHP sıralarından alkışlar) 
BAŞKAN
– Teşekkür ederim Sayın Tarhan. 
Önerinin
aleyhinde Osman Aşkın Bak, Rize Milletvekili. 
Buyurunuz
Sayın Bak. (AK PARTİ sıralarından alkışlar) 
OSMAN
AŞKIN BAK (Rize) – Sayın Başkan, değerli milletvekilleri; Cumhuriyet Halk
Partisi Grubunun önerisinin aleyhinde söz aldım. Yüce heyetinizi saygıyla selamlıyorum.

Bu
öneriyle ilgili olarak, Türkiye Büyük Millet Meclisinde 22’nci ve 23’üncü
Dönemde tüm grupların ortak önerisiyle 2 adet Meclis araştırması komisyonu
kurulmuş. Birincisi, 22’nci Yasama Döneminde, 4/1/2005 tarihinde kurulan ve
Başkanlığını Ankara Milletvekili Haluk İpek’in yaptığı, Türk Sporunda Şiddet,
Şike, Rüşvet ve Haksız Rekabet İddialarının Araştırılarak Alınması Gereken
Önlemlerin Belirlenmesi Amacıyla Kurulan Meclis Araştırması Komisyonu.
İkincisi, 23’üncü Yasama Döneminde yine bütün partilerin ortak önergeleriyle
24/11/2010 tarihinde kurulan ve Başkanlığını İstanbul Milletvekili Nazım
Ekren’in yaptığı Spor Kulüplerinin Sorunları ile Sporda Şiddet Sorununun
Araştırılarak Alınması Gereken Önlemlerin Belirlenmesi Amacıyla Kurulan Meclis
Araştırması Komisyonu. Ayrıca, 24’üncü Dönemde Türk sporunda doping sorununun
araştırılmasıyla ilgili bir Meclis Araştırması Komisyonu kurulmuştur. Spordaki
tüm sorunlarla ilgili olarak bu zamana kadar 3 adet Meclis araştırması
komisyonu kurulmuştur.
Yine,
Meclisimiz 31/3/2011 tarihinde, bu çalışmaların ışığında 6222 sayılı Sporda
Şiddet ve Düzensizliğin Önlenmesine Dair Kanun’u kabul etmiştir.
Yine,
26’ncı Dönemde, bu dönemde, 26 Nisan 2016 tarihinde Halkların Demokratik
Partisinin vermiş olduğu, sporda şiddetle ilgili olarak Meclis araştırması
açılmasını talep ettiği bir önerge görüşülmüş ve kabul edilmemiştir. 
Bugün
CHP Grubunun vermiş olduğu, sporda, özellikle de futbolda artan şiddet
olaylarının sebeplerinin incelenmesi ve bu nedenleri ortadan kaldıracak
tedbirlerin tespit edilmesi amacıyla Anayasa’nın 98’inci ve İç Tüzük’ün ilgili
maddelerince Meclis araştırması açılmasına ilişkin önergeyi konuşuyoruz. Geçen
yıl sezon bitince konuşmuştuk, bu yıl sezon bitti, yine aynı konuyu
konuşuyoruz. Futbolda şiddet ve holiganlık sadece ülkemizde karşılaştığımız bir
sorun değil; bu, tüm dünyada ortak bir sorun. Bu olayın zirve yaptığı nokta,
hepimizin hafızalarını yokladığımız zaman, Heysel faciasını hatırlatarak 29
Mayıs 1985 tarihinde Juventus-Liverpool maçı ve bu maçta meydana gelen olaylar.
Tabii,
bu süreç içerisinde bakanlıklarımız da çalışmalar yaptı, kanun çıktıktan sonra.
Geçen yıl, 3 Mayıs 2016 tarihinde Sporda Şiddetin Önlenmesi ve Tahkim Çalıştayı
İçişleri Bakanlığı ile Gençlik ve Spor Bakanlığının iş birliğiyle
gerçekleştirilmiştir, 2015-2016 sezonunun değerlendirmesi yapılmıştır.
Elektronik
bilet uygulamasıyla stada gelen ve olay çıkaran kişilerin tespiti daha kolay
hâle gelmiştir. Eksiklikler vardır, bunların düzeltilmesi için iki bakanlık da
çalışmaktadır. 
Spor
kulüplerimizin yöneticileri açıklamalarında daha dikkatli olmalıdır, kışkırtıcı
açıklamalardan kaçınmalıdırlar. Spor basınımız üzerine düşeni yapmalı,
yorumlarında sporun fair play olması yönünde açıklamalar yapmalı ve bunları
değerlendirmelidir. 
Sporda
şiddete sebep olan holiganlarla ilgili, güvenlik güçlerimiz 6222 sayılı Yasa
çerçevesinde işlem yapmışlardır. İçişleri Bakanlığı verilerine göre, 2015-2016
sezonunda 12.168 kişiye men tedbiri uygulanmış, bunlardan 3.218 kişi için
güvenlik tedbiri uygulanmakta. Emniyet teşkilatımızda spor asayiş büroları
kurulmuştur. Spor savcıları, sporda şiddetle ilgili konularda
görevlendirilmiştir ve işlem yapmaktadır. 
Sporda
şiddeti artırmak isteyen holiganlara ve fanatiklere karşı etkin bir mücadeleyi
tüm toplum olarak vermeliyiz, emniyet güçlerimize yardımcı olmalıyız.
Stadyumların
fiziki yapılarının geliştirilmesi, bu, şiddetin önlenmesinde çok önemli.
Hükûmetlerimiz döneminde şehirlerimize uluslararası standartların üzerinde 25’e
yakın yeni stadyum kazandırılmış ve kazandırılmaya devam edilmektedir;
İstanbul, Bursa, Sivas, Konya, Eskişehir, Trabzon ve en son, bir hafta önce
ihalesi yapılan İzmir’deki 3 stat. 
Spor
alanlarındaki güvenlik sorunlarına özel yaklaşımlar geliştirilmiştir; kamera
sistemleri, güvenlik elemanlarının özel eğitimi, taraftarların güzergâhlarının
belirlenmesi. Güvenlik kurulları oluşturulmuş ve her müsabaka öncesi güvenlik
kurulları toplanarak gerekli tedbirleri değerlendirmektedir.
Futbol
kulüplerinde futbol taraftarlarının eğitimi konusunda çalışmalar; Futbol
Federasyonu tarafından bu çalışmalar yapılmakta. Ne yapılıyor? Kulüp
bünyelerinde, taraftarlardan sorumlu yöneticilik birimleri kurulmuş ve bu
yönetici, taraftar gruplarıyla iletişim hâlinde. Taraftar dernekleriyle
iletişim hâlinde olunması, taraftar eğitimlerine önem verilmesi.
Spor
kültürünü gençlerimiz arasında yaygınlaştırmak çok önemli. Spor, kitleleri
heyecanlandıran ortak bir dil. Sporu bir eğlence ve yaşam tarzı olarak
görmeliyiz. 
Nisan
2016 tarihinde yine Gençlik ve Spor Bakanlığı ile Millî Eğitim Bakanlığı
arasında, okullarda öğrencilerin en az bir spor dalında lisanslı olması
öngörülerek, spordaki altyapı yatırımlarına devam edilmesi noktasında protokol
imzalandı ve spor kültürünün ve eğitiminin ilkokul çağlarından başlayarak
gençlerimize verilmesi planlanmaktadır.
Hükûmetlerimiz
döneminde Türk sporuna büyük yatırımlar yapılmıştır -uluslararası standartlarda
stadyumlar, spor salonları, yüzme havuzları- uluslararası dev organizasyonlar,
dünya ve Avrupa şampiyonaları organize edilmiştir. Biz spor yaparken toprak
sahalarda, çamur sahalarda oynuyorduk, şimdi tüm statlar çim, bunun yanında
mahalle ve semt sahaları halı saha. Çatıdan yağmur yağarken su damlardı güreş
minderlerine. Ben Güreş Federasyonu Başkanlığı yaptım. O dönemlerde güreş
yöneticiliği yapıyordum. Çatılardan sular damlıyordu minderlere, şimdi modern
tesislerde spor yapılıyor. Türk sporu bu noktada altyapı olarak müthiş
atılımlar yapmıştır. 
ÖZGÜR
ÖZEL (Manisa) – Osman, ata sporunun canına okudun, ata sporunun. 
OSMAN
AŞKIN BAK (Devamla) – Kim ne derse desin, Türk güreşi, eski bir Federasyon
Başkanı olarak söylüyorum, dünya şampiyonu olmuştur benim zamanımda, bunu da
not olarak ifade edeyim. 
TAHSİN
TARHAN (Kocaeli) – Doping var mıydı, doping?
OSMAN
AŞKIN BAK (Devamla) – Peki, amatör spor kulüplerine verilen destekler ortada,
Spor Toto kanalıyla verilen destekler ortada, Türkiye Futbol Federasyonu
vasıtasıyla amatör spor kulüplerimize verilen destekler ortada. 
TAHSİN
TARHAN (Kocaeli) – Spor Toto’yu kapatalım, kumar o, kumar günah! Spor Toto’yu
kapatalım. İnsanlar kan ağlıyor, eve ekmek götüremiyorlar. 
OSMAN
AŞKIN BAK (Devamla) – Türkiye Futbol Federasyonunun verdiği tesisler ortada. 
Şimdi,
tabii spordaki şiddetin her türlüsüne karşıyız; sporcuya yapılan şiddete de karşıyız,
yöneticiye yapılan, hakeme yapılan şiddetin hepsine karşıyız. Bununla ilgili
olarak Meclisimiz üzerine düşen görevi yapmış, 3 tane komisyon kurmuş, bu
komisyonlar sonucunda 6222 sayılı Yasa’yı çıkarmış. Yasa’nın uygulamaları devam
ediyor ve her geçen gün, her yıl İçişleri Bakanlığı ile Spor Bakanlığı bunları
değerlendiriyor, neticeleri ortaya koyuyor ve gerekli tedbirleri alıyor.
Tabii,
Türk sporu şundan şanslı: Başbakanımız ve şimdiki Cumhurbaşkanımız sporun
içerisinden geliyor, Türk sporunun sorunlarını çok iyi biliyor, kendisi eski
bir sporcu. Türk sporuna yapılan yatırımları… Dünyada en fazla spora yatırım
yapan ülke Türkiye.
Tabii,
spor salonlarındaki bu şiddeti asla tasvip etmiyoruz ve bunları önlemek için
hep beraber çalışmalıyız. Bundan önce verilen önergelerde de tüm parti grupları
ortak olarak vermiş ve araştırma komisyonları kurulmuş, 3 tane araştırma
komisyonu kurulmuş... 
TAHSİN
TARHAN (Kocaeli) – Gene kuralım. 
OSMAN
AŞKIN BAK (Devamla) – …ve bununla ilgili olarak kanun çıkmış. Şimdi bizim
yapmamız gereken, bu uygulamaları takip etmek. En önemlisi uygulamaların takibi
ve yenilenmesi. Bununla ilgili olarak da Gençlik ve Spor Bakanlığımız, İçişleri
Bakanlığımız ve Adalet Bakanlığımız her yıl çalışma yapıyor. Tarihini verdim, 3
Mayıs 2016 tarihinde üç bakanlık ortak çalışma yapmış; Futbol Federasyonu
çalışma yapmış, seminerler düzenlemiş, spor kulüplerimizde bu seminerler
düzenleniyor. Taraftarın eğitilmesiyle ilgili çalışmalar yapılıyor.
TAHSİN
TARHAN (Kocaeli) – Futbol Federasyonunun özerkliği tartışmalı bence. 
OSMAN
AŞKIN BAK (Devamla) – Tabii, burada medyaya büyük görev düşüyor. Medya, spor
medyası özellikle, sporda şiddetin azaltılmasıyla ilgili görüşlerini ve bu
yönde yapılacak çalışmaları aktarmalı. Bizim, sporu bir kültür olarak değerlendirmemiz
lazım. Bununla ilgili olarak da Gençlik ve Spor Bakanlığı ve Millî Eğitim
Bakanlığı, gençlerimize spor kültürünü, olimpik ruhunu, sporun güzelliklerini,
sporun bir seyir zevki olduğunu… Spora gittiğimiz zaman, müsabakaya gittiğimiz
zaman, seyirci olarak izlediğimizde, ailemizle, çoluğumuzla çocuğumuzla
gitmemiz ve oradan keyif almamız gerekli. Bizlerin hep birlikte, spora şiddeti
getirmeye çalışan holigan gruplara, fanatik taraftar gruplarına karşı hem adli
tedbirleri hem de toplumsal tedbirleri almamız lazım. İşte bu noktadaki
çalışmaları desteklemeliyiz. 
Şunu
da ifade ediyorum: Türk sporu çok önemli adımlarla, yeni projelere, yeni
başarılara doğru koşuyor. Tüm sporcularımıza gelecek olan müsabakalarda
başarılar diliyorum. Türk sporunu ve Türk sporuna emek veren herkesi saygıyla
selamlıyorum. 
Teşekkür
ediyorum. (AK PARTİ sıralarından alkışlar) 
TAHSİN
TARHAN (Kocaeli) – Osman, tribünler niye boş? 
OSMAN
AŞKIN BAK (Rize) – Boş mu? Dolu…
TAHSİN
TARHAN (Kocaeli) – Boş hepsi. 
BAŞKAN
– Teşekkür ederim Sayın Bak. 
Önerinin
lehinde Kamil Aydın, Erzurum Milletvekili konuşacak. 
Buyurunuz
Sayın Aydın. (MHP sıralarından alkışlar) 
KAMİL
AYDIN (Erzurum) – Sayın Başkan, çok kıymetli milletvekilleri; söz konusu önerge
üzerinde konuşmak üzere Milliyetçi Hareket Partisi Grubu adına söz almış
bulunmaktayım. Yüce heyetinizi saygıyla selamlıyorum. 
Konuşmama
başlamadan önce, yeni, taze bir haber aldık: Milletvekili olduğum Erzurum
ilinin Şenkaya ilçesinde terörle mücadele sırasında bir uzman onbaşı
kardeşimizi kaybetmenin elim üzüntüsü içerisindeyiz. Allah’tan bu kardeşime
rahmet diliyorum. Kederli ailesine ve yüce Türk milletine başsağlığı diliyorum.
Yine,
Türk siyasetinin renkli siması Süleyman Demirel’in ölüm yıl dönümü. Onu da bu
mübarek ayda rahmetle anıyorum. Yaptıklarından dolayı da şükranlarımızı
sunuyorum. 
Yine,
bölge milletvekilimiz Uğur Bey’in de annesini kaybetmiş olduğunu öğrendik. Uğur
kardeşime de başsağlığı dileklerimi buradan ifade etmek isterim.
Saygıdeğer
milletvekilleri, bilim adamları insanı tanımlarken özelliklerine göre birçok
tanımlarda bulunurlar, mesela siyasi bir varlık olduğunu da söyleyenler var,
ekonomik bir varlık olduğunu da söyleyenler var ama çok genelgeçer bir temel
tanımlamaya tabi tuttuğumuzda insan ruh ve bedenden oluşan bir varlıktır. Yani
bir taraftan biyolojik ve fiziki özellikleriyle, öte yandan da psikolojik,
içsel, ruhsal özellikleriyle ön plana çıkan bir varlıktır. Şunu da söylerler,
derler ki: Bu ruh ve beden birlikteliği eğer sağlanırsa, ikisi arasındaki denge
çok yerinde olursa o zaman sağlıklı bir bireyden söz edebiliriz. 
Şimdi,
gerçekten, bundan hareketle, sporun da özellikle ruh ve bedenin, ikisinin bir
arada sağlıklı bir yapıya ulaşmasında önemli bir vasıta olduğuna
inananlardanım. 
TAHSİN
TARHAN (Kocaeli) – Erzurumspor’a da başarılar. Bizi yendiniz.
KAMİL
AYDIN (Devamla) – Dolayısıyla “spor” deyip bir kenara atılacak bir kavramdan
söz etmiyoruz.
Şimdi,
spor yapmak, huzur ve mutluluk gibi insanın içsel, ruhsal yönüne de olumlu
katkıda bulunur. Dolayısıyla herkesin amatörce, yaşamının bir parçası hâline
getirerek yapması gereken bu doğal faaliyet, bir taraftan da meslek edinip
profesyonelce yapan birtakım grupları da kendine muhatap kılmaktadır.
Dolayısıyla bakın, veciz bir söz işte, diyoruz ki: Zeki, çevik ve ahlaklı
olsun. Şimdi, zeki ve çevikliğini… Gerçekten nedir sporda hedeflenen ilk şey?
Başarıdır. Burada beklenen şey nedir? Kuralları yerine getirip kısa zamanda
belirli bir başarı seviyesine ulaşmak ama salt hedef bu olmamalı. Bizim, aynı
zamanda, her şeyde aradığımız gibi ve bunu da bir kural hâline getirdiğimiz
gibi yani siyasette, bilimde, teknolojide, ticarette yaptığımız gibi, sporda
olması gereken en önemli unsurlardan biri de ahlaktır. Onun için spor etiği
deriz, siyaset etiği deriz, bilim ahlakı, bilim etiği deriz, ticaret ahlakı
deriz ama nedense son zamanlarda bu görülen şiddet olaylarından hareketle
baktığımızda, en fazla odaklanmamız gereken bu etik konusu göz ardı ediliyor.
Hâlbuki önceliğimiz onda olursa… Birazdan somut örnekler vereceğim, etik kurallarla
spor yapmaya çalışanların nasıl kalıcı, abide şahsiyetler olduğuna örnekler
vereceğim. Başarılar, her ne pahasına olursa olsun elde edilmesi gereken bir
hedef olmamalı. Bence adına sportif bir kavram olarak “centilmenlik” denilen
şeyi de göz ardı etmemek lazım. Onun için boş söylenmiş bir laf değil, aynı
zamanda ahlaklı da olması gerekir diye düşünüyoruz.
Şimdi, bakın, bunlara somut bir iki örnek vermek
gerekir. Geçenlerde, Bakü’de 4’üncü İslami Dayanışma Oyunları yapıldı. 2
evladımız, 2 sporcu kardeşimiz 100 metre yarışında birlikte yarıştılar;
birisinin adı Mizgin Ay, diğerinin adı Nimet Karakuş. Şimdi, aynı başarıya
odaklandılar, ikisi de birinci olmak istedi; birisi dereceye girdi çok kıl
payı, birisi giremedi. Yarışma bittikten sonra 2 Türk evladımızdan Mizgin
kızımız oturup ağladı, “Ben başa baş gittim ama kaybetmişim, Nimet abla
kazanmış.” diye fakat Nimet de onun ağladığını görünce, “skorboard”un olduğu
masada bir şeyler konuşuluyor, gidiyor oraya, itirazlar var ve itirazlar
sonucu, kazananın kendisi değil Mizgin kızımız olduğunu duyunca sevinerek dönüp
o ağlayan Mizgin’e koşup diyor ki: “Mizgin, ben değil sen kazanmışsın, gül
lütfen. Çok iyi olmuş, bak sen kazanmışsın.” O çocuk daha sonra diyor ki:
“Hayatımda unutamadığım bir şey; Nimet abla, kendisi birinciyken bu kadar
neşeli değildi, masadan benim kazandığımı öğrenip bana koşarken neşesini
görünce ben de çok etkilendim.” Artık, bizim, şu saatten sonra Arda Turan’ı
değil, Fatih Terim’i değil, Yıldırım Demirören’i değil, Aziz Yıldırım’ı değil bence
Nimet Karakuş’u konuşmamız lazım. (MHP ve AK PARTİ sıralarından alkışlar) Yani
gerçekten böyle bir davranış, böyle bir sportmenlik… İşte zeki, çevik olmak
yetmiyor; ahlaklı da olmak lazım. Bizim bunlara ihtiyacımız var yoksa
günübirlik başarılarla… Dikkat ederseniz, hedefe odaklanıp da elde ettiğimiz
başarıların hepsinin arkasında ne çıktı? Fiyaskolar çıktı, değil mi? Dopingler
çıktı, paralar çıktı, hisseler çıktı, pazarlıklar çıktı. Neyin pazarlıklarıydı?
“Millî formayı giyeceğiz ama şunu yaparsak şu kadar bedeli olacak.” Böyle bir
şey olabilir mi? Bizim Mizginlere, Nimet kızlarımıza gerçekten ihtiyacımız var.

Evet, benden önceki konuşmacı şiddeti örnekleriyle
anlattı. Birçoğumuz hatırlarız, futbol merakı olanlar çok iyi hatırlar, 1985’te
Belçika’nın Heysel Stadyumu’ndaki faciayı hatırlıyoruz, değil mi? Canlı
seyrettik Liverpool ile Juventus’un maçını. Allah korusun, 39 kişi yıkılan
duvarın altında ezilerek can verdi. Ben İngiltere’de de gördüm. Sheffield’da,
90 küsur kişi yangın sonucu ezilerek yaşamını kaybetti. Yani bu Lima’da oldu,
bu maalesef –biz görmedik ama bizden büyükler hatırlar belki- ülkemizde de
oldu, Sivas-Kayseri maçında da oldu bu. 43 kardeşimiz can verdi o maçta. 
Şimdi,
bunlardan bir ders çıkarmak lazım. Sporun ahlaki boyutunu çok istismar
ediyoruz, çok kenara atıyoruz. Bakın, şiddet nerede başlıyor? Şiddet stadyumda
basit bir hareketle başlıyor, bu, domino taşı etkisiyle sahadan yedek
kulübesine yansıyor, yetmiyor, tribündeki önce VIP grubuna, kulüp
yöneticilerine yansıyor, oradan tüm stada yansıyor, o da yetmiyormuş gibi
sokağa kadar gidiyor. O da yetmiyormuş gibi, akşam gidiyoruz, televizyon
karşısına oturuyoruz ki ya, artık unutalım bu travmayı, bugün bunlar yaşandı,
unutalım; hayır, bütün kanallarda spor yorumcuları aynı travma üzerinde, aynı
şiddet üzerinde olabildiğince, benzin dökercesine programlar yapıyorlar.
İnanın, bakın, spor camiasında isimsiz bir sürü kahramanımız var. Bence biz bir
an önce bunlara odaklanmalıyız, bunları söylemeliyiz. 
Evet,
bu şiddetten kurtulmak gerekir. Şiddet sadece sporda mı var? Sadece sporda yok.
Bakın, ahlak çok önemli. Geçen günlerde Londra’da, biliyorsunuz, Kensington
kısmında Grenfell diye, fakir fukara için belediye evleri vardır, “council
house” derler. Fukaralar için, yoksullar için belediye ya kendisi yapar, gücü
yetmezse kiralar, onları fakir fukaraya dağıtır. Onlar orada otururlar, çok zor
şartlarda otururlar. Orada bir yangın çıktı, resmî rakamlarda 30 kayıp. “100’ü
geçer.” diyenler var. 
Dosyam
orada kaldı, dosyamda var; getirecektim, unuttum. Şimdi, inanın, bakın, basın
ahlakı da burada çok sorunlu. Yaptığımız her şeyde ahlakı bir tarafa
bıraktığımız zaman şiddet kendiliğinden tırmanıyor. Yerli basına bakıyorum,
sadece yangını ve ölenleri söylüyor. Bir Daily Telegraph’da bir haber gördüm.
İnanın, aynen biraz önce Mizgin kardeşim ile Nimet kardeşimin o tarihe geçecek
olayı gibi, bir ahlaki duruştan söz edeceğim. Şimdi, diğer haberlerde doğal bir
haber: “Yangın oldu, şu kadar insan yandı öldü.” Bakın, izah etmeye çalışayım
sadece.
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Aydın.
KAMİL
AYDIN (Devamla) – Bir Telegraph diyor ki: “O gece oruç tutan Müslümanlar uyanık
olmasaydı…” Sahur için uyanık olan o genç kızlar dışarı kaçmayı tercih
etmediler, kapıları böyle büyük şiddetle döverek milleti uyandırmaya
çalıştılar. O gecenin büyük kaybını önleyen o kahraman Müslüman kızlarımızdı
dediler. Resmi koymuş. İşte ahlak bu, ahlak bu. (MHP ve AK PARTİ sıralarından
alkışlar) Dolayısıyla spor için de geçerli, siyaset için de geçerli, medya için
de geçerli, bilim için de geçerli. İntihal yaparak dünyanın en büyük bilimsel
bir çalışmasını yaparsınız ama intihal olduğu için onun bir kıymetiharbiyesi
yoktur. Doğru olanı, Aziz Sancar gibi geçekten büyük emek olan bir bilimsel çalışmayı
ortaya koymak diyorum. 
İnşallah,
biz bu önergeye de destek olacağız şiddetin her türlüsüne karşı olan bir
Milliyetçi Hareket Partisi olarak. 
Teşekkür
ediyorum, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Aydın. 
Önerinin
aleyhinde Salih Cora, Trabzon Milletvekili. (AK PARTİ sıralarından alkışlar) 
Buyurunuz
Sayın Cora. 
SALİH
CORA (Trabzon) – Sayın Başkan, değerli milletvekilleri; Cumhuriyet Halk Partisi
tarafından sporda şiddetin önlenmesine ilişkin araştırma önergesiyle ilgili söz
almış bulunmaktayım. Genel Kurulu saygıyla selamlıyorum. 
Bugün
Avrupa’nın 6’ncı büyük futbol ekonomisine sahip bir Türkiye’nin, tribün
terörünü, sporda şiddeti, şikeyi ve teşvikle ilgili sorunlarını çözmeden
taraftar sayısını artıramayacağı gibi, maç gelirlerini de artıramayacağı açık
bir gerçektir. Ne zamanki tribün gelirlerini artırırsak o zaman kulüplerimiz de
Avrupa’da daha güçlü hâle gelir. Yani sporda şike, doping, şiddet ve terör
sadece sosyal açıdan değil, esasında ekonomik açıdan da futbolun kanseridir. 
Endüstriyel
futbolun temelini oluşturmak, bu manada bir marka değeri ortaya çıkarmak adına
sporda şiddetin sorunlarına kalıcı bir çözüm bulmalıyız. Bugün eğer İngiltere
dünyanın en büyük futbol endüstrisine sahip bir ülkeyse, çıkarmış olduğu 9
şiddet yasası, statların yenilenmesi, taraftar kimliğinden müşteri yapısına
geçilmesi ve tüm kurumlarıyla birlikte olayı benimseyip polisiyle, savcısıyla,
gazetecisiyle birlikte, taviz vermeden ilkeli ve kararlı bir duruşla bunu
başarmıştır. Biz de Hükûmet olarak ülkemizde 2005 ve 2011 yılında 2 önemli yasa
çıkardık -Sporda Şiddet Yasası- ve bunları hayata geçirdik. Ancak değişen
şartlar içerisinde, uygulamadaki aksaklıklar da dikkate alınarak özellikle son
2 maçta yaşananlara baktığımızda yeni bir düzenlemeye ihtiyaç vardır. Bunun
için detaylı bir rapor hazırlayarak yeni bir eylem planı ortaya koymalıyız. Tüm
kurumlarımızla, basınımızla kamuoyunun desteğini arkamıza alarak bunu
gerçekleştirmeliyiz. Aksi durumda, 2024 Avrupa Futbol Şampiyonası adaylık
süreci tehlikeye girebilir, bu yolda en ufak riski göze alamayız. 
Ancak
bu konuda daha önce yapıldığı gibi tüm siyasi partilerle beraber, ortak bir
mutabakat metniyle bir araştırma önergesini hep birlikte hazırlayarak bunu
gerçekleştirmeliyiz ve bunu beş gündür aynı yasanın konuşulduğu bir günde
değil, daha rahat bir dönemde gerçekleştirmeliyiz diyorum. 
Hepinize
teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Cora. 
Öneriyi
oylarınıza sunuyorum…
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısını arayacağım. 
Kabul
edenler… Kabul etmeyenler… Öneri kabul edilmemiştir, karar yeter sayısı vardır.

Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Türkiye Büyük
Millet Meclisinin, TBMM İçtüzüğü’nün 5’inci maddesine göre 1 Temmuz 2017'de tatile
girmeyerek çalışmalarına devam etmesine; 15 Temmuz Demokrasi ve Millî Birlik
Günü’nün anlam ve öneminin belirtilmesi amacıyla Genel Kurulda özel bir görüşme
yapılması için 15 Temmuz 2017 Cumartesi günü saat 13.00'te toplanmasına, bu
toplantıda yapılacak görüşmelerde siyasi parti grubu başkanlarına onar dakika
süreyle söz verilmesine ve bu birleşimde başka konuların görüşülmemesine; 486
sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak bölümler hâlinde görüşülmesine ilişkin önerisi 
Türkiye
Büyük Millet Meclisi Başkanlığına
Danışma Kurulu 17/6/2017 Cumartesi günü
(bugün) toplanamadığından, İç Tüzük’ün 19’uncu maddesi gereğince grubumuzun
aşağıdaki önerisinin Genel Kurulun onayına sunulmasını arz ederim. 
Mustafa
Elitaş 
Kayseri
AK PARTİ
Grup Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer işler” kısmında
bulunan 486 ve 461 sıra sayılı kanun tasarılarının bu kısmın 2'nci ve 3'üncü
sıralarına alınması ve diğer işlerin sırasının buna göre teselsül ettirilmesi,
Türkiye
Büyük Millet Meclisinin TBMM İçtüzüğü’nün 5’inci maddesine göre 1 Temmuz
2017'de tatile girmeyerek çalışmalarına devam etmesi, 
15
Temmuz Demokrasi ve Millî Birlik Günü’nün anlam ve öneminin belirtilmesi
amacıyla Genel Kurulda özel bir görüşme yapılması için 15 Temmuz 2017 Cumartesi
günü saat 13.00'te toplanması, bu toplantıda yapılacak görüşmelerde siyasi
parti grubu başkanlarına onar dakika süreyle söz verilmesi ve bu birleşimde
başka konuların görüşülmemesi,
Genel
Kurulun;
17
Haziran 2017 Cumartesi günkü (bugün) birleşiminde 464 sıra sayılı Kanun
Tasarısı’na kadar olan işlerin görüşmelerinin tamamlanmasına kadar;
18
Haziran 2017 Pazar günkü birleşiminde 478 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
19
Haziran 2017 Pazartesi günkü birleşiminde 365 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
20
Haziran 2017 Salı günkü birleşiminde 367 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
21
Haziran 2017 Çarşamba günkü birleşiminde 370 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
22
Haziran 2017 Perşembe günkü birleşiminde 373 sıra sayılı Kanun Tasarısı’na
kadar olan işlerin görüşmelerinin tamamlanmasına kadar;
28,
29 Haziran 2017 Çarşamba ve Perşembe günlerinde iki gün, 4 Temmuz 2017-13
Temmuz 2017 tarihleri arası on gün süreyle çalışmalarına ara vermesi,
Haftalık
çalışma günleri dışında 17 Temmuz 2017 Pazartesi günü saat 14.00’te toplanması
ve bu birleşiminde gündemin “Kanun Tasarı ve Teklifleri ile Komisyonlardan
Gelen Diğer İşler” kısmında bulunan işlerin görüşülmesi ve 375 sıra sayılı
Kanun Tasarısı’nın görüşmelerinin tamamlanmasına kadar çalışmalarına devam
etmesi,
486
sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması
önerilmiştir.






486 Sıra Sayılı Türk-Japon
  Bilim ve Teknoloji
Üniversitesinin Kuruluşu
  Hakkında Kanun Tasarısı (1/803)




Bölümler


Bölüm Maddeleri


Bölümdeki
Madde Sayısı




1.Bölüm


1 ila 4’üncü maddeler arası


4




2. Bölüm


5 ila 9’uncu maddeler arası
(Geçici 1’inci madde dâhil)


6




Toplam Madde
  Sayısı


10




BAŞKAN
– Adalet ve Kalkınma Partisi Grubu önerisi lehinde Ramazan Can, Kırıkkale
Milletvekilli.
Buyurunuz
Sayın Can. (AK PARTİ sıralarından alkışlar)
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Grup
önerimizde, 486 sıra sayılı Türk-Japon Bilim ve Teknoloji Üniversitesinin
Kuruluşu Hakkında Kanun Tasarısı’nın gündemin 2’nci sırasına, 461 sıra sayılı
Birleşmiş Milletlerle ilgili uluslararası sözleşmenin gündemin 3’üncü sırasına
alınmasını öneriyoruz. 
1
Temmuzda Genel Kurulun tatile girmeyerek çalışmalarına devam edilmesi kararını
Genel Kurulun takdirine bırakıyoruz. 
15
Temmuz Demokrasi ve Millî Birlik Günü’nde özel bir gündemle toplanılmasını ve
siyasi parti grupları genel başkanlarına da onar dakika söz verilmesini
öneriyoruz. 
Ayrıca,
22 Haziran 2017 Perşembe gününe kadar gündem devam ediyor. Gündemdeki
programların tamamlanmasını müteakip, 28-29 Haziran Çarşamba ve Perşembe
günleri Genel Kurula iki gün ara verilmesini, yine 4 Temmuz 2017 ile 13 Temmuz
arasında gündeme on gün ara verilmesini, 17 Temmuzda saat 14.00’te Genel
Kurulun toplanarak gündemdeki kanun tasarı ve tekliflerinin görüşülmesini grup
önerimiz olmak üzere Genel Kurulun takdirlerine sunuyor, tekrar hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Can. 
Önerinin
aleyhinde Özgür Özel, Manisa Milletvekili. 
Buyurunuz
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım. 
Ülkeyi
yönetme kabiliyeti kalmamış, ülke yönetiminde her gün bir önceki yaptığı
icraattan, bir önceki uygulamasından geriye dönen, tüm uyarılara rağmen, ettiği
inadın ülkeye zarar verdiğini gören, muhalefet partilerini haklı çıkmaktan
yorgun düşüren, kendisi haksız çıkmaktan, kendisi aldanmaktan, aldatılmaktan ve
her seferinde, aldığı kararları hararetle savunup daha sonra bundan dönmekten
yorulmamış bir iktidarın çalıştıramadığı Meclisi, yönetme kabiliyetini ülkede
kaybettiği gibi Mecliste de kaybettiği bir Meclisi bir kez daha, yeniden nasıl
çalıştıracağına ilişkin bir grup önerisiyle karşı karşıyayız. Emin olun, belki
yarın, belki yarından da yakın, bunu da tadil eden yeni bir grup önerisi
gelecek. İktidar partisinin milletvekillerinin kendi gruplarının bu Meclisi ve
grubu nasıl yönettikleri konusundaki iç eleştirilerini zaman zaman duyar gibi
oluyor; zaman zaman bir uçak kabininde, zaman zaman bir dost sohbetinde de
şahit oluyoruz ama onunla ilgili değerlendirmeyi elbette grup kendisi yapacak. 
Biz,
Cumhuriyet Halk Partisi Grubu olarak Meclisin çalışmasını ama çalışırken bu
Meclisten medet uman, bu Meclisten icraat bekleyenlere; yoksullara, işsizlere,
emekliye, emekçiye, esnafa, köylüye, çiftçiye, hayvancıya, emeklilikte yaşa
takılana, staj mağduruna, KHK mağduruna çözüm üretecek, vicdanlı, gayretli,
inançlı bir çalışma yapmasını, samimi bir çalışma yapmasını isteriz. Bu çalışma
takvimi de sıraya konulan maddeler de bundan uzak, bu yüzden bunu desteklemeyiz
ama zaten sıkıntı da şu: Yönetme kabiliyetini yitirmiş bir iktidar yönetimin,
yönetişimin en önemli kuralı olan diyaloğu terk etmiş durumda. Devletin
memurunu parti memuru hâline getirmiş, Meclis bürokrasisini kendi parti
danışmanı gibi çalıştıran, üç gündür Kanunlar ve Kararlar Başkanlığından
Başkana şu taslağı getirten, götürten, oraya yollayan, bir başka gruba
gösterten… Bu hâle getirene kadar, kendilerine tanınmış olanca olanak, olanca
grup danışmanı, olanca milletvekili danışmanına rağmen, bunu kendi grubunda
yapamayıp, maalesef hepimize hizmet etmesi gereken bir kurumu ve bir
bürokrasiyi kendine, partisine memur kılmış bir iktidarla karşı karşıyayız.
Parti önerisini Meclis bürokratına hazırlatmak demek “Biz beceremiyoruz,
yapamıyoruz ve sen devlet memuru değilsin, bizim partiye memurluk yapacaksın.”
demektir. Yanlış işler bunlar. (CHP sıralarından alkışlar) Olanca grup
danışmanı kim bilir nerelerde, bu devletten maaş alıyorlar ama şunu oturup da
birlikte hazırlayamıyorsunuz. Kanunlar ve Kararları parti grubuna memur
etmişsiniz, olacak iş değil. O yüzden tarafsız davranamıyorlar, o yüzden sizi
görünce başka, bizi görünce başka… Telefon açtığınızda -sizin döneminizde
başladı bu- sesi alamayan birisinin -ama dâhili ama harici bürokraside Meclis
açısından- “Hangi partinin milletvekilisiniz?” Sana ne kardeşim, bu soruyu sana
ne sordurtur? CHP’li olsam ne, HDP’li olsam ne; MHP’li olunca başka, AK
PARTİ’li olunca başka cevap mı vereceksin, başka hizmet mi vereceksin?
Değerli
milletvekilleri, çok değerli milletvekilleri; maalesef, devletin de,
bürokrasinin de, bu devletin kadim geleneklerinin de ayarıyla oynamak değil,
artık genetiğini bozdunuz, radyoaktivite etkisi yapıyor. Bu kadar yandaşı
ödüllendiren ve bu kadar yandaş olmayana had bildiren, yandaş olmayana hizmet
vermeyen, bu kadar devleti partileştiren, partiyi devletleşme küstahlığına
sürükleyen bu yaklaşımlar gerçekten bizi de üzüyor ama o yaptığınız hasarı
onarmak gerçekten zaman alacak, bunun da farkındayız.
Ama
şunu görmek lazım: Meclis Başkanının Meclisi yönetişi de partizanca. Bu dönem
iade edilen soru önergeleriyle ilgili bir çalışma yaptık, geçmiş dönemlerin,
kendi dönemlerinizin dahi dört katı, altı katı, on katı. 5 tane sözlü soru, 552
yazılı soru, 1 genel görüşme, 8 Meclis araştırması önergesi, 2 Meclis
soruşturması önergesi ve 9 kanun teklifini bu dönem iade etmiş Sayın Meclis
Başkanı muhalefet partilerine. İktidar partisine iade edilen bir şey görmedik.
İade ediş gerekçeleri akıl almaz ama mesela en basitinden bir tanesini
söyleyeyim: Milletvekilimiz kanun teklifi vermiş dört başı mamur: “Kadına karşı
şiddeti, çocuğa karşı şiddeti araştıralım.” diyor, araştırma önergesi vermiş,
paralel bir de kanun teklifi vermiş. İade gerekçesi ne biliyor musunuz? “Kadına
ve çocuğa şiddet istikrarlı bir iktidar döneminde istikrarlı şekilde
artmaktadır.” demiş. Buradaki “İstikrarlı bir iktidar döneminde istikrarlı şekilde
arttığı unutulmamalıdır.” ifadesi İç Tüzük’e aykırı bulunmuş, Sayın Aytuğ
Atıcı’nın kanun teklifini iade etmişler, Meclis araştırması önergesini iade
etmişler. Akıl alabiliyor mu? Siyaset yapıyoruz burada. “İstikrarlı iktidar”
diye övünürsen adam da der ki: Bu da istikrarlı artıyor. Burada bir kinaye
varsa siyasete dairdir, hakaret olursa -ki, zaman zaman oluyor- onlardan birini
çıkıp eleştirmedik. Eleştiri sınırlarını aşarsa… Ama Avrupa İnsan Hakları
Mahkemesi de Anayasa Mahkemesi de diyor ki: Siyasetçi için hakaret ağır
eleştiri, ağır eleştiri eleştiri sınırlarındadır. Yani birazcık karnın geniş
olacak. “Hele hele iktidarsan çok daha ağır eleştirileri kabul etmek
zorundasın.” diyor.
Arkadaşlar,
kabul edilmeyip iade edilen şey, istikrarlı bir Hükûmette istikrarlı artan
kadına ve çocuğa şiddet vakalarının araştırılması ya. Bundan bahsediyoruz, bunu
düşünün. 
Sayın
İyimaya, kendinizi bizim yerimize koyun, bir düşünün, Parlamento hukukunda ne
kadar deneyimli olduğunuzu, bizim açımızdan da sözünüzün ne kadar önemsendiğini
görerek düşünün, bu gruba bir şey söyleyin, çıkın bir şey anlatın.
OSMAN
AŞKIN BAK (Rize) – Siz de istikrarlı olarak seçim kaybediyorsunuz ya. 
ÖZGÜR
ÖZEL (Devamla) - İkincisi, yurt dışı ziyaretler... 
OSMAN
AŞKIN BAK (Rize) – İstikrarlı bir şekilde seçim kaybediyorsunuz, memnunuz
ondan. İstikrarlı bir şekilde seçim kaybediyorsunuz. 
DİDEM
ENGİN (İstanbul) – Biz nasıl yaptığınızı görüyoruz. Referandumu nasıl gördük,
herkes gördü.
ÖZGÜR
ÖZEL (Devamla) - Yurt dışı ziyaretlere giderken, ilgili kanun var değerli
milletvekilleri, kimin nasıl gideceği… 
OSMAN
AŞKIN BAK (Rize) – Memnunuz sizden, on üç seçim oldu, kaybediyorsunuz
istikrarlı bir şekilde. 
DİDEM
ENGİN (İstanbul) – Dürüst bir seçim yapın. Ondan sonra seçimden
bahsediyorsunuz.
ÖZGÜR
ÖZEL (Devamla) – Sayın milletvekilleri, bu kürsüde etkili bir konuşma
yaparsanız Osman rahatsız olur. 
YILMAZ
TUNÇ (Bartın) – Siz niye rahatsız oldunuz bundan? 
ÖZGÜR
ÖZEL (Devamla) - Bu kürsüde saçmalayın, Osman söz kesmez. Bu kürsüde gaf yapın,
yanlış yapın ama bu kürsüde… 
OSMAN
AŞKIN BAK (Rize) – Hayır, istikrarlı bir şekilde Hükûmet ediyoruz biz, siz de
istikrarlı bir şekilde seçim kaybediyorsunuz ya!
ÖZGÜR
ÖZEL (Devamla) – Ayıptır. Yazıktır ya! Bundan medet ummayın Adalet ve Kalkınma
Partisi.
OSMAN
AŞKIN BAK (Rize) – İstikrarlı bir şekilde seçim kaybediyorsunuz. 
ÖZGÜR
ÖZEL  (Devamla) - Bu tavırdan medet ummayın, olmaz. Bu karşılık
bulmaz. 
OSMAN
AŞKIN BAK (Rize) – Rahatsız olma ya! Bir şey demedim ki.
ÖZGÜR
ÖZEL (Devamla) - Peki…
OSMAN
AŞKIN BAK (Rize) - İstikrarlı bir şekilde seçim kaybediyorsunuz. 
ÖZGÜR
ÖZEL (Devamla) - Diğer bir konu: 28 Mart 1990 tarihli Kanun diyor ki: Yurt
dışına giden heyet buradaki orana göre belirlenir. Eyvallah. Kim çok, o kadar
heyette. Heyete kimlerin katılacağı siyasi partilere sorulur, oradan
görevlendirilir. Daha normal bir şey yok. Bugüne kadar hiçbir Meclis Başkanı
bunu çiğnemedi. Sayın Kahraman bize yazı yolluyor: “Yurt dışı gezisine
gidilecek, partinizden şu kişinin katılması uygun görülmüştür.” Ya, olacak bir
şey mi? Ya, biz sana bunu yaptırır mıyız? Benim milletvekilim buna tenezzül
eder mi? Oradan manipülasyon yapacak. Kendine göre kriterler var. Aklınız
almaz. Belki de haklıdır, kriteri belki de doğrudur, iki Çorumluyu bir araya
getirmek istiyorsan sen yazıyı kanuna uygun yazarsın, siyasetin etik
tarafından, siyasetin sempatik kanallarıyla dersin ki: “Ya, şu arkadaş gelse de
böyle olsa.” Bugüne kadar defalarca uyardık, inadına grubun işine karışıyor. En
son yazıyordum Engin Altay engel oldu “Grubumuz adına da İsmail Kahraman gitsin
madem o kadar çok biliyorsa.” diye. Olacak iş değil bunlar, yapmayın bunları;
bunlar büyütmez, bunlar küçültür. Bu kibir adamın burnunu böyle götürdü mü gayretullaha
dokunur, burnunu alır yere sürterler; dikkat edin bunlara. (CHP sıralarından
alkışlar) 
Son
olarak da şunu söyleyeyim: Biraz önce konuştuk, bir Başkanlık Divanı kararı;
CHP’nin Adalet Yürüyüşü’nün olduğu gün hiçbir CHP’li yokken yoklamanın
ayarlarıyla oynayalım demişler, CHP yokken telaşla iş kotarayım derken liyakate
değil partinin memuruna dönüştürdüğünüz bürokratların yanlış yönlendirmesiyle
yanlış bir ifade, 316 milletvekilinden 300’üne “bye bye”, yönetici olmayan
herkes gidiyor, bakan olmayan herkes gidiyor, 275’iniz gider. Bürokrasi bu
sefer -öyle korkuyor ki sizden- hata yapma imkânı ve gelip “Efendim, biz bir
hata yaptık, telafi edelim.” demek yerine bakın neye tevessül ediyorlar:
Birinci sayfalar aynı, -Çorum örneğini size olan meslektaş dayanışmamdan
verdim- bakın…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Efendim, bir dakika…
BAŞKAN
– Mikrofonunuzu açıyorum Sayın Özel.
Buyurunuz.
ÖZGÜR
ÖZEL (Devamla) - …ilk sayfanın parafları aynı, ikinci sayfada evrakta
sahtecilik çünkü karar alındığı gibi yazılırsa bir taneniz kalmıyorsunuz; böyle
olursa muhalefete ayar veriyor, sizi biraz koruyor ama biz meselenin özünde
şunu söylüyoruz: Sayın Akif Hamzaçebi’nin, bizim Başkanlık Divanı üyelerimizin
olmadığı yerde kotardınız, acele işe, husumetle yapılan işe şeytan karışır
mübarek günde de yapsanız. Ondan, niyetiniz ilk önce halis olacak, ürününüz de
leziz olsun, istendiği gibi olsun. Yoksa böyle rezil olursunuz, yarın bütün her
tarafta da bunun hesabını verirsiniz.
Ben,
iktidar kibri ile iktidar olma erdeminin birbirinden farklı şeyler olduğunu bir
kez daha hatırlatıyorum. Adalet ve Kalkınma Partisi Grubunda ne vicdanlı
milletvekilleri olduğunu, biraz önce oturduğumuz yerden Sayın Hamzaçebi’ye
yapılan saygısızlığa AK PARTİ Grubundan bazı vicdanlıların nasıl tepki
gösterdiğini gördüm. Bu da benim umudum olsun. Allah aşkına bu grup yönetimine,
bu parti yönetimine bir şey söyleyin, yoksa sonunuz çok kötüye gidiyor. 
Saygılar
sunarım. (CHP sıralarından alkışlar) 
BAŞKAN
– Teşekkür ederim Sayın Özel. 
Önerinin
lehinde Mustafa Elitaş, Kayseri Milletvekili.
Buyurunuz
Sayın Elitaş. (AK PARTİ sıralarından alkışlar) 
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum. 
Biz
siyasi partilerle burada çeşitli zamanlarda görüşmeler yapıp mutabakat sağlamak
için gayret gösteriyoruz ama şunu açıklıkla söyleyeyim, diğer siyasi partilerle
bazen anlaşamıyoruz, bazen anlaşıyoruz fakat ana muhalefet partisiyle, üç grup
başkan vekili var, biriyle anlaşıyoruz, ikisiyle anlaşamıyoruz. 
OSMAN
AŞKIN BAK (Rize) – Evet, tutanaklarda var. 
MUSTAFA
ELİTAŞ (Devamla) – Biri söz veriyor, öbürü vazgeçiyor. 
OSMAN
AŞKIN BAK (Rize) – Doğru, tutanaklarda var. 
MUSTAFA
ELİTAŞ (Devamla) – Yani şimdi iddialarının ve imzalarının arkasında kimin
duracağını bilmiyoruz. 
TAHSİN
TARHAN (Kocaeli) – Bir de gelişmelere bak, gelişmelere bak. 
MUSTAFA
ELİTAŞ (Devamla) – Hangi grup başkan vekiliyle konuşsak “Benimle konuşman
lazımdı çünkü nöbetçi benim.” diyor. Nöbetçiyle konuşuyoruz, “Gelecek hafta
nöbet değişti, kusura bakma, o söz gitti.” diyor. Yani Cumhuriyet Halk
Partisinin grup başkan vekillerinin her sözü suya yazılmış.
Mesela
geçen hafta -tutanaklarda var- dediler ki zeytinlikle ilgili kısmı çekin, biz
bunu bir günde bitirelim, tamamını. 
DİDEM
ENGİN (İstanbul) – Yok böyle bir şey, yok böyle bir şey. 
MUSTAFA
ELİTAŞ (Devamla) – Zeytinliği de çektik, merayı da çektik. Sorduk “Nedir?”
diye. Onun sözü suya yazılmış, o yetkisiz. Yahu önce yetkiliniz kim, onu tespit
edin. Sen misin, Engin Altay mı, Levent Gök mü Sayın Kılıçdaroğlu mu? (AK PARTİ
sıralarından alkışlar) Bizimle bir anlaşma yapıyorsunuz, diyorsunuz ki: “Şu
kanunda biz, yarın konuşursanız sonuna kadar destek vereceğiz.” Arkasından
MYK’ya gidiyorsunuz, MYK’da olağanüstü bir durum, “Yahu kusura bakma, biz
destekleyemiyoruz.” ve o grup başkan vekili gidiyor. 
KAZIM
ARSLAN (Denizli) – Ama milletvekilleriniz gelmiyor. 
MUSTAFA
ELİTAŞ (Devamla) – Geçen dönem şurada grup başkan vekilleriyle beraber geldik,
içeride toplantı yaptık. 
AKIN
ÜSTÜNDAĞ (Muğla) – Adalet bittiği için. 
MUSTAFA
ELİTAŞ (Devamla) – Bir kanun çıkardık, o çıkardığımız kanunda milletvekili
arkadaşlarımız, hatta o grup başkan vekili…
TAHSİN
TARHAN (Kocaeli) – Senin vekilin gelmiyor, kapanıyor. 
MUSTAFA
ELİTAŞ (Devamla) – …“Ben gerekirse imza atarım.” dedi ama o dönemin genel
başkanı “Ya, bizim arkadaşları uyutmuşlar.” dedi. O grup başkan vekili on beş
gün Türkiye’yi terk etmek zorunda kaldı. Bakın, değerli milletvekilleri, söz
ağızdan çıkar; ağızdan çıktı mı, bitti. (AK PARTİ sıralarından alkışlar) Açıkça
söylüyorum: AK PARTİ’nin 5 grup başkan vekilinin biri ne söz verdiyse Genel
Başkanı da dâhil o söze katılır. (AK PARTİ sıralarından alkışlar) Ama biz
burada hangi grup başkan vekilinin sözüne inanacağız, hangisini ciddiye
alacağız, bilemiyoruz.
KAZIM
ARSLAN (Denizli) – Biz sözümüzde duruyoruz da vekiliniz gelmiyor Sayın Elitaş.
GARO
PAYLAN (İstanbul) – Aldığınız gün geri çektiniz.
HAKAN
ÇAVUŞOĞLU (Bursa) – Genel başkan olmak isteyenler var herhâlde Sayın Başkan.
MUSTAFA
ELİTAŞ (Devamla) – Yani Sayın Özgür Özel’i mi ciddiye alacağız, Sayın Engin Altay’ı
mı, Sayın Genel Başkanı mı, hiçbirini bilemiyoruz.
KAZIM
ARSLAN (Denizli) – Vekilleriniz gelmiyor, vekilleriniz!
MUSTAFA
ELİTAŞ (Devamla) – Müthiş bir rekabet. Kimi grup başkan vekilliği rekabeti
yapıyor, kimi genel başkan olmak için büyük gayretler gösteriyor.
CEYHUN
İRGİL (Bursa) – Bir günde 3 tane ayrı Divan kararı çıkardınız. Nasıl oluyor bu?
MUSTAFA
ELİTAŞ (Devamla) – Parti içi rekabetinizi şu kürsüye yansıtmayın. Türkiye Büyük
Millet Meclisinin çalışmalarına engel olmak için gayret göstermeyin. Bırakın,
partinizin içinde rekabet yapın ama Türkiye Büyük Millet Meclisinin çalışmasını
refüze edici, itibarını sarsıcı söylemler içerisinde bulunmayın.
KAZIM
ARSLAN (Denizli) – Vekiliniz gelsin de çıkaralım bu kanunları.
MUSTAFA
ELİTAŞ (Devamla) – Bakın değerli milletvekilleri, bugünkü konuşulan mevzu…
Türkiye Büyük Millet Meclisi İçtüzüğü’nde 151’inci madde yokmuş. Türkiye Büyük
Millet Meclisi İçtüzüğü’nde 138’inci madde var ama 151’inci madde yok. 151’inci
madde ne diyor? 57’nci madde de var, yoklamalarla ilgili kısım var ama 151 yok.
Onun üzerine, 1970 yılında Türkiye Büyük Millet Meclisi bir karar alıyor,
aldığı kararda diyor ki… Yoklama ve açık oylamalarda olmayan milletvekilleri ne
yapsın? Türkiye Büyük Millet Meclisi aldığı kararda, o gün yapılan yoklama ve
açık oylamalarda bulunmayan milletvekillerinin o birleşimde yok sayılacağı, o
karar var. Türkiye Büyük Millet Meclisi İçtüzüğü’nde aynısı duruyor. 1973
tarihli bu İç Tüzük, alınan karar 1970. Bakın, İç Tüzük’ün 151’inci maddesini
okuyorum: “Genel Kurulda veya komisyonlarda yapılan yoklama veya açık
oylamalarda özürsüz veya izinsiz olarak bulunmayan milletvekili o birleşimde
yok sayılır.” Meclis Başkanlığının bununla ilgili karar almasına gerek yok.
KAZIM
ARSLAN (Denizli) – Niye karar alıyor?
MUSTAFA
ELİTAŞ (Devamla) – Meclis Başkanlık Divanı, aldığı kararla bugüne kadar yapılan
yanlış uygulamaların sert bir şekilde olmasını engelleyebilmek için böyle bir
karar alıyor. Meclis Başkanlığı aldığı kararda diyor ki: “Yapılan yoklama ve
oylamaların herhangi birinde bulunan bir milletvekili varsa o Genel Kurulda,
birleşimde var sayılsın.” Şimdi şöyle bir hadise: Türkiye Büyük Millet
Meclisinde yoklama istiyor muhalefet partisi, ana muhalefet; 20 kişi var
burada, 25 kişi var. Birinci turda 164 artı 20 olursa 184 ama ikinci yoklamaya
girmiyor. Orada sanal milletvekilleri var. (AK PARTİ sıralarından alkışlar)
Eğer ikinci yoklamaya girmiyorsan yok sayılacaksın kardeşim. Burada ola ola yok
sayılıp Türkiye Büyük Millet Meclisini kapattırmak ana muhalefet partisinin
görevi değil. 
OSMAN
AŞKIN BAK (Rize) – Ya göbek atıyorlar, göbek! Kapanınca göbek atıyor adam ya.
Elini şaklatıyor ya. 
KAZIM
ARSLAN (Denizli) – Biz kapattırmıyoruz. 
DİDEM
ENGİN (İstanbul) – Meclise gelin, çalışın, kapanmasın. Meclis çalışmalarına gelmezseniz
kapanır. 
MUSTAFA
ELİTAŞ (Devamla) – Ana muhalefet partisinin görevi Türkiye Büyük Millet
Meclisini çalıştırıp milletin meselelerini buradan anlatmak, şov yapmak değil.
Burada meseleyi izah etmek ana muhalefet partisinin görevidir. 
KAZIM
ARSLAN (Denizli) – 15 kişiyle toplantı yaptık ya. 
MUSTAFA
ELİTAŞ (Devamla) – Mesela, kendi grup önerinizde, biraz önceki grup önerinizde
yoklama istediniz. Niye istediniz? İkinci yoklamada da Türkiye Büyük Millet
Meclisinde 184 bulunamasın, kapansın istediniz; amacınız bu. 
OSMAN
AŞKIN BAK (Rize) – Evet. 
KAZIM
ARSLAN (Denizli) – E gelin! Gelin buraya, çoğunluk sağlayın. 
MUSTAFA
ELİTAŞ (Devamla) – Kendi grup önerinize de inanmıyorsunuz, Türkiye Büyük Millet
Meclisinin kapanması için yoklama istiyorsunuz. 
CEYHUN
İRGİL (Bursa) – Bizim milletvekillerimiz adalet yürüyüşünde, senin
milletvekillerin nerede?
DİDEM
ENGİN (İstanbul) – Meclise gelmiyorsunuz, çalışmıyorsunuz, ondan sonra şikâyet
ediyorsunuz. 
MUSTAFA
ELİTAŞ (Devamla) – Ya Allah aşkına, ne yaptığınızın farkında mısınız siz? Ne
yaptığınızı biliyor musunuz? 
CEYHUN
İRGİL (Bursa) – Bizim milletvekillerimiz adalet yürüyüşünde, senin
milletvekillerin nerede, nerede geziyorlar? 
OSMAN
AŞKIN BAK (Rize) – Seninkiler nerede? 
CEYHUN
İRGİL (Bursa) – Adalet yürüyüşünde. 
OSMAN
AŞKIN BAK (Rize) – 15 Temmuzda niye yürümediniz? 
CEYHUN
İRGİL (Bursa) – Ayıp be sana, ayıp! 
BAŞKAN
– Sayın milletvekilleri, lütfen… 
MUSTAFA
ELİTAŞ (Devamla) – Yoklama isterken niye istediğinizin farkında mısınız? Eğer
bir grup önerisi getiriyorsan getirdiğin grup önerisinin arkasında durabilmek
için sen orada yoklama istemezsin, “Ya bunu böyle böyle biz görüşelim.” dersin
ama kalkıyorsun, kendi grup önerine inanmıyorsun… Çünkü grup önerisinin ne
olduğu bile belirsiz, son anda yazılmış, İç Tüzük’e aykırı, hiç kimsenin
bilmediği ama nezaket kuralları çerçevesinde… (AK PARTİ sıralarından alkışlar)
Saat bir buçukta, Genel Kurul ne zaman açılıyorsa onun yarım saat öncesinde
bizim grup önerimizden haberimiz var. Türkiye Büyük Millet Meclisinin kırmızı gündeminde
yayınlanmayan, Başkanlığa verilmeyen hiçbir mesele burada görüşülememesine
rağmen -49’uncu madde- son anda verilmiş, ne olduğu belirsiz bir Danışma Kurulu
önerisini ve Başkanlık Divanının, Kanunlar Kararların da inceleme imkânı
olmayan bir grup önerisini, Danışma Kurulu önerisini, araştırma önergesini
burada konuşuyoruz. 
OSMAN
AŞKIN BAK (Rize) – Grup önerisi için 3 tane Meclis araştırması komisyonu
kurulmuş efendim, verdikleriyle ilgili 3 tane Meclis araştırması komisyonu
kurulmuş; haberleri yok. 
MUSTAFA
ELİTAŞ (Devamla) – Şimdi, Sayın Bak, mesele o değil. Bakın, öylesine bir
istismar, öylesine layüsel bir şey var ki ne olduğu belirsiz. Çoğu arkadaşları
kendi de bilmiyor. Grup önerisi gelirken “Ben şu milletvekiline söz verdim, o
milletvekili için yapmam lazım…” Ya, grup önerileri esaslı bir iştir. Diğer
siyasi parti grupları da pürdikkat dinleyerek grup önerisini… Bakın, Cumhuriyet
Halk Partisinin, Halkların Demokratik Partisinin, Milliyetçi Hareket Partisinin
grup önerilerini de dikkate alalım, bu grup önerileriyle araştırma komisyonu
kuralım. Nitekim öyle oldu. 
DİDEM
ENGİN (İstanbul) – O yüzden mi hepsini reddediyorsunuz?
MUSTAFA
ELİTAŞ (Devamla) – Nitekim öyle oldu, çok araştırma komisyonu kurduk. 
CEYHUN
İRGİL (Bursa) – Kaç tane?
DİDEM
ENGİN (İstanbul) – O yüzden mi bütün önerilerimizi reddediyorsunuz?
MUSTAFA
ELİTAŞ (Devamla) – Mesela Milliyetçi Hareket Partisinin bir grup önerisi vardı.
“Sayın Başkan, bu grup önerisi çok güzel bir öneri, uygun görürseniz bunu
çekin. Bütün siyasi partiler bu konuyla ilgili araştırma önergesi versin ve
komisyon kuralım.” dedik, bunları yaptık. 
CEYHUN
İRGİL (Bursa) – Bir tane, bir tane!
TAHSİN
TARHAN (Kocaeli) – Manisa’da askerler ölüyor, onu bile reddettiniz ya. Gene
zehirlendi askerler…
MUSTAFA
ELİTAŞ (Devamla) – Ama Türkiye Büyük Millet Meclisini oyalamak için, Türkiye
Büyük Millet Meclisini gereksiz angaryalarla götürebilmek için…
CEYHUN
İRGİL (Bursa) – 9 bin tane önerge verilmiş, 4 tanesini kabul etmişsiniz,
binlerce önergeden 4 tane.
MUSTAFA
ELİTAŞ (Devamla) – …ve gece saat ikilere kadar, sabahlara kadar çalıştırabilmek
için, şu televizyon programının yayınlandığı saatte “seçmene selam, genel
başkanlık adaylığına devam” diyebilmek için maalesef buraları kullanmayın.
Yazıktır, günahtır, yapmayın bu işleri. (AK PARTİ sıralarından alkışlar)
DİDEM
ENGİN (İstanbul) – Onlar size mahsus. 
MUSTAFA
ELİTAŞ (Devamla) – Bakın, bu parti ne çektiyse grup başkan vekillerinden çekti.
(AK PARTİ sıralarından alkışlar) Hep grup başkan vekilleri genel başkanın
koltuğuna heveslidir. Sayın Kılıçdaroğlu da grup başkan vekiliydi. O da o
koltuğa hevesli olduğundan öyle yaptı. (CHP sıralarından gürültüler)
AKIN
ÜSTÜNDAĞ (Muğla) – Ayıp ediyorsun, ayıp ediyorsun!
CEYHUN
İRGİL (Bursa) – Ayıp ediyorsun!
TAHSİN
TARHAN (Kocaeli) – Aa, çok ayıp ediyorsun, yakışmıyor sana, yakışmıyor!
MUSTAFA
ELİTAŞ (Devamla) – Bir grup başkan vekili de koltuğa hevesliydi, baş kaldırdı
“Ben adayım.” dedi, gitti. Şimdi, grup başkan vekillerinin içinde var mı,
bilmiyorum. 
FATMA
KAPLAN HÜRRİYET (Kocaeli) – Çok ayıp ama ya! Bu yakışmadı size, yakışmadı! Çok
ayıp, çok ayıp!
MUSTAFA
ELİTAŞ (Devamla) – Bakın, partinin selameti için, partinin düzeni ve nizamı
için kendi emellerinize bunları alet etmeyin, bunları alet etmeyin. 
CEYHUN
İRGİL (Bursa) – Sayın Elitaş, teknik olarak cevap ver, çamur atma. Çamur atma,
teknik olarak cevap ver. 
FATMA
KAPLAN HÜRRİYET (Kocaeli) – Siz böylesiniz ve busunuz! 
TAHSİN
TARHAN (Kocaeli) – Çamur atıyorsun, çamur!
FATMA
KAPLAN HÜRRİYET (Kocaeli) – Bu kadarsınız, sadece bu kadarsınız! 
MUSTAFA
ELİTAŞ (Devamla) – Ya, alınacak birisi varsa o burada, öbürleri başka yerde.
Siz niye alınıyorsunuz? Siz niye alınıyorsunuz?
CEYHUN
İRGİL (Bursa) – Sen sahtekârlığa cevap ver, sahte hazırladığın belgeye cevap
ver. Sahtekârlığa cevap ver. Sahte belge hazırlıyorsun sen. 
MUSTAFA
ELİTAŞ (Devamla) – Bakın, şurada sahte milletvekilleri oturuyor ama
milletvekili pusulayla katıldığı zaman “Sahtekâr.” diyor. 
CEYHUN
İRGİL (Bursa) – Sahte belge hazırlıyorsun, buna cevap ver.
TAHSİN
TARHAN (Kocaeli) – Belgeye cevap vermiyorsun!
CEYHUN
İRGİL (Bursa) – İsteyen herkes Cumhuriyet Halk Partisinin genel başkan adayı
olur, sizin gibi biat etmez.
MUSTAFA
ELİTAŞ (Devamla) – Şurada 20 milletvekili, az önce Meclis Başkan Vekilinin
yaptığı yanlış uygulama münasebetiyle… 
Bakın,
Başkanlık Divanının aldığı kararı baypas etmek için Meclis Başkan Vekili
yoklamayı arada kesti, niye? Sizin buradaki 110 milletvekilini var saymak için
kesti.
TAHSİN
TARHAN (Kocaeli) – Onun gibi dürüst yöneten var mı ya? Yazıklar olsun ya!
ÖZGÜR
ÖZEL (Manisa) – Bunu yapma bari, bunu yapma ya!
MUSTAFA
ELİTAŞ (Devamla) - Meclis Başkan Vekili niye kesti, biliyor musunuz? Girmediniz
20 kişi. Oraya girmediniz, bizim arkadaşlarımızın sayesinde var sayıldınız siz,
biliyor musunuz? (AK PARTİ sıralarından alkışlar)
FATMA
KAPLAN HÜRRİYET (Kocaeli) – Ya, yürüyün, gidin Allah aşkına!
MUSTAFA
ELİTAŞ (Devamla) - Şuradaki 195 milletvekilinin sayesinde, siz burada 133
Cumhuriyet Halk Partisi milletvekili var sayıldınız.
FATMA
KAPLAN HÜRRİYET (Kocaeli) – En az 100 vekiliniz gelmiyor, nerede onlar, nerede
vekilleriniz? Allah, Allah!
OSMAN
AŞKIN BAK (Rize) - Sizin döneminizde ama sizin de 100 tane var, 20 kişisiniz
be! 131 milletvekiliniz var, nerede 110’u?
CEYHUN
İRGİL (Bursa) – Adalet yürüyüşünde.
MUSTAFA
ELİTAŞ (Devamla) - Sanal olduğunuz hâlde, AK PARTİ’li milletvekilleri sayesinde
varsayılıyorsunuz siz burada. 
FATMA
KAPLAN HÜRRİYET (Kocaeli) – Ağzı olanın konuştuğu kadar beyni olan da iş
yapsın.
OSMAN
AŞKIN BAK (Rize) – Ya, konuşur, merak etme sen. Hadi bakalım!
MUSTAFA
ELİTAŞ (Devamla) - Değerli milletvekilleri, Türkiye Büyük Millet Meclisinin
bugünkü gündeminde, açık söylüyorum, bu kanunlar bittikten sonra 15 Temmuza
kadar ara veriyoruz. 15 Temmuzdan sonra önümüzdeki kanun tasarı ve teklifleri
ile eğer Anayasa Komisyonundan geçerse İç Tüzük’ün…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız, mikrofonunuzu açıyorum Sayın Elitaş.
MUSTAFA
ELİTAŞ (Devamla) – 15 Temmuzdan sonra kanun tasarı ve tekliflerini görüşmek ve
bugüne kadar istismar edilip Türkiye Büyük Millet Meclisinde angarya yapan…
Kulakları çınlasın, Kemal Anadol ağabeyimiz vardı, “Ya, yapmayın bu kadar
angarya.” derdi. Şimdi bizi izliyorsa Cumhuriyet Halk Partisinin ne kadar
angarya içerisinde olduğunu görecektir. Bakın, bu angaryayı yapan Türkiye Büyük
Millet Meclisi İçtüzüğü’nü 15 Temmuzdan sonra -eğer Komisyondan geçerse-
değiştirip tekrar tatile girmek üzere çalışmalarımıza devam edeceğiz. 
Yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Elitaş. 
ÖZGÜR
ÖZEL (Manisa) – Sayın Başkan…
BAŞKAN
– Bir saniye Sayın Özel.
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mehmet Akif
Hamzaçebi’nin, toplantı yeter sayısının bulunduğu anda yoklama işlemini
sonuçlandırmasının doğru bir uygulama olduğuna ve bugüne kadar bu uygulamaya
hiçbir itirazın olmadığına ilişkin konuşması
BAŞKAN
- Sayın Elitaş uygulamamın yanlış olduğunu belirttiği için, İç Tüzük’ün 64’üncü
maddesi çerçevesinde kişisel savunma hakkımı kullanarak bir açıklama yapmak
istiyorum. 
Sayın
milletvekilleri, siyasi partilerin grup başkan vekilleri benim çalışma
arkadaşımdır. Meclis başkan vekillerinin birleşimi nasıl yöneteceği Anayasa’nın
94’üncü, İç Tüzük’ün 64’üncü maddesinde düzenlenmiştir. 
Bütün
siyasi partilerin bütün grup başkan vekilleri bana aynı mesafededir. Beni
bağlayan, parlamento hukukunun kurallarıdır. Ama bir şey daha var: Bu
kurallardan daha önce, daha önem verdiğim husus medeni ilişkilerdir, güven
ilişkileridir, dostluk, arkadaşlık ilişkileridir. Bugüne kadar bu Divanda bir
hata yapmamanın gayreti içerisinde oldum. 
Bir
toplantı yeter sayısı talebinde… Biraz önce yaşanan olaydan örnek verelim o
zaman: Cumhuriyet Halk Partisi Grubu yoklama istedi. Sayı bulunamadığı için ara
verdik. On dakika sonra tekrar yoklama yaptım ve burada 185 sayısını gördüğüm
anda -henüz iki dakikalık sürenin bir dakikası geçmişti- toplantı yeter sayısı
vardır dedim ve yoklamayı sonuçlandırdım. Bugüne kadar bu uygulamayı ben çokça
yaptım, diğer Meclis başkan vekillerinin de yaptığını sanıyorum, onlar adına
bir şey söyleyemem. Bugüne kadar yaptığım bu uygulamaya hiçbir siyasi parti
grubundan itiraz gelmedi, burada kâtip üyelerimiz de var. Ancak zaman zaman AK
PARTİ grup başkan vekilleri ya da grup yönetiminden bazı arkadaşlar bana
gelerek arada kesmememi benden rica ettiler -toplantı yeter sayısı bulunduğu
anda kesebilirim ama- “Sayın Başkan kesmeyin, biz de grubumuzda kimler var,
kimler yok bunu öğrenelim.” dediler. Bu talebe bugüne kadar uydum. Bir grup
başkan vekili benden bir şey rica ediyor ise İç Tüzük’e uygun bu talebi
karşılamamam için hiçbir neden yok. Bugün böyle bir talep gelmedi, gelseydi
yine uyardım, bundan sonra gelirse yine bunu dikkate alırım. Sayın Elitaş’ın
kendisi oturduğu yerden bana itiraz ederken “Biz de sizden yoklamayı zaman
zaman kesmenizi istedik.” dedi. Bakın, açıklaması beni doğruluyor.
Bekleyebilirdim, beklemedim. Neden beklemedim? Hani bugüne kadar emsalleri var,
o nedenle beklemedim değil, uygulamam doğru; yasaya geçelim bir an önce -“usul
ekonomisi” kavramını hepimiz biliyoruz- zaman kaybetmeyelim, yasaya geçelim
diye. 164’e yakın, 163 civarında ilk oylamada üye buraya girmişti.
MUSTAFA
ELİTAŞ (Kayseri) – Siz dâhil miydiniz Sayın Başkan?
BAŞKAN
– Hayır, hayır. Bakınız, ben arkadaşlara ben de dâhilim dedim, ben varım dedim.
Hiç merak etmeyin, kurallar neyse ben ona uyarım. Meclis başkan vekilleri
arasında mutabakat sağlanırken “Meclis başkan vekilleri sayıya dâhil edilecek
mi, edilmeyecek mi?” konusunu görüştük, mutabık kaldık, “Meclis başkan
vekilleri sayıya dâhil edilecek.” dedik; ne söz verdiysem odur. İşte, sağda
Sayın Küpçü vardır, ben de varım dedim, olduğum hâlde tutmadı. On dakika ara
verdim. Neden on dakika verdim? Çünkü 162, 163, 164 oralara gelmişse sayı, on
dakikada Genel Kurul 184 sayısını bulur. Yirmi dakika da verebilirdim, on beş
dakika da verebilirdim ama bir an önce yasaya geçelim arzusundayım. Mademki
hafta sonu çalışıyoruz, benim görevim Genel Kurulu çalıştırmaktır, Genel Kurulu
kapatmak değil. Durum budur sayın milletvekilleri, takdir sizlerindir, sizlerin
bilgisine sunuyorum. (CHP sıralarından alkışlar) 
MUSTAFA
ELİTAŞ (Kayseri) – Sayın Başkan, bir soru sormama izin verir misiniz?
BAŞKAN
– Buyurunuz, mikrofonunuzu açıyorum. 
MUSTAFA
ELİTAŞ (Kayseri) – 15 Haziran tarihindeki Meclis Başkanlık Divanının aldığı
karardan sonra, sizin biraz önceki uygulamanızla -o kararda- kestiğiniz anda
bütün milletvekilleri Türkiye Büyük Millet Meclisinde var mı sayıldı, yoksa
gelen arkadaşlar mı var sayıldı?
BAŞKAN
– Sayın Elitaş, o karar henüz hüküm ifade etmiyor. 
MUSTAFA
ELİTAŞ (Kayseri) – Sayın Başkan, bir soru soruyorum: O karar hüküm ifade
etse... 
BAŞKAN
– Sayın Elitaş, bir saniye...
MUSTAFA
ELİTAŞ (Kayseri) - Bir soru soruyorum...
BAŞKAN
- Açıklıyorum ben size. 
MUSTAFA
ELİTAŞ (Kayseri) – Buyurun. 
BAŞKAN
– Açıklıyorum: O karar henüz hüküm ifade etmiş değil, gruplara duyurulmuş
değil, Genel Kurula okunmuş, Başkanlığın Genel Kurula sunuşları bölümünde Genel
Kurula duyurulmuş değil; dolayısıyla şu an hüküm ifade etmiyor. Dolayısıyla
sizin biraz önceki varsayımınız “Hamzaçebi, Meclis Başkan Vekili, yoklamayı
bitirmeyerek sizi korudu, sayemizde, bitirmeyerek kurtardınız.” yok böyle bir
şey arkadaşlar.
MUSTAFA
ELİTAŞ (Kayseri) – Bir soru soruyorum Sayın Başkan.
BAŞKAN
– Bir saniye Elitaş, bitireyim, size söz veririm yine konuşursunuz.
Yürürlükte
olan bir karar yok şu anda. (CHP sıralarından alkışlar) 
Buyurunuz
Sayın Elitaş.
Mikrofonunuzu
açıyorum. 
MUSTAFA
ELİTAŞ (Kayseri) – Bu uygulamanız, arada kesmeniz, mevcut milletvekillerinin
burada olduğunu tespit eder mi, yoksa herkes burada mı var sayılır? 
BAŞKAN
– Sayın Elitaş...
MUSTAFA
ELİTAŞ (Kayseri) – Şu anda ne oldu?
BAŞKAN
– Bir saniye. 
Bakınız,
ben görüşümü ilk başta ifade ettim, tekrar bu konuya girmeyi tercih etmezdim
çünkü bu konuda gruplar arasında…
MUSTAFA
ELİTAŞ (Kayseri) – Sayın Başkan, net bir soru soruyorum: Kesince…
BAŞKAN
– Sayın Elitaş, bir saniye, ne bu sabırsızlığınız, açıklıyorum.
MUSTAFA
ELİTAŞ (Kayseri) – Peki, buyurun.
BAŞKAN
– Açıklıyorum, ne bu sabırsızlığınız!
Ben,
şimdi, sizlerin bu tartışmasına girmeyi tercih etmezdim ama sorduğunuz için
cevap vereceğim. Başlangıçta bir açıklama yaptım: Gözlem usulüyle, müşahede
usulüyle Meclis başkan vekili “Toplantı yeter sayısı vardır.” deyip Genel
Kurulu açtıktan sonra bütün milletvekilleri Genel Kurulda vardır, ister
yoklamada olsun ister olmasın; bugüne kadarki uygulamamız bu şekildedir. Bu
uygulama değişmez mi? Değişir. Genel Kurul karar verir, İç Tüzük değişikliği
yapılır, değişebilir ama şu ana kadar, eğer Başkanlık Divanı kararı hüküm ifade
edecek duruma gelirse –bilemem nasıl hüküm ifade eder- o ana kadar “Toplantı
yeter sayısı vardır.” denilerek açılan bütün Genel Kurullarda bütün
milletvekilleri vardır. 
MUSTAFA
ELİTAŞ (Kayseri) – Ben uyguladığınız süreyi soruyorum yani kestiğiniz anda da
müşahede hâline dönmüş oluyor, öyle değil mi?
BAŞKAN
– Hayır. İlk başlangıçta açıyorum ya, kestiğim anda… Müşahede yöntemi ilk
baştadır, sizin de bildiğiniz gibi İç Tüzük’ün 57’nci maddesinde müşahede
yöntemi sadece birleşimin başında kullanılabilen bir yöntemdir. Şu an yaptığım
müşahede değil, ekranda sayıyı görerek “Vardır.” diyorum. 
Teşekkür
ederim.
ÖZGÜR
ÖZEL (Manisa) – Efendim, özür dilerim…
BAŞKAN
– Sayın Özel…
ÖZGÜR
ÖZEL (Manisa) – Sayın Elitaş konuşmasında Cumhuriyet Halk Partisinin grup
başkan vekillerine, grubuna çok sayıda sataşmada bulundu.
BAŞKAN
– Buyurunuz Sayın Özel. (CHP sıralarından alkışlar)
IX.- SATAŞMALARA İLİŞKİN KONUŞMALAR (Devam)
2.- Manisa Milletvekili Özgür Özel’in, Kayseri
Milletvekili Mustafa Elitaş’ın AK PARTİ grup önerisi üzerinde yaptığı konuşması
sırasında CHP Grubuna sataşması nedeniyle konuşması
ÖZGÜR
ÖZEL (Manisa) – Sayın Elitaş, tabii, söylediğiniz her şeye cevap vermek için
bir yirmi dakikaya ihtiyaç var ama samimiyetle şunu söyleyeyim: Birincisi,
bugün bir kapalı oylama yapsak “Sayın Elitaş’ın Akif Hamzaçebi’yle ilgili
ortaya koyduğu kanaate katılıyor musun, katılmıyor musun?” diye, yemin ederim,
Adalet ve Kalkınma Partisinde kendi oyunla baş başa kalırsın, o kadar
söyleyeyim, Allah’ın kulu arkandan gelmez. (CHP sıralarından alkışlar) Çünkü,
her şey bir yana, Meclis başkan vekilliği hepimizin saygı duyması gereken
–zaman zaman haddimizi aştığımız hep oluyor- çok önemli bir makamdır. Akif
Hamzaçebi bu görevi yapış biçimiyle kendisi açısından da, grubumuz açısından da
en ufak bir şüpheye mahal vermeyecek şekilde, alışılmış ortalamanın çok üstünde
adilane davranış sergiliyor; bu konuda hiç hakkını yemeyin. 
Kendi
söylediğiniz ifadeye bakınca da hani, Nasrettin Hoca fıkrasına döndü bu iş.
Eski kural geçerliyse zaten başta müşahedeyle açtı, herkes var. Yeni kural
geçerliyse zaten herhangi bir yoklamada olmayanlar yok sayılacak, ilk hâliyle
ama birine bile girsen var sayılacak, o da tahrif ettiğiniz ikinci hâliyle.
İler tutar tarafınız yok.
Cumhuriyet
Halk Partisinde grup başkan vekilliği yaşanabilecek en büyük onurlardan bir
tanesi, tarihte kimlerin yaptığına bakarsanız. Layık olabiliyorsak ne mutlu. Bu
makamlar genel başkan çıkardıysa eğer, bu makamlara gelirken mahallemizden
seçimle çıkarız, ön seçimden oy alır geliriz, grubun kapalı oylamasında
oylamayla seçilip geliriz; iki dudak arasından çıkmadığımızdandır öz güvenimiz.
(CHP sıralarından alkışlar)
TAHSİN
TARHAN (Kocaeli) – Bakan olup geri gelmezler.
ÖZGÜR
ÖZEL (Devamla) – Birilerinin gözüne girmeye değil, sadece görevi iyi yapıp
yapılacak demokratik bir seçime ihtiyacımız vardır. Varlığını, oturduğu koltuğu
Başbakana, Cumhurbaşkanına, parti kurucusuna muhtaç olanların bunu anlamasını
beklememek lazım.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Özel.
OSMAN
AŞKIN BAK (Rize) – Nasıl seçildiğini biliyoruz, sen merak etme.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkanım, Meclis Başkan Vekili olarak sizin
yönetiminize ilişkin, elbette, buradaki insanların genel kanaati, hakkaniyet ve
adaletli yönettiğiniz şeklinde. Bu, zaman zaman kimi konulara ilişkin müzakere
edilmeyeceği, tartışma açılmayacağı anlamına gelmez. Biraz önceki tartışmayı da
bu bahis içerisinde görmek gerekir. Böyle bir tartışmayı Mecliste bir tür
oylamaya götürmek, asabiyelerin harekete geçtiği bir saflaşma üzerinden
değerlendirmeyi ima etmek doğru değildir. Bunu belirtmek için söz aldım.
Teşekkür
ederim.
BAŞKAN
– Teşekkür ederim Sayın Bostancı.
MUSTAFA
ELİTAŞ (Kayseri) – Mikrofonu kırmadık, kürsüye yürümedik, balyozu alıp vurmaya
çalışmadık; daha ne olacaktı!
ÖZGÜR
ÖZEL (Manisa) – Ben de tutanağa söyleyeyim: Sayın Elitaş, Akif Hamzaçebi’nin
adaletsiz ve taraflı davrandığını söylüyor, bir latife olarak… 
MUSTAFA
ELİTAŞ (Kayseri) – Hayır, mikrofon kırmadık, kürsüyü yıkmadık, oradaki zili
atmadık… 
ÖZGÜR
ÖZEL (Manisa) – …ve genel kanaati yansıttığına inandığım için dedim ki: “Bir
oylama yapsak kendi oyunla baş başa kalırsın.” 
MUSTAFA
ELİTAŞ (Kayseri) – …Meclis Başkan Vekilinin üstüne atmadık, sadece itirazımızı
dile getirdik.
ÖZGÜR
ÖZEL (Manisa) – Yoksa gerçekte ne haddimize öyle bir yoklama.
Saygılar
sunuyorum.
BAŞKAN
– Teşekkür ederim Sayın Özel.
OSMAN
AŞKIN BAK (Rize) – Hatırlıyoruz, geçen dönemi de biliyoruz.
MUSTAFA
ELİTAŞ (Kayseri) – Sayın Hamzaçebi bilir, biz mikrofon kırmadık Meclis Başkan
Vekiline hakaret etmek için, “Yaptığın yanlış demek.” için, hakaret etmedik.
Biz sadece eleştiri…
ÖZGÜR
ÖZEL (Manisa) – Kime hakaret ettik ya? 
BAŞKAN
– Sayın Elitaş, elbette ki eleştirebilirsiniz, bundan daha doğal bir şey yok. 
MUSTAFA
ELİTAŞ (Kayseri) – Bakın, geçen dönemde Meclis Başkan Vekilinin mikrofonunu
kıran arkadaşlarınız vardı. Yani bunları konuşmamız lazım.
BAŞKAN
– Teşekkür ederim Sayın Elitaş.
Kimse
eleştiriden muaf değildir, elbette herkes eleştirebilir.
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; Türkiye Büyük
Millet Meclisinin, TBMM İçtüzüğü’nün 5’inci maddesine göre 1 Temmuz 2017'de
tatile girmeyerek çalışmalarına devam etmesine; 15 Temmuz Demokrasi ve Millî
Birlik Günü’nün anlam ve öneminin belirtilmesi amacıyla Genel Kurulda özel bir
görüşme yapılması için 15 Temmuz 2017 Cumartesi günü saat 13.00'te
toplanmasına, bu toplantıda yapılacak görüşmelerde siyasi parti grubu
başkanlarına onar dakika süreyle söz verilmesine ve bu birleşimde başka
konuların görüşülmemesine; 486 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi (Devam)
BAŞKAN
- Sayın milletvekilleri, önerinin aleyhinde Mithat Sancar, Mardin Milletvekili.
Buyurunuz
Sayın Sancar. (HDP sıralarından alkışlar)
MİTHAT
SANCAR (Mardin) – Teşekkürler Sayın Başkan.
Değerli
milletvekilleri, biraz önce Sayın Elitaş’ı hayretler içinde izlediğimi,
dinlediğimi belirterek başlayayım. Gerçekten, acaba, Parlamento tarihinin
çeşitli aşamalarındaki tartışmaları dikkate almamayı özel bir yöntem hâline mi
getirmiş Elitaş? Kendisini daha önceki dönemlerde de izledim. Mesela,
1990’larda Parlamentoda en önemli muhalefet şeklinin çoğunluklara karşı İç
Tüzük’ün muhalefete tanıdığı imkânları sonuna kadar kullanmak olduğunu bilmiyor
mu? Parlamento tarihinin en güçlü İç Tüzük üzerinden muhalefet pratiğiyle
övünen partisinin Refah Partisi olduğunu bilmiyor mu? Muhtemelen, AKP’nin
iktidar olmadan önceki yıllarda aynı yöntemi kullandığını bilmiyor mu?
Değerli
milletvekilleri, bazı bilgileri çok kısa hatırlatmak isterim. Bunların
önümüzdeki dönem çokça karşımıza çıkabileceğini, hatta bugünden itibaren ciddi
kriz nedeni olabileceğini de dikkatlerinize sunmak isterim. Bakın, devamsızlık
ve yoklama meselesi belli bir çerçeveye oturmuştur. Sayın Elitaş, biraz önce
1971 yılından bir karar okudu, oysa çok daha yeni uygulamalar var, bu konu
Parlamentoda mesela 1985’te de apaçık konuşulmuştur. İki yöntemle açılıyor
Genel Kurul, müşahede ve yoklama. Şimdi bunları yerleştirmiş bir Parlamento
geleneğimiz varken bugün yeniden tartışmaya açmanın, değiştirmeye çalışmanın
sebebi nedir sorusuna samimi cevap bekliyoruz. Yoklamayla açılan birleşimlerde,
birleşimin başında veya herhangi bir zamanında hazır bulunmayı mevcut olmak
için yeterli sayıyor Parlamento geleneğimiz yani yoklamayla açılmışsa
yoklamanın başında hazırsak artık yok sayılmıyoruz. O birleşimin ilerleyen
oturumlarında herhangi bir şekilde gelip pusulaya imza atmışsak yok
sayılmıyoruz. Müşahedeyle açılan oturumlarda ise herhangi bir oturumda
bulunmamak yok sayılma nedeni kabul edilmiyor. Müşahedeyle açılan birleşimlerde
her bir milletvekili Parlamento hukukuna göre bir hak kazanıyor. Nedir o hak? O
birleşim boyunca yok sayılmama hakkıdır, başka bir şey değildir. “Bunun maddi
gerçekle uyuşmadığını ispat ederiz.” diye “İspat edersek de o birleşimde
devamsız sayılır.” diye bir kural geliştirirseniz Sayın Elitaş, emin olun,
bugün bu Parlamentoda en başta sizin grubunuz en az yüzde 80’i devamsızlıktan
milletvekilliğini kaybeder. Eğer bunu bu hâle getirirsek yarın öbür gün başka
bir çoğunluk istediği muhalefet partisi aleyhine her zaman Demokles’in kılıcı
gibi sallar. Bu da parlamento hukukunun geleneksel bütün ilkelerini ters yüz
eder. Parlamentoda esas olan şudur: Elbette yasama faaliyeti, elbette siyasi
iktidarı denetleme ama aynı zamanda muhalefetin çoğunluklara karşı korunması ve
demokratik siyasetin bu şekilde korunması. Bu da parlamento hukukunun var oluş
sebeplerindendir. 
Şimdi,
bugüne kadar böyle yürüdü. Size 1985’ten bir diyalog aktarayım. 1985’te Aydın
Milletvekili İskender Cenap Ege bu 151 üzerine yapılan tartışmalar dolayısıyla
şu sözleri söylüyor: “Şimdi efendim, biliyorsunuz, Anayasa’nın 84’üncü
maddesinde yoklamayla ilgili bir husus var. 84’üncü maddede ‘beş birleşim’ diye
bir ifade vardır. Şimdi, buradaki yoklamaların her birinin birleşimin başında
yapılan yoklama gibi kabulüne imkân yok. Benim anlayışıma göre sabahleyin
yapılan ilk yoklama birleşim yoklamasıdır, ondan sonra yapılan yoklamalar arızi
yoklamalardır.” Bunun üzerine oturumu yöneten Meclis Başkanı Necmettin
Karaduman “Efendim, biz de öyle telakki ediyoruz, esasen uygulama da budur.”
diyor. 
Şimdi,
bugüne kadar bir tartışma yok. Müşahedeyle açıldığında burada bulunmadığını bir
milletvekilinin başka görüntüler, kayıtlarla ispatlamaya kalkarsanız çok
tehlikeli bir yol açarsınız. Burası askerî kışla değil, burası ilkokul değil,
burası askerî okul değil, siyaset sadece parlamentodan ibaret değil, bir
parlamenterin görevi sadece parlamentoda bulunup bu tartışmalara katılmak
değil. Bu nedenle, eğer devam zorunluluğu getirmek istiyorsanız
–üniversitelerde bile büyük çoğunlukla yoktur- devam zorunluluğu vesayet
yönetiminin genel olarak okullarda, ailede, öğrenci yurtlarında vesayet
anlayışının bir yansımasıdır. Bunu Meclisin, milletvekillerinin kendi vicdanına,
takdirine ve çalışma anlayışına bırakırsınız. İktidarların çoğunlukları vardır,
istedikleri zaman toplantı yeter sayısına ulaşırlar, istedikleri zaman karar
yeter sayısını elde ederler. Bu durumda, yoklamayı bu kadar sorun eden bir
anlayışın amacı ne olabilir? Muhalefeti devamsızlık üzerinden terbiye etmeye
yönelik olabilir ancak. Bir şantaja dönüştürdüğünüz takdirde yoklamayı bile,
devamsızlığı bile bir şantaja dönüştürürseniz size defalarca söylediğimiz
“Parlamentoyu işlevsizleştiriyorsunuz.” ithamının tamamını gerçekleştirmiş
olursunuz. Eğer Parlamentoyu işlevsizleştirirseniz insanlar sokağa çıktığında
“Neden sokağa çıkıyorsunuz, gelin Parlamentoda, sorunların çözüm yerinde
bulunun.” deme hakkınız yok. Kaldı ki sokağın demokrasinin nihai güvencesi
olduğunu en açık ve vurgulu şekilde söyleyen şimdinin Cumhurbaşkanı ve AKP
Genel Başkanı Sayın Recep Tayyip Erdoğan’dır. Sokak size hak da, muhalefete
yasak mı? Böyle bir anlayış olabilir mi? Evet, doğrudur, bütün bu oyunlara,
Parlamentodaki çoğunluk oyunlarına, başka bütün yasaklara karşı en nihai
güvence, demokrasinin en nihai, en sağlam güvencesi barışçıl, demokratik sokak
hareketleridir, yürüyüştür, mitingdir, toplantıdır, konuşmadır. Sizler bunu 15
Temmuzdan sonra öğrenmiş olabilirsiniz ama bu ülkede bütün muhalefet, bütün
demokrasi güçleri yıllardır biliyorlar. Tekrar ediyorum: Barışçıl, demokratik
her türlü sokak hareketi yani yürüyüştür, toplanmadır, şimdi CHP’nin yaptığı
adalet yürüyüşüdür, bizlerin daha önce yaptığımız bütün yürüyüşlerdir, bunlar
demokrasinin nihai güvencesidir. Burada bürokrasi oyunlarına fırsat tanımamak
için de sokağın bu gücüne, daha önce verdiğiniz değere sadık kalın. Sadece 15
Temmuz dolayısıyla, sadece işinize yaradığı için sokağı kutsamak -kusura
bakmayın- ağır bir çifte standarttır. 
Yine,
söylemeye gerek bile yok, şu kararlar… Eğer Parlamentoyu böyle yönetecekseniz
“Nasıl, buyurun Parlamentoya gelin sorunları çözelim diyorsunuz?” Üç tane aynı
tarihli Başkanlık Divanı kararı buraya getirildi. Üçü de farklı birbirinden.
Birincisi, fark ettiler ki burada büyük bir gaf var, tehlike var -önceki gün
yapıldı bunlar ya da dün- sonra, başka bir yazım şekliyle önümüze getirdiler.
İmzalar değişmiş, paraflar değişmiş. 
Arkadaşlar,
bu, gerçekten sahtekârlıktır. Bunu Mecliste ve Başkanlık Divanı adına
yaparsanız başka alanlarda niye size güvenmemizi beklersiniz?
Sayın
Başkan, süre bitiyor galiba…
BAŞKAN
– Buyurunuz, bir dakika ek süre veriyorum. 
MİTHAT
SANCAR (Devamla) – Öte yandan, muhalefet partisi grup başkan vekillerinin
verdikleri sözlere uymadıklarını, yaptıkları mutabakatlara riayet etmediklerini
söylediniz Sayın Elitaş. Benim de bulunduğum müzakerelerde sizinle sabahlara
kadar yaptık o konuşmaları. Bir torba kanun vardı 15 Temmuzdan önce, içinde
kayyumla ilgili maddeler ile birkaç madde daha vardı “Bunları çekin, biz de bu
kanunun daha hızlı geçmesine yardım edelim.” dedik. Söz verdiniz, çektiniz.
Bakın, Türkiye'nin şu an demokrasisinin en ağır yarası olan halk iradesine el
koyma maddesini beş gün sonra Kanun Hükmünde Kararnameyle getirdiniz. O gün
verdiğiniz söz üzerine bizler önergelerimizi çektik, siz “Bu torba kanunda bu
madde yer almayacak.” dediniz. Bu mudur üslup?
Saygılarımla.
(HDP sıralarından alkışlar) 
BAŞKAN
– Teşekkür ederim Sayın Sancar. 
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
MUSTAFA
ELİTAŞ (Kayseri) – Sayın Başkan…
BAŞKAN
– Türkiye Büyük Millet Meclisi Başkanlığının iki tezkeresi vardır, ayrı ayrı
okutup oylarınıza sunacağım: 
VII.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Türkiye Büyük Millet Meclisi Başkanlığının, Sanayi,
Ticaret, Enerji, Tabii Kaynaklar, Bilgi ve Teknoloji Komisyonunun Türkiye Büyük
Millet Meclisinin tatilde ve ara vermede bulunduğu dönemde de çalışabilmesine
dair talebinin uygun görüldüğüne ilişkin tezkeresi (3/1085)
Türkiye Büyük Millet Meclisi Genel Kuruluna
Sanayi,
Ticaret, Enerji, Tabii Kaynaklar, Bilgi ve Teknoloji Komisyonunun Türkiye Büyük
Millet Meclisinin tatilde ve ara vermede bulunduğu dönemde çalışabilmesine dair
bir talebi olmuştur. Başkanlığımızca uygun görülen bu talep İç Tüzük'ün 25'inci
maddesi gereğince Genel Kurulun tasviplerine sunulur. 

 İsmail
Kahraman
 Türkiye
Büyük Millet Meclisi
 Başkanı
ÖZGÜR
ÖZEL (Manisa) – Sayın Başkan, tezkereler dağıtılmadı. Oylamaya sunuluyor ya… 
BAŞKAN
– Hemen dağıtalım, hemen gönderiyorum.
AHMET
YILDIRIM (Muş) – Onun için ara verelim o zaman. 
ERTUĞRUL
KÜRKCÜ (İzmir) - Ara verelim. 
ÖZGÜR
ÖZEL (Manisa) – Okuyamadık efendim. 
GARO
PAYLAN (İstanbul) – İnceleyelim efendim, bir okuyalım.
BAŞKAN
– Hemen dağıtıyorum. 
ERTUĞRUL
KÜRKCÜ (İzmir) - Müzakere edemiyoruz Başkan. 
BAŞKAN
– Genellikle tezkereleri dağıtmıyoruz yani burada okunarak bilginize sunuluyor
ama siyasi parti grupları buna ihtiyaç duyuyorsa elbette ki dağıtırız. 
V.- AÇIKLAMALAR (Devam)
25.- Manisa Milletvekili Özgür Özel’in, ellerinde
olmayan bir tezkerenin oya sunulduğuna ve bunun tamamen iktidar partisinin
Meclisi nasıl yönettiğiyle ilgili bir durum olduğuna ilişkin açıklaması 
ÖZGÜR
ÖZEL (Manisa) – Sayın Başkanım, çoğaltılırken de zaman varsa şöyle: Dün yedi
tezkere peş peşe geldi. O yedi tezkere son anda da olsa dağıtılmıştı. Bir de
son günlerdeki Meclis pratiğine bakılınca böyle bizim elimizde olmayan bir
tezkerenin oya sunulacağı zaman neyle karşılaşacağımızı bilmek pek şey olmuyor.
Bu, tamamen iktidar partisinin Meclisi nasıl yönettiğiyle ilgili bir durum
yoksa bugünkü oturuma ilişkin bir durum değil. 
Bir
de şunu ifade etmek isterim: Tartışma peşi sıra giderken en önemli kriter
olarak ortaya bir şey konuldu ve biz de hep katıldık buna, bazen de çok aşarak
söylendi: “Sandıkla gelen, sandıkla gider.” Yani seçilmişleri suç işleme
özgürlüğüne kadar götürdü iktidar bunu. Bugün getirmeye çalıştıkları
uygulamayla, çoğunluk olma gücüyle yoklama silahını kullanarak sandıkla gelmiş
olan milletvekillerini kumpasla götürme çabasından başka bir şey görmediğimizi
de ifade etmek isterim. 
Saygılar
sunuyorum. 
BAŞKAN
– Teşekkür ederim. Sayın Özel. 
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş…
MUSTAFA
ELİTAŞ (Kayseri) – Sayın Başkan, biraz önce siz bir işleme başladınız “Bu
tezkereleri okutacağım.” dediniz. Ben, nezaket gereği, işlem devam ettiği için
kalkmadım çünkü oylamayı yaptınız, oylama anında, oylamayı yaptıktan sonra
Sayın Sancar’ın konuşmasına sataşmadan dolayı söz isteyecektim ama işleme devam
ettiğiniz için söz istemedim. 
BAŞKAN
– Teşekkür ederim Sayın Elitaş. 
MUSTAFA
ELİTAŞ (Kayseri) – Eğer işleme ara verdiyseniz, izin verirseniz… 
BAŞKAN
– Hayır, ara vermiyorum, ara vermiyorum. 
Biraz
önceki tezkereyi bir daha okutuyorum: 
VII.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
1.- Türkiye Büyük Millet Meclisi Başkanlığının, Sanayi,
Ticaret, Enerji, Tabii Kaynaklar, Bilgi ve Teknoloji Komisyonunun Türkiye Büyük
Millet Meclisinin tatilde ve ara vermede bulunduğu dönemde de çalışabilmesine
dair talebinin uygun görüldüğüne ilişkin tezkeresi (3/1085) (Devam)
Türkiye Büyük Millet Meclisi
Genel Kuruluna
Sanayi, Ticaret, Enerji, Tabii Kaynaklar, Bilgi ve
Teknoloji Komisyonunun Türkiye Büyük Millet Meclisinin tatilde ve ara vermede
bulunduğu dönemde çalışabilmesine dair bir talebi olmuştur. Başkanlığımızca
uygun görülen bu talep İç Tüzük'ün 25'inci maddesi gereğince Genel Kurulun
tasviplerine sunulur. 

 İsmail
Kahraman
 Türkiye
Büyük Millet Meclisi
 Başkanı
BAŞKAN – Oylarınıza sunuyorum: Kabul edenler… Kabul
etmeyenler… Kabul edilmiştir. 
Diğer tezkereyi okutuyorum. 
2.- Türkiye Büyük Millet Meclisi Başkanlığının, Avrupa
Parlamentosu Demokrasi Desteği ve Seçim Eşgüdüm Grubu tarafından 18-21 Haziran
2017 tarihlerinde Belçika'nın başkenti Brüksel'de Avrupa Birliği’ne aday
ülkeler ile Ukrayna, Moldova, Gürcistan, Tunus, Fas, Myanmar, Peru, Nijerya ve
Tanzanya'dan milletvekillerinin katılımıyla düzenlenecek olan "Avrupa
Birliği Yasama Döngüsü Yasama İnisiyatifi, Yasaların Uygulanması ve İzlenmesi”
başlıklı yüksek düzeyli seminere Türkiye Büyük Millet Meclisini temsilen ekli
listede isimleri bildirilen ihtisas komisyonları başkanlarından oluşan heyetin
katılmasına ilişkin tezkeresi (3/1086)
17/6/2017
Türkiye Büyük Millet Meclisi
Genel Kuruluna
Avrupa Parlamentosu Demokrasi Desteği ve Seçim Eşgüdüm
Grubu tarafından 18-21 Haziran 2017 tarihlerinde Belçika'nın başkenti
Brüksel'de Avrupa Birliği’ne aday ülkeler ile Ukrayna, Moldova, Gürcistan,
Tunus, Fas, Myanmar, Peru, Nijerya ve Tanzanya'dan milletvekillerinin
katılımıyla düzenlenecek olan "Avrupa Birliği Yasama Döngüsü Yasama
İnisiyatifi, Yasaların Uygulanması ve İzlenmesi” başlıklı yüksek düzeyli
seminere Türkiye Büyük Millet Meclisini temsilen aşağıda bildirilen ihtisas
komisyonları başkanlarından oluşan heyetin katılması hususu 28/3/1990 tarihli
ve 3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun'un 9'uncu maddesi uyarınca Genel Kurulun tasviplerine sunulur. 

 İsmail
Kahraman
 Türkiye
Büyük Millet Meclisi
 Başkanı

Adı-Soyadı Seçim Çevresi Komisyon

Uğur Aydemir Manisa
Milletvekili Kamu İktisadi Teşebbüsleri
 Komisyonu
Başkanı
Mehmet Habib Soluk Sivas
Milletvekili Bayındırlık, İmar, Ulaştırma ve
 Turizm
Komisyonu Başkanı
Yusuf Beyazıt Tokat Milletvekili Millî
Savunma Komisyonu 
  Başkanı
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir.
Sayın
Elitaş, sataşmadan dolayı söz talebiniz vardı sanıyorum.
Buyurunuz.
(AK PARTİ sıralarından alkışlar)
IX.- SATAŞMALARA İLİŞKİN KONUŞMALAR (Devam)
3.- Kayseri Milletvekili Mustafa Elitaş’ın, Mardin
Milletvekili Mithat Sancar’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
MUSTAFA
ELİTAŞ (Kayseri) – Sayın Başkan, değerli milletvekilleri; hepinizi saygıyla
selamlıyorum. 
Bakın,
biraz önce, Sayın Sancar benim bu itirazlarıma şiddetle itiraz etti. “Olmaz
böyle şey. Sayın Elitaş’ı şaşkınlıkla dinliyorum. 70’lere bakmış, 85’lere de
baksaydı böyle olur.” diye ama bir şeyi de söyledi, önemli bir şey söyledi.
Dedi ki: “Eğer müşahedeyle, yoklamayla açılan bir birleşimde -yoklama var;
Genel Kurulda toplantı yetersayısı var, elektronik sistemde var- herhangi bir
milletvekili ne zaman gelirse gelsin pusulayı veriyor, var sayılıyor.” Doğru
mu? Doğru. Ne zaman gelirse ya kavasa veriyor ya danışmanıyla gönderiyor. Adam
yurt dışında, danışmanıyla buraya pusula gönderiyor, var sayılıyor. 
AHMET
YILDIRIM (Muş) - Öyle bir şey var mı ya?
DİDEM
ENGİN (İstanbul) - Onu siz yapıyorsunuz, o size mahsus.
GARO
PAYLAN (İstanbul) – Siz yapıyorsunuz.
MUSTAFA
ELİTAŞ (Devamla) - Ama yoklama anında oylamaya geçerken, 57/2’ye göre oylamaya
geçerken yoklama istediği anda pusulası olan milletvekili burada pusulasını
verip dışarı çıktığı zaman sahtekâr oluyor. Nasıl iş bu iş Allah aşkına ya? 
ERTUĞRUL
KÜRKCÜ (İzmir) – Kim kime “sahtekâr” dedi?
MUSTAFA
ELİTAŞ (Devamla) - Sabahtan beri yok, adam Türkiye’nin her tarafını geziyor,
yurt dışında; pusula geliyor, var sayılıyor. Milletvekili burada, iki
dakikalığına dışarı çıkmış, sahtekâr sayılıyor. Onunla bunun farkını bulmak
gerekir. 
FATMA
KAPLAN HÜRRİYET (Kocaeli) - Sizinkiler gelmeden veriyorlar.
MUSTAFA
ELİTAŞ (Devamla) - Burada olmaya olmaya pusula getirip de verenleri baş tacı
edeceksiniz, burada olacaklar…
GARO
PAYLAN (İstanbul) – Kim yapıyor?
DİDEM
ENGİN (İstanbul) - Siz yapıyorsunuz.
MUSTAFA
ELİTAŞ (Devamla) - …ama şurada olan milletvekilleri var olacak, onları yok sayacaksınız,
sahtekâr ilan edeceksiniz. Kusura bakmayın, böyle olmaz. Burada olan
milletvekilleri; yoklamayı isteyen milletvekilleri de bunun sonucuna katlanmak
zorunda. 
Geçen
dönemde bizim Elâzığ Milletvekilimiz vardı, Süleyman Bey; istenilen bir
yoklamaya buraya koşa koşa yetişirken trafik kazası geçirdi, kaburgalarını
kırdı. Niye? İnat etmişler, “Biz böyle böyle engelleyeceğiz.” diye. 
Soyadı
neydi Süleyman Bey’in?
MEHMET
ERDOĞAN (Gaziantep) – O vardı, düşen bayan vardı. 
MUSTAFA
ELİTAŞ (Devamla) - Yani, arkadaşlar, bakın, eğer yoklama yapacaksak
-arkadaşlarımızın dediği doğru- 57’nci maddedeki yoklama ya bir kere yapılacak
ya ondan sonra yoklamalar yapılacaksa…
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – Bitiriyorum Sayın Başkan. Bir cümle söyleyeyim. 
BAŞKAN
– Sataşmadan dolayı iki dakika veriyoruz, daha fazla vermiyoruz, biliyorsunuz
Sayın Elitaş. 
MUSTAFA
ELİTAŞ (Devamla) - Ya yoklama yapılacak ya da ondan sonra yoklama yapılacaksa
sonuçlarına da katlanılacak. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Elitaş.
Birleşime
on beş dakika ara veriyorum.
Kapanma Saati: 17.51
ÜÇÜNCÜ OTURUM
Açılma Saati: 18.08
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mehmet Necmettin AHRAZOĞLU (Hatay)
-----0-----
BAŞKAN
– Türkiye Büyük Millet Meclisinin 109’uncu Birleşiminin Üçüncü Oturumunu
açıyorum.
Alınan
karar gereğince, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan, Sanayinin Geliştirilmesi ve Üretimin Desteklenmesi Amacıyla
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ve Milli Eğitim, Kültür, Gençlik ve Spor Komisyonu ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporlarının
görüşmelerine kaldığımız yerden devam ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER 
A) Kanun Tasarı ve Teklifleri
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek) (X)
BAŞKAN
– Komisyon yerinde.
Hükûmet
yerinde.
15/6/2017
tarihli 107’nci Birleşimde İç Tüzük’ün 91’inci maddesine göre temel kanun
olarak görüşülen 485 ve 485’e 1’inci Ek sıra sayılı Kanun Tasarısı’nın üçüncü
bölümü üzerinde şahsı adına konuşmalarda kalınmıştı.
Şimdi,
şahsı adına son konuşmacı olarak İzmir Milletvekili Necip Kalkan’a söz
veriyorum.
Buyurunuz
Sayın Kalkan. (AK PARTİ sıralarından alkışlar)
NECİP
KALKAN (İzmir) – Teşekkürler Muhterem Başkanım.
Değerli
milletvekilleri, yüce Meclisi saygıyla selamlıyorum.
Şükür
kavuşturana diyorum. Bir konuşmacı söz alır da dört kere tam sıra geldiğinde
oturum kapanır mı? Onun için şükür kavuşturana dedim, şansıma bu sözlerimi
ifade ettim. (AK PARTİ sıralarından alkışlar)
Efendim,
bugün 485 sıra sayılı -sanayinin geliştirilmesi ve üretimin desteklenmesi
amacıyla yani kamuoyunda üretim reformu paketi adıyla bilinen- Kanun
Tasarısı’ndaki hazırlıklarımızı ve eskisi yenisi ne hazırladıysak onu anlatmak
istiyorum.
Ben
dün burada otururken dikkat ettim, bu gruplardan, muhalefet partisinin
gruplarından 3 arkadaşımız söz aldı. 3 arkadaşımızın aldığı sözün ortak
noktasını buraya yazdım; hepsi, benden evvel konuşanların hepsi işsizlik ve
istihdam üzerine konuştular, üçünün de içeriğinde o vardı. İşte, biz bu 485
sayılı Kanun Tasarısı’nı Türkiye'de sanayinin geliştirilmesi, üretimin
artırılması konusunda detaylandırdık. Sayın Komisyon Başkanına sordum, tam 723
sanayiciye sormuşuz: “Derdiniz ne? Hangi dertler sizin önünüzü tıkıyor, hangi
dertler sizin gelişmenizi önlüyor?” Bütün bunlara çare olarak hazırlanmış,
Komisyona geldi -sağ olsun- Komisyonda benim sorumlu olduğum, anlattığım üçüncü
bölümle ilgili hemen hemen hiç itiraz yok. Arkadaşlara da teşekkür ediyorum, bu
maddeleri uyuşarak buraya getirdik, ben huzur içinde konuşuyorum. Bizim bu 30
tane maddemize yani 41 ile 64 arasındaki maddelere bir itiraz yok, gönül
rahatlığıyla anlatıyorum. 
Ama
bu işsizliğe çareyi nasıl bulacağız? Bakın, geçen gün burada YÖK Başkanı
oturuyordu, YÖK Başkanının yanına gittim -bunu dinlemenizi istiyorum- YÖK
Başkanı dedi ki… Türkiye'de yükseköğrenimde okuyan 7 milyon 198 bin kişi var
arkadaşlar, ön lisans yapan 2 milyon 555, lisans yapan 4 milyon 70 bin, yüksek
lisans yapan 480 bin, doktora yapan sayısı 91 bin, öğretim elemanı da 151 bin.
Öğretim elemanlarını çıkaralım, bütün bu çocukların tamamı, okuyanların tamamı
gün geliyor üniversiteden mezun oluyor. 2013’te Türkiye'deki üniversitelerden
mezun olan öğrenci sayısı 693 bin, 2014’te 733 bin, 2015’te 801 bin, 2016’da
802 bin, diğerlerini saymıyorum. Peki, bunlara iş nasıl bulacağız? Hepsini
zeytin tüccarı mı yapacağız, zeytinle mi ilgilenecekler? Türkiye'nin üretimini,
ihracatını artırması için sanayiyi desteklememiz lazım. İşte bu, sanayiyi
destekleyen eski sıkıntıları telafi etmek üzere hazırlanmış bir kanun tasarısı.
Evvelden ticaret odası başkanıydım, hangi bakana, hangi milletvekiline, hangi
müsteşara gittiğimizde derdimizi anlatırdık ama biz anlatırdık, biz dinlerdik.
Türk sanat müziğinde Şerif İçli’nin Hicaz makamında bir şarkısı var, aklıma
geldi o şarkının sözlerini burada söylemek istiyorum: Derdimi ummana döktüm
âsumâna inledim/ Asuman evde yoktu, oturup kendim dinledim. (AK PARTİ ve MHP
sıralarından alkışlar) Biz o zaman bunları anlatıyorduk, anlatıyorduk, yüzde
10’u oluyordu ama bu defa devir değişti. Bu defa Sanayi, Ticaret Komisyonu
zımba gibi hepsi dâhil, muhalefet elemanları dâhil. Bu defa bütün sanayicilerin
sorunlarını aldık, çözümlerini bu 79 maddeye koyduk. İnanın bunlar işi
kolaylaştırmak için, üretimi artırmak için, o dediğim sıkıntıyı ifade eden
bayanların, erkeklerin işsizlik sıkıntısını gidermek için, bu tasarının başka
bir tarafından bir şey yok, 10 üzerinden 10’luk bir tasarı. Herkese teşekkür
ediyorum, doğru olanı yaptık. Muhalefete de teşekkür ediyor, hepinize saygılar
sunuyorum. (AK PARTİ, CHP ve MHP sıralarından alkışlar)
BAŞKAN
– Teşekkür ederim Sayın Kalkan.
Sayın
Kalkan, sadece bu dönem değil 22, 23, 24, 25’te de anılan komisyonun bütün
üyeleri iyiydi.
NECİP
KALKAN (İzmir) – Evet, onlara da teşekkür ediyorum.
EMİN
HALUK AYHAN (Denizli) – Başkanım, daha bir hafta önce bıraktım ya, beni
söylemedin.
BAŞKAN
– Evet.
Şimdi,
tasarının bu bölümü üzerindeki konuşmalar sona ermiştir. 
On
beş dakika süreyle soru-cevap işlemi yapacağız. 
Soru
işlemlerine başlıyoruz.
Sayın
Kazım Arslan…
KAZIM
ARSLAN (Denizli) – Sayın Bakana soruyorum: Birleşmiş Milletler Ticaret ve
Kalkınma Konferansı yeni bir küresel yatırım raporu açıkladı. Bu rapora göre, dünya
çapında bir yılda küresel yatırımlar yüzde 2 gerilirken gelişmekte olan
ülkelere yönelen yatırımlar yüzde 14 daraldı. Aynı raporda, dünyadaki bu
sınırlı daralmaya karşı, ülkemize son bir yılda gelen doğrudan yabancı
yatırımların yüzde 31’e düştüğü belirlendi. Ülkemiz bugün gelişmekte olan
ülkelere göre, dış yatırımda sadece yüzde 1,19’u çekebilmekte; 2015’te 17
milyar dolar olan dış yatırım, şimdi 12 milyar dolara gerilemiş bulunmaktadır.
Bizim maceracı bir dış politikaya ve komşularımızla ilişkilerimizi düzeltmeye
ihtiyacımız var. Dünyayla kavga ederek, komşularımızla kavga ederek, Avrupa
Birliğiyle kavga ederek kesinlikle bir yere varamayız. Bu nedenle...
(Mikrofon
otomatik cihaz tarafından kapatıldı) 
BAŞKAN
– Sayın Erkan Aydın...
ERKAN
AYDIN (Bursa) – Teşekkür ediyorum Sayın Başkan.
Şu
anda sanayide istihdamın artırılmasıyla ilgili kanunu görüşmekteyiz. Ancak, iki
gün önce açıklanan verilere göre işsizlik 11,6’dır; yüzde 5 büyüme olmuş
olmasına rağmen bunun tamamen dağıtılan kredilerle olduğu, üretime dayalı
olmadığı görülmektedir. Genç işsizlerde -üniversiteli işsiz oranı- bu oranın da
yüzde 25’lere ulaştığı görülmektedir. Bunu düşürebilmek için gerçek anlamda herhangi
bir çalışmanız var mı?
Teşekkür
ederim.
BAŞKAN
– Sayın Tarhan...
TAHSİN
TARHAN (Kocaeli) – Teşekkür ederim Sayın Başkan.
Sayın
Bakana üretim reform paketiyle ilgili soru soracaktım ama Sayın Bakan yok,
Millî Eğitim Bakanımız var. Millî Eğitim Bakanımıza şunu soruyorum: Bu pakette
millî eğitimle ilgili maddeler var, neden sizin Bakanlığınız tarafından
getirilmedi; bu üretimle ilgili, üretimi artırmakla ilgili güzelim paket
torbaya dönüştürüldü? Bunu merak ediyorum.
BAŞKAN
– Sayın İrgil...
CEYHUN
İRGİL (Bursa) – Ben de Sayın Bakan burada olmadığı için, Sayın Millî Eğitim
Bakanımız da değerli bir hukukçu, o yüzden ona dönük bir soru sormak istiyorum,
onun da fikrini almak istiyorum.
Biraz
önce yapılan açıklamalardan anladık ki AKP Genel Başkanı Sayın Recep Tayyip
Erdoğan yürüyüşe katılanlar için “Onları yargı çağırabilir, alabilir, yargı sorgulayabilir."
demiş. Zaten bu yürüyüşün amacı, yargıya talimat vermeye veya yargıdaki bu tür
talimatla olan işlemlere karşı bir protesto yürüyüşü.
Ben
Sayın Bakana hukukçu olarak şunu sormak istiyorum: İnsanların protesto amaçlı
yürüyüş yapmaları bir hak mıdır? Ayrıca, Cumhurbaşkanının bu tavrı, bu
yaklaşımı hukuka uygun mudur? 
BAŞKAN
– Sayın Ilıcalı…
MUSTAFA
ILICALI (Erzurum) – Teşekkürler Başkanım. 
Değerli
Bakanım, Erzurum Ticaret Odası Başkanlığı tarafından bir vakıf üniversitesi
kurulmasına ilişkin talep olmuştu, YÖK’e geldi, YÖK’ten heyet Erzurum’a gitti.
Acaba, Türkiye Büyük Millet Meclisi bu dönem çalışmasını bitirip tamamlamadan
bu girişimin yasalaşması mümkün mü? 
Teşekkür
ederim. 
BAŞKAN
– Sayın Pir…
ZİYA
PİR (Diyarbakır) – Teşekkür ederim Sayın Başkan. 
Sayın
Bakan, bugün Sayın Bakan Zeybekci bir televizyon kanalında açıklama yaptı ve
dedi ki: “Sayın Kılıçdaroğlu yürümek yerine Sayın Berberoğlu’nun dosyasını
tekrar dokunulmazlık kapsamı alanına alınması için uğraşabilirdi ve bu karşılık
görürdü.” Bununla ilgili bir açıklama yapar mısınız lütfen. 
BAŞKAN
– Sayın Arslan…
KAZIM
ARSLAN (Denizli) – Millî Eğitim Bakanına soruyorum: Bugün görüşmekte olduğumuz
485 sıra sayılı üretim reformu yasa tasarısında eğitimle ilgili önemli
değişiklikler var özelikle YÖK Kanunu’nda birçok yeni değişiklikler
getiriliyor. Bu nedenle, üniversite-sanayici iş birliğini sağlamaya yönelik bu
değişiklikler güzel ancak eğitimin özellikle fenden ve teknik konulardan
uzaklaştırılmasının sebebi nedir? Özellikle son günlerde biyoloji derslerinin
kaldırılarak, azaltılarak çocukların zamanlarını çok farklı alanlarda
geçirmesinin nedeni nedir?
Bir
de imam-hatip liselerinin fazlasıyla açılarak hangi amaca hizmet edilmek
istenmektedir? Bu ülkenin bu kadar sayıda imam mezununa ihtiyacı var mıdır?
Teknik elemana, mesleki elemana… 
(Mikrofon
otomatik cihaz tarafından kapatıldı) 
BAŞAKAN
– Cevaplar için Hükûmete söz vereceğim. 
Buyurunuz
Sayın Bakan. 
MİLLÎ
EĞİTİM BAKANI İSMET YILMAZ (Sivas) – Teşekkür ederim Muhterem Başkanım. 
Şimdi,
öncelikle Sayın İrgil’in sorusundan başlayayım Muhterem Başkanım. 
Sayın
İrgil, işte, “Demokratik olarak bir protestoda bulunmak demokratik toplumlarda
normal midir?” Kesinlikle normaldir, hukuka uymak kaydıyla, hukuk çerçevesinde.
Herkes her şeyi beğenmek zorunda değil, beğenmediği hususları da hukuk
çerçevesinde yerine getirir. 
Bugün
Sayın Cumhurbaşkanının söylediği husus neydi? Anayasa 138… Dolayısıyla Anayasa
da herkesi bağlar veya herkesin Anayasa’nın ruhuna uygun davranması gerektiği
doğrultusunda bir açıklama yaptı. Dolayısıyla da bu katılanlar suç işledi mi?
Onu hâkimler, savcılar değerlendirir. Ama ne diyor 138’inci madde? 138’inci
madde mahkemelerin bağımsızlığıyla ilgili “Hâkimler görevlerinde
bağımsızdırlar; Anayasaya, kanuna ve hukuka uygun olarak vicdanî kanaatlerine
göre hüküm verirler. Hiçbir organ, makam, merci veya kişi yargı yetkisinin
kullanılmasında mahkemelere ve hâkimlere emir ve talimat veremez; genelge
gönderemez; tavsiye ve telkinde bulunamaz.” Görülmekte olan bir dava hakkında…
Şu anda görüşülen bir dava var çünkü birinci aşaması, daha ikinci aşaması var,
ola ki Yargıtay bozacak, ola ki onaylayacak dolayısıyla bilmiyoruz. 
KAZIM
ARSLAN (Denizli) – Adalet için yürüyoruz Sayın Bakan, adalet için yürüyoruz. 
MİLLÎ
EĞİTİM BAKANI İSMET YILMAZ (Sivas) – “Görülmekte olan bir dava hakkında Yasama
Meclisinde yargı yetkisinin kullanılması ile ilgili soru sorulamaz, görüşme
yapılamaz ve herhangi bir beyanda bulunulamaz.”
Son
paragrafında da “Yasama ve yürütme organları ile idare, mahkeme kararlarına
uymak zorundadır; bu organlar ve idare, mahkeme kararlarını hiçbir suretle
değiştiremez ve bunların yerine getirilmesini geciktiremez.” 
Yine
bir güzel söz daha var: “Mahkemeler karar verir ama bu mahkemenin en doğrusu
millet vicdanında aldığı şekildir.” Eğer millet vicdanında karşılık bulmazsa
mahkeme kararları -tarihte de vardır- kâğıt üzerinde kalır. Eğer millet
gerçekten “Bu, adalete uygun.” derse o zaman herkesin hukuka saygı göstermesi
gerekir. Dolayısıyla…
KAZIM
ARSLAN (Denizli) – Sayın Bakan, mahkemeler bağımsız mı şu anda? 
MİLLÎ
EĞİTİM BAKANI İSMET YILMAZ (Sivas) – Evet efendim, evet, öyledir. Bakın,
Anayasa diyor “Mahkemelerin bağımsızlığı.” Herkes buna uyacak, birinci husus
bu.
DİDEM
ENGİN (İstanbul) – Bugünün Türkiye’sinden bahsediyoruz Sayın Bakan, 2017
Türkiye’sinden, parti devletine dönüştürdüğünüz ülkeden bahsediyoruz. 
MİLLÎ
EĞİTİM BAKANI İSMET YILMAZ (Sivas) – Efendim, yapmayın… Efendim, sıkıntı
olabilir ama bakın, bu, Anayasa’da vardır, bu Anayasa herkesi bağlar; yargı da
buna uygun şekilde davranacak, yasama da uygun şekilde davranacak, yürütme de
uygun şekilde davranacak, ben onu söylerim. Dolayısıyla da demokratik ülkelerde
herkes demokratik tepkisini kullanmakta serbesttir.
Bir
başka milletvekilimiz, biyolojiyle ilgili, fen ve teknikle ilgili bir eğitime
gidilmesi… İmam-hatip genelde çok açılıyor, dolayısıyla… Vatandaşın talep
etmediği bir şeyi açsanız da siz boşuna açmış olursunuz; kapısını açarsınız,
içinde hiçbir öğrenci kalmaz. Dolayısıyla da birinci onu söyleyeyim de. 
KAZIM
ARSLAN (Denizli) – İmam-hatipler boş şu anda. 
MİLLÎ
EĞİTİM BAKANI İSMET YILMAZ (Sivas) – Bakın, meslek liselerinin oranı Türkiye'de
yüzde 44; Bursa’da yüzde 61, İstanbul'da yüzde 53, Gaziantep’te yüzde 36.
Hedefimiz ne? 2023’e kadar bunu yüzde 60’a çıkarmak. Dolayısıyla, meslek
liselerinin oranı yüzde 44. İmam-hatiplerin oranı ne kadar? Yüzde 14. Biri
yüzde 13-14, biri yüzde 44 ama hiçbir zaman… Hedefimiz ne? Meslek eğitimini
memleket meselesi olarak görüyoruz. 
“Derslerde
değişiklik yapılıyor…” Niçin oldu ve neler oldu, onunla da ilgili yüce
heyetinize bilgi vermek isterim.
Ortaöğretim
kurumları haftalık ders çizelgesi, eğitim alanındaki ulusal ve uluslararası
gelişmeler dikkate alınarak öğrencilerimizin sahip olması gereken bilgi,
beceri, değer ve tutumlar bağlamında gözden geçirilmiş, ayrıca zorunlu eğitimin
bir bütün şeklinde ele alınması gerekliliğinden hareketle yeniden
düzenlenmiştir. Bu bağlamda, yapılan temel değişiklikleri şöyle sıralamak
mümkündür: 
Uygulamadaki
haftalık ders çizelgesinde 9 ve 10’uncu sınıflarda ortak dersler arasında yer
alan tarih dersi 11’inci sınıflara da iki ders saati olarak ortak dersler
arasına konulmuştur. 
Tarihimizin
bir bütünü olarak geçmişten günümüze kadar kopukluk olmadan kronolojik bütünlük
içerisinde öğretilmesini sağlamak adına 11’inci sınıf ortak dersleri arasında
yer alan Türkiye Cumhuriyeti inkılap tarihi ve Atatürkçülük dersi 12’nci sınıfa
alınmıştır. 
Öğrencilerin
düşünme becerilerini geliştirme açısından önemli bir işleve sahip olan ve
sadece 11’inci sınıf ortak dersleri arasında yer alan felsefe dersi 10’uncu
sınıfa da konulmuştur. Böylece liselerde iki saatten ibaret olan felsefe dersi
dört saate çıkarılmıştır. 
Büyüme
çağındaki öğrencilerimizin psikomotor gelişimlerini sağlıklı bir şekilde
tamamlamalarını sağlamak amacıyla beden eğitimi ve spor dersi 9, 10, 11 ve
12’nci sınıflarda bir ders saatinden iki ders saatine çıkarılmıştır. 
Öğrencilerimizin
içsel potansiyellerinin gelişmesine katkı sağlamak adına müzik ve görsel
sanatlar dersleri 9, 10, 11 ve 12’nci sınıflarda bir ders saatinden iki ders
saatine çıkarılmıştır. Yine, sağlık ve trafik kültürünün hayat becerisi olarak
bütünsel bir bakış açısıyla ele alınmasını sağlamak amacıyla trafik ve ilk
yardım dersiyle sağlık bilgisi dersi birleştirilerek “sağlık bilgisi ve trafik
kültürü” adı altında 9’uncu sınıflarda bir ders saati olarak düzenlenmiştir.
Yine, bir diğer düzenlememiz, sizin de sorduğunuz 9, 10, 11 ve 12’nci
sınıflarda üçer ders saati olan biyoloji dersi toplam on iki saat, ortak
dersler, 9 ve 10’uncu sınıflarda ikişer, seçmeli derslerde 11 ve 12’nci
sınıflarda dörder ders saati olarak düzenlenmiştir. Böylece uygulamadaki
çizelgede on iki saat olan biyoloji dersi on iki saat olarak muhafaza
edilmiştir. Bilgi ve iletişim araçlarının etkin kullanımını sağlamak amacıyla
fen ve sosyal bilimler ile hazırlık sınıfı bulunan Anadolu liselerine ortak
ders olarak bilgisayar bilimi dersi konulmuştur. Son olarak da,
öğrencilerimizin bilime olan ilgilerini geliştirmek adına matematik tarihi ve
uygulamaları ile fen bilimleri tarihi ve uygulamaları dersleri seçmeli dersler
arasına alınmıştır. 
Biz
kesinlikle şunda çok iddialıyız: Eğitimde eksiklikler olabilir ama geçmişten
çok daha iyiyiz. Ülkenin millî geliri bunu gösterir, ülkenin şu an geldiği
değerler bunu gösterir, gideceğimiz yer de…
DİDEM
ENGİN (İstanbul) – Bütün uluslararası sıralamalarda öğrencilerimiz en son
sırada yer alıyor.
MİLLÎ
EĞİTİM BAKANI İSMET YILMAZ (Sivas) – Hiç öyle bir şey yok. Şimdi, bakarsanız
Fransa’yla aynı sıradasınız, Fransa öğrenci başına 15 bin dolar harcar, siz 3
bin TL harcarsınız. 3 bin TL harcayarak 15 bin dolar harcayanla aynı neticeyi
alıyorsanız bu, eğitimin kalitesinden geçiyor. 
DİDEM
ENGİN (İstanbul) – PISA’da…
MİLLÎ
EĞİTİM BAKANI İSMET YILMAZ (Sivas) – PISA, güzel. PISA’da da Vietnam
Amerika’nın önünde. Eğer bunu tek ölçü olarak alırsan o zaman Vietnam’daki
eğitim sisteminin Amerika’nın çok önünde olduğunu söylemek gerekir ki, bu da
doğru değil. Niçin bu böyle oldu? PISA’da doğru bir temsille oluşturulmadı.
Yine PISA’daki bir başka notu söyleyeyim: Japonya 530 aldı PISA’da ortalama
değeri. Elbistan Fen Lisesinden bizim öğrenciler 550 puan aldı.
DİDEM
ENGİN (İstanbul) – İşte hep fen liselerindeki öğrencileri örnek
gösteriyorsunuz. Allah’tan fen liseleri var da onları örnek gösterebiliyorsunuz.

MİLLÎ
EĞİTİM BAKANI İSMET YILMAZ (Sivas) – Bizim Elbistan Fen Lisesinin öğrencisi,
dünyanın 1’incisi olan, 2’ncisi olan Japonya’dan çok daha iyidir. Bu neden?
İşte bu, iyi bir eğitim sağlandığından. 
Bir
başka…
DİDEM
ENGİN (İstanbul) – Millî Eğitim Bakanı olarak eğitim sistemimizdeki
eksiklikleri ve sorunları objektif bir şekilde…
MİLLÎ
EĞİTİM BAKANI İSMET YILMAZ (Sivas) – Bakın, eğitim iyiye gidiyor, eksiklikleri
de biliyoruz. 
Eğitimin
kalitesini artırmak bizim öncelikli hedefimizdir. Bakın, sadece ilkokulda,
ortaokulda, lisede eğitimin kalitesini artırmak istemiyoruz; aynı zamanda
yükseköğretimde de artırmak istiyoruz. Yükseköğretimde artırmak için de bakın,
bu üretim paketinde, ihtisaslaşmak görevleri arasına konuldu. 
DİDEM
ENGİN (İstanbul) – Keşke bizim Komisyona gelseydiniz, Komisyonda görüşlerinizi
ifade etseydiniz. Ne AR-GE reform paketine geldiniz ne bu reform paketine,
Komisyona gelmediniz. 
MİLLÎ
EĞİTİM BAKANI İSMET YILMAZ (Sivas) – Yine, bu tasarıda Kalite Kurulu getirildi.
Yönetmelikle düzenlenmişti, pekâlâ Kalite Kurulu vardı, ancak Avrupa Birliğiyle
uyum sağlayabilmek için -idari ve mali özerkliğe sahip olması istendi Avrupa
Birliği tarafından- bundan dolayı da idari ve mali özerkliğe sahip bir bütçeli
Kalite Kurulu oluşturuldu. Niçin? Yükseköğretimi kaliteli hâle getirmek için.
Bir
başka, yine, bu pakette bir değişiklik daha yapıldı. O ne? O da Danışma
Kurulunu getirdik. Bu ne yapacak? Üniversitelerimizin birinin bir diğerinin
benzeri olmasını istemiyoruz, her birisinin ayrı bir kimliğinin olmasını
istiyoruz. Dolayısıyla, bu üniversitelerin kontenjanları ve bölümleri… Herkes
aynı bölümü açmasın, herkes dilediği gibi kontenjan belirlemesin; Sağlık
Bakanlığının olacağı, Çalışma Bakanlığının olacağı, Millî Eğitim Bakanlığının
olacağı, Yükseköğretim Kurulunun olacağı, esnaf odalarının olacağı,
sanayicilerin olacağı, sektörün de olacağı; herkes bir araya gelsin, hangi
bölümlere ihtiyaç varsa onları açalım diye… Dolayısıyla, yükseköğretimde de bir
kalite var.
“E,
peki, bunu buraya koydunuz, niçin sizin bölümünüze koymadınız?” Bizim bu arada
Meclisin Genel Kuruluna getireceğimiz bir yasa yoktu, dolayısıyla onların
arasına eklemedik; Bakanlar Kurulunda, görüşülecek en yakın yasanın bu olduğu
görüldü. Dolayısıyla da Genel Kurulumuz kabul ederse ve yasalaşırsa, önümüzdeki
dönemden itibaren Yükseköğretim Kurulunda da ihtisaslaşmanın yasal dayanağı
olacak, Kalite Kurulunun yasal dayanağı olacak, Danışma Kurulunun da yasal
dayanağı olacak. Burada bir sıkıntı yok.
Bir
başka, Kazım Bey’in sorusu: “Uluslararası küresel yatırımlardan yüzde 1,9 mu
pay alıyoruz?” Biz de şunu söylüyoruz: Bakın, biz geldiğimizde yüzde 1 bile
alamıyorduk, kaç alıyorduk? 0,07 yani binde 0,7 alıyorduk. 
(Mikrofon
otomatik cihaz tarafından kapatıldı) 
MİLLÎ
EĞİTİM BAKANI İSMET YILMAZ (Sivas) – Dolayısıyla, geçmişe göre iyiyiz ancak
daha almamız gereken mesafe olduğunu da biliyoruz. Bizim amacımız kimseyle
düşmanlık etmek, kavga etmek değil. Bakın, Sayın Başbakanımızın göreve gelince
ilk söylediği şey: “Dostlukları artıracağız, düşmanlıkları azaltacağız.” Bu
doğrultuda ilerliyoruz. 
KAZIM
ARSLAN (Denizli) – Düşmanlar çoğaldı Sayın Bakan, düşmanlar çoğaldı, azalan
yok.
BAŞKAN
– Sayın Bakan, teşekkür ederim efendim.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel..
ÖZGÜR
ÖZEL (Manisa) – Sayın Başkanım, müsaade ederseniz İç Tüzük 60’a göre bir söz
talebim var. 
BAŞKAN
– Buyurunuz.
V.- AÇIKLAMALAR (Devam)
26.- Manisa Milletvekili Özgür Özel’in, Millî Eğitim
Bakanı İsmet Yılmaz’ın 485 ve 485’e 1’inci Ek sıra sayılı Kanun Tasarısı’nın
üçüncü bölümü üzerindeki soru-cevap işlemi sırasında yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Efendim, Sayın Bakan Anayasa’nın 138’inci maddesini hatırlattı.
Gerçekten Hükûmetin bu 138’inci maddeyi hatırlamaya ihtiyacı var, bu açıdan
olumlu görüyorum.
Ama
“Hiçbir organ, makam, merci ve kişi yargı yetkisinin kullanılmasında
mahkemelere, hâkimlere emir ve talimat veremez.” deniyor ya iki olay
hatırlatayım. Birisi: Bu MİT tırları davasının daha başında “Daha onların peşini
bırakmam.” diyen Adalet ve Kalkınma Partisinin Sayın Genel Başkanı tahliye
kararından sonra Anayasa Mahkemesinin “O kararı tanımıyorum, saygı da
duymuyorum, uymuyorum.” demiştir. Ayrıca bu içinde bulunduğumuz süreçte bir
gerçek ortaya çıktı, Sayın Bekir Bozdağ da yalanlamadı. Siz yalanlayabilirseniz
memnuniyetle dinleriz ama yalanlamayacaksınız. Darbe ana davasının
iddianamesinin Bekir Bozdağ’a arz edildiğini, o okuduktan sonra işleme
alındığını hâlen daha Sayın Bekir Bozdağ yalanlamış değil.
Bu
iki konuda ne söylüyorsunuz? Cevap verirseniz memnun oluruz.
BAŞKAN
– Teşekkür ederim Sayın Özel.
Sayın
Bostancı, buyurunuz.
27.- Amasya Milletvekili Mehmet Naci Bostancı’nın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkanım, zaman zaman bütün siyasi partilerin
genel başkanları yahut üyeleri adalet mekanizmasının işleyişine ilişkin
eleştiriler dile getiriyorlar, mahkeme kararlarına itiraz ediyorlar,
tanımadıklarını da beyan ediyorlar. Geçmişte de bunun örnekleri var. Cumhuriyet
Halk Partisinin Sayın Genel Başkanının da bu doğrultuda beyanları olduğunu
hatırlatırım.
Dolayısıyla
burada siyaseten yapılan değerlendirmelerle hukuken olup bitenleri birbirine
karıştırmamakta fayda var. 138’inci madde herkes içindir, herkes adaletin
tarafsız bir şekilde işlemesine elbette destek vermekle mükelleftir.
Eleştirilerini yapabilir ama arada bir illiyet bağı kurarak doğrudan veya
negatif bir şekilde mahkemelerin üzerinde tahakküm kurmaya çalışmak yanlıştır.
Dolayısıyla mahkemelerin bağımsız bir şekilde çalışmasını temin edecek
hassasiyeti göstermek herkesin görevidir.
Teşekkürler.
BAŞKAN
– Teşekkür ederim Sayın Bostancı.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu ile
Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN - Üçüncü bölüm üzerindeki görüşmeler tamamlanmıştır.
Şimdi üçüncü bölümde yer alan maddeleri, varsa o
maddeler üzerindeki önerge işlemlerini yaptıktan sonra ayrı ayrı oylarınıza
sunacağım.
41’inci madde üzerine üç önerge vardır, önergeleri
okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 41’inci
maddesinde yer alan “halinde” ibaresinin “durumunda” ibaresiyle değiştirilmesini
arz ve teklif ederiz.

 Kazım Arslan Tahsin Tarhan Akif
Ekici
 Denizli Kocaeli Gaziantep
 İrfan Bakır Tacettin
Bayır
 Isparta İzmir
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
41’inci maddesinde yer alan “OSB adına kamulaştırma yapacak idare, 2942 sayılı
Kamulaştırma Kanunu uyarınca oluşturacağı kıymet takdir ve uzlaşma
komisyonlarında OSB’den en az bir üyenin görevlendirilmesini ister. Tanınacak
süre zarfında görevlendirme yapılmaması halinde, ilgili idare, komisyon
üyelerinin tamamını kendi bünyesinden seçer.” ibaresinin tasarı metninden
çıkarılmasını arz ve teklif ederiz.

 Mahmut Toğrul Garo Paylan Erol
Dora
 Gaziantep İstanbul Mardin
 Erdal Ataş Müslüm
Doğan Behçet Yıldırım
 İstanbul İzmir Adıyaman
BAŞKAN – Şimdi, maddeye en aykırı önergeyi okutup
işleme alacağım:
Türkiye Büyük Millet Meclisi
Başkanlığına
Görüşülmekte
olan 485 sıra sayılı Kanun Tasarısı’nın 41’inci maddesinin aşağıdaki şekilde
değiştirilmesini arz ve teklif ederiz.
 Fahrettin Oğuz Tor Ahmet Kenan Tanrıkulu Ahmet
Selim Yurdakul
 Kahramanmaraş İzmir Antalya
 İsmail Faruk Aksu Mustafa
Kalaycı Erkan Akçay
 İstanbul Konya Manisa
“Madde
41- 4562 sayılı kanunun 5 inci maddesinin birinci fıkrasına “OSB, müteşebbis
heyetin” ibaresinden sonra gelmek üzere “veya genel kurulun vereceği karar
üzerine yönetim kurulunun” ibaresi eklenmiştir.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen, Erkan Akçay, Manisa Milletvekili.
Buyurunuz
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; muhterem heyetinizi
saygıyla selamlıyorum. 
Yaklaşık
100 maddeyi bulan, sanayinin ve üretimin desteklenmesini amaçlayan bu tasarının
41’inci maddesine geldik ve daha önce defaatle Sayın Bakan tarafından da ifade
edildiği üzere bu tasarının hazırlanmasında sanayicinin, organize sanayi
bölgesi yönetimlerinin çok sayıda görüşlerinin de alındığını biliyoruz. Bu
maddeyi de bu görüş almanın neticesinde yapılan bir düzenleme olarak
değerlendirdim.
41’inci
maddenin (2)’nci fıkrası şunu düzenliyor: Organize sanayi bölgeleri adına
yapılan kamulaştırmalarda kamulaştırma komisyonuna veya uzlaşma komisyonuna
organize sanayi bölgeleri yönetiminden de bir temsilcinin alınmasını öngörüyor.

Değerli
arkadaşlar, bunu doğru ve mantıklı bulmadığımızı ifade etmek istiyorum. Neden?
Daha önce de organize sanayi bölgeleri kamulaştırma yetkisine sahip kurumlardı.
Buna ilişkin düzenlemeyi de Anayasa Mahkemesi iptal etti. İptal gerekçesine
baktığımızda, bu meselenin ruhunda kamulaştırma komisyonunda kamulaştırma yapan
birimin üyesinin temsil edilmesi bu komisyonun tarafsız, objektif çalışmasına
mâni olabilecek bir tutuma girer değerli arkadaşlar. Çünkü komisyonun objektif
ve tarafsız olması gerekir. Hem sen kamulaştırmayı yapacaksın… Ee, kamulaştırma
bedeli de nereden çıkacak? Bedeli, parası organize sanayi bölgesinden çıkacak.
Dolayısıyla, bu temsilin olmaması gerekir. Ayrıca, bunun sanayiye veya üretime
bir katkısı da olmayacak. Neticede, kamulaştırmaya karar verilmişse bu komisyon
veya uzlaşma komisyonu bu işlemi rahatlıkla organize sanayi bölgesi temsilcisi
olmadan da objektif ve tarafsız bir şekilde gerçekleştirebilir ancak organize
sanayi bölgesi temsilcisinin bulunması bu komisyonun tarafsız ve objektif
çalışmasına gölge düşürebilir. İlla öyle olur anlamında değil. Zaten Anayasa
Mahkemesinin iptal gerekçelerinin mahiyeti de bunu içerir. Dolayısıyla bunu
doğru bulmadığımızı ifade etmek istiyorum. 
Önergemizin
kabulünü diliyorum, hepinize saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Akçay. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 485 sıra sayılı Kanun Tasarısı’nın 41’inci maddesinde yer alan “OSB adına
kamulaştırma yapacak idare, 2942 sayılı Kamulaştırma Kanunu uyarınca
oluşturacağı kıymet takdir ve uzlaşma komisyonlarında OSB’den en az bir üyenin
görevlendirilmesini ister. Tanınacak süre zarfında görevlendirme yapılmaması
halinde, ilgili idare, komisyon üyelerinin tamamını kendi bünyesinden seçer.”
ibaresinin tasarı metninden çıkarılmasını arz ve teklif ederiz.
Mahmut
Toğrul (Gaziantep) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Gerekçeyi okutuyorum: 
Gerekçe:

Kanunda
kamulaştırmayı yapacak kurumlar belirlenmiştir. Bu kurumların kuracakları
komisyonlara OSB yönetimlerince üye verilmesi kanunun daha önce verilmiş
Anayasa Mahkemesi kararlarına aykırılık oluşturacaktır. Anayasa Mahkemesinin
31/10/2013 tarihli ve (E: 2013/49), (K: 2013/125) sayılı Kararı’yla bu fıkrada
yer alan “yapabilen veya” ibaresi iptal edilmiştir. Bu karara göre OSB’ler
kamulaştırma yaptırabilir ama yapamaz. Hükûmet OSB’ler adına kamulaştırma
yapacak kurumlara OSB yönetiminden bir üye atanmasını sağlayarak OSB
yönetimlerini dolaylı da olsa kamulaştırma yapan bir üye atanmasını sağlayarak
OSB yönetimlerini dolaylı da olsa kamulaştırma yapan bir konuma getirmektedir.
Bu değişiklik Anayasa Mahkemesi kararına aykırıdır. Ayrıca, mülkiyet hakkı
bağlamında da değerlendirildiğinde böyle bir işlemin ancak kamu eliyle
yapılabileceği açıktır. Anılan nedenlerle söz konusu fıkranın tasarı metninden
çıkarılması gerekmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 41’inci
maddesinde yer alan “halinde” ibaresinin “durumunda” ibaresiyle
değiştirilmesini arz ve teklif ederiz.
Kazım
Arslan (Denizli) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA ALTUNYALDIZ
(Konya) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge hakkında söz isteyen Ali Akyıldız, Sivas Milletvekili.
Buyurunuz
Sayın Akyıldız. (CHP sıralarından alkışlar)
ALİ
AKYILDIZ (Sivas) – Sayın Başkan, kıymetli milletvekili arkadaşlarım, ekranları
başında bizleri izleyen değerli yurttaşlarım, basınımızın ve Meclisimizin
kıymetli çalışanları; görüşülmekte olan 485 sıra sayılı torba kanunla ilgili
olarak Cumhuriyet Halk Partisi Grubu adına söz aldım. Hepinizi sevgiyle,
saygıyla, muhabbetle selamlıyorum. 
Sayın
Bakan, tabii, Bilim, Sanayi ve Teknoloji Bakanımız burada olacaktı, ben ona
göre yine de size takdim ediyorum. Sayın Bakanım, 20 Haziran 2012 tarihli ve
6331 sayılı İş Sağlığı ve Güvenliği Kanunu’nun 38’inci maddesinin birinci
fırkasının (a) bendinin (1) numaralı alt bendinde yer alan 1 Temmuz 2017
tarihinden itibaren 50’den az çalışanı olan tehlikeli ve çok tehlikeli
sınıfında yer alan iş yerleri için iş sağlığı ve güvenliği hizmeti verme
zorunluluğu, bu getirilen torba yasanının 86’ncı maddesinde “1 Temmuz 2020”
şeklinde değiştirilerek üç yıl daha erteleniyor. 
SGK
istatistiklerine göre, ülkemizde iş kazalarında her yıl ortalama 1.500
civarında insanımız can vermektedir. İş kazalarında Avrupa 1’incisiyiz, dünya
3’üncüsüyüz ve maalesef bu sayı da her geçen gün artmaktadır. İş sağlığı ve
güvenliğiyle ilgili mevzuat ve normların sürekli ertelenmesi işverenlerin
sorumluluk almamasına neden olmakla birlikte iş cinayetlerinde de sürekli bir
artışa neden olmaktadır. Bununla birlikte, ülkemizde yaklaşık olarak 77 bin (C)
sınıfı, 16 bin (B) sınıfı, 18 bin (A) sınıfı uzman bulunduğunu ve erteleme
yapılması hâlinde, özellikle az tehlikeli sınıfa bakabilecek (C) sınıfı uzmanların
da işten çıkarılmaya başlanabileceği ve işsizler ordusuna yeni işsizlerin
katılacağını da dikkatlerinize sunuyorum. Sayın Bakan, yol yakınken gelin bu
düzenlemeden vazgeçin ve milletimizin evlatlarını, canlarımızı yeni yeni iş
cinayetlerine kurban vermeyelim. 
Sayın
Başkan, değerli milletvekilleri; iki gün önce Kıymetli Genel Başkanımız Sayın
Kemal Kılıçdaroğlu’nun başlatmış olduğu adalet yürüyüşü devam ediyor. Ben de
biraz önce yürüyüşten geldim ve Meclisteki adalet nöbetimize devam ediyorum. Bu
adalet yürüyüşümüz, ülkemizdeki mazlumlara ve mağdurlara olduğu kadar ülkemizin
geleceğinden kaygı ve endişe duyan bütün yurttaşlarımıza bir umut ışığı
olmuştur. Siyasetin emrine, daha doğrusu tek adamın emrine giren yargının,
sarayın değil de milletin yargısı olarak tamamen bağımsız ve tarafsız olması
için yürüyoruz. Ülkemizde, mevcut iktidarın ve bu zihniyetin sayesinde kaybolan
adaleti arıyoruz, bunun için yürüyoruz. Haksız yere yargılanmış ve
cezalandırılmış insanlar toplum için bir yaradır. Bu, insanların vicdanına
dokunur ve mutluluğunu bozar. Bu nedenle, toplumda adaletin sağlanması için
mümkün olan her şey yapılmalı ve herkese karşı adil davranılmalıdır. Bir
milletin sahip olabileceği en kutsal değer, sahip olduğu adalet sistemidir. O
ülkede yaşayan insanlar haklarını bu sayede korur ve savunurlar. 
Çinli
düşünür Konfüçyüs “Devletin hazinesi adalettir.” derken büyük Hint lideri ve
devlet adamı Gandhi “Adaletsiz rejimi adaletle yıkınız.” diye seslenmiştir.
Peygamberimiz Hazreti Muhammed “Adaleti çiğneyen devlet adamlarını
cezalandırmayan milletler çökmek zorundadır.” demiştir. 
Değerli
milletvekilleri, sürem azaldığı için ben kalan süremi Sayın Hüseyin Dilibal’ın
bir şiirini okuyarak tamamlamak istiyorum:
“Yürüyor
halkım, yürüyor
Yoruldukça
dura dura
Doğudan
batıya doğru
Karanlığı
yara yara

Onu
eleştiren yandı
Bıçak
kemiğe dayandı
Uyuyanlar
da uyandı
Öğreniyor
sora sora

Umut
tükendi yargıdan
Yara
iyi olmaz sargıdan
Geçilmez
oldu kurgudan
Halka
kumpas kura kura

Dilibal’ın
alnında ter
Halkımız
adalet ister
Yürü
yiğitliğini göster 
Yık
kötüyü kıra kıra”
Yüce
heyetinizi tekrar sevgiyle, saygıyla, muhabbetle selamlıyorum. (CHP
sıralarından alkışlar) 
BAŞKAN
– Teşekkür ederim Sayın Akyıldız.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
41’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
42’nci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 485 sıra sayılı Kanun Tasarısı’nın 42’nci maddesinde yer alan "Vali,
müteşebbis heyette bulunması durumunda yedek üye uygulamasından istisna
tutulur.” ibaresinin tasarı metninden çıkarılmasını arz ve teklif ederiz.
 Mahmut Toğrul Garo
Paylan Erol Dora
 Gaziantep İstanbul Mardin
 Erdal Ataş Müslüm
Doğan Behçet Yıldırım
 İstanbul İzmir Adıyaman
Türkiye Büyük Millet Meclisi Başkanlığına
Görüşülmekte
olan 485 sıra sayılı Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı'nın 42’nci maddesinin ikinci fıkrasında yer alan
"Vali, müteşebbis heyette bulunması durumunda yedek üye uygulamasından
istisna tutulur.” ifadesinin madde metninden çıkarılmasını ve maddenin son
fıkrasının aşağıdaki şekilde değiştirilmesini arz ve teklif ederiz.
"OSB
organlarında görev alanlar, diğer OSB'lerin organlarında görev alamazlar.”
 Ahmet Kenan Tanrıkulu Mustafa Kalaycı Kamil
Aydın
 İzmir Konya Erzurum
 Fahrettin Oğuz Tor  Mevlüt
Karakaya Ahmet Selim Yurdakul
 Kahramanmaraş Adana Antalya
BAŞKAN
– Şimdi maddeyi en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 485 sıra sayılı Kanun Tasarısı’nın çerçeve 42’nci maddesiyle değiştirilen
4562 sayılı Kanun’un 7’nci maddesinin ikinci fıkrasında yer alan "Vali,
müteşebbis heyette bulunması durumunda yedek üye uygulamasından istisna
tutulur.” cümlesinin tasarı metninden çıkarılmasını ve maddenin son fıkrasının
aşağıdaki şekilde değiştirilmesini arz ve teklif ederiz.
 Kazım Arslan Tahsin Tarhan Akif
Ekici
 Denizli  Kocaeli Gaziantep
 İrfan Bakır Ceyhun
İrgil
 Isparta Bursa
"Yönetim
kurulu üyeleri, yönetim kurulu üyesi oldukları OSB haricinde, birden fazla
OSB'nin müteşebbis heyetinde ve denetim kurulunda görev alamazlar.”
BAŞKAN
– BAŞKAN – Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Şimdi, konuşmacılarımız, zaman zaman “Üretimle ilgili bakan burada yok.”
diyorlar. Sayın milletvekilleri, üretimle asıl ilgili bakan Millî Eğitim
Bakanıdır, eğitim seviyesi ne kadar yükselirse üretim o kadar artar ülkede.
(CHP sıralarından alkışlar) 
Önerge
hakkında söz isteyen Ceyhun İrgil, Bursa Milletvekili. 
Buyurunuz
Sayın İrgil. (CHP sıralarından alkışlar) 
CEYHUN
İRGİL (Bursa) – Biz komisyonlarda Sayın Bakana yeterince fikirlerimizi arz
ediyoruz, o yüzden ben arkadaşlarıma dönüyorum. 
BAŞKAN
– Size bir uyarı değildi benimkisi. 
Sürenizi
baştan alıyorum. 
Buyurunuz.

CEYHUN
İRGİL (Bursa) – Sayın Başkan, değerli milletvekilleri; yüce Meclisimizi
saygıyla selamlıyorum. 
Ben
de diğer arkadaşlarım gibi, adalet yürüyüşüne ara vererek buradaki, Meclisteki
adalet yürüyüşümüze geldim. 
Arkadaşlar,
bugün birçok arkadaşımız bu konuda görüş bildiriyor ve ülkenin gündemine
oturmuş durumda. Sizlerden bir ricam var: Sizler bu karar metnini okudunuz mu?
“Devletin güvenliğine ilişkin gizli kalması gereken bilgileri casusluk
maksadıyla açıklamak...” diyor bu karar metni. Enis Berberoğlu kararı,
Cumhurbaşkanının, Başbakanın, Hükûmetin “Tırlarda insani yardım malzemesi
vardı.” açıklamaları doğru ise sadece iktidar için değil ülke için de bir
tuzaktır, Enis Berberoğlu içinse kumpastır. Yok, eğer Hükûmetin açıklamaları
doğru değilse, toplumu ve bizleri kandırdıysa o zaman bu karar, ülkenin
uluslararası arenada ve mahkemelerde savaş suçu için, sizin ifadenizle, bir
bağımsız mahkeme tescilidir. Bu mahkemenin karar metni, hukuki belge olarak
doğru kabul edilir ve bozulmazsa en çok kime yarayacaktır bir düşünün. CHP ve
muhalefete bir ders vermeyse, Cumhurbaşkanının “Onu öyle bırakmam.” ifadesinin
tezahürüyse, duygusal bir tutumla, öfke ve kinle hesap sormaysa, had
bildirmeyse, ibret olsun kararıysa Türkiye'nin bağımsız yargı kararı iddiasına
bir sabotajdır. Tüm dünyada “Türkiye diktatörlüğe gidiyor.” algısına ve
FETÖ’nün uluslararası lobi faaliyetlerine destektir. Bu karar FETÖ’nün ekmeğine
yağ sürecektir. Bu karar Cumhurbaşkanı, Başbakan ve Hükûmetin ısrarla “Bu
tırlarda insani yardım malzemesi vardır.” tezinin mahkeme eliyle
çürütülmesidir, yalanlanmasıdır. Bu karar Enis Berberoğlu öznesiyle CHP’ye,
muhalefete bir ders verme ve bu karardan rövanşist birkaç günlük zafer ve
sevinç çıkarma çabası, Hükûmet ve ülke için sonsuza kadar sürecek, Türkiye'nin
“Gizli kapaklı işlere girmiş, teröristlere silah yardımı yaptı.” tezinin kendi
elinizle tasdiklenmesidir. 
Düşünün,
uluslararası alanda bu mahkeme kararı için ne yanıt vereceksiniz? “Karar,
bağımsız mahkeme kararıdır, doğru.” mu diyeceksiniz; yoksa, “Hayır, mahkeme
kararı doğru değil.” mi diyeceksiniz? “Doğru.” derseniz, kendi ağzınızla devlet
sırrı argümanlarını mahkeme kararıyla tasdikleyip ülkenin kaderini ve prestijini
uluslararası mahkemelere teslim edebilecek misiniz? “Doğru değil.” diyorsanız,
o zaman Enis Berberoğlu neden tutuklu? 
Bu
hukuki garabet bir an önce düzeltilmez ise belki Enis Berberoğlu’nu yirmi beş
yıl mahkûm etmenin keyfiyle birkaç yıl geçireceksiniz ama kendiniz ve iktidar,
sonsuza dek savaş suçu işlemek ve masum insanların katli için silah göndermek
suçlamasıyla yaşamaya mahkûm edileceksiniz. Kaldı ki Enis Berberoğlu kararı
hukuki değil, siyasidir. Mahkeme Enis Berberoğlu’nu Türk Ceza Kanunu’nun
330’uncu maddesine göre cezalandırdı yani devlet sırrını açıklama fiiline
dayalı casusluk. Diyelim ki bu haber gizli bilgi içeriyordu, Yargıtayın
2010/1586 sayılı Kararı’ndaki “sır” yani gizlilik yorumunda “…bu çeşit bilgi
yayınlanıp açıklandığı tarihte esasen daha önce kamuoyunun bilgisi olmuş ve
herkes tarafından bilinmekte ise sır olma vasfını kaybeder…” diyor. Bu karar 29
Mayıs 2015’te Cumhuriyet gazetesindeki haber için verildi, oysa 21 Ocak
2014’te, neredeyse bir buçuk yıl önce aynı fotoğraflar aynı şekilde bir başka
gazetede yayımlanmıştı. 24 Haziran 2014’te yani yaklaşık bir yıl önce YouTube
kanalında bu haber ve bu görüntüler yayınlandı. 12 Mayıs 2015’te yani bu
karardan önce, Cumhurbaşkanı Almanya dönüşü “Türkmenlere insani yardım”
açıklamasını zaten yapmıştı. 18 Mayıs 2015’te AKP Siirt Milletvekili Yasin
Aktay “O silahlar ÖSO’ya gidiyor.” diye açıklama yapmıştı. Sonuç: İktidar doğru
söylüyorsa bu karar adaletsiz ve siyasi; yok, iktidar yalan söylüyorsa bu karar
hukuki değil ama Türkiye ve iktidarı zora düşürecek siyasi bir karar. Bu
nedenle, bu karar daha yetkin, adil bir üst merci tarafından acilen
düzeltilmelidir.
Saygılarımla.
(CHP sıralarından alkışlar)
BAŞKAN
– Teşekkür ederim Sayın İrgil.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı'nın 42’nci maddesinin
ikinci fıkrasında yer alan "Vali, müteşebbis heyette bulunması durumunda
yedek üye uygulamasından istisna tutulur.” ifadesinin madde metninden
çıkarılmasını ve maddenin son fıkrasının aşağıdaki şekilde değiştirilmesini arz
ve teklif ederiz.
"OSB organlarında görev alanlar, diğer OSB'lerin
organlarında görev alamazlar.”
Fahrettin
Oğuz Tor (Kahramanmaraş) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen, Fahrettin Oğuz Tor, Kahramanmaraş Milletvekili.
Buyurunuz
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 42’nci maddesiyle
ilgili önerge üzerinde Milliyetçi Hareketçi Partisi adına söz almış
bulunuyorum. Bu vesileyle, yüce heyetinizi ve bizleri izleyen tüm
vatandaşlarımızı sevgi ve saygıyla selamlıyorum.
Değerli
milletvekilleri, geçtiğimiz günlerde İstanbul Sanayi Odası Türkiye'nin 2016
yılı ilk 500 sanayi işletmesini açıkladı, keza Fortune dergisi de dünyanın
2016’daki ilk 500 sanayi işletmesini açıkladı. Konumuz sanayinin geliştirilmesi
ve üretimin desteklenmesi olunca bu vesileyle sanayi kuruluşlarımızın
verilerine ve dünyadaki konumlarına bakmakta fayda görüyorum. 
Daha
önce, önemini belirtmek bakımından işsizliği tekrar etmek istiyorum. Keza,
işsizliğin, enflasyonun, kamudaki israfın rekor kırdığı, istihdamın artmadığı,
kayıt dışılığın azaltılamadığı, yolsuzluk ve yoksullukta, hukukun üstünlüğünde,
kurumsallaşmada, uzmanlaşmada mesafe alınamadığı; kısaca, insanımızın
yarınından emin olmadığı bir ortamda üreterek, istihdam yaratarak, ihracat
yaparak, vergi ve prim ödeyerek önemli miktarda katma değer yaratan
sanayicimizi kutluyorum. 
İstanbul
Sanayi Odası Türkiye'nin 500 büyük sanayi kuruluşu raporunu 5/6/2017 tarihinde
açıkladı. 1968 yılından bu yana açıklanan listenin ilk sırasında, geçen yıl da
olduğu gibi TÜPRAŞ yer aldı. TÜPRAŞ, 32 milyar 594 milyon lira cirosuyla
Türkiye'nin en büyük sanayi kuruluşu oldu; 2’nci Ford, 3’üncü TOFAŞ oldu.
Ford’un cirosu 16,3 milyar, TOFAŞ’ın cirosu 12,8 milyar olarak açıklandı.
Sanayi devlerinin üretimden satışları bir önceki yıla göre yüzde 8,8 artışla
490 milyar liraya, toplam faaliyet kârı yüzde 18,6 artışla 52,4 milyar liraya,
toplam ihracatı da 55,1 milyar dolara yükseldi. Sanayi kuruluşlarının elde
ettikleri 52 milyar liralık esas faaliyet kârının yarısından fazlasını ise
finansman giderleri olarak kaydettiğini belirtmek istiyorum. Yani sanayicimizin
en büyük problemi finansman gideridir. Konuyla ilgili olarak İSO Yönetim Kurulu
Başkanı Sayın Erdal Bahçıvan, Türk sanayisi finansman zorluğu, kur
dalgalanmaları, sosyal, siyasal, terör ve jeopolitik olumsuzlukları barındıran
bir yılda başarma azim ve kararlılığını koruduğunu ifade etmiştir; doğru
söylüyor. Gerçekten, kârın yarısından fazlasının finansman gideri olarak
kaydedildiği, büyük oranlardaki kur dalgalanmalarının yaşandığı; çok daha
önemlisi, terörün devam ettiği; referandum, 15 Temmuz darbe girişiminin
neticelerinin alınamadığı; olağanüstü hâl uygulamalarının, hukukun üstünlüğü
tartışmalarının devam ettiği bir ortamda Sanayi Odası Başkanının ifadesiyle,
yüzde 3,9’luk büyüme performansıyla ekonominin en yakın yol arkadaşı, zor
günlerin dostu sanayici olarak gösterilmiştir. 
Değerli
milletvekilleri, listenin ilk 50 şirketi 241 milyar lira satış gerçekleştirmiş
olsa da 500 sanayi kuruluşunun borç yükü 2016 yılında daha da artmış, 207
milyar liraya yükselmiştir. Artan borç, kârın yüzde 50’sinin finansman gideri
olması gelecekte yeni finansman teminini oldukça zorlaştıracaktır. Nitekim,
2016’da 100’den fazla sanayi kuruluşunun zararı buradan kaynaklanmaktadır. 2016
yılında işsizliğin yüzde 13 seviyesinde gerçekleştiği, genç nüfusta bu oranın
yüzde 24’leri bulduğu dikkate alındığında ekonominin çok büyük kesimini
oluşturan, büyük çabalarla her türlü olumsuzluğa rağmen yarattığı 15 bin
istihdam çok önemli olmakla beraber, genel ekonominin gidişatını göstermesi
bakımından fazla umut vadetmediğini de söylemek zorundayız.
Değerli
milletvekilleri, sıralamada 1’inci olan TÜPRAŞ ithal petrol işleyerek satan bir
sanayi kuruluşumuz, cirosunun yüksek olmasının sebebi budur. Fortune dergisinin
yayımladığı listeye göre olaya dünya ölçeğinde baktığımızda Türkiye 1’incisi
TÜPRAŞ dünyada ancak 320’inci sıraya gelebilmektedir. Türkiye 2’ncisi Ford ve
5’incisi Arçelik dünyada ilk 500 sanayi kuruluşu içerisinde yoktur. TÜPRAŞ’ı
çıktığınızda, üzücü de olsa söylemek lazım ki Türk sanayisi dünya sanayisi
içinde bir etkiye, bir konuma sahip değildir.
Değerli
milletvekilleri, şunu söylemek istiyorum: Gerçekten işsizliği önlemek
istiyorsak en başta sanayimizi desteklemek zorundayız diyorum, yüce heyetinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
42’nci maddesinde yer alan "Vali, müteşebbis heyette bulunması durumunda
yedek üye uygulamasından istisna tutulur.” ibaresinin tasarı metninden
çıkarılmasını arz ve teklif ederiz.
Erol
Dora (Mardin) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen Erol Dora, Mardin Milletvekili. 
Buyurunuz
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Sanayinin Geliştirilmesi
ve Üretimin Desteklenmesi Amacıyla Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 42’nci maddesi üzerinde söz
aldım. Genel Kurulu saygıyla selamlıyorum.
Değerli
milletvekilleri, tasarının bu maddesiyle organize sanayi bölgelerine kimi
düzenlemeler getirilmektedir. Ancak tasarının geneline bakıldığında organize
sanayi bölgelerinin gerçek emekçileri olan işçilerin yüzünü güldürebilecek
herhangi bir düzenleme söz konusu değildir. Bu vesileyle kimi veriler üzerinden
Türkiye’de işçi sağlığı ve güvenliği konusunda birkaç noktaya değinmek
istiyorum. 
Değerli
milletvekilleri, tarihsel sürecin çeşitli dönemlerinde kabul edilmiş temel
insan hakları belgeleri, herkesin sağlıklı ve güvenli bir işte çalışma hakkını
uluslararası bir norm olarak tescil etmiştir. Örneğin, İnsan Hakları Evrensel
Bildirgesi madde 23’te “Herkesin çalışma, işini serbestçe seçme, adaletli ve
elverişli koşullarda çalışma ve işsizliğe karşı korunma hakkı vardır.”
ifadesiyle insan onuruna yakışır iş açıkça tarif edilmiştir. Uluslararası
Çalışma Örgütü, 1981 ve 1985 yıllarında iki önemli iş sağlığı sözleşmesi ve
tavsiye kararının altına imza atmıştır. ILO ,bu sözleşme ve tavsiye
kararlarıyla dünya ölçeğindeki iş sağlığı ve güvenliği alanında mevcut
olumsuzlukların ortadan kaldırılmasına yönelik daha ciddi önlemlerin alınmasının
gerekli olduğuna işaret etmiştir.
Değerli
milletvekilleri, bugün bütün dünyada insana yakışır iş, insan onuruna yakışır
iş, temel sağlığı ve yaklaşımından hareketle kadınların ve erkeklerin özgürlük,
hakkaniyet ve güvenlik içinde çalışma fırsatlarının yaygınlaştırılmasına
yönelik düzenleyici tedbirlerin hayata geçirilme tartışmaları devam etmektedir.
Bu bağlamda, ülkemizde iş sağlığı ve güvenliği alanında yeterli ve kalıcı
sonuçlara ulaşabilmek adına çeşitli yasal düzenlemelere gidilmiştir. Ancak bu
düzenlemeler sürecinde gerek torba yasalarda ve gerekse yönetmeliklerde yapılan
değişikliklerle hizmet alanlarının kapsamı ve sürelerine ilişkin sürekli
değişiklik yoluna gidilmiştir ve gelinen noktada maalesef ülkemizde işçi
sağlığı ve iş güvenliği sistemi âdeta işlemez duruma getirilmiştir. Kısaca
belirtmek gerekirse 155 ve 161 sayılı ILO sözleşmelerinin 2004 yılında Türkiye
Büyük Millet Meclisinde kabulünden sonra 6331 sayılı İş Sağlığı ve Güvenliği
Kanunu sosyal tarafların mutabakatı olmadan 2012 yılında çıkarılmıştır. 
Değerli
milletvekilleri, bakınız, Türkiye’nin ölümlü iş kazalarında Avrupa’da 1’inci,
dünyada ise 3’üncü sırada yer aldığı ve AB üyesi 28 ülke ortalamasının altı kat
üzerinde olduğuna dair tespitlerin yapılması oldukça düşündürücüdür. 
İstanbul
İşçi Sağlığı ve İş Güvenliği Meclisi tarafından açıklanan verilere göre
2004-2012 yılları arasında her yıl ortalama en az 1.365 yurttaşımız iş
kazalarında yaşamını yitirmiştir. 2015 yılında 1.730, 2016’da ise 1.970
çalışanın iş kazalarında hayatını kaybettiği ülkemizde ne yazık ki bu yılın ilk
beş ayında 741 işçi yaşamını kaybetmiştir. 
Değerli
milletvekilleri, çalışma ortam ve koşullarında sürekli iyileştirmenin temel
yaklaşımı olarak iş sağlığı ve güvenliğine önem verilmesi, tutarlı bir çaba
gösterilmesi sadece çalışanların değil, aynı zamanda yaşanılan toplumsal
yapının refahı açısından da kritik bir öneme sahiptir. Ancak, ne yazık ki
ülkemizde iş sağlığı ve güvenliğine gereken önem verilmemektedir. Üstelik,
kanayan bu yaraya bir parça merhem olması beklenen yasal düzenlemeler de hayata
geçirilememektedir. İlgili mevzuatın sürekli olarak içeriği işçinin aleyhine,
işverenler ile piyasa aktörlerinin lehine olacak şekilde değiştirilmesine artık
bir son verilmelidir ve ülkemizde özellikle üretim ve imalat sektörlerinde
insani çalışma koşullarının önü açılmalıdır diyor, bir kez daha Genel Kurulu
saygıyla selamlıyorum.
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
42’nci
maddeyi oylarınıza sunuyorum: Kabul edenler... Kabul etmeyenler... 42’nci madde
kabul edilmiştir.
43’üncü
madde üzerinde iki önerge vardır. İkinci olarak okunacak önerge maddeye en
aykırı önerge olup okunmasını müteakip işleme alacağım.
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
43’üncü maddesinde yer alan “dördü” ibaresinin “dördünün” şeklinde
değiştirilmesini arz ve teklif ederiz. 

 Mahmut Toğrul Ahmet
Yıldırım Behçet Yıldırım
 Gaziantep Muş Adıyaman

 Erdal Ataş Müslüm
Doğan İmam Taşçıer
 İstanbul İzmir Diyarbakır
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı'nın 43’üncü
maddesinde yer alan "beş asıl, beş yedek üye” ibaresinin "beş asil ve
beş yedek üye" ibaresiyle değiştirilmesini arz ve teklif ederiz.

 Kazım Arslan Tahsin
Tarhan Akif Ekici
 Denizli Kocaeli Gaziantep

 İrfan Bakır Tacettin
Bayır Sibel Özdemir
 Isparta İzmir İstanbul
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen Sibel Özdemir, İstanbul Milletvekili. 
Buyurunuz
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Başkan, değerli milletvekilleri; görüşülmekte olan kanun tasarısının 43’üncü
maddesi üzerine söz aldım. Yüce heyetinizi saygıyla selamlıyorum. 
43’üncü
maddede organize sanayi bölgelerinin yönetim kurulu yapısıyla ilgili bir
düzenleme yer almaktadır. Biz, bunu komisyonda da görüştük, herhangi bir
itirazımız yoktur bu maddeye. Ben, çok değerli Eğitim Bakanımız burada olduğu
için özellikle söz almak istedim. Meclis Başkan Vekilimizin de özellikle
belirttiği üzere, üretim ve sanayileşmeyi görüşüyorsak burada en önemli
tartışmamız gereken eğitim reformudur. Ben, akademik çalışmalarımı özellikle,
ülkelerin sanayileşme politikaları üzerine yapmıştım ve orada en açık ortaya
çıkan görüş, ülkelerin sanayileşme süreçlerine eğitim politikalarında çok büyük
reformlar yaparak başlamasıdır. Bugünün sanayileşmiş, çok önemli, başarılı
kalkınma hamlelerini yapan ülkelerin tamamı üretim, sanayileşme, nitelikli
insan kaynağı, eğitim gibi bütüncül politikaları başarıyla hayata geçiren
ülkeleridir. Bu kalkınma ve sanayileşme süreçlerinde ise en büyük pay
üniversitelerin ve akademisyenlerin özgür, bilimsel çalışma yapmaları ve
bilimsel çalışma, üretme kapasitelerine, performanslarına bağlıdır. Ancak, on
beş yıldır hep birlikte gördük ki tek başına eğitim politikasını yöneten iktidar
partisi evet, kavgasız, gürültüsüz özellikle Sayın Bakan, eğitim politikasını
konuşuyoruz ancak biz uygulamaya baktığımızda maalesef bunu göremedik. 
Bilim
ve Sanayi Bakanı Sayın Özlü’nün, Yükseköğretim Kurulu Başkanı Sayın Saraç’ın,
farklı tarihlerde, Komisyon üyelerine üretim reformu paketiyle yapmış olduğu
sunumlara bizzat katıldım. Gerçekten, eğitim sistemimiz ve yükseköğretim adına
bu pakette çok önemli düzenlemeler var. Biz eğitimle ilgili maddeleri
görüşürken Komisyonda ve Genel Kurulda Millî Eğitim Bakanımız yoktu. Gerek
Genel Kurulda gerekse Komisyonda Bilim ve Sanayi Bakanının Başkanlığında bu
maddeler görüşüldü. Ancak bizim en önemli eleştirimiz burada: Tasarının
eğitimle ilgili maddeleri, Eğitim Komisyonunda tali komisyon özelliğiyle
görüşüldü, görüşüldükten sonra muhalefet şerhi yazıldı ancak Sayın Bakan, bir
hafta sonra, Sanayi Komisyonu toplantısında tekrar, eğitimle ilgili, Eğitim
Komisyonunun üyeleri yokken düzenlemeler yapıldı. Biz muhalefet partisi
milletvekilleri olarak, gerçekten daha sonra, paketle ilgisiz, eğitimi
ilgilendiren maddelerin bu tasarıya eklenmesine şiddetle karşı çıkıyoruz.
Burada, işte, evet ismi değiştirilen üniversiteler eklendi, maddeler
görüşülürken burada iktidar partisinden farklı önergeler getiriliyor ve bir
anda, üniversitelerle ilgili önemli bir düzenleme Komisyonda Komisyon üyeleri
tarafından görüşülmeden Genel Kuruldan geçiyor. Biz bu noktada gerçekten, Millî
Eğitim Komisyonu üyeleri olarak çok büyük itirazlarda bulunuyoruz.
Bu
düzenlemeler içerisinde -geçen günkü konuşmamda ifade etmiştim- çok önemli bir
düzenleme geçti, ki Eğitim Komisyonunda görüşülmeden Sanayi Komisyonu
çalışmalarında görüşüldü; öğretim üyelerine üniversitelerde kadro ve çift maaş
imkânı. Siz Genel Kuruldayken bunu tekrar dile getirmek istiyorum. Gerçekten
-geçen gün de söyledim- birçok genç bilim insanı var, kadro bekliyorlar devlet
üniversitelerinde, onlara yapılan çok büyük bir haksızlık ve eşitlik ilkesine
de aykırı olduğunu düşünüyorum. 
Gerçekten,
Parlamento üyeleri olarak bizlerden çözümlenmesi beklenen en temel sorun ve bu
iktidarın maalesef çözemediği eğitim sistemimiz ve yükseköğretimle ilgili çok
önemli reformlar gerekmektedir. Bu torba yasada, ki iktidar partisinin
alışkanlık hâline getirdiği torba yasa usulü gerçekten on beş yıldır adım adım
yok ettiğiniz yasama ve siyasi etiğe hiç uygun olmamıştır ama daha önemlisi,
burada hayati önemde düzenlemelerin –ki eğitimle ilgili- iktidar tarafından
önemsenmediğini, nasıl özensiz yaklaşıldığını bir kez daha ortaya koymuştur. 
Sayın
Bakanın az evvel ifade ettiği gibi, gerçekten yükseköğretimde çok önemli
düzenlemeler var; üniversitelerin ihtisaslaşması, meslek yüksekokulları ve
uygulamalı eğitim, teknoloji transfer ofisleri, doktora sonrası araştırmacı
istihdamı, danışma kurullarının kurulması. YÖK’ün kurumsal yapısını gerektiren
gerçekten çok önemli düzenlemeler bunlar. Bu düzenlemeler temel ihtiyaçtır
özerklik ve akademik özgürlük anlamında ancak bizim en büyük temennimiz,
bunların hayata geçirilmesi ve üniversitelerin siyasi ideolojiden uzak
tutulmasıdır. Ancak şunu söylemek istiyorum: Gerçekten temel eğitim alanında
eğitimin niteliğinin düştüğü bir ortamda özgür, özerk bir akademik dünyadan
uzaklaştığımız bu durumda bilimsel gelişme, kalkınma ve büyümeden söz
edemeyeceğimizi söylüyorum. 
Yüce
heyetinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Özdemir. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
43’üncü maddesinde yer alan “dördü” ibaresinin “dördünün” şeklinde
değiştirilmesini arz ve teklif ederiz. 
Erdal Ataş (İstanbul) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen Ziya Pir, Diyarbakır Milletvekili. 
Buyurunuz
Sayın Pir. (HDP sıralarından alkışlar) 
ZİYA
PİR (Diyarbakır) – Teşekkür ederim Sayın Başkan. 
Sayın
Başkan, değerli milletvekilleri; ben de hepinizi saygıyla selamlıyorum.
Elimde
2013’te yazılmış Onuncu Kalkınma Planı var (2014-2018), bunun içinde şöyle bir
cümle geçiyor: “Onuncu Kalkınma Planı, kamu kurum ve kuruluşlarının yanı sıra
toplumumuzun tüm kesimlerinden çok sayıda temsilcinin katkılarıyla
hazırlanmıştır. Söz konusu komisyonlarda 3 bini aşkın akademisyen, kamu
çalışanı, özel kesim ve sivil toplum kuruluşu temsilcisiyle birlikte toplamda 7
bini aşkın kişi katkı sağlamıştır.” diyor bu programa. 3 bin akademisyen, bunu
aklımızda tutalım lütfen. Buna dayanarak daha sonra Bilim, Sanayi ve Teknoloji
Bakanlığı 2015’te Türkiye Sanayi Strateji Belgesi’ni yayınlıyor; 2015-2018’i
kapsıyor. Burada da 33’üncü sayfasında vizyon ve genel amaçla ilgili şöyle bir
cümle var: “Türkiye’nin 2023 hedefleri doğrultusunda hazırlanan ve 2014-2018
dönemini kapsayan Onuncu Kalkınma Planı yüksek, istikrarlı ve kapsayıcı
ekonomik büyümenin yanı sıra –iyi dinleyin- hukukun üstünlüğü…” Ben bunu ilk
okuduğumda beni bir gülme tuttu ama “hukukun üstünlüğü” burada yazıyor hâlâ.
Hukukun üstünlüğü diyorsunuz ama Anayasa Mahkemesinin kararına rağmen kaç
milletvekili hâlâ tutuklu yargılanıyor? Deminki 3 bin akademisyenden kaç tanesi
acaba hâlâ görevde? Onu da bilmek istiyoruz. Devam ediyor “…bilgi toplumu.”
Sayın Bakanım, Wikipedia’nın durumu nedir? Açıldı mı, kapalı mı hâlâ; onunla
ilgili de cevap verin. “…uluslararası rekabet gücü, insani gelişmişlik,
çevrenin korunması.” vesaire, vesaire. Bizim orada, Amed’te buna “Yav he, he”
deyip geçerler. 
Şimdi,
Sayın Bakan, üniversite ve sanayi işbirliğiyle -siz geldiğiniz için o konuya
giriyorum- Türkiye’de teknopark ya da teknokentler kurulmaktadır. 2015’in bize
yeni rakamlarını vermiyorsunuz, soruyoruz sizlere, gelmiyor. 2015 sonu
itibarıyla rakamlar elimde var, 63 teknoloji geliştirme bölgesinde 49 tanesi şu
an için faaliyette olan teknoparklar var. Bunlarda -rakamları iyi dinleyin
sevgili arkadaşlar- 3.744 şirket faaliyet göstermektedir. 2015 yılı Aralık ayı
itibarıyla toplam 38.239 personel çalışıyor ve 18.318 proje tamamlanmış ve
tescil ettirilen patent sayısı 591. Ben size bir rakam vereyim, bu neyi ifade
ediyor? Benimle aynı soyadı taşıyan bir genç üniversiteyi bitirdikten itibaren
üç sene içinde Almanya’da tek başına 7 tane patent alıyor; bu, şu anda Porsche,
Audi ve BMW’de kullanılıyor, 7 tanesi. Şimdi, 38.239 kişi on senede 591, 1 kişi
üç senede 7; niye böyle? Çünkü siz biraz daha çılgın olan, biraz daha düşünen,
biraz daha çalışmak isteyen insanları alıp ya cezaevine atıyorsunuz ya da önünü
kapatıyorsunuz. İnsanların önünü kapatmayın, açın; cezaevlerini kapatın, bu
teknoparklarınızı da kapatın. Niye? 
Şimdi,
yine sizin üniversite-sanayi işbirliğiyle kurulmuş olan Dicle Teknokent,
Diyarbakır. Açın interneti, bakın arkadaşlar, bütün sayfalarına girdim ben, tek
tek, bir sürü sayfa var, “Kurumlar Vergisi Muafiyeti” diyor, biliyor musunuz?
Bu sayfa çıkıyor. “Teşvikler” demiş, içinde hiçbir bilgi yok, bir tane kanuna
atıfta bulunmuş. “Gelir Vergisi Muafiyeti”, bu sayfa; “KDV Muafiyeti”, bu
sayfa; “Prim Desteği”, bu sayfa; “Personel “Avantajları”, bu; “Yabancı Uyruklu
Personel”, bu; “Akademisyenler İçin AR-GE Desteği”, bu; “Yatırımlar”, bu -devam
ediyoruz, yukarıda birkaç sayfa daha var- “Teşvik” diyor, aynı sayfa çıkıyor
-devam ediyoruz- “Ortaklar”, aynı sayfa, sadece başlık değişiyor; “İdari Yapı”,
aynı sayfa; “Hedefler”, aynı sayfa; “Misyon”, “Vizyon”, aynı sayfa; “Teknokent
Nedir?”, aynı sayfa; “Teknoloji Transferi Ofisi”, aynı sayfa. Ya, bunlara bir
ulaşayım dedim, “Bizimle iletişime geçin.” diyor. “Telefon ve faks: +90…”,
gerisi boş; yani Türkiye’de olduğunu anlıyoruz ama ulaşamıyoruz. Yönetimden birine
ulaştım, telefon verdi bana: “0412326…”, bilmem ne. Dün defalarca aradım,
ulaşamıyoruz ve en altta yazmışlar: “Dicle Teknokent; bilgi, teknoloji,
inovasyon, araştırma-geliştirme ve üretme…”
(Mikrofon
otomatik cihaz tarafından kapatıldı) 
ZİYA
PİR (Devamla) – “…alanında, ulusal ve uluslararası arenada önemli bir merkez
hâline gelecektir.” İnşallah.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Pir.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
43’üncü
maddeyi oylarınıza sunuyorum: Kabul edenler… Kabul etmeyenler… 43’üncü madde
kabul edilmiştir.
44’üncü
madde üzerinde iki önerge vardır. İkinci olarak okunacak önerge maddeye en
aykırı önerge olup okunması sonrasında işleme alınacaktır.
Önergeleri
okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
44’üncü maddesinde yer alan “şeklinde” ibaresinin “olarak” şeklinde
değiştirilmesini arz ve teklif ederiz.
 Mahmut Toğrul Erdal
Ataş Müslüm Doğan
 Gaziantep İstanbul İzmir Garo
Paylan Ahmet Yıldırım Behçet
Yıldırım
 İstanbul Muş Adıyaman
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 44’üncü
maddesinin “4562 sayılı Kanunun 9 uncu maddesinin birinci fıkrasının ikinci
cümlesinde yer alan ‘iki’ ibaresi ‘dört’ ibaresiyle değiştirilmiştir.” şeklinde
değiştirilmesini arz ve teklif ederiz.
 Kazım Arslan  Tahsin
Tarhan Akif Ekici
 Denizli Kocaeli Gaziantep

 Tacettin Bayır Serkan
Topal İrfan Bakır
 İzmir Hatay Isparta
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HARUN
KARACAN (Eskişehir) – Katılamıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen Serkan Topal, Hatay Milletvekili.
Buyurunuz
Sayın Topal. (CHP sıralarından alkışlar)
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum.
Aslında
âdetim değil ancak burada bir önceki kürsü konuşmamda burada oturan Sayın Salih
Cora ve Ramazan Can laf atmışlar. Odaya gittiğimde tutanakları okudum. Normal
bir eleştiri olsaydı burada bunu konuşmayacaktım ancak Aybüke Öğretmenin
ölümüyle ilgili özellikle teröristler konusunda sessiz kaldığımı, itham
ettiğimi, cesaretli olmadığımı söyledikleri için burada bunu ifade etmek
zorundayım. Kusura bakmayın, hiç kimse benim vatanseverliğimi sorgulayamaz,
haddi de değildir. (CHP sıralarından alkışlar) Şimdi, eğer cesaretten
bahsedeceksek Sayın Cora’ya ve Sayın Can’a şunu söylüyorum: Buyurunuz, biraz
cesaret oyunu oynayalım. 
RAMAZAN
CAN (Kırıkkale) – Ne yani, düello mu yapalım?
SERKAN
TOPAL (Devamla) - Şimdi, özellikle ben PKK’ya, IŞİD’e, bütün terör örgütlerine
lanet okudum, bir kez daha lanet okuyorum, onlara destek verenlere de lanet
okuyorum, onlara silah verenlere de lanet okuyorum. 
Şimdi,
o zaman ben de biraz sizin cesaretinizi sınayayım: Şimdi, Sayın Cora, Sayın
Can, Habur Sınır Kapısı’nda terör örgütü davul zurnayla karşılanırken neden
sessiz kaldınız, cesaret edip de gıkınızı çıkarmadınız? Hendekler kazılırken
neden sessiz kaldınız, cesaret edemediniz? Oslo’da pazarlıklar yapılırken bir
milletvekili olarak neden sessiz kaldınız? Nerede cesaret? Hangi cesaret? FETÖ,
devletin bütün kurumlarını ele geçirdiğinde… Hangi cesaretten bahsediyorsunuz? 
Şimdi,
bir şey daha soracağım: MİT tırlarında ilaç mı vardı, silah mı vardı? Gelin, bu
kürsüde, o cesaretiniz varsa söyleyin. Türk Silahlı Kuvvetlerine kumpas
yapılırken siz neden sessiz kaldınız? Hani cesaret?
SALİH
CORA (Trabzon) – Gündeme davet ediyoruz Sayın Başkanım. Kanun maddesi hakkında
konuşmasını istiyoruz.
SERKAN
TOPAL (Devamla) – Bakın, şimdi, bizim cesaretimizi, vatanseverliğimizi nereden
aldığımızı size söyleyeyim: Bizler 1911’de Trablusgarp’ta, 1912-1913’te
Balkanlarda, 1914-1918’de Çanakkale’de, Sarıkamış’ta nice Mehmetlerini
kaybetmiş, yorgun, bitkin, naçar düşmüş bir millet, bir yanda İtilaf
Devletleri’nin namlularını çevirdiği bir devlet, öbür yanda yüce bir ulusun,
koca bir ulusun, 
“Ben
ezelden beridir hür yaşadım, hür yaşarım,
Hangi
çılgın bana zincir vuracakmış? Şaşarım.
Kükremiş
sel gibiyim, bendimi çiğner, aşarım,
Yırtarım
dağları, enginlere sığmam, taşarım.” diye haykıran bir ulusun, Mustafa Kemal’in
torunlarıyız. (CHP ve AK PARTİ sıralarından alkışlar) Biz cesareti oradan alıp
da buraya geldik. Siz cesaretinizi kimden aldınız? Neden sessiz kaldınız az
önce benim saydığım bütün olaylarda? 
Şimdi,
şunu da özellikle ifade etmek istiyorum: Yine, 1918’de, 1920’lerde Hasan
Tahsinler, Sütçü İmamlar, Nene Hatunlar kazma kürekle topa tüfeğe nasıl karşı
durduysa o gün, yine biz bugün Anadolu’nun Kemal’iyle, adalete inananlarla,
hukuksuzluğa, adaletsizliğe, eşitsizliğe yine aynı ruhla, aynı Kuvayımilliye
ruhuyla yine mücadele etmeye hazırız, biz buradayız.
AHMET
SAMİ CEYLAN (Çorum) – Kimse bir şey demiyor ki zaten et, tamam.
SERKAN
TOPAL (Devamla) - Şunu da eklemek istiyorum Sayın Cora: Az önce size sorduğum
bütün soruların cevaplarını gelin… Orada siz laf attığınız zaman onları biz
duyamıyoruz, duyamıyoruz ancak tutanaklardan okuyoruz. Varsa cesaretiniz az
önce size sorduğum bütün soruları gelin bu kürsüde lütfen açıklayın,
cevaplayın. Asla ama asla kişisel olarak şu ana kadar böyle bir şey yapmadım
ama siz, burada beni bunları sormak zorunda bıraktınız.
Hepinize
teşekkür ediyorum, saygılarımı sunuyorum. (CHP ve AK PARTİ sıralarından
alkışlar)
BAŞKAN
– Teşekkür ederim Sayın Topal.
MEHMET
NACİ BOSTANCI (Amasya) – Kısa bir söz…
BAŞKAN
– Önerge işlemini yapayım size söz vereceğim Sayın Bostancı.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Sayın
Bostancı, mikrofonunuzu açıyorum.
V.- AÇIKLAMALAR (Devam)
28.- Amasya Milletvekili Mehmet Naci Bostancı’nın,
Hatay Milletvekili Serkan Topal’ın 485 ve 485’e 1’inci Ek sıra sayılı Kanun
Tasarısı’nın 44’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET NACİ BOSTANCI (Amasya) – Sayın Başkanım, Serkan
Bey’in vatanseverliğinden kimsenin bir kuşkusu olduğu kanaatinde değilim.
Burada ne tür bir siyasi müzakere içerisinde nasıl bir laf atılmış,
tutanaklarda var muhakkak ama kendisinin vatanseverliğine ilişkin arkadaşların
nezdinde de herhangi bir olumsuz değerlendirme elbette söz konusu değil.
Ayrıca, burada biraz önce yapmış olduğu heyecanlı konuşmayı arkadaşlarımız da
alkışladılar. Vatanseverlik meselesine ilişkin yalnız vatanseverlikte ortağız
ama vatanın nasıl sevileceği, vatan için neyin hayırlı olacağı konusunda farklı
fikirlerimiz olabilir. Bu konuda da medeni bir rekabet içinde olmak elbette
hepimizin yapması gereken bir iştir.
Teşekkür ederim.
BAŞKAN – Teşekkür ederim Sayın Bostancı.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN – Madde üzerinde ikinci önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 485 sıra sayılı Kanun Tasarısı’nın 44’üncü maddesinde yer alan “şeklinde”
ibaresinin “olarak” şeklinde değiştirilmesini arz ve teklif ederiz.
Garo Paylan (İstanbul) ve
arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılamıyoruz Sayın Başkan.
BAŞKAN
– Hükûmet?
MİLLİ
EĞİTİM BAKANI İSMET YILMAZ (Sivas) – Katılmıyoruz Muhterem Başkanım.
BAŞKAN
– Önerge hakkında söz isteyen Garo Paylan, İstanbul Milletvekili.
Buyurunuz
Sayın Paylan. (HDP sıralarından alkışlar) 
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum.
Sayın
Bakan, iyi ki geldiniz. Günlerdir bu yasayı görüşüyoruz ama size ihtiyacımız
vardı çünkü sanayiyi siz olmadan geliştiremeyiz asla. Yani Millî Eğitim Bakanlığının
politikalarıyla ilgili mutlaka...
Bakın,
on beş yıldır iktidarsınız, Tayyip Bey de bu konuda eleştirilerini belirtti,
eğitim konusunda başarısız oldukları konusunda bir öz eleştiri yaptı,
önemliydi. Bari bundan sonrasını doğru yapalım ama bu yasada da dikiş tutmuyor
Sayın Bakan. Bakın, YÖK’le ilgili pek çok madde var ve YÖK'ü kaldırma
iddiasında olan bir AKP’den bugün YÖK'ü tekrar tahkim etmekte olan bir AKP’ye
geldik. Merkezden ferman veriyorsunuz. Pek çok madde var, işte, efendim,
üniversite görevlilerinin kaç yaşına kadar çalışacağına dahi merkezden ferman
veriyorsunuz. Oysa bütün bunlar üniversite konseylerinin yapacağı işler Sayın
Bakan. Bakın, geçmişte bunun ceremesini de çektik. Merkeziyetçi bakış neye
sebebiyet veriyor? Herkes o merkezdeki gücü ele geçirmeye çalışıyor. Geçmişte
başka bir güçtü, dün FETÖ ele geçirmeye çalıştı ve pek çok noktada örgütlendi,
pek çok noktaya sızdı ve YÖK'ü dahi ele geçirdi, üniversiteleri ele geçirdi;
bugün ceremesini çekiyoruz. Ama darbeden sonra dahi ders çıkarmayıp YÖK'ü
tekrar tahkim eden yasalarla karşı karşıyayız. 
Sayın
Bakan, özgürlükçü bir bakışa varmadığımız sürece yüksek teknoloji ürünlerde
yüzde 3 olan oranımızı yüzde 4’e çekemeyiz, çok açık. Bakın, Güney Kore’nin
yüksek teknolojili ürünlerdeki ihracat oranı yüzde 30; arkadaşlar, bizim 10
katımız, yüzde 30. 2023 için 500 milyar dolar ihracat hedefi koydunuz, 150
milyar dolarda sayıyoruz. Bunun değişmesi için ancak 2030’u hedefleyin, 2035’i
hedefleyin. Bugünkü 15-16 yaşındaki çocuklara özgürlükçü bir eğitim vererek,
onların özgür düşüncelerinin üniversitelerde yansımasını sağlayarak, özgürlük
alanlarını genişleterek onların yaratıcılığıyla ancak bugün 9-10 bin dolarda
gezen kişi başı gelirimizi 20-25 bin dolarlara çekebiliriz ve bunu da adil bir
şekilde yapabiliriz. Tabii ki pastayı adil bir şekilde bölüştüreceğiz sosyal
devlet politikalarıyla. Ama Sayın Bakan, maalesef, bu yasa da YÖK’e yetkiler
veriyor ve merkeziyetçi bir anlayışa sahip.
Bir
de Sayın Bakan, YÖK’ü eleştirdim de gerçekten iğneyi biraz da size batırayım.
Bu anlamda, liseler anlamında da ya şu evrim teorisinden başlayalım. Bakın,
evrim teorisini lise müfredatından kaldırdınız. Dün televizyonlarda bir arkadaş
denk geldi, hani mütedeyyin bir kişi belli. “Evrim teorisi İslam’a aykırı
değildir.” diyen bir akademisyen dahi varken, siz evrim teorisini lise
müfredatından kaldırdınız.
Bakın,
evrim teorisi yoksa bilim yoktur, biyoloji yoktur. Değerli arkadaşlar, bakın,
insan yani ben, siz, hepimiz, her gün mutasyona uğruyoruz. Yani milyonlarca
bakterinin, mantarın, virüsün etkisi altındayız. İçtiğin sigaradan, yediğin
yemekten mutasyona uğruyorsun ve her gün o gelen virüslere, bakteriye karşı
değişik bir tepki veriyorsun. Bakın, bir yıl önceki grip virüsü, grip aşısı bir
yıl sonra etkilemiyor. Niye? Mutasyona uğruyor çünkü grip virüsü yani evrimin
bir parçası. Milyarlarca yıllık evrenin hikâyesinde bir evrim var, bir mutasyon
var, değişim var. Siz bunu lise müfredatından çıkarırsanız, biyoloji kitabından
çıkarırsanız, biyoloji diye bir bilimi ortadan kaldırmış olursunuz. 
Sayın
Bakan orada: “Efendim, fizik kitabında Big Bang Teorisi var.” diyor, oradan
kendini affettirmeye çalışıyor. Kurtarmaz Sayın Bakan. Biyolojiden siz evrim
teorisini çıkarırsanız, çocuklara biyoloji öğretmemiş oluyorsunuz. O konuda analitik
düşünceye sahip olmayan, bilimsel düşünceye sahip olmayan çocuklar yetiştirmiş
oluyorsunuz. Eleştirel düşünceye sahip olmayan bir çocuk asla yaratıcı olamaz,
asla. 
Sayın
Bakan, arkadaşlar sırf bu yüzden, özellikle son iki yılda, çok ciddi bir beyin
göçüyle karşı karşıyayız. Bakın, Batılı üniversitelere gidiyorum, pek çok
Türkiyeli bilim insanıyla karşı karşıya kalıyorum ve bu insanlar çok ciddi
patentler üretiyorlar, yaratıcılıklarını ortaya koyuyorlar. Çünkü niye?
Buradan, merkezden atadığınız, liyakati olmayan dekan ve rektörler altında
onlar inim inim inliyorlar. Özgür üniversiteyi yaratamadığımız sürece
arkadaşlar, 20 tane de sanayi çuvalı buraya getirseniz, kişi başı gelirimiz 10
bin dolardan 11 bin dolara çıkmaz, yüksek teknolojili ürünlerde yüzde 3’te
çakılıp kalırız. Bu gözle bakarsak ancak sanayiyi geliştirebiliriz arkadaşlar. 
Saygılarla.
(HDP sıralarından alkışlar)
BAŞKAN
– Teşekkür ederim Sayın Paylan. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
44’üncü
maddeyi oylarınıza sunuyorum: Kabul edenler… Kabul etmeyenler… 44’üncü madde
kabul edilmiştir. 
Sayın
milletvekilleri, 45’inci madde üzerinde iki önerge vardır. Aynı mahiyetteki bu
önergeleri okutacağım ve birlikte işleme alacağım; talepleri hâlinde önerge
sahiplerine ayrı ayrı söz vereceğim veya gerekçelerini okutacağım. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
45’inci maddesinde yer alan “şeklinde” ibaresinin “olarak” şeklinde
değiştirilmesini arz ve teklif ederiz.

Mahmut Toğrul  Ahmet
Yıldırım Behçet Yıldırım
 Gaziantep  Muş Adıyaman
 Erdal Ataş  Müslüm
Doğan  İmam Taşçıer
İstanbul İzmir  Diyarbakır
Aynı mahiyetteki diğer önergenin imza sahipleri: 

Kazım Arslan  Tahsin
Tarhan Akif Ekici
 Denizli  Kocaeli Gaziantep

 İrfan Bakır Tacettin
Bayır  Vecdi Gündoğdu 
 Isparta İzmir
 Kırklareli 
BAŞKAN
– Komisyon aynı mahiyetteki önergelere katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılamıyoruz Sayın Başkan. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Aynı mahiyetteki önergelerle ilgili olarak önerge sahiplerine söz vereceğim. 
İlk
söz hakkı Kırklareli Milletvekili Vecdi Gündoğdu’ya aittir. 
Buyurunuz
Sayın Gündoğdu. (CHP sıralarından alkışlar)
VECDİ
GÜNDOĞDU (Kırklareli) – Sayın Başkan, sayın milletvekilleri; yakın tarihimizin
en sıkıntılı günlerinden geçiyoruz. 15 Temmuzda ülkemiz hain ve alçak bir darbe
teşebbüsüyle karşı karşıya kaldı. Hain saldırıya karşı birçok milletvekili
arkadaşımla birlikte, o gece burada, Gazi Mecliste kurşunlara ve bombalara
maruz kalırken hep birlikte demokrasinin bildirgesini imzalayarak hukukun üstünlüğünü,
milletin egemenliğinin her zaman her koşulda devam edeceğini de dünyaya
duyurduk. Ardından, Sayın Başbakanın çağrısı üzerine Sayın Genel Başkanımız
Kemal Kılıçdaroğlu birlik ve bütünlüğümüzün devamını sağlamak için Yenikapı’da
dünyaya bu başarıyı ve birliği ilan etti. 
Sayın
Genel Başkanımızın iyi niyetli ve kucaklayıcı adım ve söylemlerine rağmen,
Hükûmet ne yazık ki son bir yılda aynı duyarlılığı göstermemiştir. Hükûmet
Yenikapı ruhunu kısa sürede kaybetmiş, OHAL’le âdeta bir güç zehirlenmesine kapılmıştır.
On
bir aydır devam eden OHAL süreci “darbecilerle mücadele” kisvesi altında
toplumda muhalif her kesime baskı kuran, korkutan, “terörist” yaftasıyla
ötekileştiren, maalesef, bir sürece dönüşmüştür. OHAL’le demokratik ve laik
hukuk devletinin tüm kazanımları da paramparça edilmiştir.
Dış
politikada ve terör örgütlerine karşı sürdürülen yanlış politikada da
Ergenekon, Balyoz ve casusluk davalarındaki aldanmada da FETÖ’nün yıllarca
korunup kollanmasında da “Ne istediler de vermedik?” “Allah affetsin.”,
“Aldandık.”, “Kandırıldık.” itiraflarına rağmen hâlâ bildiğini okumaya devam
eden Hükûmet, bir kez daha duvara toslamak zorundadır. 
Hükûmeti
uyarıyoruz, bir kez daha aldanmamak için ortak akla, sağduyuya kulak vermeye
çağırıyoruz. Kulak verin ki hem ülkemizin hem de milletimizin geleceği karanlık
dehlizlerde sürüklenmesin. 
On
iki yıl boyunca “Sayın Davutoğlu dış politikada sizi yanlış sürüklüyor.” dedik,
dinlemediniz. Bunun faturasını Mehmetçik’imiz, evlatlarımız canlarıyla şu anda
ödüyor. 
“Anaların
gözyaşı dinecek.” diye yola çıktınız, anaların gözyaşı da sel oldu. 
Terör
örgütleriyle masaya oturdunuz, teröristlere sınırda özel çadır mahkemeleri
kurdunuz ama mahkemeler çadır tiyatrosuna döndü.
Ülkenin
itibarını ve saygınlığını yok ettiniz. Kulak vermediniz. 2004 yılında Millî
Güvenlik Kurulunda devletin belgeleriyle kanıtlanan tehlikeli bir yapılanma
hâline gelmiş FETÖ’yü görmezden geldiniz, kucak açtınız, destek verdiniz ve
büyüttünüz. Siz af dileyerek, “Aldatıldık.” diyerek sorumluluktan kurtulduğunuzu
sandınız fakat faturayı yine millet ödedi.
Hain
darbe sonrası 250 vatandaşımız hayatını kaybetti. Kulak vermediğiniz için
ülkenin, devletin, milletin varlığının temel unsuru olan adalet de avcunuzun
içinden kaydı gitti. 
Sayın
milletvekilleri, bıçak kemiğe dayandı. Bu ülkeye, aziz milletimize lütfen daha
fazla bedeller de ödetmeyin. Artık acı, gözyaşı, haksızlık ve
adaletsizliklerinize de son verin. Son verin ki milletimiz devletine, ordusuna,
yargısına, Meclisine güvensin, yarınlara umutla baksın, ülkesinde yaşamaktan
onur ve mutluluk duysun. Artık kulak verin, dinleyin ve lütfen sağduyulu olun.
Cumhuriyet tarihinde ilk kez bir ana muhalefet partisi lideri adalet için
yürüyüşe başladı. Evet, sadece adalet için. Adalet için, bir gün hepimize lazım
olacak o adalet için yürüyor. Kemal Kılıçdaroğlu Kırklareli’ndeki,
Hakkâri’deki, Sinop’taki, Adana’daki sadece ve sadece adalet isteyenler için
yürüyor. Kemal Kılıçdaroğlu işçi, emekçi, memur, köylü, asker, bürokrat, yargı
mensubu, siyasetçi ve siz milletvekillerinin adaleti için de yürüyor, herkes
için yürüyor. Gelin kulak verin, kulak verin ki geçmişteki aldanışlarınız ders
olsun, halkımız, milletimiz artık bedel ödemesin, gözyaşı dökmesin, dram
yaşamasın. İnsanlık için adalet diyorum, demokrasi için adalet diyorum,
özgürlük için adalet diyorum, güzel ülkem Türkiye için adalet diyorum ve bir
gün size de lazım olacak adalet için tekrar tekrar adalet diyor, saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Gündoğdu.
Aynı
mahiyetteki diğer önerge hakkında söz isteyen İmam Taşçıer, Diyarbakır
Milletvekili. 
Buyurunuz
Sayın Taşçıer. (HDP sıralarından alkışlar) 
İMAM
TAŞÇIER (Diyarbakır) – Sayın Başkan, değerli milletvekilleri; Genel Kurulu
saygıyla selamlıyorum.
Hele
bu konuşmamda Sayın Millî Eğitim Bakanımızın da burada olması nedeniyle
söyleyeceğim konular daha çok önem arz edecektir. Bildiğiniz gibi, bir ülkenin
gelişmişliğinde en büyük ölçüler sağlık, eğitim ve hukuktur. Ben de bir
eğitimci olarak eğitimle ilgili düşüncelerimi aktarmak istiyorum. 
Bildiğiniz
üzere, Türkiye’de 25 milyon Kürt yaşamaktadır. Bu Kürtler kendi ana dilleriyle,
maalesef, eğitimlerini bugüne kadar yapmamışlardır ve bugünden sonra da
yapılacak gibi görünmemektedir. 
AKP
iktidara geldiği yıllarda, hatta 2005 yılında bugünün Cumhurbaşkanı, o günün
Başbakanı Diyarbakır’da şunu demişti: “Kürt sorunu benim sorunumdur, bu sorunu
çözmek için büyük çabalar sarf edeceğim.” Ama, maalesef, 25 milyon Kürt kendi
ana dilleriyle eğitim yapamamaktadır. 
Bildiğiniz
gibi, TRT’de daha önceleri yarım saat Kürtçe bir program yapıldı, sonra bu
biraz daha ileri götürülerek “TRT 6” ismiyle tam gün boyunca programlar
yapıldı, şimdi de ismi değiştirilerek “TRT Kurdî” ismiyle tam gün boyunca
programlar yapılıyor. Bu yapılan programlarla ülke bölünmedi, bir yere gitmedi,
herhangi bir problem de çıkmadı. Neden 25 milyon Kürt’ün yaşadığı bir ülkede,
ana dilleri Kürtçe olan insanlar da göz önünde tutularak eğitim yapılmıyor?
Yapılabilir. Dünyanın birçok ülkesinde birden fazla dille eğitim yapılıyor,
yani gelişmiş ülkelerden başlayarak, ta gelişmekte olan ülkeler dâhildir.
Birden fazla resmî dil de var çok ülkede. Niye Türkiye bunlardan biri olmasın? 
Yani
Kürtler Türkiye’de yaşıyor, vardırlar; bu bir gerçektir. Bu gerçekliğin,
bunların sorunlarını ancak bu Meclis çözer, buradaki insanlar çözer. Bu
sorunları çözebilmek için, Meclis başta olmak üzere, ülkenin bütün dinamikleri
el ele verip bu çözüm konusunda çabalar sarf etmelidirler. Buna eğitimle, ana
dille başlayabiliriz; şimdiden sonraki süreçleri, bunu öyle götürebiliriz. 
Ana
dili insanlar kendileri tercih etmemişlerdir, kendileri seçmemişlerdir. Ben
ilkokula gittiğim güne kadar bir kelime Türkçe bilmiyordum ve inanıyorum ki AKP
milletvekilleri –Kürt olanlar- CHP ve MHP milletvekilleri de o durumdaydı. Ben
ilkokulda Türkçeyi öğrendim. Başka bir ülkede yaşasaydım, örneğin İngiltere’de,
ben İngilizceyi öğrenirdim ama burada 25 milyon Kürt yaşamakta ve bu insanlar
kendi ana dilleriyle eğitimlerini yapamamaktadırlar. Eşit vatandaşlık ilkesi
nerede? Anayasa’da yazıyor ki: “Herkes yasalar karşısında eşittir ve herkes
eşit şekilde yararlanır.” Ben bir Kürt olarak… 25 milyon Kürt bundan
yararlanamıyoruz.
Bunu
hangi yol ve yöntemlerle çözeceğimiz konusunda çok fazla uzaklara gitmeye gerek
yok. Ana dille eğitime başlayabiliriz. Yoğunluklu olan bölgelerde başlarız ve
bütün Türkiye'ye yayılır bu. Çok da verimli olur ülkenin kalkınmışlığı ve
sanayisi açısından. Düşünün, eğitimli olan bir insanın sanayideki rolü ile
eğitimsiz olan bir insanın sanayideki rolünün nasıl olduğunu hepimiz biliyoruz.
Tekrar
Sayın Bakanıma sormak istiyorum bu sefer: Böyle bir proje var mıdır, yok mudur?
Yani 25 milyon Kürt gerçekten hâlen görmezlikten mi gelinecek, yoksa ana dille
eğitim konusunda bir çalışma başlatılacak mı? Eğer öyle bir çalışma
başlatılacaksa ben bir eğitimci olarak bu çalışmada seve seve yer almak
isterim. Bu ülkenin sorunlarını eğer bu Meclis çözmek istiyorsa buradan
başlaması gerekir.
Teşekkür
ediyorum beni dinlediğiniz için. (HDP sıralarından alkışlar) 
BAŞKAN
– Teşekkür ederim Sayın Taşçıer. 
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
45’inci
maddeyi oylarınıza sunuyorum: Kabul edenler... Kabul etmeyenler... 45’inci
madde kabul edilmiştir. 
46’ncı
madde üzerinde iki önerge vardır, önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
46’ncı maddesinde yer alan “Katılımcılar hakkında mahkemelerce verilen iflas
erteleme” ibaresinden sonra gelmek üzere “,” (virgül) eklenmesini arz ve teklif
ederiz.

 Mahmut Toğrul Ahmet Yıldırım Behçet
Yıldırım
 Gaziantep Muş Adıyaman
 Erdal Ataş Müslüm
Doğan
 İstanbul İzmir
BAŞKAN – Şimdi maddeye en aykırı önergeyi okutup işleme
alacağım:
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 46’ncı maddesinin
üçüncü fıkrasında yer alan “OSB vermekle yükümlü olduğu hizmetlerle ilgili
olarak” ibaresinin “OSB vermekle yükümlü olduğu hizmetlere ilişkin olarak”
ibaresiyle değiştirilmesini arz ve teklif ederiz.

 Kazım Arslan Tahsin Tarhan Akif
Ekici
 Denizli Kocaeli Gaziantep
 İrfan Bakır Tacettin
Bayır Ceyhun İrgil
 Isparta İzmir Bursa
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ HARUN
KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen, Ceyhun İrgil, Bursa Milletvekili.
Buyurunuz
Sayın İrgil. (CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekilleri; yüce Meclisinizi
saygıyla selamlıyorum.
Bugünkü
ve dünkü açıklamalardan görüyoruz ki bazı siyasiler ve yetkililer bu adalet
yürüyüşünü küçümseyen ve dalga geçen veya ironiyle yaklaşan açıklamalarda
bulunmuşlar. Bilinmesini isteriz ki Cumhuriyet Halk Partisinin başlattığı
adalet yürüyüşü sadece partinin yürüyüşü değildir, adalet isteyen ve adalet
arayanların, adaletsizlik karşısında duyarlı ve vicdanlı herkesin yürüyüşüdür.
Kişiye, mevkiye, akrabaya, servete göre değil, herkes için adil, eşit adalet ve
hukuk istiyoruz. Zalimlerin zulmü artınca, hukuk ve adalet adliyelerde
olmayınca, bıçak kemiğe dayanınca sokak haktır. Bir ülkenin ana muhalefet
lideri bile “adalet” pankartıyla yürümek zorunda kalıyorsa bunu herkesin bir
düşünmesi gerekir. Kimsesiz ve çaresiz insanların sessiz çığlığıdır bu yürüyüş.
Bu yürüyüş “yeter artık, hayır” yürüyüşüdür. Bizim için sorun salt Enis
Berberoğlu’nun tutuklanması değildir. Hâlâ anlamamış olanlar için bir kez daha
anlatalım: Bu yürüyüş, ürünleri para etmeyen, “Ananı da al git.” denilen çiftçinin,
sömürülen tarım emekçilerinin, “Bana mı sordun?” diye azarlanan, baskıyla
korkutulan memurların, kıdem tazminatı çalınmak istenen çalışanların, kadro
sözü verilip kandırılan taşeron işçilerin, şiddete uğrayan, yıpranma payı bile
çok görülen sağlıkçıların, milyonlarca işsiz gencin, işe alımlarda haksızlığa
uğrayanların, KPSS ile torpil ve yandaş mülakatlarla hakkı gasbedilenlerin
yürüyüşüdür. 
Bu
yürüyüş, tekmelenen Somalının, “fıtrat” diye ölüme terk edilen madencinin,
Gezi’de coplanan, gaz sıkılan, öldürülen gençlerin, Berkinlerin, Ali
İsmaillerin, kumpaslarla iftira atılanların, tutuklananların, Türkan
Saylanların, Ali Tatarların, parası olmadığı için okulu bırakmak zorunda kalan
öğrencinin, öğretme aşkıyla yanan ama atanamayan öğretmenlerin, çalınan sınav
sorularıyla geleceği çalınan, hakkı yenenlerin, kanun hükmünde kararnamelerle
kadrosu elinden alınan 14 bin ÖYP’li araştırma görevlisinin, kanun hükmünde
kararnamelerle sorgusuz sualsiz, haksız yere ihraç edilerek işsiz ve aşsız
kalan akademisyenlerin, bin türlü kumpas, yalan, iftirayla hayatı
karartılanların, haksız, hukuksuz gözaltına alınan, tutuklanan ve hayatını
kaybedenlerin, adaletsiz karar ve uygulamaları onurlarına yediremeyip intihar
edenlerin, gözü yaşlı annelerin yürüyüşüdür. 
Bu
yürüyüş, parmaklıklar ardındaki 160 gazetecinin, on beş yılda iş cinayetlerinde
ölen 20 bin işçinin, on beş yılda şehit olan 2 bin vatan evladının, geride
kalan şehit çocuklarının, binlerce gazinin, terör kurbanı olan 400 sivil
vatandaşımızın, 15 Temmuzda tarihe geçen 250 şehidin, “Bana 400 milletvekili
verin, bu iş huzur içinde çözülsün.” diye tehdit edilen milletin, referandumda
“hayır” çıkmasına rağmen, Yüksek Seçim Kuruluyla oyları çalınan, iradeleri yok
sayılan halkın yürüyüşüdür. 
Bu
yürüyüş “Yeter artık, adalet istiyoruz.” diyenlerin yürüyüşüdür. Bu yürüyüş,
biraz vicdan, biraz izan, biraz insaf, katıksız adalet isteyenlerin
yürüyüşüdür, herkes için adalet arayanların yürüyüşüdür. 
Sayın
Başbakan bugün demiş ki: “Sokakta adalet aranmaz, çözüm Meclistir.” Sayın
Başbakana buradan seslenmek istiyorum: Adalet olması gereken yerde olmadığı
için yollardayız ve adaleti arıyoruz. 
Muhalefet,
bu Meclis çatısı altında toplumun her kesimine, her iş alanına yönelik öneriler
getiriyor mu? Getiriyor. Her emekçinin hakkı için adil düzenlemeler istiyor mu?
İstiyor. Başkanları iktidar üyelerinden oluşan komisyonlarda muhalefetin
verdiği yüzlerce kanun teklifi, bekletiliyor mu? Bekletiliyor. Muhalefet
tarafından Genel Kurula sunulan araştırma önergeleri iktidar tarafından reddediliyor
mu? Reddediliyor. Zeytinliklerimizi, meralarımızı bile korumak için muhalefet
olarak günlerce mücadele vermek zorunda kalıyor muyuz? Kalıyoruz. 
Bu
Mecliste, toplumun tamamını etkileyecek Anayasa değişikliğinin oylamasında bile
sadece sayı fazlalığından aldığı güç ve ihtirasla Anayasa’ya aykırı oy
kullanmaktan zevk alan bir anlayışa sahip iktidar karşımızda oturuyorken bu
Meclisten adaletli bir çözüm çıkmaz. Çıksa çıksa iktidara ve yandaşa adalet
çıkar. İşte, bunun için, canı yanan, adaletsizlikten bıkan, “Yeter artık.”
diyenler yollardadır. 
Daha
önce bu kürsüde “Kanser bile bu Parlamentodan daha demokratiktir.” demiştim. O
gün eksik bırakmışım, şimdi tekrarlıyorum: Arkadaşlar, kanser bile bu
Parlamentodan daha adildir. 
Saygılarımla.
(CHP sıralarından alkışlar) 
BAŞKAN
– Teşekkür ederim Sayın İrgil. 
Önergeyi
oylarınıza… 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz. 
BAŞKAN
– Bir yoklama talebi vardır. 
Yoklama
talebinde bulunan arkadaşları tespit edeceğim: Sayın Özel, Sayın Tarhan, Sayın
Aydın, Sayın Engin, Sayın Arslan, Sayın Akyıldız, Sayın Balbay, Sayın İrgil,
Sayın Topal, Sayın Kaplan Hürriyet, Sayın Gökdağ, Sayın Çamak, Sayın Köksal,
Sayın Gündoğdu, Sayın Bakır, Sayın Özdemir, Sayın Ayata, Sayın Üstündağ, Sayın
Sağlar, Sayın Kuşoğlu. 
Yoklama
için iki dakika süre veriyorum. 
BAŞKAN
– Toplantı yeter sayısı yoktur. 
Birleşime
on dakika ara veriyorum. 
Kapanma Saati: 19.52
DÖRDÜNCÜ OTURUM
Açılma Saati: 20.04
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mehmet Necmettin AHRAZOĞLU (Hatay)
-----0-----
BAŞKAN – Türkiye
Büyük Millet Meclisinin 109’uncu Birleşiminin Dördüncü Oturumunu açıyorum.
III.- YOKLAMA
BAŞKAN
- 485 sıra sayılı Kanun Tasarısı’nın 46’ncı maddesi üzerinde Bursa Milletvekili
Ceyhun İrgil ve arkadaşlarının önergesinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için iki dakika süre veriyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
485 sıra sayılı Kanun Tasarısı’nın
görüşmelerine devam ediyoruz. 
Komisyon ve Hükûmet yerinde. 
Diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 485 sıra sayılı Kanun
Tasarısı’nın 46’ncı maddesinde yer alan “Katılımcılar hakkında mahkemelerce
verilen iflas erteleme” ibaresinden sonra gelmek üzere “,” (virgül) eklenmesini
arz ve teklif ederiz.
Erdal Ataş (İstanbul) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge hakkında söz isteyen Erdal Ataş, İstanbul Milletvekili. 
Buyurunuz
Sayın Ataş. (HDP sıralarından alkışlar)
ERDAL
ATAŞ (İstanbul) – Sayın Başkan, değerli milletvekilleri; ekonomi ve siyaset
alanında yaşanan krizin düzeltilmesi yönünde adımlar atmayan iktidar ve mevcut
Hükûmet, torba yasalarla sadece belli alanların sorunlarına geçici çözümler
getirmek için hâlâ mevcut gündemi oyalamaktadır. Küçük bir kesimin çıkarları
doğrultusunda hazırlanan bu torba yasayla kıyılarda üç beş işverenin
koşullarını düzeltmek, ihtiyaç olmamasına rağmen meralara yönelik düzenlemeler
yapmak, Bakanlar Kurulunun elini güçlendirerek bir şekilde yandaşların yararına,
küçük üreticilerin zararına olan gelişmeler onaylanmaktadır. Ama biz ekonomiyi
biliyoruz, ekonomi daha büyük atılımlarla ancak düzelebilecek bir gelişmeyi
içeriyor. 16’ncı, 17’nci büyük ekonomi olmasına rağmen, bu coğrafyada özellikle
insanların büyük yoksulluklar içerisinde yaşamasına neden olan üç dört tane
temel kriter var. Bunlardan bir tanesi ekonominin güçlendirilmesi üzerine yani
oluşan kriterlerden bir tanesi dış politikanın doğru temelde yürütülerek bir
şekilde dünyada globalleşen yani merkezîleşen sermayenin o ülkedeki emekçilerin
de lehine gelişen bir yasal düzenlemeyle birlikte yürütülmesini getiriyor. Ama
maalesef ülkemizde dış politika noktasında hem komşu ülkelerle hem de bunun
dışında dünyadaki bütün o ekonomik güçlerle yani AB, Amerika ve Rusya kanadıyla
olan ilişkilerin sürekli kötüye gitmesi bunlara yönelik verilen tavizleri
derinleştirmekte, sermayenin ve yatırımların bu ülkedeki gelişmesini
daraltmakta; yine aynı şekilde, doların, diğer meselelerin gelişmesinde de
büyük tahribatlar açığa çıkarmaktadır. Sadece bu değil, ekonomik alanda da
üreticiye ve işçiye yönelik yani onlara karşı geliştirilen yasalar, bu ülkede,
büyük bir bölümü 16’ncı büyük ekonomi içerisindeki milyonlarca insanı ve bu
ülkenin de sıralamasını dünyadaki 180 ülkede 100’üncü sıralara geriletmektedir.
Sadece bu da değil, iç huzur noktasında da önemli sorunlar yaşanmakta, fay
hatlarına yönelik yani Kürt sorunundan tutalım da Aleviler meselesine yani
inanç meselesine, onun dışında bulunan meselelerden ekolojiye kadar, bunlara
yönelik de doğru adımlar atılmamakta ve ülke ekonomisi önemli oranda sorunlarla
karşı karşıya gelmektedir. Yani bir yandan ekonominin düzeldiği yönünde
söylenen bütün o açıklamalara, bir yandan da gelişmelere bakıldığında meselenin
tersi yönünde geliştiğini açık olarak görebiliriz. 
410
milyar dolardan fazla dış borç var. Mesela, sürekli dışa yönelik, IMF’ye
yönelik borcun bittiği yönünde bir şey söyleniyor ama o dönemlerde yani
2000’ler sürecinde IMF’ye yönelik 23 milyar dolar borç vardı ama dış borç
130-140 milyar dolar civarındaydı. Bugün gelinen aşamada diyelim ki o 120-130
milyar dolar borç 410 milyar dolara çıkmış durumda. 23 milyar doların ödendiği
üzerinde sürekli yapılan, aslında meseleyi kapatma, oyalama ve kandırma
siyasetidir. Kamu alanında, Merkez Bankası alanında, özel sektörde 130-140
milyar dolar borç şu an 410 milyar dolar ile 430 milyar dolar arasında gelip
gitmektedir. 
İşsizlik
3 milyon 900 bin insana ulaşmış durumda. Sondan hesaplandığında, nüfusa göre
yaklaşık olarak 20 tane şehrimizin nüfusuna denk geliyor. Bunun içerisinden
çocukları, emeklileri, engellileri, ev emekçilerini çıkardığımızda, bütün o
çalışan nüfusa göre hesaplandığında 50 tane şehir işsiz durumda şu an gelinen
aşamada. Cari açık her ay 4 milyar dolar açık veriyor, yılda 40 milyar dolar
içeri giriyoruz yani bir sonraki yılda bu ülkenin dış borcu 500 milyar dolar
civarına gelmiş olacak.
Sadece
bu da değil, üretici alanında sadece bu ilk birkaç ay içerisinde yani bu
gelinen süreç içerisinde 40 bin esnaf dükkânını kapattı. Yine, bu kadar köylü
de iflas etmiş durumda. Sadece bu da değil, bunun dışında da uygulanan
politikalarla, gizli işsizlikle yaklaşık olarak 6 milyon civarında işsizle bu
ülke halkları büyük oranda yoksulluğa doğru sürüklenmektedir. 
Yapılacak
tek çözüm vardır: İç ve dış politikadaki bütün bu savaş politikalarından, bütün
bu karşıtlık yaratma politikalarından vazgeçilmeli, bunlara son verilmelidir.
Yine, aynı şekilde, sermayenin yanında değil, işçi ve emekçilerin, küçük
yöneticilerin ve esnafların yanında durarak onların desteklenmesi üzerine bir
politika sürdürülmesi lazım.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Ataş.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

46’ncı
maddeyi oylarınıza sunuyorum: Kabul edenler… Kabul etmeyenler… 46’ncı madde
kabul edilmiştir. 
Birleşime
bir saat ara veriyorum.
Kapanma
Saati: 20.13
BEŞİNCİ OTURUM
Açılma Saati: 21.11
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mehmet Necmettin AHRAZOĞLU (Hatay)
-----0-----
BAŞKAN – Türkiye
Büyük Millet Meclisinin 109’uncu Birleşiminin Beşinci Oturumunu açıyorum.
Birleşime yarım saat ara veriyorum.
Kapanma Saati: 21.12
ALTINCI OTURUM
Açılma Saati: 21.43
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mehmet Necmettin AHRAZOĞLU (Hatay)
-----0-----
BAŞKAN
– Türkiye Büyük Millet Meclisinin 109’uncu Birleşiminin Altıncı Oturumunu
açıyorum.
485
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
47’nci
madde üzerinde iki önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 485 sıra sayılı Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı'nın 47’nci maddesinde yer alan “belirleyecekleri meblağı”
ibaresinin “belirleyeceği tutarı” ibaresiyle değiştirilmesini arz ve teklif
ederiz.
 Kazım Arslan Tahsin Tarhan Akif
Ekici
 Denizli Kocaeli Gaziantep
 İrfan Bakır Tacettin
Bayır Burcu Köksal
 Isparta İzmir Afyonkarahisar
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
47’nci maddesinde yer alan “il özel idaresi bulunmayan illerde” ibaresinin
“Büyükşehir Belediyesi bulunan illerde” şeklinde değiştirilmesini arz ve teklif
ederiz.
 Mahmut Toğrul Ahmet Yıldırım Behçet
Yıldırım
 Gaziantep Muş Adıyaman
 Erdal Ataş Müslüm
Doğan
 İstanbul İzmir
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) - Katılmıyoruz efendim.
BAŞKAN
– Gerekçeyi okutuyorum:
Gerekçe:
YİKOB
(Yatırım İzleme Koordinasyon Başkanlığı) 6360 sayılı Kanun’la büyükşehir
belediyesi kurulan illerde kurulan kurumlardır. Maddede kastedilen “il özel
idaresi bulunmayan iller” ibaresiyle kastedilen iller büyükşehir belediyesi
kurulan illerdir. Bu nedenle maddenin önerimizin doğrultusunda değiştirilmesi
gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı'nın 47’nci maddesinde
yer alan “belirleyecekleri meblağı” ibaresinin “belirleyeceği tutarı”
ibaresiyle değiştirilmesini arz ve teklif ederiz.
Burcu
Köksal (Afyonkarahisar) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz isteyen Burcu Köksal, Afyonkarahisar Milletvekili. 
Buyurunuz
Sayın Köksal. (CHP sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nı günlerdir bu Gazi
Mecliste görüşüyoruz. Aslına bakarsanız bence bu tasarının görüşülmesine gerek
yok. Neden? Çünkü, sanayinin ve üretimin gelişebilmesi için gerek yabancı
yatırımcının gerekse yerli yatırımcının, yerli sanayicinin bir kere ülkemize
yatırım yapması, yeni iş sahaları kurması gerekiyor. Peki, yabancı yatırımcı
olsun, yerli yatırımcı olsun şu anda neden yeni iş sahaları kurmak
istemiyorlar? Çünkü ülkede adalet yok. Yatırımcı, gerek yerli olsun gerek yabancı
olsun eğer bir yatırım yapacaksa, bir iş sahası açacaksa öncelikli olarak
ülkenin adalet sistemine bakar; bağımsız bir yargı varsa, temel hak ve
hürriyetler güvence altına alınmışsa ancak o şekilde yatırım yapar. İşte,
adaletin ne yazık ki ayarlarıyla oynandığı, yargının siyasallaştığı, tabiri
caizse tuzun koktuğu bugünlerde siyasallaşan yargının sonucu olarak
milletvekilimiz Enis Berberoğlu ne yazık ki mağdur edildi. Genel Başkanımız
Sayın Kemal Kılıçdaroğlu, Türkiye’de adaletin yeniden tesis edilmesi için,
yargı bağımsızlığı için, üstünlerin hukukunun değil, hukukun üstünlüğünün
egemen olması için Ankara’dan İstanbul’a bir yürüyüş başlattı ve bugün
yürüyüşün üçüncü gününde görüldü ki bu yürüyüş Türkiye’de ezilenlerin,
mağdurların, Türkiye’de hak, hukuk, adalet, demokrasi arayanların umudu hâline
gelmeye başladı. İşte, bu durum başta AKP Genel Başkanı Recep Tayyip Erdoğan
olmak üzere birçok AKP’liyi rahatsız etti. Öyle ki bu rahatsızlıklarını âdeta
tehdit eder gibi göstermeye başladılar. Neymiş? Yürüdüğümüz için hem Genel
Başkanımızı hem bizleri hâkim çağıracakmış, yargılanacakmışız. Korkacağımızı mı
düşünüyorsunuz? Korkmuyoruz. Orası ayrı bir konu ama elinde sadece “adalet”
yazan bir tabelayla yürüyen bir kişiyi hiçbir demokraside yargılamazlar. Ama sayenizde
az da olsa, ağır aksak da olsa demokrasisi katledilen ülkemizde adalet için
yürüyen insanları yargılanma tehdidiyle korkutup kaçırmak istiyorsunuz. Bunu
başaramayacaksınız çünkü biz tehditlere asla pabuç bırakmadık, korkmadık,
bundan sonra da korkmayacağız, doğru bildiğimiz yolda sonuna kadar mücadele
edeceğiz; öyle hâkimle, savcıyla, yargıyla falan kimse korkutamaz; Allah’a bir
can borcumuz var, onu da vatan için bu ülkenin demokrasisi için, cumhuriyetin
bekası için bütün yurtseverler seve seve verirler. (CHP sıralarından alkışlar) 
Şimdi,
hem bu ülkede demokrasiden, yargı bağımsızlığından bahsediyorsunuz hem de
yürüyen insanları tehdit etmeye kalkıyorsunuz. Kusura bakmayın ama adama
derler. Bu ne perhiz, bu ne lahana turşusu. 
Sayın
AKP’liler benim size naçizane bir tavsiyem var: İntikamı adalet, cahilliği
haysiyet, menfaati siyaset, faşizmi sakın ola istikrar sanmayın. Benim size en
büyük tavsiyem bu ve gelin, Türkiye’deki bu adalet yürüyüşüne, Genel Başkanımız
Sayın Kemal Kılıçdaroğlu’nun önderliğinde başlayan ve dalga dalga 81 ile
yayılan, herkesin umudu olan bu adalet yürüyüşüne sizler de iştirak edin çünkü
bu adalet size de lazım, bu adalet bu ülkedeki herkese lazım ve bir gün size bu
adalet lazım olduğunda bu adaletin tesisini yine biz Cumhuriyet Halk Partililer
isteyecek, yine biz savunacağız. 
Herkesi
saygılarımla selamlıyorum. (CHP sıralarından alkışlar) 
BAŞKAN
– Teşekkür ederim Sayın Köksal.
OSMAN
AŞKIN BAK (Rize) – Benim tavsiyem de, millete yürümek lazım, milletin yanına
gitmek lazım; oradan kazanabilirsiniz. 
BURCU
KÖKSAL (Afyonkarahisar) – Milletin yanından bahsediyorsunuz, kendiniz seçilmiş
millî iradeye saygı duymuyorsunuz.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ERKAN
AKÇAY (Manisa) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Bir saniye… Oylamayı yapayım söz vereceğim. 
47’nci
maddeyi oylarınıza sunuyorum: Kabul edenler… Kabul etmeyenler… 47’nci madde
kabul edilmiştir. 
Sayın
Akçay, buyurun. 
V.- AÇIKLAMALAR (Devam)
29.- Manisa Milletvekili Erkan Akçay’ın, Manisa’da
200’e yakın askerin yine zehirlenme vakasıyla hastaneye kaldırıldığına ve
Hükûmetten, ilgililerden acilen bir açıklama beklediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
sabah Genel Kurulda yaptığım konuşmada Manisa’daki askerî kışlalarda askerlerin
yemekten zehirlenmesi hususunu gündeme getirmiş, 23 Mayısta Manisa merkezde, 27
Mayısta Kırkağaç ilçesinde, 11 Haziranda Diyarbakır’da bu yemekten zehirlenme
hadiselerini dile getirmiş ve “Artık yeter, bu kadar rezalet olmaz.” demiştik
dünkü hadiseyi de dikkate alarak. 
Biraz
önce aldığımız habere göre, yine bu akşam, yine Manisa’da iki ayrı hastaneye
200’e yakın askerimiz yine zehirlenme vakasıyla kaldırılmış durumda. Artık ne
diyeceğimizi bilemiyoruz. Bir an evvel, Hükûmetten, ilgililerden acilen bir
açıklama bekliyoruz. Bu böyle devam edemez, büyük bir tedirginlik söz
konusudur. Hayati tehlikesi olan askerler de söz konusudur. Hemen bir açıklama
bekliyoruz efendim. 
BAŞKAN
– Teşekkür ederim Sayın Akçay.
Sayın
Özel…
30.- Manisa Milletvekili Özgür Özel’in, Manisa’da
askerlerin yaşadığı gıda zehirlenmesi olaylarına ve Millî Savunma Bakanlığının
bu konuya ciddiyetle eğilmesi gerektiğine ilişkin açıklaması
ÖZGÜR
ÖZEL (Manisa) – Sayın Başkanım, daha bugün sabahleyin söyledik, son bir ay
içinde 4 kez oldu, dün akşam 5’incisi oldu diye. Dün akşamki olaydan sonra
bugün yine Manisa’da 350-400 asker zehirlenme belirtileri gösteriyor, sayının
bine yaklaşabileceği içerideki rahatsızlık ifade eden askerler tarafından
söyleniyor. Hâlihazırda 300’ü hastanelerde ve her akşam gıda zehirlenmesi
belirtileriyle askerler gidiyor. 
Bu
işin içinde bir iş var. Biz “Meclis bunu araştırsın.” dediğimizde duyarsız
kalındı. Sabah da söylemiştim, hadi şimdi Meclisin araştırmasını istemediler,
yarın öbür gün hep birlikte çok kötü bir tablodan sonra böyle bir komisyonu
kuracağız ama hiç değilse Millî Savunma Bakanlığı konuya ciddiyetle
eğilmelidir. Oradaki çocuklar, hepsi vatan evlatlarıdır, devlete emanet
analarının kuzularıdır. Hayatlarını vatana vermek için göze almışlardır,
şehitliği göze almışlardır ama böyle özelleştirilmiş, takibi yapılmayan bir
yandaş şirket için pisi pisine de ölmesin bu çocuklar. 
Teşekkür
ediyorum Sayın Başkan. 
BAŞKAN
– Teşekkür ederim Sayın Özel. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN – 48’inci madde üzerinde iki önerge vardır,
önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı'nın 48’inci
maddesinde yer alan "OSB'lere faaliyetleri için gerekli olan ve Bakanlıkça
uygun görülecek projeler için kredi verilebilir.” ibaresinin "OSB'lerin faaliyetleri
için ihtiyaç duydukları ve Bakanlıkça uygun görülecek projeler için kredi
verilebilir.” şeklinde değiştirilmesini arz ve teklif ederiz.

 Kazım Arslan Tahsin Tarhan Akif
Ekici
 Denizli Kocaeli Gaziantep
 İrfan Bakır Fatma
Kaplan Hürriyet Tacettin Bayır 
 Isparta  Kocaeli
 İzmir 
BAŞKAN – Şimdi, maddeye en aykırı önergeyi okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
48’inci maddesinde yer alan "Kullandıkları krediler için Bakanlıkça kredi
faiz desteği verilebilir.” ibaresinin tasarı metninden çıkarılmasını arz ve
teklif ederiz.

 Mahmut Toğrul Ahmet Yıldırım Behçet
Yıldırım
 Gaziantep Muş Adıyaman
 Erdal Ataş Müslüm
Doğan
 İstanbul İzmir
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge hakkında söz isteyen? 
GARO
PAYLAN (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Değişiklikle,
faiz yükünün kamu tarafından karşılanması suretiyle zarara uğratılmasının
engellenmesi amaçlanmıştır.
BAŞKAN
– Önergeyi oylarınıza sunuyorum… 
GARO
PAYLAN (İstanbul) – Karar yeter sayısı istiyoruz. 
BAŞKAN
– Karar yeter sayısı talebi vardır. Karar yeter sayısını arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
beş dakika ara veriyorum. 
Kapanma Saati: 21.55
YEDİNCİ OTURUM
Açılma Saati: 22.01
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN – Türkiye
Büyük Millet Meclisinin 109’uncu Birleşiminin Yedinci Oturumunu açıyorum.
485 sıra sayılı
Kanun Tasarısı’nın 48’inci maddesi üzerinde Muş Milletvekili Ahmet Yıldırım ve
arkadaşlarının önergesinin oylamasında karar yeter sayısı bulunamamıştı.
Şimdi oylama
işlemini tekrarlayacağım ve karar yeter sayısı arayacağım. 
Kabul edenler…
Kabul etmeyenler… Önerge kabul edilmemiştir. Karar yeter sayısı vardır. 
485 sıra sayılı
Kanun Tasarısı’nın görüşmelerine devam ediyoruz. 
Komisyon
yerinde.
Hükûmet yerinde.

ATAY USLU
(Antalya) – İftardan yeni geldi herkes. 
BAŞKAN - Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte olan 485 sıra sayılı
Sanayinin Geliştirilmesi ve Üretimin Desteklenmesi Amacıyla Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 48’inci
maddesinde yer alan "OSB'lere faaliyetleri için gerekli olan Bakanlıkça
uygun görülecek projeler için kredi verilebilir.” ibaresinin "OSB'lerin
faaliyetleri için ihtiyaç duydukları ve Bakanlıkça uygun görülecek projeler
için kredi verilebilir.' şeklinde değiştirilmesini arz ve teklif ederiz.
Fatma
Kaplan Hürriyet (Kocaeli) ve arkadaşları
HAKAN
ÇAVUŞOĞLU (Bursa) – Garo bir kere yaptı ya.
ÖZGÜR
ÖZEL (Manisa) – Oğlum, ben değilim, yanlış anlıyorsun. Sor bakalım beni mi
söyledi, geri zekâlı! 
HAKAN
ÇAVUŞOĞLU (Bursa) – Garo bir kere yapıyor, sen her gün yapıyorsun.
ÖZGÜR
ÖZEL (Manisa) – Yaparım, ne var? Sana mı soracağım?
HAKAN
ÇAVUŞOĞLU (Bursa) – Garo’yu gene anlarım da seni anlayamadım.
ÖZGÜR
ÖZEL (Manisa) – Ne insanlıktan anlıyorsun ne kötülükten anlıyorsun ya.
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
HAKAN
ÇAVUŞOĞLU (Bursa) – Şeyiniz var deyince de kızıyorsunuz.
ÖZGÜR
ÖZEL (Manisa) – Oğlum, sende şu kadar ahlak yok, şu kadar, şu kadar!
BAŞKAN
– Önerge hakkında söz isteyen Fatma Kaplan Hürriyet, Kocaeli Milletvekili.
Buyurunuz
Sayın Kaplan Hürriyet. (CHP sıralarından alkışlar) 
HAKAN
ÇAVUŞOĞLU (Bursa) – Sizin sorununuz var bu milletin inancıyla, sorununuz! 
ÖZGÜR
ÖZEL (Manisa) – Ya, git Allah aşkına! 
HAKAN
ÇAVUŞOĞLU (Bursa) - İftara bile tahammülünüz yok sizin.
ÖZGÜR
ÖZEL (Manisa) - Geri zekâlı, sanıyorsun ki bir tek sende var şey yapan.
HAKAN
ÇAVUŞOĞLU (Bursa) – Bana bak, sen dediğine dikkat et! Sen dediğine dikkat et
tamam mı, sen dediğine dikkat et!
ÖZGÜR
ÖZEL (Manisa) – Hadi lan, hadi!
HAKAN
ÇAVUŞOĞLU (Bursa) – Sözünü geri al!
ÖZGÜR
ÖZEL (Manisa) – Sen geri al! 
HAKAN
ÇAVUŞOĞLU (Bursa) – Sözünü geri al!
ÖZGÜR
ÖZEL (Manisa) – Sen geri al! Kim oluyorsun sen?
BAŞKAN
– Sayın milletvekilleri…
HAKAN
ÇAVUŞOĞLU (Bursa) – Sözünü geri al!
BAŞKAN
- Sayın Kaplan Hürriyet, bir saniye efendim.
MUSTAFA
ELİTAŞ (Kayseri) – Sayın Başkan, bakın, burada bir tartışma oluyor.
BAŞKAN
– Evet, sürenizi yeniden başlatıyorum. 
Buyurunuz.

MUSTAFA
ELİTAŞ (Kayseri) – Burada bir tartışma oluyor, arkadaşlarımız karar yeter
sayısı…
BAŞKAN
– Sesiniz gelmedi Sayın Elitaş, mikrofonunuzu mu…
MUSTAFA
ELİTAŞ (Kayseri) – Karar yeter sayısıyla ilgili bir mesele konuşuluyor,
tartışma oluyor ama sayın grup başkan vekili “geri zekâlı” diye…
ÖZGÜR
ÖZEL (Manisa) – Canım onun söylediği lafı duymuyor musun sen?
MUSTAFA
ELİTAŞ (Kayseri) – Ama, bakın, o “geri zekâlı”…
HAKAN
ÇAVUŞOĞLU (Bursa) - Evet, söylediğimi söylüyorum tekrar.
ÖZGÜR
ÖZEL (Manisa) – Böyle bir terbiyesizlik olur mu canım?
MUSTAFA
ELİTAŞ (Kayseri) – Bak, hâlâ, Sayın Başkanım…
BAŞKAN
– Şimdi, ben…
HAKAN
ÇAVUŞOĞLU (Bursa) – Senin iftarla ne sorunun var kardeşim?
ÖZGÜR
ÖZEL (Manisa) – Allah Allah! Bir kez, kardeşim...
HAKAN
ÇAVUŞOĞLU (Bursa) – İftarla ne sorunun var?
ÖZGÜR
ÖZEL (Manisa) – …ahlaksızlık yapma!
BAŞKAN
– Tartışmanın nedenini bilmiyorum. 
ÖZGÜR
ÖZEL (Manisa) – Bana demiyor adam ya! 
HAKAN
ÇAVUŞOĞLU (Bursa) - Sorunu var diyorum, iftarla sorunu var. 
ÖZGÜR
ÖZEL (Manisa) - Delisin sen ya! Böyle bir şey olmaz ya!
HAKAN
ÇAVUŞOĞLU (Bursa) – Var işte!
MUSTAFA
ELİTAŞ (Kayseri) – Hakan, sus!
ÖZGÜR
ÖZEL (Manisa) – Ahlaksız adamsın ya, böyle bir şey olur mu ya!
BAŞKAN
– Sayın milletvekilleri, lütfen efendim…
MUSTAFA
ELİTAŞ (Kayseri) – Sayın Başkan… Lütfen, Sayın Başkan… Hâlâ, bakın…
“Terbiyesiz”, “geri zekâlı” ve “ahlaksız” diyor.
ÖZGÜR
ÖZEL (Manisa) – Böyle bir şey olmaz ya!
HAKAN
ÇAVUŞOĞLU (Bursa) – Sayın Başkan, bir milletvekili “geri zekâlı” diyemez, o
sözünü geri almak zorundadır. 
MUSTAFA
ELİTAŞ (Kayseri) – Sayın Başkan…
ÖZGÜR
ÖZEL (Manisa) – Kürsüde demedim, bir şey demedim!
OKTAY
ÇANAK (Ordu) - Ahlaksız sensin!
MUSTAFA
ELİTAŞ (Kayseri) – Nerede demedin? Burada, tutanaklarda var mı, yok mu?
BAŞKAN
– Birleşime on beş dakika ara veriyorum.
Kapanma Saati: 22.04
SEKİZİNCİ OTURUM
Açılma Saati: 22.39
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 109’uncu Birleşiminin Sekizinci Oturumunu
açıyorum.
485
sıra sayılı Kanun Tasarısı’nın görüşmelerine devam ediyoruz.
Komisyon
yerinde.
Hükûmet
yerinde.
Tasarının
48’inci maddesi üzerinde Fatma Kaplan Hürriyet ve arkadaşlarının önergesi
üzerinde Sayın Fatma Kaplan Hürriyet konuşacaktır.
Buyurunuz
Sayın Kaplan Hürriyet. (CHP sıralarından alkışlar)
Söz,
bu sefer sizi geri göndermeyeceğiz.
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Sayın
Başkan, değerli milletvekilleri; 485 sıra sayılı Kanun Tasarısı’nın 48’inci
maddesi hakkındaki önergemiz üzerinde söz almış bulunuyorum. Genel Kurulu
saygıyla selamlıyorum.
Biz
burada sanayinin geliştirilmesi ve üretimin desteklenmesi amacıyla bazı kanun
hükmünde kararnameler hakkında konuşuyoruz. Bu tasarıda, yeri geldi, zeytin
ağaçlarımızı korumak için halkımızla el ele mücadele ettik. Bu mücadelenin
sonucu zeytin ağaçlarımızı katillerin elinden kurtardık. Önceki gün
görüşmelerde mera alanlarının da sanayi ve imara açılmasını öngören madde geri
çekildi.
Aslında,
sizden artık neyi koruyup kurtaracağımızı şaşırmış durumdayız; ağaçları mı,
hayvanları mı, zeytinlikleri mi, çocukları mı, kadınları mı, demokrasiyi mi,
cumhuriyeti mi? Bir ülkede hukukun üstünlüğü, üstünlerin ve damatların hukukuna
dönüşmüşse; yargının bağımsızlığı, birilerine bağımlı hâle gelmişse; adaletin
temeli, güçlünün çıkarı olmuşsa biz nasıl kalkınacağız, nasıl gelişeceğiz?
Sürekli olarak emekçiye dayak, akrabaya kıyak hâlindesiniz. 
Bakınız,
işsizler ordusuna 619 bin insanımız daha katıldı. Tarım ve sanayide çalışan
oran azaldı. Kayıt dışı çalışanların oranı yüzde 33’ü geçti. İş kazalarındaki
oranımız sürekli artıyor ve adalete hasret kalalı tam on beş yıl oldu. Adaletin
ve hukukun bu kadar katledildiği ülkemizde Ankara Güvenpark’ta adalet için
başlattığımız yürüyüş bugün üçüncü gününde. 1919’da adaletsizliğe, sömürüye,
saraya hayır diyen Mustafa Kemal Atatürk, 2017’de yine aynı adaletsizliğe,
saray rejimine hayır diyen Cumhuriyet Halk Partisi ve cumhuriyet sevdalıları,
adalet sevdalıları. Bir zamanlar kumpaslarla vatansever askerlere hain
diyenler, bir zamanlar PKK’yla görüşen, oturup masada anlaşmaya çalışanlar, bir
zamanlar bavulla belge getiren gazetecileri kahraman ilan edenler, şimdi
bizlere hain yaftası yapıştırmaya çalışıyor. 
Fetullah
Hoca Efendi’nin FETÖ’ye dönüşünü, Esad’dan Esed’e geçişi, birkaç öfkeli genç
olan IŞİD’in teröriste dönüştüğünü anlatmıyorum bile. Şimdi ise milletvekili
arkadaşımız Enis Berberoğlu delilsiz ve mesnetsiz yirmi beş yıla mahkûm edildi.
Bütün devlet, ne yazık ki yargısıyla, idaresiyle, yürütmesiyle tek bir kişinin
çıkarları için çalışıyor. Oysaki, “Bir saat adaletle hükmetmek bir sene ibadet
etmekten daha hayırlıdır.” diyor hadislerimiz. Siz bu hayırlarınızı da çoktan
kaybettiniz. 
Bıktık
artık sırf arkası sağlam diye serbest kalan suçlulardan, bıktık artık yoktan
bahanelerle hapislerde çürüyen insanların çaresizliğinden, bıktık artık küçücük
çocuklara tecavüz edip serbest kalanların haberlerini okumaktan, hukuka sığınan
şiddet mağduru kadınların korunmamasından yani adalet en büyük hasretimiz
hâline geldi. Adaletin adı var ama hükmü yok ve biz bunlara bir dur demek adına
aş için, ekmek için, demokrasi için, barış için, kısaca yurttaşlarımızın tüm hakları
için onurlu, erdemli bir yürüyüş gerçekleştiriyoruz. Ama gelin görün ki, maaşlı
ak troller ülkenin bölünmesine ana muhalefet liderinin yürümesinin neden
olabileceği algısını yaratmaya çalışıyor. O da yetmezmiş gibi AKP Genel Başkanı
“Yargı sizi yarın bir yerlere davet ederse şaşırma.” diyor. Hangi yargı? Kumpas
yargısı mı? Talimatla çalışan saray savcıları mı? Bu alenen bir tehdittir ve
bundan sonra Genel Başkanımız Sayın Kemal Kılıçdaroğlu’nun başına gelebilecek
her türlü olumsuzluğun sorumlusu bu tehditleri savuranlardır değerli
arkadaşlar. Sürekli tehdit edenler zannediyorlar ki hep iktidarda kalacaklar
ama yanılıyorlar. Bir gün devran dönecek o adalet, bu ülkeye gelecek ve biz
bugünleri unutmayacağız. Yalanın iktidarına karşı adaleti savunmaya devam
edeceğiz. Adaletsizliği adaletle yıkacağız ve bugünden geriye sadece yarınlar
için direnenler kalacak. Sözlerime rahmetli Bülent Ecevit’in şiir dizeleriyle
son vermek istiyorum. Rahmetli Bülent Ecevit şiirinde diyor ki:
“Gündüze
güneş güneşe tarla,
Tarlaya
başak ne güzel uymuş.
Başağa
buğday buğdaya insan,
İnsana
emek ne güzel uymuş.
Emeğe
eylem eyleme yürek,
Yüreğe
sevgi ne güzel uymuş.”
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Kaplan Hürriyet.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
48’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
49’uncu
madde üzerinde üç önerge vardır, önergeleri okutuyorum:
Türkiye Büyük
Millet Meclisi Başkanlığına
Görüşülmekte olan 485 sıra sayılı Kanun
Tasarısı’nın 49’uncu maddesinde yer alan “‘Bakanlığa’ ibaresinden sonra gelmek
üzere" ibaresinin “‘Bakanlığa’ ibaresinden önce gelmek üzere” şeklinde
değiştirilmesini arz ve teklif ederiz.
 Mahmut Toğrul Ahmet
Yıldırım Behçet Yıldırım
 Gaziantep Muş Adıyaman
 Erdal Ataş Müslüm
Doğan İmam Taşçıer
 İstanbul İzmir Diyarbakır
Türkiye
Büyük Millet Meclisi Başkanlığına
Görüşülmekte olan 485 sıra sayılı Kanun
Tasarısı’nın 49’uncu maddesiyle değiştirilen 4562 sayılı Kanun’un 15’inci
maddesine eklenen ikinci fıkranın madde metninden çıkarılmasını arz ve teklif
ederiz.
 Kazım Arslan Tahsin
Tarhan  Akif Ekici
 Denizli Kocaeli Gaziantep
 İrfan Bakır Tacettin
Bayır Erkan Aydın
 Isparta İzmir Bursa
BAŞKAN – Şimdi, maddeye en aykırı
önergeyi okutup işleme alacağım.
Türkiye
Büyük Millet Meclisi Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı'nın 49’uncu
maddesinin aşağıdaki şekilde değiştirilmesini arz ve teklif ederiz.
"MADDE 49- 4562 sayılı Kanunun 15 inci maddesinin
birinci fıkrasının birinci cümlesine "Bakanlığa” ibaresinden sonra gelmek
üzere "satışı takip eden ayın ilk haftası içerisinde” ibaresi eklenmiş ve
aynı maddeye birinci fıkrasından sonra gelmek üzere aşağıdaki fıkra
eklenmiştir.
"Parsel birim maliyeti; altyapısı
tamamlanmış ve işletmeye geçmiş OSB'nin muhasebe kayıtlarındaki kamulaştırma,
altyapı inşaatı, arıtma tesisi maliyeti, genel idare giderleri ve yatırım ile
ilgili cari giderlerden oluşan toplam yatırım tutarının 213 sayılı Kanun
uyarınca belirlenen yeniden değerleme oranı ile güncellenerek toplam sanayi
alanına bölünmesiyle hesaplanır.”
 Ahmet Kenan Tanrıkulu İsmail
Faruk Aksu Mustafa Kalaycı
 İzmir İstanbul Konya
 Ahmet Selim Yurdakul Zihni
Açba Fahrettin Oğuz Tor
 Antalya Sakarya Kahramanmaraş
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) –Katılmıyoruz efendim.
BAŞKAN
– Önerge hakkında söz isteyen Fahrettin Oğuz Tor, Kahramanmaraş Milletvekili.
Buyurunuz
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 485 sıra
sayılı Tasarı’nın 49’uncu maddesi hakkında verdiğimiz önerge üzerinde
Milliyetçi Hareket Partisi adına söz almış bulunuyorum. Genel Kurulu saygıyla
selamlıyorum. 
Bizim
önergemiz, organize sanayi bölgelerinde parsel birim maliyeti hesabındaki yüzde
25 sınırlamasını piyasa şartları bakımından sakıncalı olduğu düşüncesiyle
kaldırılmasının uygun olacağını düşünüyoruz. Bu sebeple önergemize destek
istiyoruz. 
Sayın
Başkanım, az önce burada Millî Eğitim Bakanı oturuyordu, tabii, herkes Sanayi
Bakanımızı aradı ama siz “Üretimin temeli eğitim.” dediniz. Gerçekten, her
şeyin temeli eğitimdir diyorum. 
Şimdi,
ben de eğitimle ilgili bir kaç konuyu arz etmek istiyorum. Tabii, Sanayi
Bakanımız da eğitimden ayrı değildir, yarısı buradaysa yarısı da eğitimle
ilgilidir.
Şimdi,
bu arada, tabii, Artvin Milletvekilimiz Uğur Bayraktutan’a da annesinin vefatı
nedeniyle Allah’tan rahmet diliyorum, sabır diliyorum Uğur Bey’e. 
Uğur
Bey’le ilgili bir hatıram var, bunu da CHP’li arkadaşlara anlatmak istiyorum.
Tabii, Uğur Bey’in amcası Uğur Bey’i büyüten bir kişidir. Turgut Bayraktutan,
öğretmen okulu müdürüydü, bizim de müdürümüzdü. Bizde de çok büyük emekleri
var. Bir öğrencinin Turgut Bey’le ilgili hatırasını burada okuyarak başlamak
istiyorum: “Öğretmen okulu 2’nci sınıfta yatılı olarak okuyorum. Cumhuriyet
Bayramı’nda üç gün tatil var. Bu tatili köyümde geçirmek istiyorum, izin almam
gerekiyor. Müdürümüz Turgut Bayraktutan’ın yanına yaklaşmak ve konuşmak yürek
ister. Dilekçemi yazdım, Kapısında müdürümüzü beklemeye başladım. Dersini
bitirip geldi ama çok sert görünüyordu. Makamına oturmasını bekledim. Dilekçemi
itinayla, korkuyla verdim. Okumasında ‘izin’ kelimesini geçmişti ki dilekçemi
yırtıp parça parça attı odanın içine. Ben dilekçemin parçalarını tek tek
toplarken odanın içinde ‘İzin ha!, İzin ha!’ diye sinirli sinirli dolanıyordu.
Toplayıp kâğıt parçalarını cebime koyup odasından ben de sinirli bir şekilde
çıktım. Korzul’da -semt ismi- biletimi aldım. Gelecek otobüsü beklemeye
başladım. Ben de çok kızmıştım. Korzul’da otobüsü beklerken okulun nöbetçi
öğrencisi geldi. Birilerini arar gibi bir hâli vardı. Bana ‘Bugün müdür bey
izin isteyen bir öğrencinin dilekçesini yırtmış, bana ‘Onu bulmadan
gelmeyesin.’ dedi.’ ‘Acaba kimdir biliyor musun?’ diye sordu. Korkmaya başladım
ama içimden ‘Doğruyu söylememek de olmaz.’ dedim. ‘Benim.’ dedim. ‘Otobüs
bekliyorum, şimdi otobüs gelecek, gideceğim.’ dedim. Nöbetçi öğrenciyi
tanıyorum, samimi olduğum bir arkadaşımdı. Beni yalvara yalvara okula götürdü.
Nöbetçi öğrenci müdür beyin odasının kapısını çaldı, içeri girdik, durumu
anlattık. Kükreyen müdür gitmiş, yerine babacan bir müdür gelmişti. Beni dinledi,
hatası için özür diledi, yırttığı dilekçenin parçalarını toplamama teşekkür
etti, izin dilekçemi kendi yazdı; bir hafta izin verdi. ‘Paran yoksa vereyim.’
dedi. ‘Param var, istemem, teşekkür ederim.’ dedim. ‘Hadi güle güle git, annene
babana selamımı söyle.’ dedi. Koşarak Korzul’a geldim, arabaya bindim ve köyüme
döndüm.” Eğitimin böyle babacan müdürlere, yöneticilere ihtiyacı olduğunu
düşünüyorum. Kıymetli müdürümüze de yani Uğur Bey’in amcasına da, yetiştiren
kişiye de Allah’tan rahmet diliyorum. (CHP sıralarından alkışlar)
Sayın
Bakanım, tabii, buraya ben birkaç öğrencinin karnelerini getirdim, ortaöğretim
öğrencisi, bunlardan bir iki örnek sunmak istiyorum sizlere. 17 dersten 7’si
zayıf olan öğrenci ortalamayla sınıfı geçiyor. Bugün uygulanan sistem budur
ortaöğretimde ve 7’si zayıf olan dersler de fevkalade önemli derslerdir. Ne
gibi? Türk edebiyatı gibi, tarih gibi, matematik gibi, kimya gibi, yabancı dil
gibi. Keza, bir başka öğrenci 7’si zayıf olduğu hâlde kolay derslerin
ortalaması yüksek olduğu için ortalamayla geçiyor, 53,68 ortalamayla sınıfı
geçiyor. Keza, 17 dersin 8 tanesi zayıf, sınıf ortalamasıyla geçiyor. Yine, 15
dersinden 8 tanesi zayıf olan öğrenci ortalamayla sınıfını geçiyor. Sorumlu
olarak geçenler de var tek dersten. 
Şunu
söylemek istiyorum, zaman daraldı: Tabii, bu şekilde biz kaliteli öğrenci
yetiştiremeyiz, birincisi bu. 
İkincisi
de: Sayın Millî Eğitim Bakanımıza emin olun söylemenizi istiyorum, onu
kendisine söyleyecektim, öyle ki endüstri meslek liselerine -bunu örnekleyebiliriz,
ben KİT toplantısında da dile getirdim- biz din ahlak bilgisi öğretmenini tayin
ediyoruz. Bu yanlıştır. Ara eleman Türkiye'de son derece önemli. İşsiz adam
“Vasfın ne?” diyorsun, hiçbir vasfı yok. Ama biz din ahlak öğretmenini genel
müdür yapalım, daire başkanı yapalım ama Allah için endüstri meslek lisesine
müdür yapmayalım. Türkiye bundan çok büyük zarar görür.
Saygılar
sunuyorum. (MHP ve CHP sıralarından alkışlar) 
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
49’uncu maddesiyle değiştirilen 4562 sayılı Kanun’un 15’inci maddesine eklenen
ikinci fıkranın madde metninden çıkarılmasını arz ve teklif ederiz.
Erkan Aydın (Bursa) ve
arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
HARUN KARACAN (Eskişehir) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge hakkında söz isteyen Erkan Aydın, Bursa Milletvekili.
Buyurunuz
Sayın Aydın. (CHP sıralarından alkışlar) 
ERKAN
AYDIN (Bursa) – Teşekkür ederim Sayın Başkanım.
Artvin
Milletvekilimiz Sayın Uğur Bayraktutan’ın annesi bugün rahmetli oldu, ben de
buradan kendisine başsağlığı, annesine Allah'tan rahmet diliyorum. 
Kanunun
ismi Sanayinin Geliştirilmesi ve Üretimin Desteklenmesi. Şöyle kocaman bir
kitap, 102 madde. Yaklaşık bir haftadır da bunun üzerine konuşuyoruz. Şimdi
bakalım, sanayi ve üretim şuradaki yazılanlarla kâğıt kalem üzerinde gelişiyor
mu yoksa pratikte başka şeyler mi istiyor. 
Birincisi
-Millî Eğitim Bakanı biraz önce buradaydı, sizden önce Sayın Bakan- dünyanın
her yerinde sanayi de üretim de gelişmişlik de eğitimden başlıyor. Eğitim
nereden başlıyor? Araştırmacı, sorgulayan, ezberci olmayan ve devamlı soru
soran bir eğitim sisteminden başlıyor. Bizde nasıl? Her şeyi ezberleyelim.
İşte, TEOG sınavında 17 bin 1’inci var ama ülkeye baktığınızda birçok konuda 70
ülke arasında 42’nci sırada.
Dünyadaki
örneklere bakalım. Bugün akşam haberleri izlediyseniz Apple firmasının bir
etkinliğinde 10 yaşında bir Japon çocuk 5 tane “app” geliştirmiş. Bu 5 tane
“app”le de yani programla da iPhonelere girmiş ve etkinliğin ana gündem konusu
olmuş, konuşmacısı olmuş. Bakın, 10 yaşında. Bizim o kadar öğrencimiz var, o
kadar yetişmiş insanımız var, buralara giren tek bir örnek dahi bulamıyoruz.
Bunun
yanında, 81 yaşında bir Çinli kadın vatandaş. Bu da aynı şekilde iPhone için
program yazmış, 61 yaşında bilgisayar kullanmaya başlamış ve 81 yaşında da
çıkmış buralara program yazdığı için ödül törenine konuşmacı olarak gelmiş.
Peki,
biz bunların gelişebilmesi için ne yapıyoruz? Adaleti -işte hepimizin gördüğü
durumda- mahvediyoruz. Hukuku, özgürlüğü kendi isteğimize, kendi bakış açımıza
göre de götürüyoruz, bir yerlere teslim ediyoruz.
Kayıt
dışı işsizlik deseniz, yüzde 33 olarak resmî açıklanmış ama iki gün önceki
işsizlik rakamları ortada, 3 milyon 600 bin resmî işsiz, iş aramayı bırakan bir
o kadar insan ve ülkeden ümidini kesmiş, yarınlardan ümidini kesmiş bir Türkiye
tablosu ama buraya çıkan iktidar milletvekilleri o kadar güzel bir pembe tablo
çiziyor ki sanki uzayda yaşam kurmaya böyle az kalmış, birkaç aya artık Mars’ta
biz kuracağız hayatımızı da yaşayacağız gibi. Aynı hani Somali’ye bu makyajı
yapsanız, Somali’de millet obeziteden ölecek gibi ama gerçek ne? Somali’de
insanlar açlıktan ölüyor. Yani bu tür iteleme, bu tür tablolar göstererek
gerçekler maalesef, yüce milletimizden saklanıyor. 
Peki,
ne yapmamız gerekiyor? Bunun için tek bir kurtuluş reçetemiz var, hep birlikte,
bir olarak, iktidarı muhalefeti acilen normalleşme sürecine girmemiz gerekiyor;
acilen demokrasiye, üstünlerin hukukuna değil hukuka, hukukun üstünlüğüne geri
dönmemiz gerekiyor. Millî Eğitim Bakanı bugün de söyledi, Anayasa’nın
maddelerini söyledi ama okuyunca aynı Anayasa’nın maddelerine göre birilerinin
de “Bunun hesabını sorarız.” dediğini söylemedi. Grup Başkan Vekilimiz Özgür
Özel söylediği zaman da şöyle bir alnını sildi. O yüzden adaletin hepimize
lazım olduğunu düşünmemiz gerekiyor çünkü bu durum sürdürülebilir değil, bu
gerginlik ülkeyi ne kadar daha nereye kadar götürebilir, kimse kestiremiyor.
İşte, yurt dışındaki her türlü demokratik kriterlerde, ekonomik kriterlerde
devamlı gerilere doğru giden bir ülke var ve bunun çıkış yolu da bu yüce
Mecliste olması gerekiyor. Hepimiz bir araya gelerek bunları çözmemiz gerekiyor
yani birileri kendi çıkarlarını korurken biz de burada gidip milletin, halkın
çıkarlarını bir araya gelip bu yüksek sesle dile getirip çözüm üretemezsek iş
işten geçtikten sonra da aslında yapacak çok fazla bir şey kalmıyor.
Diyorum
ki: Türkiye’nin daha fazla karanlığa boğulmaması için bu sese kulak verin.
“Bizim çoğunluğumuz var; biz elimizi kaldırır indiririz, istediğimizi yaparız.”
dediğiniz zaman kâğıt üzerinde belki işler çözülmüş oluyor ama gerçekte,
sokakta, halkın içerisinde maalesef bunlar çözülmüyor. O yüzden, son bir kez
daha, bu çağrıya kulak verin diyorum.
Hepinizi
saygıyla selamlıyor, iyi akşamlar diliyorum. (CHP sıralarından alkışlar) 
BAŞKAN
– Teşekkür ederim Sayın Aydın.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz efendim. 
BAŞKAN
– Yoklama isteminizi gerçekleştireceğim.
Sayın
Özel, Sayın Tarhan, Sayın Engin, Sayın Aydın, Sayın Gündoğdu, Sayın Akyıldız,
Sayın Akkaya, Sayın Kaplan Hürriyet, Sayın Atıcı, Sayın İrgil, Sayın Gökdağ,
Sayın Çamak, Sayın Özdemir, Sayın Köksal, Sayın Demir, Sayın Balbay, Sayın
Bakır, Sayın Topal, Sayın Pir, Sayın Kürkcü.
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 23.01
DOKUZUNCU OTURUM
Açılma Saati: 23.13
BAŞKAN: Başkan Vekili Mehmet
Akif HAMZAÇEBİ
KÂTİP ÜYELER: Fehmi KÜPÇÜ
(Bolu), Mücahit DURMUŞOĞLU (Osmaniye)
-----0-----
BAŞKAN – Türkiye Büyük Millet Meclisinin 109’uncu Birleşiminin
Dokuzuncu Oturumunu açıyorum.
III.- YOKLAMA
BAŞKAN
- 485 sıra sayılı Kanun Tasarısı’nın 49’uncu maddesi üzerinde Bursa
Milletvekili Erkan Aydın ve arkadaşlarının önergesinin oylamasından önce istem
üzerine yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım. 
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
485
sıra sayılı Kanun Tasarısı’nın görüşmelerine devam ediyoruz.
Komisyon
yerinde.
Hükûmet
yerinde.
Sayın
Elitaş, 60’ıncı maddeye göre bir söz talebiniz vardı, mikrofonunuzu açıyorum.
V.- AÇIKLAMALAR (Devam)
31.- Kayseri Milletvekili Mustafa Elitaş’ın, Artvin
Milletvekili Uğur Bayraktutan’a annesinin vefatı nedeniyle başsağlığı dileğinde
bulunduğuna ilişkin açıklaması
MUSTAFA ELİTAŞ (Kayseri) – Sayın Başkan, teşekkür
ediyorum.
Artvin Milletvekili Sayın Uğur Bayraktutan’ın muhterem
annesi bugün hakkın rahmetine kavuşmuştur. Merhumeye Allah’tan rahmet
diliyoruz. Uğur Bayraktutan ve ailesine başsağlığı ve sabırlar dileklerimizi AK
PARTİ Grubu olarak iletiyoruz.
BAŞKAN – Teşekkür ederim Sayın Elitaş.
Sayın Bakan, sizin de 60’ıncı maddeye göre söz
talebiniz vardı, mikrofonunuzu açıyorum.
Buyurunuz.
32.- Bilim, Sanayi ve Teknoloji Bakanı Faruk Özlü’nün,
Sağlık Bakanlığı ile Millî Savunma Bakanlığının Manisa’daki askerlerin gıda
zehirlemesi olayını incelediklerine ve Millî Savunma Bakanının şu anda Manisa’ya
gittiğine ilişkin açıklaması
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Teşekkür ediyorum Sayın Başkan.
Az
önce CHP Grup Başkan Vekili ve MHP Grup Başkan Vekili Manisa için bir soru
sormuşlardı. Şimdi Sayın Bakanımızla görüştüm, olay doğru, öyle bir olay olmuş.
Hem Sağlık Bakanlığı hem Millî Savunma Bakanlığı olayı inceliyorlar ve Millî
Savunma Bakanımız şu anda Kocaeli’den Manisa’ya gidiyor. Netleştiğinde size
tekrar bilgi arz edeceğim.
Teşekkür
ederim. 
BAŞKAN
– Teşekkür ederim Sayın Bakan. 
ÖZGÜR
ÖZEL (Manisa) – Sayın Başkanım… 
BAŞKAN
– Sayın Özel…
33.- Manisa Milletvekili Özgür Özel’in, Manisa’ya giden
Millî Savunma Bakanına teşekkür ettiklerine, Manisa’da zehirlenme vakalarının
yanında bir de kışlada dayak iddiaları olduğuna, İstanbul Milletvekili Kadri
Enis Berberoğlu’nun TBMM sitesindeki resminin kaldırıldığı, BİM kodunun,
giriş-çıkış ve araç kartlarının iptal edildiği haberlerine ilişkin açıklaması
ÖZGÜR
ÖZEL (Manisa) – Sayın Başkanım, Sayın Bakana da Manisa’ya giden Sayın Bakana da
teşekkür ediyoruz. Bu ciddiyetle bu işin üzerine gitmek lazım. 
Bir
video var Manisa Milletvekilimizin paylaştığı; askerler diyor ki:
“Zehirleniyoruz, geri döndüğümüzde bir de üstüne dayak yiyoruz. Siz evinize
gidiyorsunuz, biz bir de dayak yiyoruz ‘Neden gittiniz, neden böyle yaptınız?’ diye.”
Bu iş, hakikaten üstünde durulması gereken bir iş. Bir de kışlada dayak böyle
bir dönemde kabul edilebilir değil. 
Sayın
Başkanım, çok önemli gördüğüm bir diğer husus için aslında söz istemiştim,
Sayın Bakanın açıklaması geldi. 
Biraz
önce basına da yansıdı, danışmanları da aradı, teyit de ettirdik. Sayın Enis
Berberoğlu’nun Türkiye Büyük Millet Meclisi sitesindeki resmi kaldırılmış; BİM
kodu, Bilgi İşlem Merkez kodu iptal edilmiş kartlarının giriş çıkışı için, araç
kartları iptal edilmiş. Milletvekilliğinin düştüğü yok, Anayasa’ya aykırı bir
tutukluluk ortada. Parlamentonun bu sorunu çözmesi beklenirken milletvekilimize
karşı akılalmaz bir tutum takınıyor Meclis. 
Bu
konunun da araştırılıp Genel Kurula bilgi verilmesini talep ediyoruz efendim. 
VI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mehmet Akif
Hamzaçebi’nin, İstanbul Milletvekili Kadri Enis Berberoğlu’nun TBMM sitesindeki
fotoğraf ve bilgilerine erişimin bazı marka telefonlardan
gerçekleştirilemediğine dair bir bilgi geldiğine, BİM kodu ile giriş-çıkış ve
araç kartlarıyla ilgili konuyu araştıracağına ilişkin konuşması
BAŞKAN
– Sayın Özel, konu bana intikal etti ama birinci bölümüyle intikal etmişti.
Sayın Enis Berberoğlu’nun Türkiye Büyük Millet Meclisi internet sitesindeki
fotoğrafının ya da öz geçmişinin kaldırıldığı yönünde bir bilgi intikal etti.
Onun üzerine, ben hem kendim iPhone’dan denedim hem de Kanunlar ve Kararlar
Başkanlığındaki arkadaşlarımdan rica ettim. Gördük ki bilgisayardan girildiği
zaman öz geçmiş, fotoğraf olduğu gibi duruyor, bir marka telefondan
girildiğinde yine öz geçmiş ve fotoğraf aynı şekilde görüntülenebiliyor fakat
bir başka marka cep telefonundan giriş yapıldığı zaman öz geçmiş olduğu hâlde
fotoğraf görüntülenemiyor. Onun üzerine, ben çözümü konusunda arkadaşlarla
görüştüm, şöyle bir bilgi geldi ilgili birimden: Bazı fotoğrafların istenilen
ebadın daha ötesinde yüksek bir ebatta olması nedeniyle bazı cep
telefonlarından o fotoğrafın görüntülenemediği yönünde, böyle bir bilgi geldi.
Onu da hemen arkadaşlarımız giderecekler. Sayın Berberoğlu’nun milletvekilliği
sona ermiş değil. Sözünü ettiğiniz diğer konuları bilmiyorum, şu an sizden
öğrendim. Giriş kartlarının ve BİM kodlarının iptal edildiği yönündeki bilgiyi
sizden alıyorum, onu da araştıracağım. 
ÖZGÜR
ÖZEL (Manisa) – Tamam efendim. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu Raporları
(S. Sayısı:485 ve 485’e 1’inci Ek)
(Devam)
BAŞKAN – Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 485 sıra sayılı Kanun Tasarısı’nın 49’uncu maddesinde yer alan “‘Bakanlığa’
ibaresinden sonra gelmek üzere" ibaresinin “‘Bakanlığa’ ibaresinden önce gelmek
üzere” şeklinde değiştirilmesini arz ve teklif ederiz.
Mahmut
Toğrul (Gaziantep) ve arkadaşları 
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
- Gerekçeyi okutuyorum: 
Gerekçe:

Değişikliğin
mevcut hâliyle yapılması durumunda oluşacak devrik cümlenin düzeltilmesi
amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
49’uncu
maddeyi oylarınıza sunuyorum: Kabul edenler… Kabul etmeyenler… 49’uncu madde
kabul edilmiştir. 
50’nci
madde üzerinde iki önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 50’nci maddesiyle
düzenlenen 4562 sayılı Kanun’un 17’nci maddesinde yer alan “Yüksek Planlama
Kurulunca” ibaresinin “Yüksek Planlama Kurulu tarafından” olarak
değiştirilmesini arz ve teklif ederiz. 

 Kazım Arslan Tahsin
Tarhan Akif Ekici
 Denizli Kocaeli Gaziantep
 İrfan Bakır Tacettin
Bayır
 Isparta İzmir

BAŞKAN – Şimdi maddeye en aykırı önergeyi okutup işleme
alacağım: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
50’nci maddesinde yer alan “MADDE 17” ibaresinden sonra gelmek üzere “Vali
hariç” ibaresinin eklenmesini arz ve teklif ederiz. 

 Mahmut Toğrul Ahmet
Yıldırım Behçet Yıldırım
 Gaziantep Muş Adıyaman
 Erdal Ataş Müslüm
Doğan İmam Taşçıer
 İstanbul İzmir Diyarbakır
BAŞKAN –
Komisyon önergeye katılıyor mu? 
SANAYİ, TİCARET,
ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ ERCOŞKUN
(Bolu) – Katılamıyoruz Sayın Başkan.
BAŞKAN – Hükûmet?
BİLİM, SANAYİ VE TEKNOLOJİ BAKANI FARUK ÖZLÜ (Düzce) –
Katılmıyoruz efendim. 
BAŞKAN – Gerekçeyi okutuyorum: 
Gerekçe: 
Valilere yönelik “OSB zenginleri” sıfatı, ilgili
kesimlerce yoğun olarak kullanılan bir kelimedir. Vali, siyasi otoriteyi temsil
etmek üzere müteşebbis heyet içinde yer alır. Bulunduğu konum ek bir gelir
sahibi olmasını gerektiren bir kurum değildir. Bazı illerde 10’un üzerinde OSB
bulunmaktadır. Valinin bu OSB’lerin tamamından huzur hakkı alacağını düşünürsek
OSB’ler valiler için en büyük gelir kapısı olacaktır. 631 sayılı KHK’ya yapılan
atıf kamu görevlisine kurum içi ve dışı görevlerinden sadece biri için ücret
ödenmesini belirlemektedir. Bu maddenin uygulanmasında illere göre farklı
uygulamalar ve ihtilaflar söz konusu olabilir. Dolayısıyla valilerin bu madde kapsamında
huzur hakkı alamayacağı hüküm altına alınmalıdır. 
BAŞKAN – Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Amacıyla Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 50’nci maddesiyle
düzenlenen 4562 sayılı Kanun’un 17’nci maddesinde yer alan “Yüksek Planlama
Kurulunca” ibaresinin “Yüksek Planlama Kurulu tarafından” olarak
değiştirilmesini arz ve teklif ederiz.
Kazım
Arslan (Denizli) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge hakkında söz isteyen Mustafa Ali Balbay, İzmir Milletvekili.
Buyurunuz
Sayın Balbay. (CHP sıralarından alkışlar)
Bir
Sayın Sarıbal koşuyor, bir de siz koşuyorsunuz kürsüye.
MUSTAFA
ALİ BALBAY (İzmir) – Sayın Başkanım, Kızılcahamam’dan geliyorum, Kahramankazan
bölümünü bitirdik.
Sayın
Başkan, sayın milletvekilleri; Kahramankazan ve Kızılcahamam arasındaki adalet
yürüyüşünün 3’üncü gününün molasından sonra karşınızdayım. Evet, adalet
arıyoruz. Adaletin, hukukun kaynaklarından biri halktır. Hukuk bilimini biraz
okumuş olanlar, biraz ilgili olanlar görecektir ki adaletin başlıca
kaynaklarından biri halkın talepleridir. Bizim bu adalet yürüyüşümüz boyunca,
bütün samimiyetimle söylüyorum, yol boyu zaman zaman protesto edenler oldu,
“Rabia” işareti yapanlar oldu ama çok büyük bir çoğunluk bizim yanımıza gelerek
“Bizim için yürüyorsunuz. Biz sesimizi yükseltemiyoruz, lütfen bu yürüyüşü
sürdürün.” dedi. Anadolu’nun pek çok bölümünden de önümüzdeki günlerde destek
yürüyüşüne katılacaklarını söylediler. Zaten İzmir bu sabah başladı ve adım
adım onlar da İstanbul’a gelecekler.
Sayın
milletvekilleri, adalet en kutsal kavramlardan biridir. Yakın tarihimize bakın
-dünya tarihi demiyorum- hiçbir olağanüstü dönem adaletle anılmamıştır;
1950’liler, 1960’lar, 1970’ler, 1980’ler, hiçbir olağanüstü dönem ve bu dönem
de öyle anılmayacak. Göreceksiniz, bugünkü hukuksuz uygulamalar, çok değil,
yakın gelecekte tarihin sayfalarında yer almayacak, bugünün pek çok yayın
organı bugünkü yayınlarının tam tersini yapmak zorunda kalacaklar.
Sayın
milletvekilleri, 4 Aralık 2013 tarihinde Anayasa Mahkemesinin verdiği Mustafa
Balbay kararı sık sık bu kürsüden de dile getirildi. Ben kendimle ilgili bir
karar olduğu için çok da ayrıntısına girmek istemedim ancak bugün gelinen
noktada, sizinle birkaç noktayı ayrıca paylaşmak istiyorum.
O
karar 141 maddedir ve o kararın özü, 2013 yılında alınan o kararı dönemin yerel
mahkemesi uygulamak istemedi, 4 Aralıkta alınan karar 9 Aralıkta uygulandı.
Yerel mahkeme önce “Biz karar vermeyeceğiz.” dedi, sonra “Savcıyı
dinleyeceğiz.” dedi, ancak 9 Aralık günü 19.10’da bu kararı verdi. Sevgili
milletvekilleri, bugün o kararı uygulamakta ayak direyen, ancak 5’inci gün
uygulayan yargıçlardan biri tutuklu, biri de yurt dışında kaçak. İşte, o günkü
hukukun bugünkü yansıması; yine tutuklu milletvekilleri sorunu devam ediyor ama
Anayasa Mahkemesinin kararı orada duruyor. Biz adalet yürüyüşümüzü adalete
ulaşıncaya kadar sürdüreceğiz ama herkes için adalet isteyeceğiz. 
Bugün
Kavurmacı tutuklandı. Ben bu kürsüden söylemiştim: Biz “Kavurmacı niçin
içeride?” demiyoruz, “Binlerce insan niçin tutuklu?” diyoruz. Dünkü Habertürk
gazetesinin birinci sayfasının yarısı Erdoğan’ın “Böyle hukuk olmaz.” sözüydü;
öteki yarısı da Kemal Kılıçdaroğlu’nun, Genel Başkanımızın “Herkes için adalet
istiyoruz.” sözüydü. Biz, Amerika’da bizim güvenlik güçlerimize haksız bir
soruşturma olduğundan ona da karşı çıkıyoruz ve onlar için de adalet istiyoruz.
(CHP sıralarından alkışlar).
Sayın
milletvekilleri, bizim yolumuz adalete ulaşıncaya dek ama siz gelin, bu yoldan
dönün, yol gerçekten daha yakın. Şu anda, bu yürüyüşe katılan insanların ben
hem başında, ortasında, sonunda her gelenle konuşmaya çalıştım, en az üçte
1’inin hiçbir partiyle ilgisi yoktu, adalet için oradaydı. “Böyle bir yürüyüş
olduğu için binlerce kişi adına size teşekkür ediyoruz.” diyen iş adamı -bakın,
iş adamı- sanayici, tutuklu yakını, hâlen görevde bulunan devlet memurlarının
yakınları, binlerce insan vardı. Şu anda “adalet” kavramının sizler için ne
ifade ettiği biraz belli. Zaman zaman bu tür arayışları alaysı ifadelerle
karşılıyorsunuz ama bizim adalet arayışımız herkes için sürecek, herkes için
sürecek ve olağanüstü hâllerin yakın geçmişte olduğu gibi bugün de hiçbir
şekilde hayırla anılmayacağını sizler de göreceksiniz. Gelin, yol yakınken
dönün diyorum, hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Balbay.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
50’nci
maddeyi oylarınıza sunuyorum: Kabul edenler... Kabul etmeyenler... 50’nci madde
kabul edilmiştir. 
VI.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Mehmet Akif
Hamzaçebi’nin, İstanbul Milletvekili Kadri Enis Berberoğlu’nun BİM kodu ile
giriş-çıkış ve araç kartlarıyla ilgili bir iptalin söz konusu olmadığı
bilgisini aldığına ilişkin konuşması
BAŞKAN
– Sayın Özel, biraz önce İstanbul Milletvekilimiz Sayın Enis Berberoğlu’nun BİM
koduyla yani bilgi işlemle ilgili koduyla Meclise araç giriş kartlarının iptal
edildiği yönündeki size ulaşan bir bilgiyi Divan’la ve Genel Kurulla
paylaştınız. Şimdi bürokrasiden arkadaşlarım ilgili idare amiri arkadaşımızla
görüştüler. Araç giriş kartının iptal edildiği yönünde kesinlikle herhangi bir
şey olmadığını, araç giriş kartlarının hâlen geçerli olduğunu ifade ettiler.
Bilgi işlem kodunun da kontrolü yapıldı, onun da geçerli olduğu ifade edildi.
(AK PARTİ sıralarından gürültüler) 
ÖZGÜR
ÖZEL (Manisa) – Sayın Başkan, müsaade eder misiniz.
BAŞKAN
- Sayın milletvekilleri, Sayın Özel kendisine intikal eden bir bilgiyi bana
ulaştırdı. 
YILMAZ
TUNÇ (Bartın) – Araştırıp öyle gündeme getirsin.
BAŞKAN
- Bana da daha önce öz geçmişle ilgili bir konu intikal etmişti. Bizim
görevimiz bunları incelemektir.
Teşekkür
ederim.
YILMAZ
TUNÇ (Bartın) – Araştırmadan gündeme getirme.
BAŞKAN
– Sayın Özel…
V.- AÇIKLAMALAR (Devam)
34.- Manisa Milletvekili Özgür Özel’in, İnternet ve
gazetelerde yer alan haberler nedeniyle İstanbul Milletvekili Kadri Enis
Berberoğlu’yla ilgili konuyu gündeme getirdiğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
YILMAZ
TUNÇ (Bartın) – Bir daha araştır da gündeme getir! 
ÖZGÜR
ÖZEL (Manisa) – Şu anda Enis Berberoğlu yazıp son bir gün içindeki haberlere
bakın sitelerdeki; gazetelerde, internet sitesinde bu konuda haberler var.
YILMAZ
TUNÇ (Bartın) – Yalan haber!
ÖZGÜR
ÖZEL (Manisa) – Sayısız telefon geldi, Başkanlık Divanına da ulaşmış.
YILMAZ
TUNÇ (Bartın) – Telefonlarla hareket!
ÖZGÜR
ÖZEL (Manisa) – Benim görevim bunu söylemek, kendim girdiğimde de açılmadı. 
METİN
GÜNDOĞDU (Ordu) - Sözcü gazetesi yalan haber yapıyor, yalan!
ÖZGÜR
ÖZEL (Manisa) – Arkadaşlar, bir gün sizin bir milletvekiliniz hapse girerse
seçmeniniz arayıp “Resmi kaldırılmış.” derse siz onu içinize gömün Genel Kurula
söylemeyin inşallah. 
YILMAZ
TUNÇ (Bartın) – Araştır, araştır!
ÖZGÜR
ÖZEL (Manisa) – Teşekkür ediyorum. 
BAŞKAN
– Teşekkür ederim Sayın Özel. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN
– 51’inci madde üzerinde iki önerge vardır, önergeleri okutuyorum: 
Türkiye
Büyük Millet Meclisi Başkanlığına
Görüşülmekte olan 485 sıra sayılı
Sanayinin Geliştirilmesi ve Üretimin Desteklenmesi Hakkında Kanun ile Bazı
Kanun Hükmünde Kararnamelerde Değişiklik Yapılmasına Dair Kanun Tasarısı’nın
51’inci maddesi ile düzenlenen 4562 sayılı Kanun’un 18’inci maddesinin 1’inci
fıkrasında geçen "prensipler” ibaresinin "ilkeler” olarak
değiştirilmesini arz ve teklif ederiz. 
 Kazım Arslan  Tacettin
Bayır Akif Ekici 
 Denizli İzmir Gaziantep
 İrfan Bakır Tahsin
Tarhan Mustafa Ali Balbay
 Isparta Kocaeli İzmir
BAŞKAN
– Şimdi maddeye en aykırı önergeyi okutup, işleme alacağım. 
Türkiye
Büyük Millet Meclisi Başkanlığına
Görüşülmekte
olan 485 sıra sayılı Kanun Tasarısı’nın 51’inci maddesinde yer alan
"Bakanlığa, tahsisi takip eden ayın ilk haftası içerisinde "
ibaresinin "tahsisi takip eden ayın ilk haftası içerisinde Bakanlığa”
şeklinde değiştirilmesini arz ve teklif ederiz. 
 Mahmut Toğrul Ahmet
Yıldırım  Behçet Yıldırım
 Gaziantep Muş Adıyaman
 Erdal Ataş Müslüm
Doğan İmam Taşçıer
 İstanbul İzmir Diyarbakır
 Ertuğrul Kürkcü
 İzmir
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz hakkı İzmir Milletvekili Ertuğrul Kürkcü tarafından
kullanılacaktır. 
Buyurunuz
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; ne yazık ki bugün de
Türkiye'nin gündemi başka yerdeyken Meclisin gündemi başka yerde. Türkiye'nin
bütün kesimlerini bir karşılıklı tartışma ve heyecana yönelten bir tutuklama;
bir milletvekilimizin, Enis Berberoğlu’nun hapsedilmesinin ardından başlayan
bir protesto ve bundan doğan bir dizi tartışma Türkiye'nin gündemini örtüyor ve
Türkiye bütün dünyada bu gündem dolayısıyla tartışılıyor, Türkiye hakkındaki
fikir burada oluşuyor. Ancak Meclisin buna yeterli ilgiyi gösterdiği kanısında
değilim. Buna ilgi göstermemiz ve çare bulmamız gerekir. 
Şimdi,
birinci mevzu, yeterince konuştuk; Enis Berberoğlu’nun hapse atılması süreci,
bunun adli yönü, mahkemede sürecin nasıl cereyan ettiği, bunların hepsini
konuştuk. Bunun herhangi bir biçimde adaletle açıklanamayacak bir sonuç olduğu
konusunda yaygın bir kanaat var. Yargıtaydan geçmediği için bu karar, zaten
kimse de diyemiyor ki: “Kesinleşmiştir, nihaidir. Kurum bu konuda bütün
karinelere ve bütün içtihatlara bakarak bir sonuç vermiştir.” Hayır, bu da yok.
Olan şey sadece ve sadece, aslında gerekmediği hâlde alınabilecek en ağır tedbirin
alınarak bir milletvekilinin hapse konulmasıdır. Burada genel olarak bir
yanlışlık olduğu düşüncesi var. En azından “Doğru oldu, haklıdır, yerindedir.
Daha da beteri olsun.” diyeni de ben görmedim Adalet ve Kalkınma Partisi Genel
Başkanı dışında. 
Şimdi,
ikinci mesele, Cumhuriyet Halk Partisinin, milletvekilleri hapse konulmuş olan
partinin ve bu partiye oy vermiş olan milyonların yani bugün Türkiye’de oy
kullanma hakkına sahip olanların yüzde 30’una yakınının gösterdiği bir tepki
var. İnsanlar burada bir adaletsizlik, burada bir haksızlık, burada siyasetin
de devreye girdiği bir kabul edilemezlik olduğu görüşüyle yola çıktılar ve
yürüyorlar. 
Şimdi,
esasen demokratik bir hükûmette beklenecek olan şey şundan ibarettir: Yürümek
her yurttaşın hakkıdır. Buyurun yürüyün, biz sizin yürüyüşünüzü güvence altına
alırız. Bir hükûmetin, demokratik bir hükûmetin diyebileceği başka hiçbir şey
yoktur ancak biz ne işitiyoruz hem Başbakan Binali Yıldırım’dan hem
Cumhurbaşkanından? Bu yürüyüşün son derece tehlikeli olduğunu, kamu düzeninin
altüst olduğunu, bir an önce buna son verilmesi gerektiğini, adaletin sokakta
aranamayacağını… 
Gezi
olayları sonrasında Avrupa Konseyi Parlamenter Meclisi bu konuda bir tartışma
yaptı Türkiye de dâhil olmak üzere ve dedi ki: “Toplantı ve gösteri
özgürlüğünün düzensiz ve izinsiz protestolar da içinde olmak üzere bir
demokraside temel hak olduğunu kayıt altına alırız, Avrupa İnsan Hakları
Sözleşmesi’nin 11’inci maddesi güvencesindedir ve AİHM içtihatlarının daimî bir
ögesidir.” Şimdi, dolayısıyla, standart buradaysa, sizin burada durmanız mümkün
değil ama daha önemlisi, Cumhurbaşkanı dedi ki: “Süleyman Demirel’i
hatırlatıyor bunlar bana. O da demişti ki: ‘Yollar yürümekle aşınmaz, yürüyerek
yolları aşındıramazsınız.’” Tarih hakkında ve dil hakkında eksik bilgiyle
konuşulunca tabii ki böyle denir. Aslında, Süleyman Demirel muarızları
tarafından çarpıtılan ve bu yüzden kendisine defalarca iade edilmiş olan bu
sözünde şunu söylemişti: “Kudretli iktidar, eline sopa alan ve her önüne
gelenin başına vuran iktidar değil, vatandaşın hak ve hukukunu gözeten
iktidardır. Memleketin huzura, sükûna ihtiyacı vardır, memleketimiz
hareketlenmiştir. Bu sebepten bazı rahatsızlıklar olacaktır. Gösteriler
yapılıyor diye asabımız hiçbir zaman bozulmamalıdır. Sokaklar eskimez, takati
olan yürür.” 
Süleyman
Demirel ile Recep Tayyip Erdoğan arasında sokaklar ve yürüyüş bakımından her
iki konuşmada da “sokak” ve “yürümek” geçmesi dışında başka hiçbir benzerlik
yoktur. O yüzden, Meclis eğer bir sonuç çıkaracaksa Süleyman Demirel’in sözleri
üzerinde daha dikkatle düşünse iyi olur.
Teşekkür
ederim. (HDP ve CHP sıralarından alkışlar)
BAŞKAN
– Teşekkür ederim Sayın Kürkcü.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Hakkında Kanun ile Bazı Kanun Hükmünde
Kararnamelerde Değişiklik Yapılmasına Dair Kanun Tasarısı’nın 51’inci maddesiyle
düzenlenen 4562 sayılı Kanun’un 18’inci maddesinin (1)’inci fıkrasında geçen
“prensipler” ibaresinin “ilkeler” olarak değiştirilmesini arz ve teklif ederiz.
Kazım
Arslan (Denizli) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz isteyen Mustafa Ali Balbay, İzmir Milletvekili.
Buyurunuz
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekilleri; biraz önce İzmir’de
bir deprem oldu, can ve mal kaybı yok, bütün tesellimiz. Hemşehrilerimize
geçmiş olsun diyoruz.
Ayrıca,
Uğur Bayraktutan kardeşimizle biz de konuştuk ama bir de huzurunuzda onun da
annesine Allah’tan rahmet, bütün yakınlarına başsağlığı diliyoruz. 
Arkadaşlar,
ben birinci bölümde bu Balbay kararını, içeriğini de anlatmıştım. O kararı
veren Anayasa Mahkemesi hâlâ görevde ancak o kararı uygulamakta ayak direyen,
beş gün sonra uygulayan hâkim ve savcılardan birinin Kandıra Cezaevinde şu
anda, birinin de yurt dışında kaçak durumda olduğunu paylaşmıştım. O karar 141
maddeydi ve o kararın 1’inci maddesi… Kamuoyunda çoğunlukla şu tartışılıyor:
Milletvekillerinin seçildikten sonra artık seçmene karşı da sorumluluğu var.
Milletvekili tutuksuz yargılanmalıdır. Eğer tutuklu yargılanırsa onu seçen
seçmenlere karşı da sorumluluğunu yerine getiremez, dolayısıyla, seçmen de
cezalandırılmış olur. Bu, sizin de çok değer verdiğiniz, gerçekten millî
iradeyle ilgili çok önemli bir kavram; bu birinci bölümü. Ama o kararın ikinci
bölümünde de sayın milletvekilleri, aynen şu cümle var: “Hürriyet esastır,
tutuklama istisnadır.” Ama bugün bakıyoruz ki tam tersine dönmüş durumda. 
Şu
anda 3’üncü gününe girmiş olan adalet yürüyüşünde sayın milletvekilleri, birkaç
portre vardı, onlardan biri Rizeli Veysel Kılıç, 68 yaşında. Önceki gün, Hava
Harp Okulu 2’nci sınıf öğrencisi oğlu tutuklu olduğu için, Silivri Cezaevinde
görüş günüymüş, gitmemiş bu yürüyüşe gelmiş, herhangi bir partiyle doğrudan
ilgisi olmadığını, genel seçimlerde geçmişte genellikle Refah Partisine oy
verdiğini ama yerel seçimlerde Cumhuriyet Halk Partisine oy vermiş. Çok ağır
ifadelerle bugünkü hukuksuzluğu yol boyu bize anlattı. Eğer dinlemek
isterseniz… Sizin de kapınızı çalmış, açmamışınız. Bir başka kişi yol boyunca…
METİN
KÜLÜNK (İstanbul) – Ben dinledim. Ben kendisini iyi tanıyorum, dinledim. İyi
tanıyorum kendisini, dinledim.
MUSTAFA
ALİ BALBAY (İzmir) – Birebir anlattıkları da ortada.
Sayın
milletvekilleri, İzmir’den bir sanayici, Aliağa’da. Eğer, kredisi çıkarsa
birinci dilimde 20 işçiyi, ikinci dilimde 30 işçiyi işe alacağını söylüyor ama
sadece siyasi görüşleri nedeniyle kendisine kredi verilmediğini, bu görüşünü
Cumhurbaşkanına da yazdığını söyledi, bir kopyasını bana gönderdi, isterseniz
size de iletebilirim.
Sayın
milletvekilleri, diyeceğim o ki Cumhuriyet Halk Partisinin başlatmış olduğu bu
adalet yürüyüşü… Evet, Enis Berberoğlu yüreğimizi kanatmıştır. Enis
Berberoğlu’nun tutuklanması şu anda Türkiye’de Cumhuriyet Halk Partisine oy
veren 12 milyon kişi başta olmak üzere haber alma hakkına birazcık saygı duyan
herkesin yüreğini kanatmıştır ancak bizim adalet arayışımız herkes için. Şu
anda gazeteciler, hâkimler, savcılar öyle iddianamelerle yargılanıyorlar ki…
Bize gelen kopyaların bir kopyasını size göndermişler, bir kısmını da
almamışsınız, “Kapıdan geri çeviriyorlar.” diyorlar. Şu anda tabii, Türkiye’de
olağanüstü bir dönemden geçtiğimiz için “güvenlik” deyince mal güvenliği ve can
güvenliği akla geliyor ama bunların üstüne bir güvenlik kavramı daha geldi
sayın milletvekilleri, hukuk güvenliği. Bugün kendiniz için böyle bir sorun
olmayabilir ama inanın, şu anda sadece yol boyunca dolaştığımız, yol boyunca
bize gelen girişimcilerden bile gördüğümüz, birebir, yüz yüze insanlardan bile
gördüğümüz o ki can ve mal güvenliği kadar hukuk güvenliği de Türkiye’deki
insanların gündemine gelmiş durumda. Bugün, “hukuk güvenliği” kavramının
devamında sınav güvenliği, iş güvenliği, her şey var ama hukuk güvenliği, can
ve mal güvenliği kadar önemli. Bir şairin dediği gibi adalet, hukuk halkın
ekmeğidir. Ekmeği belki günde üç öğün yersiniz yeter ama adalet daha sık
gerekebilir. O nedenle bugün içinden geçtiğimiz bu olağanüstü dönemde şu anda
bir ana muhalefet partisi lideri adaleti yolda arıyorsa bu, her şeyden önce
sizin sorumluluğunuzdur. Sizin bir durup düşünmeniz ve “Biz ne yaptık?” demeniz
gereklidir. Tekrar vurguluyorum, yol yakınken OHAL’den dönün diyorum.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Balbay.
Sayın
Bostancı…
V.- AÇIKLAMALAR (Devam)
35.- Amasya Milletvekili Mehmet Naci Bostancı’nın,
İzmir Milletvekili Mustafa Ali Balbay’ın 485 ve 485’e 1’inci Ek sıra sayılı
Kanun Tasarısı’nın 51’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Aslında
söylenecek çok söz var ama yasanın da geçmesi lazım elbette fakat bir hususun
altını çizmem gerekiyor. Siyasi görüşü nedeniyle kendisine kredi verilmediği
şeklindeki bir değerlendirmeyi şiddetle reddederim çünkü kredi alma şartları
bellidir, kriterleri bellidir. Hiçbir biçimde bunların arasında siyasi görüş,
buna yönelik bir kredilendirme durumu asla söz konusu değildir. Eğer bir kişi
kredi alamadıysa ya bankadan alacaktır ya da Kredi Garanti Fonu çerçevesinde
bir uygulama olacaktır. Burada kriterleri tutturuyorsa alır, tutturamıyorsa
elbette alamaz ama bunu kendine böyle tanımlıyorsa gelip onu burada sanki böyle
bir uygulama oluyormuş tarzında anlatmayı da doğru bulmam. 
Ekonomi
hepimizin, siyasi görüşe göre olur mu? Halk Partilisi de, AK PARTİ’lisi de,
hepsi ekonomiye katkı verecek, üretecek, istihdama imkân sağlayacak, Türkiye
büyüyecek. Böyle bir dar görüşlülük olabilir mi? Bunu şiddetle reddediyorum.
Teşekkürler.

BAŞKAN
– Teşekkür ederim Sayın Bostancı.
Sayın
Balbay…
MUSTAFA
ALİ BALBAY (İzmir) – Bu bire bir yani sataşmadır.
BAŞKAN
– Hangi cümlesiyle?
MUSTAFA
ALİ BALBAY (İzmir) – Şahsıma yönelik olarak “dar görüşlülük”ten başlayıp…
BAŞKAN
– Son kelimeye kadar sataşma yoktu, son kelimede sataşma var.
Buyurunuz
Sayın Balbay. (CHP sıralarından alkışlar) 
36.- İzmir Milletvekili Mustafa Ali Balbay’ın, Amasya
Milletvekili Mehmet Naci Bostancı’nın yerinden sarf ettiği bazı ifadelerine
ilişkin açıklaması
MUSTAFA
ALİ BALBAY (İzmir) – Sayın milletvekilleri, ben konunun çok dağılmasını istemem
ama adalet kavramının Türkiye’de ne kadar ciddi bir sorun hâline geldiğinin ve
her kesimde çok ciddi bir adaletsizlikle karşı karşıyayım duygusunun
yerleştiğini paylaşmak için söyledim size. 
TAMER
DAĞLI (Adana) – Yanlış örnek verdin, yanlış örnek, yanlış örnek.
MUSTAFA
ALİ BALBAY (Devamla) – Sürem olsaydı şunu da söyleyecektim: Pek çok üniversite
öğrencisi bile, geçmişte sınavı kazanamayanlar şöyle bir yere gidiyorlar, “Son
on yıldaki bütün sorular çalındığına göre önümüzdeki dönemde de çalınırsa ne
yapacağız?” diyorlar. Bunu 15 yaşındaki bir öğrenci sordu bana, güzergâhtan
sordu. 
METİN
KÜLÜNK (İstanbul) – Onun için mi 17 bin TEOG birincisi çıktı? Çıkanların çoğu
doğudaydı. Siz geçmiş dönemi aklamak istiyorsunuz.
MUSTAFA
ALİ BALBAY (Devamla) – Sayın Kerem Ali Sürekli “İsmini ve telefonunu verebilir
misin?” dedi. Ben vereceğim kendisine, birebir aktardığı mektubu da
anlatacağım. Bunun benzerini ben Foça’da dinledim, Ödemiş’te dinledim.
TAMER
DAĞLI (Adana) – Kredibilitesi olmayanları dinledin, kredibilitesi olmayanları.
MUSTAFA
ALİ BALBAY (Devamla) – Tekrar, bakın sayın milletvekilleri, yanlışsa yanlış
deyin ama ben kişinin adını size söyleyeceğimi, hangi alanda faaliyet
gösterdiğini de söyleyeceğimi aktarıyorum. Adaletsizlik Türkiye’de ne yazık ki
her alana ama her alana yansımış durumda. Türkiye artık kanun devleti bile
değil. 
İnanın,
yine yol boyu bir avukat “Biz 12 Eylül döneminde bilirdik ki bir darbe dönemi
var ve şu yasa uygulanacak, şimdi hangi yasanın uygulanacağını bilmiyoruz.”
diyor. Örneğin, işte sevgili kardeşimiz Enis Berberoğlu’nun duruşması, bakın,
gizli belgeleri açığa çıkarmakla başladı. Yolda dediler ki: “Bu, aslında vatana
ihanettir.” Onu eklediler. En son “Yahu, üstüne bir de casusluk görünüyor.” bu
dediler. Allah aşkına, bu olabilir mi? Bir iddianame üç defa, yol boyu, önce birleştir,
sonra ayır; arkadaşlar, emme basma tulumbaya çevirdiniz adaleti. Önce Enis
Berberoğlu’nun davasını birleştirdiniz, ondan sonra da ayırıp ayrıca karar
verdiniz. Lütfen ya bir vicdanınıza sorun, bana laf atmayın, vicdanınıza bir
sorun. (CHP sıralarından alkışlar) 
TAMER
DAĞLI (Adana) – Yargı kararı, yargı kararı.
BAŞKAN
– Teşekkür ederim Sayın Balbay.
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı...
MEHMET
NACİ BOSTANCI (Amasya) – Sayın Başkanım, dedikodu ve söylentiyle siyaset olmaz.
Bize de her gün Ahmet-Mehmet gelip bir sürü şey söylüyor, çıkıp her gün
kürsüden “Bana da Ahmet geldi, şöyle dedi.” bunu paylaşabilir miyiz? Sayın
Balbay’dan bekliyoruz, bu arkadaş kimse, siyasi görüşü dolayısıyla kredi
verilmediğine ilişkin, getirsin bize, ona kredi vermeyene ilişkin hukuki
girişimleri biz yapalım.
Teşekkürler.
BAŞKAN
– Teşekkür ederim Sayın Bostancı.
METİN
KÜLÜNK (İstanbul) – Sayın Balbay, bir de 249 şehidin anne ve babasını dinlesin.
2.190 gaziyi, kolu kopmuş gazileri dinleyeceksin, onları da burada
konuşacaksın.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... önerge
kabul edilmemiştir.
51’inci
maddeyi oylarınıza sunuyorum: Kabul edenler… Kabul etmeyenler… 51’inci madde
kabul edilmiştir. 
52’nci
madde üzerinde iki önerge vardır, önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
52’nci maddesinde yer alan "İstifadesine” ibaresinin "yararına"
şeklinde değiştirilmesini arz ve teklif ederiz.

 Mahmut Toğrul Ahmet Yıldırım Behçet
Yıldırım
 Gaziantep Muş Adıyaman

 Erdal Ataş Müslüm
Doğan
 İstanbul İzmir
BAŞKAN – Şimdi, maddeye en aykırı önergeyi okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Hakkında Kanun ile Bazı Kanun Hükmünde
Kararnamelerde Değişiklik Yapılmasına Dair Kanun Tasarısı’nın 52’nci maddesi
ile düzenlenen 4562 sayılı Kanunun 20’nci maddesinin (1)’inci fıkrasında geçen
"işletmesi OSB iznine tabidir” ibaresinin "işletmesi OSB'nin iznine
tabidir” olarak değiştirilmesini arz ve teklif ederiz.

 Kazım Arslan Tahsin Tarhan Akif
Ekici
 Denizli Kocaeli Gaziantep

 İrfan Bakır Tacettin
Bayır Aytuğ Atıcı
 Isparta İzmir Mersin
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz isteyen Aytuğ Atıcı, Mersin Milletvekili. 
Buyurunuz
Sayın Atıcı. (CHP sıralarından alkışlar) 
AYTUĞ
ATICI (Mersin) – Teşekkürler. 
Sayın
Başkan, değerli milletvekilleri; 485 sıra sayılı Kanun Tasarısı’nın 52’nci
maddesiyle ilgili olarak verdiğimiz önerge üzerine söz almış bulunuyorum.
Verdiği sözleri tutan ve halka yalan söylemeyen milletvekillerini saygıyla
selamlıyorum. 
Değerli
arkadaşlar, 52’nci maddeyle organize sanayi bölgelerinin şirket kurma şartı aranmaksızın
enerji tesisi kurabilmesine imkân tanıyoruz. Buna bir itirazımız yok, bununla
ilgili bir sıkıntımız yok, tabii ki kendi enerjisini üretsin OSB. 
Mersin’deki
OSB’lere bir bakalım: Mersin bir güneş kentidir ve pek çok site ve tesis kendi
enerjisini üretmek istiyor ancak enerji hatlarına ürettiği enerjiyi verebilmek
için ciddi miktarda para ödemesi gerekiyor. Bunu defalarca size gündeme
getirdik, “Vatandaş kendi enerjisini üretmek istiyor.” dedik ama buna
kulaklarınızı tıkadınız. Yani, ne diyorsunuz vatandaşa? “Sen enerjini üretme
kardeşim.” Neden? Çünkü, bizi nükleer enerjiye mahkûm etmek istiyorsunuz. Eğer
bizi nükleer enerjiye mahkûm etmek istemiyorsanız, bırakın, vatandaş kendi
sitesinde, kendi evinde, kendi işletmesinde enerjisini güneşten üretsin. Tüm
dünya nükleer santralden vazgeçerken siz, Mersin aracılığıyla bütün Türkiye’yi
nükleer çöplük hâline getiriyorsunuz.
Bakın,
arkadaşlar, nükleer konusu ciddi bir konudur. Yaptığınız uluslararası
anlaşmalarda, özellikle Rusya’yla, zaman zaman ağır sorunlar yaşadığımız bir
ülkeyle henüz atık sorunlarını çözmeden anlaşmanızın hiçbir noktasına “Atıklar
ne olacak?” sorusunun cevabını yazmadan, bir nükleer anlaşmaya imza attınız.
Yarın bu nükleer maddeler burada nükleer çöplük hâline gelecek ve inanın bana,
AKP’linin de çocukları, CHP’linin de, MHP’linin de, HDP’linin de, burada grubu
bulunmayan her türlü siyasi görüşün, her türlü inancın çocukları kanser olacak.
Bunu sadece ben söylemiyorum, uluslararası literatüre girmiş olan yayımlar
diyor ki: “Nükleer kaza olmasa bile bu tesislerin etrafında yaşayan çocuklarda
kan kanseri görülme olasılığı 2,2 kat fazladır.” O yüzden sizi ciddiyete davet
ediyorum ve bu sevdadan vazgeçmelisiniz diyorum.
Değerli
arkadaşlar, Mersin çalışkandır, vergi ödemede 6’ncı, 7’nci sıradayken hizmet
alımında 25’inci, 30’uncu sıraya gerilemiştir. Mersin çalışıyor, üretiyor,
vergisini ödüyor ama AKP Hükûmetinden hizmet alamıyor. Mersin’in sanayicisi
çalışkandır, 2 OSB’sini tamamlamıştır, 3’üncü organize sanayi bölgesini
kuruyor, 4’üncü organize sanayi bölgesi için girişimde bulunmuş. Sizden bir
beklentisi var: “Hazine arazilerini uygun fiyatla bize satın.” diyor. “Hibe
etmeyin, satın, gerisini biz yaparız.” diyorlar. Mersinli sanayici Tarsus’ta 2
tane ihtisas organize sanayi bölgesi kurmuştur gıda ve tarım üzerine. Daha ne
istiyorsunuz siz bu sanayiciden? “Otomotiv sanayisine hazırız.” diyorlar. 
Bakın,
Mersin’de liman var, üç tane üniversite var, çalışkan sanayici var, çalışkan
halk var. “Biz, otomotiv sanayisine hazırız:” diyorlar. Hareket var mı? Yok.
Sadece laf üretiyorsunuz. Organize sanayi bölgesi diyor ki: “Yahu, kardeşim,
ben üretiyorum, beni Mersin Limanı’na bağla, beni Mersin serbest bölgesine
bağla.” Bağlamıyorsunuz. “Beni otobana bağla, yaptığımı göndereyim Orta
Doğu’ya.” Onu da yapmıyorsunuz. Mersin’e zarar veriyorsunuz. Gölge etmeyin
başka ihsan istemez. 
Bakın,
Mersin’in Seka Limanı var, çok ihtiyacı var Mersin’in bu limana,
özelleştirdiniz. Peki, hadi neyse. Limanı ve arka planını özelleştirdiniz.
Şimdi, bir hülle yapıldı, siz buna göz yumdunuz ve Seka’nın arka planını
satılığa çıkardınız. Kim alacak bunu? Mersinli sanayici alamıyor, Mersin
dışından gelen birileri bu limanı adrese teslim bir şekilde alacak. Mersinli
çiftçi ve iş adamı organize sanayi bölgelerinde diyor ki: “Selden mağdur oldum,
ben borçlarımı ödeyemiyorum, SGK ödeyemiyorum, benim süremi uzat.” Uzattınız.
Sizin yüzünüzden iş de yapamaz hâle geldi, şimdi yine ödeyemiyor. Ne olur
Mersin’den elinizi çekin. Sizden başka bir şey istemiyoruz. 
BAŞKAN
– Teşekkür ederim Sayın Atıcı. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
52’nci maddesinde yer alan "istifadesine” ibaresinin "yararına”
şeklinde değiştirilmesini arz ve teklif ederiz.
Erdal Ataş (İstanbul) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) - Katılamıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Gerekçeyi okutuyorum:
Gerekçe:

Değişiklikle,
maddenin daha iyi anlaşılması amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
52’nci
maddeyi oylarınıza sunuyorum: Kabul edenler… Kabul etmeyenler… 52’nci madde
kabul edilmiştir. 
53’üncü
madde üzerinde iki önerge vardır, önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
53’üncü maddesinde yer alan "edilmeksizin " ibaresinin
"edilmeden " şeklinde değiştirilmesini arz ve teklif ederiz. 
 Mahmut Toğrul Ahmet Yıldırım Behçet
Yıldırım
 Gaziantep Muş Adıyaman
 Erdal Ataş Müslüm
Doğan İmam Taşçıer 
 İstanbul İzmir Diyarbakır
BAŞKAN – Şimdi, maddeye en aykırı önergeyi okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
53’üncü maddesiyle değiştirilen 4562 sayılı Kanun’un 21’inci maddesinin birinci
fıkrasının aşağıdaki şekilde değiştirilmesini arz ve teklif ederiz.

 Kazım Arslan Tahsin
Tarhan Akif Ekici
 Denizli Kocaeli Gaziantep

 İrfan Bakır Yakup
Akkaya Tacettin Bayır
 Isparta İstanbul İzmir

"OSB
tüzel kişiliği ve iktisadi işletmeleri; her türlü faaliyetleri, iş ve işlemleri
ile Kanun’un 12’nci maddesinde belirtilen gelirleri nedeniyle damga vergisi,
reklam ve ilan vergisi, banka ve sigorta muameleleri vergisi, motorlu taşıtlar
vergisi, resim, yargı harçları dâhil tüm harçlardan ve kurumlar vergisinden
muaftır.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz isteyen Yakup Akkaya, İstanbul Milletvekili.
Buyurunuz
Sayın Akkaya. (CHP sıralarından alkışlar)
YAKUP
AKKAYA (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Sanayinin
geliştirilmesine ilişkin bir kanun tasarısını burada görüşüyoruz ama bu kanun
tasarısına baktığımız zaman sanayinin geliştirilmesiyle ilgili herhangi bir
düzenlemenin olmadığını görüyoruz. Ama Sanayi Bakanlığının esas yapması gereken
ne? Sanayinin gelişmesiyle ilgili politikalar üretmek. Bunun yerine işini
gücünü bırakmış sivil toplum örgütleriyle uğraşıyor Sanayi Bakanlığı. Türk
Mühendis ve Mimar Odaları Birliğiyle uğraşarak sanayinin gelişmeyeceğini
hepimizin bilmesi lazım. 
Değerli
milletvekilleri; Bilim, Sanayi ve Teknoloji Bakanlığı Türk Mühendis ve Mimar
Odaları Birliği Türkiye Kimya Odası hakkında bir suç duyurusunda bulunuyor; suç
duyurusunu savcılık önce kabul etmiyor. Bunun yerine, daha sonra, odanın
yönetimini görevden almak için mahkemeye başvuruyor, dava açıyor. Davanın ilk
duruşması da 15 Haziran 2017 tarihinde yapıldı. Darbe yasalarını değiştirdiğini
iddia eden AKP, darbe yasalarına sığınarak Türk Mühendis ve Mimar Odaları Birliğinin
altını oymaya çalışıyor.
Değerli
milletvekilleri, devlet dışı kurumların, örgütlerin, sendikaların idari ve mali
denetimlerinin devlet tarafından yapılması ILO Sözleşmesi’ne ve uluslararası
sözleşmelere aykırıdır. Bu nedenle, örneğin sendikaların Çalışma Bakanlığınca
denetimine ilişkin hükümler kaldırılmıştır çünkü yeni düzenlemelerde
sendikaların dışarıdan denetimiyle ilgili düzenlemeler vardır. Yeminli
müşavirlik odaları ile sendikalar denetlenir ve ayrıca sendikaların internet
sayfalarında da bunlar bütün üyelerine açıktır. Kimya Mühendisleri Odası
tarafından ilgili Bakanlığa denetime ilişkin usul ve esaslar ile denetim konusu
defalarca sorulduğu hâlde Bakanlık tarafından geçerli bir yanıt verilmemiştir.
Bunun üzerine oda, Anayasa hükmü gereği idari ve mali denetime ilişkin
kurumların kanunla belirlenmesi gerektiğinden yola çıkarak, Bakanlığın denetim
isteğini geri çevirmiştir. Odanın bütün kayıtları, mali durumu hâlihazırda
“web” sitesinde yayınlandı; tüm üyelerinin de, kamuoyunun erişimine de açık
olduğu bilinen bir gerçektir.
Değerli
milletvekilleri, Bakanlık kendi İş Teftiş Kurulu Yönetmeliği’ni esas alarak bu
teftişi yapmakta ısrar etmiştir. Kamu kurumu olmayan bir kurumu böyle bir
yönetmelik çerçevesinde denetlemeye çalışmak sadece kabile devletlerinde olur.
Doğal olarak, oda da bu dayatmayı reddetmiştir. Bakanlık işi gücü bırakmış, oda
hakkında suç duyurusunda bulunmuştur. Savcılık suç duyurusunu reddetmiştir.
Bununla da yetinmeyen Bakanlık, devletin kaynaklarını, insan kaynağını siyasi
emellerine kurban etmeyi alışkanlık hâline getirdiği için bu sefer de oda
hakkında yönetim kurulunun görevden alınması talebiyle dava açmış, gerçek
amacının ne olduğu da ortaya çıkmıştı. 
Anayasal
güvenceyle kurulmuş ve “kamu kurumu” niteliği taşıyan Türk Mühendis ve Mimar
Odaları Birliği ve bağlı odaların meslek uygulama alanlarıyla ilgili ülke
politikalarını mesleki, bilimsel temelde eleştirdiği ve gereğinde hukuki
mücadele yürüttüğü için rant çevrelerinin hedefi hâline gelmiştir. Türk
Mühendis ve Mimar Odaları Birliğinin özelleştirme projelerine “kamu yararı”
ilkesiyle açtığı davalar, halktan, emekten, doğal ve tarihî çevrenin
korunmasından yana yürüttüğü çalışmalar herhâlde birilerini rahatsız ediyor.
Yıllardır Türk Mühendis ve Mimar Odaları Birliğini şu ya da bu şekilde baskı
altına almak için çeşitli yasa tasarılarını devreye soktunuz ama mühendisler bu
saldırınıza pabuç bırakmadılar. 
Türk
Mühendis ve Mimar Odaları Birliği ülkenin nefes alma ve nefes verme alanıdır.
Bu ülkenin ve bu ülke halkının Türk Mühendis ve Mimar Odaları Birliğine ve
odalarına ihtiyacı vardır diyorum. Mimarlar üzerinden ellerinizi çekin çünkü
sivil toplum örgütleri, sendikalar demokrasinin vazgeçilmez kurumlarıdır;
onları yaşatalım, güçlendirelim ki demokrasimiz de güçlensin diyor, hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Akkaya.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
53’üncü maddesinde yer alan "edilmeksizin" ibaresinin
"edilmeden" şeklinde değiştirilmesini arz ve teklif ederiz.
Ahmet
Yıldırım (Muş) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz isteyen İmam Taşçıer, Diyarbakır Milletvekili. 
Buyurunuz
Sayın Taşçıer. (HDP sıralarından alkışlar)
İMAM
TAŞÇIER (Diyarbakır) – Sayın Başkan, değerli milletvekilleri; Genel Kurulu
saygıyla selamlıyorum.
Sanayinin
geliştirilmesi ve üretimin desteklenmesi amacıyla 485 sıra sayılı Kanun
Tasarı’nın 53’üncü maddesi hakkında Halkların Demokratik Partisi adına söz
almış bulunmaktayım.
Türkiye'de
uzun süredir adı konulmamış örtülü bir ekonomik kriz yaşanmaktadır. Üretim
azalmış, istihdam artması gerekirken o da dip seviyelerde, o da bayağı azalma
göstermiştir. Bu yüzden işsizlik rekor seviyeye yükselmiştir. Ekonomide
tüketici ve üretici güveni en düşük seviyelerde seyretmektedir. Daha önceleri
bölgelerarası gelişmişlik farklılıklarını azaltmak için kurulan kalkınma
ajansları da 1989 yılından itibaren Devlet Planlama Teşkilatı, şimdiki Kalkınma
Bakanlığı koordinasyonuyla hayata geçirilmeye başlanmıştı. 1989 yılı ile 2016
yılları arasına baktığımızda bu projelerin bir kısmı hayata geçirildi ama bu
projelerin başarılı olmadığını da görmekteyiz. Başarı oranlarına da baktığımız
zaman, işsizlik alabildiğine yükselmiş ve hayat şartları günden güne
zorlaşmıştır.
Şimdi
de “cazibe merkezleri” adı altında, daha önce denenmiş ve başarılı olunmamış
bir program sunuluyor. Cazibe merkezleri, gelişmemiş ya da az gelişmiş 23 ili
kapsamaktadır. Diyarbakır da o cazibe merkezlerine giren illerden bir
tanesidir. Diyarbakır için ayrılan bütçe 1,1 milyar liradır ama cazibe
merkezini geliştirmek için işverenler 30-40 milyarın üzerinde bir para talep
etmektedirler. O ayrılan 1,1 milyar lira için dahi bir altyapı yoktur. Ayrılan
arsa ve altyapılar çok yetersiz. Diğer iller de çok da bunlardan farklı değil,
arsaların herhangi bir altyapısı oluşmamış, elektrik ve su sorunları
alabildiğine fazladır. 
2017
yılı verilerine göre cazibe merkezi 23 ilin toplam nüfusu 12,4 milyondur. Bu
nüfus Türkiye nüfusunun yüzde 16’sına tekabül eder. Bu 23 ilin Türkiye
ekonomisine katkısı ise sadece yüzde 7’dir. 23 ilin Türkiye ihracatındaki payı
ise sadece yüzde 2,3’tür. İşsizlik oranı Türkiye genelinde yüzde 11,3 iken bu
23 ilde yüzde 22’nin üzerindedir. Bu rakamlar bize gösteriyor ki sanayicilerin
çoğaltılıp batık hâle gelmesi… Bu cazibe merkezlerinde bir çalışma olacak gibi
görünüyor. 
Bizim
ihtiyacımız olan önce toplumsal barıştır. Eğer Türkiye'de barış, güven ve huzur
ortamı olsaydı, toplumsal barış ve hoşgörü hâkim olsaydı, Türkiye'de demokratik
bir yönetim başta olsaydı, demokratik bir iklim eğer olsaydı, inanın, bu sözü
geçen 23 ilin çoğunda sanayileşme kendiliğinden gelişir, sanayiciler devletin
sunacağı en küçük katkılardan yararlanarak sanayiyi geliştirir, işsizlik
oranını da azaltırdı. Diyarbakır nüfusu bugünkü rakamlara göre 1 milyon 650 bin
civarındadır. Diyarbakır çok genç nüfusa sahiptir. 500 binin üzerinde 0-24 yaş arası
genç, Diyarbakır’da yaşamaktadır. Bu çok büyük bir rakamdır. Eğer şimdiden bu
gençlere iş imkânı yaratılmazsa, bu ilimizde sanayi gelişmezse ilerisini siz
düşünün, 0-24 yaş arası 500 bin genç nasıl geçinecek, ne yapacak, nasıl
hayatını idame ettirecek? Bunu göreceğiz. 
Türkiye'de
çözülmesi gereken sorunların en başında herkesin bildiği gibi Kürt sorunu
gelir. Eğer bu sorun çözülmediği sürece Türkiye’ye demokrasinin gelmesi de
imkânsızdır. Bu da bir an önce OHAL’in kaldırılması ve demokratik bir iklimin sağlanmasıyla
-ilk adımlarla- olur. AKP Genel Başkanı, şimdiki Cumhurbaşkanı, zamanın
Başbakanı 2003 yıllarında OHAL’i kaldırdığı için her zaman övünmüştür ama
şimdi, sadece Diyarbakır değil, bölge değil, Türkiye'nin her tarafı OHAL’le
idare edilmektedir, bir an önce OHAL’in kaldırılarak demokratik bir istikrarın
sağlanması gerekir.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Taşçıer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
53’üncü
maddeyi oylarınıza sunuyorum: Kabul edenler... Kabul etmeyenler... 53’üncü
madde kabul edilmiştir.
54’üncü
madde üzerinde iki önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Hakkında Kanun ile Bazı Kanun Hükmünde
Kararnamelerde Değişiklik Yapılmasına Dair Kanun Tasarısı’nın 54’üncü
maddesiyle düzenlenen 4562 sayılı Kanun’un 22’nci maddesinde yer alan "noksansız”
ibaresinin "eksiksiz” olarak değiştirilmesini arz ve teklif ederiz.
 Kazım Arslan Tahsin
Tarhan Akif Ekici
 Denizli Kocaeli Gaziantep
 İrfan Bakır Tacettin
Bayır  Aytuğ Atıcı
 Isparta İzmir Mersin
BAŞKAN – Şimdi, maddeye en aykırı önergeyi okutup
işleme alacağım:
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun
Tasarısı’nın 54’üncü maddesinde yer alan "noksansız” ibaresinin
"eksiksiz bir şekilde” şeklinde değiştirilmesini arz ve teklif ederiz.
 Mahmut Toğrul Ahmet
Yıldırım Behçet Yıldırım
 Gaziantep Muş Adıyaman
 Müslüm Doğan Erdal
Ataş
 İzmir İstanbul
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Gerekçeyi okutuyorum:
Gerekçe:
Değişiklikle
maddenin daha iyi anlaşılması amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 485 sıra sayılı
Sanayinin Geliştirilmesi ve Üretimin Desteklenmesi Hakkında Kanun ile Bazı
Kanun Hükmünde Kararnamelerde Değişiklik Yapılmasına Dair Kanun Tasarısı’nın
54’üncü maddesiyle düzenlenen 4562 sayılı Kanun’un 22’nci maddesinde yer alan
"noksansız” ibaresinin "eksiksiz” olarak değiştirilmesini arz ve
teklif ederiz.
Aytuğ Atıcı (Mersin) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge hakkında söz isteyen Aytuğ Atıcı, Mersin Milletvekili.
Buyurunuz
Sayın Atıcı. (CHP sıralarından alkışlar) 
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, 485 sıra sayılı Kanun Tasarısı’nın 54’üncü maddesiyle ilgili olarak
verdiğimiz önerge üzerine söz almış bulunuyorum. İnanç sömürüsü yapmayan
milletvekillerini saygıyla selamlıyorum.
Değerli
arkadaşlar, bu maddeyle Bakanlığımız eğer organize sanayi bölgesinden herhangi
bir bilgi ya da belge isterse verilmesini zorunlu kılıyor; bu iyi bir şeydir.
Elbette ki herhangi bir bakanlık bir bilgi, belge isterse tabii ki versinler,
biz bunda bir sorun görmüyoruz, bunu da destekliyoruz. 
Ancak,
az önce bu Mecliste birisi Cumhuriyet Halk Partisinin inançlarla ilgili, halkın
inançlarıyla ilgili sorunu olduğunu söyleme gafletinde bulundu. Bakın,
arkadaşlar, Cumhuriyet Halk Partisinin yurttaşlarımızın inançlarıyla hiçbir
zaman sorunu olmamıştır. Cumhuriyet Halk Partisinin kimlerle sorunu vardır?
Yalancılarla sorunu vardır. Cumhuriyet Halk Partisinin kimlerle sorunu vardır?
İnançları istismar edenlerle sorunu vardır. Cumhuriyet Halk Partisinin inançlı
görünüp hak yiyenlerle sorunu vardır. Örneğin, ramazan ayında gariban emekli
iftar açmaya yemek bulmakta zorlanırken kendine çifte kıyak maaş kararı alan
milletvekilleriyle ilgili sorunu vardır. Cumhuriyet Halk Partisinin kendi
inancına uymayan inanç sahiplerini dışlayanlarla ilgili sorunu vardır.
Cumhuriyet Halk Partisinin cami yalanları söyleyenlerle ilgili sorunu vardır.
Cumhuriyet Halk Partisinin camide siyaset yapan ve yaptıranlarla ilgili sorunu
vardır. Sizin bunlarla ilgili sorununuz yok mu arkadaşlar? Eğer sizin bunlarla
ilgili sorununuz yoksa çok büyük bir sıkıntı içerisindedir inancımız.
Cumhuriyet Halk Partisinin inanç temelli olarak devlete FETÖ’yü
yerleştirenlerle ilgili büyük sorunları vardır. Şimdi de yine inanç temelli
olarak devlete AKP’lileri yerleştirmeye çalışanlarla Cumhuriyet Halk Partisinin
çok ciddi sorunları vardır.
İMRAN
KILIÇ (Kahramanmaraş) – 1932’den 1950’ye kadar on sekiz yıl ezanı yasakladınız
mı, yasaklamadınız mı? 
AYTUĞ
ATICI (Devamla) - Cumhuriyet Halk Partisinin halkın inançlarına aykırı olarak
ihale yolsuzluğu yapanlarla sorunu vardır.
İMRAN
KILIÇ (Kahramanmaraş) – 1932’den 1950’ye kadar on sekiz yıl ezanı yasakladınız mı,
yasaklamadınız mı?
AYTUĞ
ATICI (Devamla) - Eğer sizin sorununuz yoksa bunlarla, ben size herhangi bir
şey söyleyemem.
İMRAN
KILIÇ (Kahramanmaraş) – Ezanla ne alıp veremediğiniz var? 
AYTUĞ
ATICI (Devamla) - CHP’nin halkın inançlarına aykırı olarak mülakatlarda
haksızlık yapanlarla ilgili sorunu vardır.
İMRAN
KILIÇ (Kahramanmaraş) – Ezanı yasakladınız mı, yasaklamadınız mı? 
AYTUĞ
ATICI (Devamla) - Beni dikkatle dinleyin. Eğer bununla ilgili sorununuz yoksa
eyvallah, sizi halka havale ediyorum. Bizim nelerle sorunumuz olduğunu
anlatıyorum, rahatsız olduysanız, sizi halka havale ediyorum.
İMRAN
KILIÇ (Kahramanmaraş) – Ezanla var mıydı, yok muydu sorununuz? On sekiz yıl
niye yasakladınız? 
OSMAN
AŞKIN BAK (Rize) – CHP’nin kendi içinde sorunu var. Halkla sorunu var. 
AYTUĞ
ATICI (Devamla) - Cumhuriyet Halk Partisinin inançlara aykırı olarak halkın
kesesinden…
OSMAN
AŞKIN BAK (Rize) – Kendi içinde sorunu var CHP’nin, ona da bir şey söyle ya.
AYTUĞ
ATICI (Devamla) - …milletin kesesinden şatafatlı iftar yemeği verip buradan
ticari ve bürokratik yarar sağlamaya çalışanlarla ilgili sorunu vardır.
İMRAN
KILIÇ (Kahramanmaraş) – On sekiz yıl ezanı yasakladınız mı, yasaklamadınız mı,
1932’den 1950’ye kadar? 
AYTUĞ
ATICI (Devamla) - CHP’nin inançlarla ilgili niye sorunu olsun?
İMRAN
KILIÇ (Kahramanmaraş) – Niçin yasakladınız? Ezanla ne alıp veremediğiniz var? 
AYTUĞ
ATICI (Devamla) - Niye zıplıyorsunuz? Bunlarla ilgili bizim sorunlarımız var.
İMRAN
KILIÇ (Kahramanmaraş) – Ezandan niye rahatsızdınız, niye yasakladınız on sekiz
yıl? 
AYTUĞ
ATICI (Devamla) - Sizin sorunlarınız yoksa, sizi Allah’la ve halkla baş başa
bırakıyorum.
İMRAN
KILIÇ (Kahramanmaraş) – Evet, 1932’den 1950’ye kadar yasaktı ezan. 
OSMAN
AŞKIN BAK (Rize) – Millet biliyor Hocam, sen boş ver; millet, halk biliyor. 
AYTUĞ
ATICI (Devamla) - Cumhuriyet Halk Partisinin inançlara aykırı olarak
adaletsizlik yapanlarla, haksız tutuklama yapanlarla, haksız ihraç edenlerle,
haksız olarak kamu görevlilerini açığa alanlarla sorunu vardır, bu sorunu
olmaya da devam edecektir. Cumhuriyet Halk Partisinin haksız bir şekilde
intikam almaya çalışanlarla ve toplumun bir kesimini yok etmeye çalışanlarla
sorunu vardır ve bu sorun büyüyerek, artarak devam edecektir. Umarım, sizin de
bu insanlarla sorununuz olur. Umarım, siz de bizimle el ele vererek, güzel
inancımızı sömüren, istismar eden bu ahlaksızlarla mücadele ederiz ama eğer
bunu yapmaz da yerinizden bağırırsanız sizi yüce milletimize havale ediyorum. 
İMRAN
KILIÇ (Kahramanmaraş) – Bağırmıyoruz, hakkı söylüyoruz. 
AYTUĞ
ATICI (Devamla) – İşte, Cumhuriyet Halk Partisi bunun için adalet yürüyüşü
başlatmıştır, Cumhuriyet Halk Partisi her türlü adaletsizlik için onurlu adalet
yürüyüşü başlatmıştır; bugün üçüncü gününü tamamladık, tam 60 kilometre yürüdük
ve Türkiye'de umutları yeşerttik, Türkiye'de halkın yüreğine su serptik.
Türkiye'deki CHP’liler değil sadece, AKP’liler de “Allah sizden razı olsun, biz
de bu haksızlıklara karşı çıkıyoruz.” diyorlar. Milletimiz diyor ki: “AKP’nin
bozduğu bir kantar var, bu kantar bizi tartmadan Allah rızası için adaleti
tesis edin. Elinize, yüreğinize, ayağınıza sağlık. Siz sadece milletvekiliniz
için yürümüyorsunuz, bütün adaletsizlikler için yürüyorsunuz ve umarız bu
yürüyüşünüz Türkiye'ye adalet getirir.” Ben de buradan necip milletimizin önünde
saygıyla eğiliyorum. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Atıcı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
54’üncü
maddeyi oylarınıza sunuyorum: Kabul edenler… Kabul etmeyenler… 54’üncü madde
kabul edilmiştir. 
MUSTAFA
ALİ BALBAY (İzmir) – Sayın Başkan, yerimden bir dakika… 
BAŞKAN
– Sayın Balbay, ne konuda istediniz efendim?
MUSTAFA
ALİ BALBAY (İzmir) – Biraz önceki şeyle ilgili yerimden söz istiyorum. 
BAŞKAN
– Peki, buyurunuz.
OSMAN
AŞKIN BAK (Rize) – Neyle ilgili ya? 
ÖZGÜR
ÖZEL (Manisa) – “İsim ver.” dediniz ya, isim vermek için, iznini almış kişinin.

IX.- SATAŞMALARA İLİŞKİN KONUŞMALAR (Devam)
4.- İzmir Milletvekili Mustafa Ali Balbay’ın, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması 
MUSTAFA
ALİ BALBAY (İzmir) – Teşekkür ediyorum Sayın Başkan. 
Bu
konuştuğumuz üretim paketi çerçevesinde de olması nedeniyle ben o örneği
vermiştim. Biraz önce Sayın Bostancı’nın da değerlendirmelerinin ardından ben o
kişiyi aradım. Adı Hakkı Alaca. Durumu bana telefonda tekrar özetledi. Ben
“Adalet ve Kalkınma Partisi İzmir Milletvekili Kerem Ali Sürekli’ye
telefonunuzu verebilir miyim?” diye sordum. “Verebilirsiniz.” dedi. Hatta,
“Burada o partinin insanları bile, bizim nasıl insanlar olduğumuzu, sanayide ne
kadar saygın bir üretim içinde olduğumuzu da bileceklerdir. Hakkımız olan
krediyi alamadık, çalmadık kapı bırakmadık.” dedi. Ben bu telefonu da Sayın
Sürekli’ye vereceğim. Genel Kurulda, bana göre, sataşmalar olduğu için…
(Mikrofon
otomatik cihaz tarafından kapatıldı) 
MUSTAFA
ALİ BALBAY (İzmir) – “Dedikoduvari sözler” diye kullandı. Bilgi verme gereği
duydum.
BAŞKAN
– Teşekkür ederim Sayın Balbay.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Sanayinin Geliştirilmesi ve Üretimin Desteklenmesi
Amacıyla Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/837) ve Millî Eğitim, Kültür, Gençlik ve Spor Komisyonu
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporları (S. Sayısı:485 ve 485’e 1’inci Ek)
(Devam)
BAŞKAN – 55’inci madde üzerinde bir önerge vardır,
okutup işleme alacağım.
Türkiye Büyük Millet Meclisi
Başkanlığına
Görüşülmekte olan 485 sıra sayılı Sanayinin
Geliştirilmesi ve Üretimin Desteklenmesi Hakkında Kanun ile Bazı Kanun Hükmünde
Kararnamelerde Değişiklik Yapılmasına Dair Kanun Tasarısı’nın 55’inci
maddesiyle düzenlenen 4562 sayılı Kanun’un 23’üncü maddesinde yer alan
“Bakanlıkça” ibaresinin “Bakanlık tarafından” olarak değiştirilmesini arz ve
teklif ederiz.
 Kazım Arslan Tahsin Tarhan Akif
Ekici
 Denizli Kocaeli Gaziantep
 Fatma Kaplan Hürriyet Tacettin
Bayır İrfan Bakır
 Kocaeli İzmir Isparta
BAŞKAN
– Komisyon Önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge hakkında söz isteyen Fatma Kaplan Hürriyet, Kocaeli Milletvekili.
Buyurunuz
Sayın Kaplan Hürriyet. (CHP sıralarından alkışlar) 
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, değerli milletvekilleri; öncelikle Genel Kurulu saygıyla selamlıyorum.
485 sıra sayılı Kanun Tasarısı hakkında söz almış bulunuyorum.
Burada
sanayiyi geliştirmek için kafamızı yoruyoruz. Elbette her parti grubunun
kendisine göre de bir düşüncesi var. Ama şimdiye kadar konuşulanlar ortada ve
ne yazık ki maksatlar çok belli, hep rant kokuları geliyor burnumuza. Özellikle
zeytinlik alanları konusundaki ısrarlar bunu o kadar belli etti ki her şeyi
ortaya dökmüş oldu.
Sanayiyi
geliştirmeye çalışıyoruz ama sanayinin en önemli faktörü olan insan faktörünü
atlıyoruz. Özellikle iş yaşamında insandan ziyade, kazanılan paralar daha
önemli oldu ne yazık ki. Her ne kadar iş kazalarında bir azalma olduğunu
söyleseniz de İstanbul İşçi Sağlığı ve İş Güvenliği Meclisi verilerine göre,
2016 yılında en az 1.970 işçi, çalışırken hayatını kaybetti. 2013 yılının
Aralık ayında en az 112 işçi hayatını kaybederken bu sayı 2014 yılı Aralık
ayında 127’ye, 2015 yılının aralık ayında en az 137’ye çıktı. 2016 yılının
Aralık ayında ise 141 oldu. Görüyorsunuz ki maalesef, iktidarınızda ölen
insanlarımızı birer istatistik olarak vermek zorunda kalıyoruz.
İş
kazalarında ülkemizin kötü sicilini düzeltmenin yolu da çalışma hayatına dair
ciddi, samimi bir siyasal tavır almaktan geçiyor ama bu konudaki samimiyetiniz
ne yazık ki ortada. Sanayinin Geliştirilmesi ve Üretimin Desteklenmesi Amacıyla
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 85 ve 86’ncı maddeleriyle ilgili olarak, bu maddeler yasalaştığı
takdirde 50’den az çalışanı olan iş yerlerinde ve kamu iş yerlerinde iş
güvenliği uzmanı ve iş yeri hekimi çalıştırma zorunluluğu 1 Temmuz 2020’ye
ertelenecek, bu da işçi ölümlerini artırmaktan başka bir işe yaramayacak. 
6331
sayılı İş Sağlığı ve Güvenliği Kanunu 6 Haziran 2012’de çıktı, aradan beş yıl
geçti ama 3 binden fazla insanımız bu sürede can verdi. Oysa 2012 yılında
yasalaştırılan İş Sağlığı ve Güvenliği Kanunu’nun ana amacı Türkiye'deki bütün
çalışanları iş sağlığı ve güvenliği açısından koruma ve bu yasa kapsamına
almaktı. Yasanın çatısında da özellikle küçük iş yerlerinde meydana gelen iş
cinayetlerinin önlenmesi vardı ama partimizin tüm itirazlarına rağmen 6495 sayılı
Kanun’la yürürlük tarihi 1 Temmuz 2016 tarihine ertelendi. Ardından, torba
kanunla iş yeri hekimi istihdam zorunluluğunu 10 ve daha az işçi çalıştırılan
iş yerleri için yok etti. Bu kanun tasarısıyla da 10 kişiden az iş yerleri için
getirilen istisnai düzenleme 50 işçiden az iş yerleri için genişletilmiş oldu.
Ayrıca, Türkiye'de iş kazalarının yüzde 80’den fazlası KOBİ’lerde meydana
geliyor ama siz, daha önce, 6745 sayılı Kanun’la bu tarihi 1 Temmuz 2017
tarihine ertelediniz. Şimdi, bu kanun tasarısıyla 50’den az işçi çalıştırılan
az tehlikeli iş yerleri için, iş güvenliği uzmanı ve iş yeri hekimi istihdam
zorunluluğu dışındaki risk değerlendirmesi ve yasanın öngördüğü diğer
zorunlulukların giderilmesi zorunluluğunu 2020 tarihine kadar erteliyorsunuz. Yani
her yıl insanımızın hayatına daha az değer verir hâle geliniyor. Ülkemizde
50’den az işçi çalıştırılan iş yeri sayısı 1 milyon 24. Bu da şunu gösteriyor:
Siz, o 1 milyon 24 adet iş yerinde çalışan insanımızın canını ne yazık ki pek
de değerli bulmuyorsunuz. Gerek ILO sözleşmeleri gerekse çalışanlarının sağlık
ve güvenliklerini, devlete ait olan koruma yükümlülüğünü anlatan Anayasa’mızın
56’ncı maddesi olsun, bu konuda oldukça açıklayıcı olmuştur diye düşünüyorum.
Asla ve asla ekonomik kaygılar ve kâr hırsı uğruna iş sağlığı ve güvenliğini
yok sayamazsınız. 
Kuvvete
dayanmayan adalet âciz, adalete dayanmayan kuvvet zalimdir. Adalet güzeldir
fakat devlet büyüklerinde olsa daha da güzeldir ve “Her zaman, herkes için
adalet.” diyebilmek bir parti meselesi değildir, bu aslında hepimizin
sorunudur. İşte tam da bu noktada “Herkes için adalet.” diyen yoldaşlar adalet
talebiyle sokağa damgasını vurdular, tüm dünyaya adalet talebimizi şu anda ve
önümüzdeki günlerde haykırmaya devam edecekler. Ne yazık ki adaleti silah
olarak kullanıyorsunuz ama gün gelecek, bumerang gibi, bu, adaleti silah olarak
kullananlara vuracak ve o zaman adaletsizlik adaletle yıkılacak ve ne yazık ki
bundan yine mağdur olacak sizler olacaksınız. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Kaplan Hürriyet.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
55’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
56’ncı
madde üzerinde bir önerge vardır, okutup işleme alacağım.
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
çerçeve 56’ncı maddesiyle değiştirilen 4562 sayılı Kanun’un 25’inci maddesinin
ikinci fıkrasında yer alan "1/2” ibaresinin "1/3” şeklinde şekilde
değiştirilmesini arz ve teklif ederiz.
 Kazım Arslan Tacettin
Bayır Tahsin Tarhan
 Denizli İzmir Kocaeli
 Akif Ekici İrfan
Bakır
 Gaziantep Isparta
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERCOŞKUN (Bolu) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Gerekçeyi okutuyorum:
Gerekçe:
Tasarıyla
OSB'lerde genel kurula geçişin ön şartı olan katılımcıların 2/3'ünün "yapı
kullanma izni” alma şartı kaldırılmış ve bir anlamda genel kurula geçiş
kolaylaştırılmış gibi görünse de gerçek böyle değil. Çünkü ikinci şart
bakımından, aksine, genel kurula geçiş ağırlaştırılmıştır. 2/3 "yapı
kullanma izni belgesi” sayısına ulaşamamış ancak ½ “iş yeri açma ve çalışma
ruhsatı” şartını sağlamış OSB’lerde genel kurula geçiş daha kolay olacaktır.
Ancak bunu tüm OSB'ler bakımından söylemek mümkün değildir. Zira mevcut duruma göre
1/3 "iş yeri açma ve çalışma ruhsatı" almış olma şartı tasarıda
1/2'ye çıkarılıyor. Madde gerekçesinde sanayicinin kendi kendini
yönetebilmesine olanak sağlanması amacıyla genel kurula geçişin
kolaylaştırıldığı açıklanıyor. Toplam parsel sayısı 100 olan bir OSB'den
hareketle bir hesaplama yapıldığında mevcut düzenlemeye göre 34 parselin ve
tasarıya göre ise 50 parselin "iş yeri açma ve çalışma ruhsatı” almış
olması gerekiyor. Madde hükmü gerekçesine uygun değildir.
Eğer
OSB'lerin bölgede faaliyette bulanan sanayiciler, katılımcılar tarafından
yönetilmesi istenmiş olsaydı genel kurula geçişin birinci şartı "yapı
kullanma izin belgesi” kaldırılır ve toplam parsel sayısının 1/3'ünün "iş
yeri açama ve çalışma ruhsatı" şartı getirilirdi. Böylece bölge sanayicisine
kedisini yönetme hakkı bir an önce verilmiş olurdu. Tasarı maddesi bu şekliyle
yasalaşır ise müteşebbis heyet görevini meslek odaları meclisi üstlenmiş
OSB'lerin, bölge sanayicisi olmayan kişiler tarafından daha uzun süre
yönetilmesine devam edilecektir. OSB'ler meslek odalarının arka bahçesi
olmaktan çıkarılmalıdır. OSB'ler ve OSB sanayicileri genel kurula geçişin
kolaylaştırılmasını beklerken bu değişiklik ihtiyacı karşılamaktan uzaktır.
Sanayiciler kendilerini yönetecek kişileri seçme ehliyetine sahiptir. Bölge
yöneticilerinin bölge sanayicisi tarafından seçilmesi OSB ruhuna, demokratik
kültürün yerleşmesine ve gelişmesine daha uygundur. Bakanlığın idari vesayet
yetkisinin çeşitlendiği ve güçlendirildiği dikkate alındığında, OSB'lerin genel
kurula geçişinin kolaylaştırılması amaçlanmıştır. Önergeyle OSB'lerin imar
planında onaylı toplam parsel sayısının 1/3'ünün "iş yeri açma ve çalışma
ruhsatı" almış olması şartıyla genel kurulunu yapabileceği düzenleniyor.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
56’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
57’nci
maddeyi oylarınıza sunuyorum: Kabul edenler... Kabul etmeyenler... Edilmiştir. 
Madde
58’e bağlı ek madde 3’te bir önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun
Tasarısı’nın çerçeve 58’inci maddesiyle 4562 sayılı Kanun’a eklenmesi öngörülen
ek 3’üncü maddenin ikinci ve üçüncü fıkralarında yer alan "gerçek veya
tüzel kişilere” ibaresinden sonra gelmek üzere, çıkarılacak yönetmelikte
belirlenen şartları taşımaları kaydıyla,” ibaresinin eklenmesini, beşinci
fıkrasının madde metninden çıkarılmasını ve son fıkrasının aşağıdaki şekilde
değiştirilmesini arz ve teklif ederiz.
“Bu maddenin uygulanması ile bedelsiz arsa tahsis
edilecek yatırımlara ilişkin istihdam, yatırıma başlama ve tamamlama süresi,
tahsis ve devir işlemleri ile yatırımın cinsi, konusu, tutarı, yapıldığı yer,
teknoloji geliştirme potansiyeli veya kapasitesi ve benzeri hususlar Bakanlık
tarafından çıkarılacak yönetmelikle düzenlenir.”
Faruk
Özlü
Düzce
Bilim, Sanayi ve Teknoloji
Bakanı
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERÇOŞKUN (Bolu) – Takdire bırakıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN
– Gerekçeyi okutuyorum:
Gerekçe:
Önergeyle,
yatırımcılara OSB’lerce tamamen veya kısmen bedelsiz parsel tahsisine ilişkin
işlemlerde uygulanacak kriterler düzenlenmekte ve 5084 sayılı Kanun’un geçici
1’inci maddesine ilişkin işlemler kapsamdan çıkarılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde
58’e bağlı ek madde 3’ü biraz önce kabul edilen önergeyle yapılan değişiklik
doğrultusunda oylarınıza sunuyorum: Kabul edenler… Kabul etmeyenler… Kabul
edilmiştir.
Madde
58’e bağlı ek madde 4’ü oylarınıza sunuyorum: Kabul edenler… Kabul etmeyenler…
Kabul edilmiştir.
Madde
58’e bağlı ek madde 5’i oylarınıza sunuyorum: Kabul edenler… Kabul etmeyenler…
Kabul edilmiştir.
Madde
59’da bir önerge vardır, okutuyorum.
Türkiye Büyük Millet Meclisi
Başkanlığına
Görüşülmekte olan 485 sıra sayılı Kanun Tasarısı’nın
59’uncu maddesinin aşağıdaki şekilde düzenlenmesini arz ve teklif ederiz.

 Kazım Arslan Tahsin
Tarhan Akif Ekici
 Denizli Kocaeli Gaziantep
 İrfan Bakır Tacettin
Bayır
 Isparta İzmir
MADDE
59- “4562 sayılı Kanunun Geçici 2 nci maddesi yürürlükten kaldırılmıştır. OSB
katılımcıları bu maddenin yürürlük tarihinden itibaren 6 ay içinde müteşebbis
heyetlerini seçer ve yönetim kurullarını oluşturur.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ALİ
ERÇOŞKUN (Bolu) – Katılamıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Gerekçeyi okutuyorum:
Gerekçe:
4562
sayılı OSB Kanunu’na eklenen geçici 2’nci madde bu tasarıda yeni bir
değişikliğe uğrasa da sanayicimizin temel bir sorununu karşılamaktan uzaktır.
Organize sanayi bölgeleri müteşebbis heyeti ve yönetimlerini kendi
katılımcıları arasından seçebilmelidir. Maddenin mevcut hâli OSB’lerin kendi
kendilerini yönetmekten uzaktır ve madde “…sanayi odaları tarafından kurulup
yönetmelikte olan OSB’lerde, genel kurul ve müteşebbis heyet görevlerini, 5174
sayılı Türkiye Odalar ve Borsalar Birliği ile Odalar ve Borsalar Kanununa göre
faaliyette bulunan sanayi oda meclisleri yürütür. Yönetim ve denetim kurulu
üyeleri sanayi oda meclisi üyeleri tarafından ve yönetim kurulu üyelerinin en
az üçü OSB katılımcıları arasından seçilir” hükmünü taşımaktadır. Geçici 2’nci
maddenin yürürlükten kalkması hâlinde bu talep karşılanacaktır. OSB
katılımcıları kendi sorunlarını ve gündemlerini OSB yönetimlerine seçilen
sanayi odası temsilcilerinden daha iyi bildikleri için, kendi bölgelerinde
doğrudan karar ve söz sahibi olmak istemeleri doğaldır. Bölge katılımcılarının kendi
yönetimlerini kendi içlerinden seçme hakkı OSB’lere tanınmalı ve bunu
engelleyen geçici 2’nci madde kaldırılmalıdır. Yeni düzenleme doğrultusunda OSB
katılımcılarının kendi müteşebbis heyetlerini bu yasanın yürürlük tarihinden
itibaren altı ay içinde seçmelerinin önü açılmalıdır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Gerekçeyi
okutmam da sizi ikna etmedi.
59’uncu
maddeyi oylarınıza sunuyorum: Kabul edenler… Kabul etmeyenler… Kabul edilmiştir.

Madde
60’a bağlı geçici madde 13’ü oylarınıza sunuyorum: Kabul edenler… Kabul
etmeyenler… Kabul edilmiştir. 
Madde
60’a bağlı geçici madde 14’ü oylarınıza sunuyorum: Kabul edenler… Kabul
etmeyenler… Kabul edilmiştir. 
Madde
60’a bağlı geçici madde 15’i oylarınıza sunuyorum: Kabul edenler… Kabul
etmeyenler… Kabul edilmiştir. 
Madde
60’a bağlı geçici madde 16’yı oylarınıza sunuyorum: Kabul edenler… Kabul
etmeyenler… Kabul edilmiştir. 
Madde
61’i oylarınıza sunuyorum: Kabul edenler… Kabul etmeyenler… Kabul edilmiştir. 
Madde
62’yi oylarınıza sunuyorum: Kabul edenler… Kabul etmeyenler… Kabul edilmiştir. 
Madde
63’ü oylarınıza sunuyorum: Kabul edenler… Kabul etmeyenler… Kabul edilmiştir. 
Madde
64’ü oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, böylece üçüncü bölümde yer alan maddelerin oylaması
tamamlanmış olmaktadır. 
Birleşime
iki dakika ara veriyorum. 
Kapanma Saati: 00.27
ONUNCU OTURUM
Açılma Saati: 00.28
BAŞKAN: Başkan Vekili Mehmet Akif HAMZAÇEBİ
KÂTİP ÜYELER:
Fehmi KÜPÇÜ (Bolu), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 109’uncu Birleşiminin Onuncu Oturumunu
açıyorum.
485
sıra sayılı Kanun Tasarısı’nın görüşmelerine devam ediyoruz. 
Komisyon?
Yok
Ertelenmiştir.
2’nci
sıraya alınan 486 sıra sayılı Kanun Tasarısı’nın görüşmelerine başlayacağız.
2.- Türk-Japon Bilim ve Teknoloji Üniversitesinin
Kuruluşu Hakkında Kanun Tasarısı (1/803) ve Millî Eğitim, Kültür, Gençlik ve
Spor Komisyonu Raporu (S. Sayısı: 486)
BAŞKAN – Komisyon? Yok.
Ertelenmiştir.
3’üncü sıraya alınan 461 sıra sayılı Kanun Tasarısı’nın
görüşmelerine başlayacağız.
3.- Türkiye Cumhuriyeti Hükümeti ile Birleşmiş
Milletler Mülteciler Yüksek Komiserliği Arasında Ev Sahibi Ülke Anlaşması ile
Anlaşmada Değişiklik Yapılmasına İlişkin Notaların Onaylanmasının Uygun
Bulunduğuna Dair Kanun Tasarısı (1/787) ve Dışişleri Komisyonu Raporu (S.
Sayısı: 461)
BAŞKAN
– Komisyon? Yok.
Ertelenmiştir.
Gündemimizde
başka iş bulunmadığından, alınan karar gereğince, kanun tasarı ve teklifleri
ile komisyonlardan gelen diğer işleri sırasıyla görüşmek için 18 Haziran 2017
Pazar günü saat 14.00’te toplanmak üzere birleşimi kapatıyorum.
Hepinize
hayırlı sahurlar, iyi sabahlar diliyorum. 
Kapanma Saati: 00.29




(X) 485 S.
Sayılı Basmayazı 6/6/2017 tarihli 101’inci, 485’e 1’inci Ek S. Sayılı Basmayazı
14/6/2017 tarihli 106’ncı Birleşim Tutanağı’na eklidir.




