



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

26’ncı Birleşim
4 Aralık 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, 3 Aralık Dünya
Engelliler Günü’ne ilişkin gündem dışı konuşması
2.- Kırşehir Milletvekili Metin İlhan’ın, 3 Aralık
Dünya Engelliler Günü’ne ilişkin gündem dışı konuşması
3.- Edirne Milletvekili Fatma Aksal’ın, 26 Kasım 2019
tarihinde Arnavutluk’ta meydana gelen depreme ilişkin gündem dışı konuşması

IV.- AÇIKLAMALAR
1.- Denizli Milletvekili Cahit Özkan’ın, Manisa
Milletvekili Özgür Özel’in yerinden sarf ettiği bazı ifadelerine ve egemenliğin
kayıtsız şartsız milletin olduğuna ilişkin açıklaması
2.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
3.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
4.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
tekraren açıklaması
5.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
6.- İzmir Milletvekili Mehmet Ali Çelebi’nin, Deniz
Kuvvetleri Komutanlığının Millî Savunma Bakanının onayıyla 2015 mezunu 316
deniz astsubayını ihraç ettiğine ilişkin açıklaması
7.- Kocaeli Milletvekili İlyas Şeker’in, Türkiye Büyük
Millet Meclisi çatısı altında görev yapan milletvekillerinin Mecliste görüşülen
tekliflerde olumlu veya olumsuz oy kullanma iradesini ve yetkisini Anayasa’dan
aldığına ilişkin açıklaması
8.- Mersin Milletvekili Ali Cumhur Taşkın’ın, 4 Aralık
Dünya Madenciler Günü’ne ilişkin açıklaması
9.- Osmaniye Milletvekili Mücahit Durmuşoğlu’nun, 4
Aralık Dünya Madenciler Günü’ne ilişkin açıklaması
10.- Adana Milletvekili Orhan Sümer’in, Suriyeli
Çocukların Türk Eğitim Sistemine Entegrasyonunun Desteklenmesi Projesi’ne
ilişkin açıklaması
11.- Edirne Milletvekili Okan Gaytancıoğlu’nun, Edirne
ili Havsa, Lalapaşa ve Meriç Adliyeleri ile ülkemizin diğer ilçelerindeki
adliyelerin kapatılmasının vatandaşın adalete ulaşmasını güçleştirmek, devlete
olan güvenini sarsmak için yapılmış bir FETÖ projesi mi olduğunu, adliyelerin
kapatıldığı 2012’deki HSYK kararını alan HSYK üyelerinden kaçı hakkında
FETÖ/PDY soruşturması açıldığını ve kaçının ceza aldığını Adalet Bakanından
öğrenmek istediğine ilişkin açıklaması
12.- İstanbul Milletvekili Mahmut Tanal’ın, HDP Eş
Genel Başkanı Selahattin Demirtaş’a geçmiş olsun dileğinde bulunduğuna ve
cezaevlerindeki tüm sanık ve tutukluların sağlıklarının korunmasının devletin
sorumluluğu olduğuna ilişkin açıklaması
13.- Bartın Milletvekili Yılmaz Tunç’un, 4 Aralık Dünya
Madenciler Günü’ne ilişkin açıklaması
14.- Hatay Milletvekili Mehmet Güzelmansur’un, AK PARTİ
hükûmetleri döneminde Hatay ilinin her daim göz ardı edildiğine ilişkin
açıklaması
15.- Afyonkarahisar Milletvekili Burcu Köksal’ın,
AKP’nin gündemi ile vatandaşların gündeminin örtüşmediğine ilişkin açıklaması
16.- Mersin Milletvekili Baki Şimşek’in, madencilerin 4
Aralık Dünya Madenciler Günü’nü kutladığına, narenciyeyle ilgili teşvik
paketinin açıklanmadığına ilişkin açıklaması
17.- Adıyaman Milletvekili Abdurrahman Tutdere’nin, Van
ili Çaldıran ilçesinde bir kaza kurşunu sonucu şehit düşen hemşehrisi Piyade
Uzman Onbaşı Fırat Demir’e Allah’tan rahmet dilediğine ilişkin açıklaması
18.- Balıkesir Milletvekili Ahmet Akın’ın, iktidarın
tarım politikalarının baştan sona yanlış olduğuna ilişkin açıklaması
19.- Muğla Milletvekili Yelda Erol Gökcan’ın, 5 Aralık
Türk kadınına seçme seçilme hakkının verilmesinin 85’inci yıl dönümü vesilesiyle
AK PARTİ olarak aileye ve kadınlarımıza hak ettikleri değeri verdiklerine
ilişkin açıklaması
20.- İstanbul Milletvekili Ali Şeker’in, kadın
cinayetlerinin ciddiye alınması, İstanbul Sözleşmesi’nin bir an önce hayata
geçirilmesi ve Meclisin bu konuda üzerine düşen sorumlulukları yerine getirmesi
gerektiğine ilişkin açıklaması
21.- Mersin Milletvekili Hacı Özkan’ın, TANAP’la Asya
ile Avrupa’nın bir kez daha birbirine bağlandığına ilişkin açıklaması
22.- Gaziantep Milletvekili Bayram Yılmazkaya’nın, 4
Aralık Dünya Madenciler Günü’ne ilişkin açıklaması
23.- İstanbul Milletvekili Ali Kenanoğlu’nun, AKP’li
belediyelerin çalışanların iş sözleşmesini hiçbir gerekçe göstermeden feshetme
uygulamalarından vazgeçmesi gerektiğine ve HDP Eş Genel Başkanı Selahattin
Demirtaş’a geçmiş olsun dileğinde bulunduklarına ilişkin açıklaması
24.- İstanbul Milletvekili Arzu Erdem’in, vergi, SGK ve
diğer kamu borçları sebebiyle birçok işletmeye elektronik haciz işlemi uygulanması
sonucu oluşan sıkıntıların giderilmesi gerektiğine ilişkin açıklaması
25.- Artvin Milletvekili Uğur Bayraktutan’ın, Muratlı
Sınır Kapısı’nın bir an önce açılarak yöre halkının mağduriyetinin giderilmesi
gerektiğine ilişkin açıklaması
26.- Osmaniye Milletvekili Baha Ünlü’nün, Osmaniye ili
Kadirli ilçesinde bulunan Ala Camisi’nin restorasyon çalışmasının tarihe ihanet
olduğuna ve kültür mirasımızın hak ettiği değeri görmesi konusunda yetkililere
çağrıda bulunduğuna ilişkin açıklaması
27.- Ankara Milletvekili Erkan Haberal’ın, 4 Aralık
Dünya Madenciler Günü’ne ilişkin açıklaması
28.- Konya Milletvekili Abdulkadir Karaduman’ın, 4
Aralık Dünya Madenciler Günü’ne ilişkin açıklaması
29.- Zonguldak Milletvekili Ahmet Çolakoğlu’nun, 4
Aralık Dünya Madenciler Günü’ne ilişkin açıklaması
30.- Adana Milletvekili Ayhan Barut’un, çiftçilerin
dertler deryasında boğulduğuna, ekonomik krizle birlikte artan maliyetler ve
ağırlaşan yükle üreticilerin ayakta durmaya çalıştığına, üretimden kazanamayan
çiftçinin elektriğinin kesilerek cezalandırılmasını kabul etmediklerine ilişkin
açıklaması
31.- Kocaeli Milletvekili Lütfü Türkkan’ın, 4 Aralık
Dünya Madenciler Günü vesilesiyle Hükûmeti iş ve işçi güvenliği konusunda
tedbirler almaya davet ettiklerine, Soma madencilerinin mağduriyetinin
giderilmesi gerektiğine, 3 Aralık Dünya Engelliler Günü vesilesiyle Aile, Çalışma
ve Sosyal Hizmetler Bakanının kamudaki engelli kadro açığının tamamlanması
konusuna titizlikle eğilmesini beklediklerine, Merkez Bankasının İstanbul iline
taşınması sürecine ve Türkiye Cumhuriyeti Merkez Bankası Kanunu’nun 2’nci
maddesindeki “Bankanın merkezi Ankara’dadır.” hükmünün baypas edilerek Merkez
Bankasının merkezinin İstanbul’a taşınmasının hukuksuzluk olduğuna, 2018 yılının
buzağı desteklemesinin hâlâ ödenmediğini Tarım ve Orman Bakanına hatırlatmak
istediğine ilişkin açıklaması

32.- Manisa Milletvekili Erkan Akçay’ın, 4 Aralık Dünya
Madenciler Günü vesilesiyle Soma maden faciası sonrasında gerek adli gerekse
idari sürecin işletilmeye devam ettiğine, bir avuç kömür için helalle
sözleşerek bir ömür feda eden madencilerimize sağlıklı bir ömür dilediğine ve
maden facialarında hayatını kaybedenleri rahmetle andığına ilişkin açıklaması
33.- İstanbul Milletvekili Hakkı Saruhan Oluç’un, İnsan
Hakları Derneğinin verilerine göre cezaevlerindeki durumun iktidar partisinin
anlattığı gibi güllük gülistanlık olmadığına, HDP Eş Genel Başkanı Selahattin
Demirtaş’ın sağlık durumuna ve Selahattin Demirtaş’ın sağlık sorunları
üzerinden kamuoyunda tartışılmak istememesine rağmen meselenin üzerinde durmaya
devam edeceklerine, 4 Aralık Dünya Madenciler Günü’nün kutlamadan çok hayatını
kaybeden maden emekçilerini anma ve geride kalan maden işçilerinin
sıkıntılarını dile getirme günü hâline geldiğine ilişkin açıklaması
34.- Manisa Milletvekili Özgür Özel’in, 4 Aralık Dünya
Madenciler Günü vesilesiyle madencilerin beklediği düzenlemenin yapılmadığına,
13 Mayıs 2014 günü Soma Eynez Maden Ocağı ne kadar güvenliyse bugün de
madenlerin o kadar güvenli olduğuna, evinin önünde uğradığı bıçaklı saldırı
sonucu Ceren Özdemir’in hayatını kaybettiğine, Şule Çet cinayeti davasında ağırlaştırılmış
müebbedden müebbede dönüştürmenin yaşandığına ve İstanbul Protokolü’ne uygun
olarak kadın cinayetlerinde indirime gidilememesinin yasal düzenlemeye kavuşması
gerektiğine, AK PARTİ Sözcüsü Ömer Çelik’in İstanbul Şehir Üniversitesine
yönelik açıklamasının bir suçüstü durumu olduğuna ilişkin açıklaması
35.- Denizli Milletvekili Cahit Özkan’ın, 4 Aralık
Dünya Madenciler Günü vesilesiyle 30 Haziran 2012’de İş Sağlığı ve Güvenliği
Yasası’nı hayata geçirdiklerine fakat yasal düzenlemelerin evrakta olmasının
ayrı idari uygulamalarla vatandaşlarımızın gündelik hayatına olumlu katkılar
sunmasının ayrı bir durum olduğuna, Mecliste grubu bulunan siyasi partilerin
ortak çalışmasıyla iş güvenliği konusunda yeni tedbirlerin hayata geçirilmesi
gerektiğine, İstanbul Şehir Üniversitesiyle ilgili durumun Danıştay kararı
olduğuna, AK PARTİ Sözcüsü Ömer Çelik’in İstanbul Şehir Üniversitesine yönelik
açıklamasının sorulan sorular üzerine yapıldığına ilişkin açıklaması
36.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
37.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
38.- Ankara Milletvekili Mehmet Naci Bostancı’nın,
Cumhurbaşkanı Recep Tayyip Erdoğan’ın din, mezhep, Alevi kesimine ilişkin bir
tanımlama içerisinde hiçbir zaman olmadığına ve bu ülkede Alevi, Sünni herkesin
kaderinin ortak olduğu düşüncesinde olduklarına ilişkin açıklaması
39.- Manisa Milletvekili Erkan Akçay’ın, 82 milyon
insanımızı herhangi bir nedenle inanç, felsefi düşünce, dil, din ve mezheplere
göre ayırmaya, ötekileştirmeye çalışılmasının vatan hainliği olduğuna ilişkin
açıklaması
40.- İstanbul Milletvekili Mustafa Sezgin Tanrıkulu’nun,
HDP grup önerisi üzerinde CHP Grubu adına yaptığı konuşmasında Alevi inancına
sahip yurttaşlarımızın yaşadığı sorunlara dikkat çektiğine ilişkin açıklaması
41.- Manisa Milletvekili Erkan Akçay’ın, sataşma, söz
atma ve amacı aşan ifadelerin Türkiye Büyük Millet Meclisinin mehabetine uygun
olmadığına, maksadını aşan sözlerin geri alınması gerektiğine ilişkin
açıklaması
42.- İstanbul Milletvekili Mustafa Sezgin
Tanrıkulu’nun, HDP grup önerisi üzerinde CHP Grubu adına yaptığı konuşması
sırasında hiçbir milletvekilini ilzam edici bir cümle kullanmadığına ilişkin
açıklaması
43.- Manisa Milletvekili Erkan Akçay’ın, İstanbul
Milletvekili Mustafa Sezgin Tanrıkulu’nun yaptığı açıklamasındaki bazı ifadelerine
ve Milliyetçi Hareket Partisi Grup Başkan Vekili olarak kendilerine düşen sözün
gereğini yerine getirdiğine, İstanbul Milletvekili Sezgin Tanrıkulu’ndan da
aynı davranışı beklediğine ilişkin açıklaması
44.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
45.- İstanbul Milletvekili Hakkı Saruhan Oluç’un,
Meclis çatısı altında yapılan tartışmaların sorunları çözücü olması gerektiğine
ve Türkiye’de yaşayan yurttaşlarımızın her türlü farklılıklarıyla bir birlik
oluşturduğuna ilişkin açıklaması
46.- Gaziantep Milletvekili Mahmut Toğrul’un, Halkların
Demokratik Partisine yönelik siyasi soykırım operasyonlarının devam ettiğine
ilişkin açıklaması
47.- Malatya Milletvekili Mehmet Celal Fendoğlu’nun,
Malatya ilinin çehresini değiştirecek yatırımların beklediğine ilişkin açıklaması
48.- İstanbul Milletvekili İbrahim Özden Kaboğlu’nun,
Balıkesir Milletvekili Pakize Mutlu Aydemir’in insan hakları ihlallerinin
araştırılması amacıyla TBMM Başkanlığına verilmiş olan CHP grup önerisi
üzerinde AK PARTİ Grubu adına yaptığı konuşmasındaki “Türkiye’de insan hakları
ihlalleri olduğunu söylemek abesle iştigaldir.” ifadesine ilişkin açıklaması
49.- Amasya Milletvekili Mustafa Levent Karahocagil’in,
AK PARTİ hükûmetlerinin on yedi yıldır köylünün, tarımın yanında yer aldığına
ilişkin açıklaması
50.- Antalya Milletvekili Feridun Bahşi’nin,
Kumluca-Kemer yolu yapımına ne zaman başlanıp ne zaman tamamlanacağını, Alacasu
mevkisi ve Phaselis Antik Kenti arasında bulunan tünelin ne zaman
bitirileceğini Ulaştırma ve Altyapı Bakanından öğrenmek istediklerine ilişkin
açıklaması
51.- Denizli Milletvekili Cahit Özkan’ın, Batman
Milletvekili Mehmet Ruştu Tiryaki’nin 143 sıra sayılı Kamu İktisadi
Teşebbüsleri Komisyonu Raporları üzerinde HDP Grubu adına yaptığı konuşmasındaki
bazı ifadelerine ve Barış Pınarı Harekâtı’nı yürüten Mehmetçiklerimizin
ülkemizin bu topraklardaki istiklal ve istikbalini güvence altına aldığına
ilişkin açıklaması
52.- Denizli Milletvekili Cahit Özkan’ın, Adana
Milletvekili Tulay Hatımoğulları Oruç’un 143 sıra sayılı Kamu İktisadi Teşebbüsleri
Komisyonu Raporları üzerinde HDP Grubu adına yaptığı konuşmasındaki AK PARTİ
Grubuna yönelik ithamlarını reddettiklerine ilişkin açıklaması
53.- Denizli Milletvekili Cahit Özkan’ın, Adana
Milletvekili Kemal Peköz’ün 143 sıra sayılı Kamu İktisadi Teşebbüsleri Komisyonu
Raporları üzerinde HDP Grubu adına yaptığı konuşmasındaki bazı ifadelerine
ilişkin açıklaması
54.- Manisa Milletvekili Erkan Akçay’ın, 57’nci
Hükûmetin gerçekleştirdiği yapısal reformlarla Türkiye Cumhuriyeti’nin iftihar
edeceği bir Hükûmet olduğuna ilişkin açıklaması
55.- Manisa Milletvekili Özgür Özel’in, Sayıştay
raporlarında tespit edilen eksikliklerin gündeme getirilmesinin ve gerekli suç
duyurularında bulunarak yolsuzluklardan bu millet adına hesap sorulmasının
Meclisin başlıca görevi olduğuna ilişkin açıklaması
56.- Denizli Milletvekili Cahit Özkan’ın, Sayıştayın,
KİT Komisyonunun ve Parlamentonun bir bütün hâlinde çalışmasının ülke
kaynaklarına sahip çıkılması açısından önemli olduğuna ilişkin açıklaması
57.- Tekirdağ Milletvekili İlhami Özcan Aygun’un,
3’üncü Türkiye Tarım ve Orman Şûrası tavsiye kararlarında sorunlara ve çözüm
önerilerine yönelik tek bir cümlenin bulunmadığına ilişkin açıklaması
58.- Düzce Milletvekili Ümit Yılmaz’ın, 18 Temmuzda
Düzce ili ve ilçelerinde meydana gelen sel ve heyelanın yol açtığı mağduriyetin
giderilmediğine ilişkin açıklaması
59.- Mersin Milletvekili Olcay Kılavuz’un, bazı
belediyelerde işçilerin işten çıkarılmasıyla yaşanılan mağduriyetlerin
giderilebilmesi için kadroya alınmayan işçilerimizin haklarının teslim
edilmesinin zaruret olduğuna ilişkin açıklaması
60.- Muğla Milletvekili Süleyman Girgin’in, Ermenek,
Kozlu, Şirvan, Soma başta olmak üzere maden katliamlarında yitirilen işçileri
saygıyla andığına, madenlerde dayıbaşılık mekanizmasının lağvedilmesi, ton
başına üretim sisteminden vazgeçilmesi ve denetimlerin işçi örgütlerine açık
olarak yapılması gerektiğine ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 21/11/2019 tarihinde Aksaray
Milletvekili Ayhan Erel ve 19 milletvekilinin, atanamayan öğretmenlerin
yaşadıkları sorunların incelenerek bu sorunların çözümü için izlenecek yolların
belirlenmesi amacıyla verilmiş olan (10/2158) esas numaralı Meclis Araştırması Önergesi’nin
ön görüşmelerinin, Genel Kurulun 4 Aralık 2019 Çarşamba günkü birleşiminde
yapılmasına ilişkin önerisi
2.- HDP Grubunun, 2/12/2019 tarihinde İstanbul
Milletvekili Zeynel Özen ve arkadaşları tarafından, Alevilere yönelik
gerçekleşen sistematik saldırıların detaylı olarak araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun 4
Aralık 2019 Çarşamba günkü birleşiminde yapılmasına ilişkin önerisi

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
kökeni ne olursa olsun bütün yurttaşlarımızın Türkiye Cumhuriyeti’nin eşit
birer yurttaşı olduğuna, partilerin ulusal bütünlüğümüzün bozulmaması adına
hassas davranması gerektiğine ilişkin konuşması


2.- Oturum Başkanı TBMM Başkan Vekili Levent Gök’ün,
İstanbul Milletvekili Züleyha Gülüm’ün ifade ettiği üzere Meclisteki kadın
çalışanların kılık kıyafetine karışıldığı yönünde bir uygulamanın olmadığı
bilgisine ulaşıldığına ve konuyla ilgili gerekli araştırmayı yaparak Meclisi
bilgilendireceğine ilişkin konuşması
3.- Oturum Başkanı TBMM Başkan Vekili Levent Gök’ün,
Anayasa’da ve kanunlarda belirtilen konularda Türkiye Büyük Millet Meclisinin
denetim görevini yerine getirmesinin esas olduğuna ilişkin konuşması

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Komisyonlardan Gelen Diğer İşler
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu Bölümlerine
Yapılan İtirazlar ve Komisyonun Görüşü (3/21, 22, 23, 24, 25, 26, 27) (S.
Sayısı: 143)
VIII.- YAZILI SORULAR VE CEVAPLARI
1.- İstanbul Milletvekili Gamze Akkuş İlgezdi’nin,
Topkapı Sarayı’nın Cumhurbaşkanlığı Milli Saraylar İdaresi Başkanlığına bağlanmasına
ilişkin sorusu ve Cumhurbaşkanı Yardımcısı Fuat Oktay’ın cevabı (7/21167)
4 Aralık 2019 Çarşamba
BİRİNCİ OTURUM
Açılma Saati: 14.06
BAŞKAN: Başkan Vekili Levent GÖK 
KÂTİP ÜYELER: Barış KARADENİZ (Sinop), Emine Sare AYDIN YILMAZ
(İstanbul)
-----0-----
BAŞKAN
– Türkiye Büyük Millet Meclisinin 26’ncı Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce 3 değerli milletvekilimize gündem dışı söz vereceğim.
Gündem
dışı ilk söz, 3 Aralık Dünya Engelliler Günü nedeniyle söz isteyen İstanbul
Milletvekilimiz Sayın Arzu Erdem’e aittir.
Buyurun
Sayın Erdem. 
Süreniz
beş dakika Sayın Erdem.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, 3 Aralık Dünya
Engelliler Günü’ne ilişkin gündem dışı konuşması
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Gazi Meclisi saygılarımla selamlıyorum. Ekranları başında bizi
izleyen aziz Türk milletini de saygılarımla selamlıyorum.
Bakanlıklarımızın,
engelli aylığı, engellilik indirimi, mesleki eğitim programları, istihdam
vergisi indirimi, engelli park yeri kullanım kartları, ulaşım indirimi hakkı ve
engellilerimizle ilgili yapılmış birçok düzenlemesi bulunmaktadır. Bunlar
elbette ki çok faydalı, çok yararlı ve engellilerimiz tarafından da oldukça
olumlu karşılanmaktadır. Ancak engellilerimizle ilgili yapılması gereken,
düzenlenmesi gereken, aslında birçok mağduriyete sebep olmuş olan husus var ki
bu konuları da bizler Milliyetçi Hareket Partisi olarak gündeme taşıdık,
taşımaya da devam edeceğiz.
Evet
“engelli vatandaşlarımız” diyoruz ama engelli demememiz gerekiyor, dememiz
gereken aslında kısıtlı. Kısıtları ne oluyor? 1 kolu olmuyor ama diğer kolunu 2
kolu olandan daha güçlü bir şekilde kullanıyor. 1 bacağı olmuyor ama 2 bacağı
varmış gibi aslında daha güçlü ayaklarının üzerinde duruyor. Gözleri olmuyor,
göremiyor ama yürekleriyle hissediyor. Duyamıyor ama herkesten daha fazla
sezgisi, herkesten daha fazla aslında bu konuda kendi duyguları var, bunlarla
birlikte hareket ediyor. 
Engellilerimizle
ilgili mağduriyetlere geldiğimizde; bizler sesi olduk, sesi olmaya da devam
edeceğiz. Çünkü şunu istiyoruz: Engellilerimiz yani kısıtlı kardeşlerimiz
evlerde olmasınlar, bizlerle birlikte sokaklarda olsunlar, meydanlarda
olsunlar, iş sahasında olsunlar, istihdamın içerisinde olsunlar, bürokraside
olsunlar, siyasette olsunlar, bunun olması için de mutlak ve mutlak eğitim
sisteminde düzenlemeler yapılması gerekiyor. Çünkü hepimizin çocuklarımıza şunu
öğretmesi gerekiyor: Kısıtlı olmanın hiçbir farkı yoktur aslında, fark bizim
kalplerimizde, işte bu farkı oluşturan da aslında kişinin kendisi ve
eğitimimizle alakalı bizim belki çocuklarımıza aktaramadıklarımız. İşte bu
konuda okullarımızda kısıtlı kardeşlerimizle ilgili, çocuklarla ilgili hiçbir
ayrıcalığın olmadığını, onların da bizler gibi bireyler olduğunu, hiçbir farkın
olmadığını başta çocuklarımıza öğretmemiz gerekiyor. 
Bunun
dışında, özellikle toplum içerisinde hareket kabiliyetlerini kolaylaştırmak
açısından da yapılması gereken düzenlemeler bulunmaktadır elbet. Bunlar
hangileri? Özellikle engelli park yerleriyle alakalı; park alanlarına hâlâ
bizler belki gerekli duyarlılığı göstermiyoruz ve oraya engelli olmayan kişiler
park etmektedir. İşte bu konuyla ilgili vermiş olduğumuz önergede cezai şartın
artırılması ve bu konuyla ilgili oraya park eden, engelli olmadığı hâlde
aracını oraya park eden kişilere bir uygulamanın getirilmesi gerekmektedir.
Çünkü bu engelli park yerleri, aslında bakıldığında, nerede? Daha çok
dairelerin yakınlarında yani nüfus müdürlüğünün yanında veya okulların yanında.
Buralarda insanların işleri olduğu zaman engellilerimiz araçlarını park etmekte
zorluk çekiyorlar, özellikle bununla ilgili bir düzenleme yapılması
gerekmektedir. 
Yine,
aynı şekilde, göz bebeğimiz olan evlatlarımızı yetiştiren öğretmenlerimizin
tekrar buradan sesi olmak istiyorum. 3.500 engelli öğretmenimiz vardı, Millî
Eğitim Bakanlığımızın da hakikaten üstün gayretiyle bunların sayısı -bu açıdan
Sayın Millî Eğitim Bakanımıza da teşekkür etmek istiyorum- 1.200’e kadar düştü
şu an ve istihdam konusunda özellikle engelli kardeşlerimizin her alanda
istihdamına öncelik sağlanması gerekmektedir. 
Yine,
kalan 1.200 engelli öğretmenimizin tamamının istihdamının sağlanması, kendi
alanlarında öğretmenlik yapmaları noktasında da gerekli desteğin verilmesi
gerekmektedir. Ki aralık ayından sonra, ocak ayında zannedersem bu konuyla
ilgili sayılar açıklanacak. Bu sayılarda da hiçbir engelli kardeşimizin
özellikle evinde mahkûm kalmaması, evin içerisinde bulunmak zorunda kalmaması
için bir çalışma yapılması ve istihdamlarının önünün açılması gerekmektedir. 
Yine,
aynı şekilde, engelli olup özellikle omurilik felçli olanlar ve bu konuyla
ilgili özellikle hareket kabiliyeti olmayanlar dikiz aynalarıyla beraber aracı
kullanabiliyorlar. Tamamen felçli olanlarla değil ama boynunu çevirmekte
kısıtlı olanlarla ilgili bir çalışma yaptık ve bununla ilgili Avrupa
örneklerini alıp 2 tane dikiz aynasını kullanmak suretiyle ehliyet engelinin
olmadığını belirttik ve bunu da yine başta İçişleri Bakanlığımız olmak üzere
diğer bakanlıklarımıza da bildirdik.
Bu
konuyla ilgili benim söylemek istediğim: Düzenleme noktasında, duyarlılık
noktasında hepimizin sırtında vebaldir aslında, hepimizin boynunun borcudur
aslında, kısıtlı olan vatandaşlarımıza destek olmak, bu konuyla ilgili Türkiye
Büyük Millet Meclisi çatısı altında, bu Gazi Meclis çatısı altında özellikle kısıtlıların
duasını almak. Özellikle 3.500 öğretmen kardeşimizin sayısı 1.200’e
düşürüldüğünde inanın alınan hayır dualarının haddi var, hesabı yok; bir de
boynumuzun borcu. 
(Mikrofon
otomatik cihaz tarafından kapatıldı) 
ARZU
ERDEM (Devamla) – Hemen bitiriyorum Başkanım. 
BAŞKAN
– Tamamlayalım lütfen. 
ARZU
ERDEM (Devamla) – Ben hepinizden bu konuda gerekli hassasiyetin gösterilmesini
rica ediyorum. Milliyetçi Hareket Partisi Grubunun Lideri başta olmak üzere,
her bir milletvekilinin de bu hususta gerekeni yapacağını tekrar belirtmek
istiyorum. Her birinizi saygılarımla selamlıyorum. 
Teşekkür
ediyorum. (MHP, AK PARTİ ve İYİ PARTİ sıralarından alkışlar)
BAŞKAN
– Gündem dışı ikinci söz, 3 Aralık Dünya Engelliler Günü nedeniyle söz isteyen
Kırşehir Milletvekilimiz Sayın Metin İlhan’a aittir. 
Buyurun
Sayın İlhan. (CHP sıralarından alkışlar) 
Süreniz
beş dakika Sayın İlhan.
2.- Kırşehir Milletvekili Metin İlhan’ın, 3 Aralık
Dünya Engelliler Günü’ne ilişkin gündem dışı konuşması
METİN
İLHAN (Kırşehir) – Sayın Başkan, değerli milletvekilleri; 3 Aralık Dünya
Engelliler Günü dolayısıyla grubum adına söz almış bulunmaktayım. Genel Kurulu
saygıyla selamlıyorum.
Birleşmiş
Milletler Genel Kurulunda engelli bireylerin haklarını ve refahını teşvik
etmek, ayrıca engelli bireylerin durumuna dair politik, sosyal, ekonomik ve
kültürel yaşamın her alanında farkındalığı artırmak amacıyla 1992 yılında
Uluslararası Engelliler Günü ilan edildi. Ülkemizde de 3 Aralıkta, sosyal
yaşamda, iş yaşamında kendilerine çok zor yer bulan ve aşılması zor güçlüklerle
karşılaşan engellilerin farkına varmamız, onlarla birlikte yaşadığımızı
unutmamamız amacıyla çeşitli etkinlikler düzenlenmektedir. Bu günde engelli
vatandaşlarımız özellikle sosyal medyada duygusal paylaşımlara konu olmaktadır.
Devletin kurumlarının da belirli gün ve haftalardaki rutin etkinliklerinin
ötesine gidemeyen şekilde sürdürdüğü bir gün olarak hayatımızda yer almaktadır.
3 Aralık ve kamuoyunda gündem oluşturan engellilerle ilgili münferit olaylar da
bitince engelli vatandaşlarımız hayatın içinde hiç yokmuş gibi bizler
tarafından görmezden gelinmekte ve standart yaşamımıza devam etmekteyiz. O
yüzden, bu güne özel kullanılan empati amaçlı, süslü ifadeleri kullanmayacağım.
Zira, siyasetin toplumu her açıdan kutuplaştırdığı, ekonomik krizin sosyal
buhranlara yol açtığı bir ortamda empatiden söz etmek biraz aymazlıktır.
Siyasetçilerin ve bürokrasinin, en azından bu günde, faturaları kamu kaynakları
tarafından karşılanan, lüks toplantı salonlarında, resmî, duygusuz ve hissiz
bir ortamda şifahi etkinlikleri bir yana bırakıp hayatın doğal akışı içinde,
başta engelli vatandaşlarımız olmak üzere toplumun her kesiminden insanlarla
ortak etkinlikler düzenlemesi daha makbul olacaktır. 
Değerli
milletvekilleri, engelli vatandaşlarımızın yaşamlarını eğitim, sağlık, ekonomi
ve sosyal açıdan olumsuz etkileyen birçok sorun hâlâ mevcudiyetini
korumaktadır. Meclis bünyesinde kurulan Down sendromu, otizm ve diğer gelişim
bozukluklarının yaygınlığının tespiti amacıyla kurulan araştırma komisyonu olarak
uzunca bir çalışma programımız oldu. Birçok şehirde incelemelerde bulunduk.
Tespitlerimizi, görüş ve önerilerimizi de ekleyerek raporlaştırmaya devam
etmekteyiz. Yaptığımız alan incelemelerinde olumsuz birçok durumla karşılaştık.
Örneğin, ilk incelemede bulunduğumuz, kendi şehrim de olan Kırşehir’de ve diğer
tüm illerde tespit ettiğimiz kadarıyla, devlet bu konuda bazı çalışmalarda
bulunmuş. Ancak engelsiz yaşam merkezlerinin ve okulların ne sayı olarak
yeterli olduklarını ne de çalışanların yeterli eğitim düzeyinde ve tecrübede
olduklarını gördük. Birkaç on saatlik bir sertifika programıyla yeterlilik
sağlanamaz. Bu çok büyük bir eksikliktir.
Gittiğimiz
her yerde ailelerin çabalarına ve devletin desteğine olan ihtiyaçlarına tanık
olduk. Ülke genelinde gündem oluşturan Aksaray’daki gerçekten de çok vahim olay
ve Kayseri’deki rehabilitasyon merkezinde engelli bir çocuğun iç acıtan dövülme
görüntüleri sonrası bir anne şu trajik cümleyi kurdu: “Ben ölünce evladım ne
olacak? Bir anne olarak engelli çocuğumdan önce ölmek korkutuyor beni.” Bir
anneye bu cümleyi söyletebiliyorsak bu sorunun ne kadar büyüdüğünü göreceğiz ve
Anayasa’nın 42, 49, 50 ve 70’inci maddelerinde belirtilen hakları sağlamak
adına, başta Meclis olmak üzere, yürütme organlarıyla ve yerel yönetimlerle hep
birlikte, uyum içinde üzerimize düşen görev ve sorumluluklar neyse eksiksiz
olarak yapacağız. 
İnceleme
yaptığımız illerde ailelerin eğitim ve ekonomi gibi birçok sorunla mücadele
ettiklerine şahit olduk. Bu yüzden işe alınmada sadece engelli vatandaşlarımıza
değil, engelli bireyin anne ve babasına da pozitif ayrımcılık yapılması inanın
elzem durumda gözükmektedir. Çünkü ülkemiz nüfusunun onda 1’i engelli
vatandaşlarımızdan oluşmakta ve aileleriyle birlikte bu sayı yaklaşık 25
milyona ulaşmaktadır. O zaman engelli vatandaşlarımızın öncelikli talepleri
olan eğitimde, ulaşımda, iş bulmada eşit haklarının yanı sıra kent
politikalarında söz ve karar sahibi olmaları için gerekli düzenlemeleri yapmak
durumundayız. Yürütme de üzerine düşeni yapmakla yükümlüdür. Zira, bu konuda
aksaklıklar devam etmektedir. Örneğin, Millî Eğitim Bakanlığında atama bekleyen
1.250 engelli öğretmen adayı var. Mevcut kanun gereği 35 binin üzerinde engelli
öğretmenin çalışması lazımken Bakanlık kadrolarında 6.956 engelli öğretmen
çalışmaktadır. Hangi gerekçe 1.250 öğretmen adayının aylardır beklemesine neden
olmaktadır? Bu mu bizim empatimiz? Bu mu bizim farkındalığımız? Bu mu bizim
pozitif ayrımcılığımız? Bu mu bizim vizyonumuz? Sayın Bakandan bir an önce bu
sorunun çözümü noktasında ne yapması gerekiyorsa yapmasını bekliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
METİN
İLHAN (Devamla) – Kamuya alınmada, tayin, nakil, rotasyon emeklilik, özlük
hakları ve benzeri durumlarda da ciddi sorunlar yaşanmaktadır. Bunları
görmezden gelemeyiz. Ayrıca, engelli vatandaşlarımızın istihdamıyla ilgili yeni
politikalar belirlememiz ve bir an önce hayata geçirmemiz gerekiyor. 
Türkiye,
engellilerin eğitimi konusunda da gelişmiş ülkelerle kıyaslandığında olması gereken
düzeyin çok gerisindedir. Engellilerin eğitim alma ve meslek edinme taleplerini
gerçekleştirme olanakları son derece sınırlıdır. Özel eğitime bütçeden yeterli
kaynak sağlanmamaktadır. Özel eğitim kurumları ve kamuya ait okulların sayısı
yeterli değildir. Ayrıca, mevcut özel eğitim okullarının ve kurumlarının belli
illerde yoğunlaşması, diğer illerde ve bölgelerde yaşayan engellileri ve
ailelerini çaresizliğe itmektedir. Bu konuda da acilen harekete geçilmelidir. 
Değerli
milletvekilleri, engelli vatandaşlarının yaşamlarını kolaylaştırmak devletin
asli görevidir, vatandaşına sunduğu bir lütuf değildir, bunu lütfen
unutmayalım. 
Teşekkür
ediyorum. (CHP sıralarından alkışlar)
BAŞKAN
– Gündem dışı üçüncü söz, 26 Kasım 2019’da Arnavutluk’ta ve Bosna-Hersek’te
meydana gelen deprem hakkında söz isteyen Edirne Milletvekilimiz Sayın Fatma
Aksal’a aittir.
Buyurun
Sayın Aksal. (AK PARTİ sıralarından alkışlar)
Süreniz
beş dakika. 
3.- Edirne Milletvekili Fatma Aksal’ın, 26 Kasım 2019
tarihinde Arnavutluk’ta meydana gelen depreme ilişkin gündem dışı konuşması
FATMA
AKSAL (Edirne) – Sayın Başkan, değerli milletvekilleri; sizleri saygıyla
selamlıyorum. 
Bildiğiniz
gibi, tarihî ve kültürel bağlarımızın bulunduğu dost ve kardeş Arnavutluk’ta 26
Kasımda 51 kişinin hayatını kaybettiği ve 900’den fazla insanın yaralandığı 6,4
büyüklüğünde bir deprem yaşanmıştır. Arnavutluk Parlamentolar Arası Dostluk
Grubu Başkanı olarak Arnavutluk’ta hayatını kaybedenlere Allah’tan rahmet,
yaralılarımıza acil şifalar diliyorum. 
Türkiye
olarak süratle, AFAD’a bağlı kurtarma ekiplerimizi, Sağlık Bakanlığı UMKE
ekiplerimizi, Kızılayımızı ve Genelkurmaya bağlı bir uçağımızı acil olarak
bölgeye gönderdik. Medeniyetimizin bize yüklediği mesuliyetin gereği olarak
Türkiye her zaman dost ve kardeş Arnavutluk’un yanında olmuştur ve olmaya devam
edecektir. Cumhurbaşkanımız Sayın Recep Tayyip Erdoğan’ın “Arnavutluk’ta 500
konut inşa edeceğiz.” müjdesi de Arnavutluk halkının yaralarını sarmaya yardım
edecektir. 
Değerli
milletvekilleri, bölgemizde yaşanan doğal felaketlerin yanında güzel gelişmeler
de hız kesmeden devam etmektedir. Bunların son örneği, seçim bölgem Edirne’nin
İpsala ilçesinde geçtiğimiz hafta sonu yaşanmıştır. Güney Gaz Koridoru’nun en
önemli halkası Trans Anadolu Doğalgaz Boru Hattı Projesi’nin Avrupa bağlantısı
açılış töreni Cumhurbaşkanımız Sayın Recep Tayyip Erdoğan ve Azerbaycan Devlet
Başkanı Sayın İlham Aliyev’in katılımlarıyla gerçekleşmiştir. Törene ayrıca,
Türkiye Büyük Millet Meclisi Başkanımız Sayın Profesör Doktor Mustafa Şentop,
Bosna Hersek Cumhurbaşkanlığı Konseyi üyesi Şefik Caveroviç, Gürcistan
Başbakanı; Türkiye, Katar, Kuzey Makedonya ve Bulgaristan’dan bakanlar;
Türkiye, Yunanistan, Bosna Hersek, Sırbistan ve Avrupa Birliği temsilcileri ile
çok kıymetli milletvekillerimiz katılmışlardır. 
Türkiye'nin
doğusundan batısına 20 il, 67 ilçe ve 600 köyden geçerek İpsala’dan Avrupa’ya
uzanan ve enerjinin İpek Yolu olarak tanımladığımız bu tarihî iletişim hattı
Türkiye-Yunanistan sınırında TANAP’a bağlanarak Adriyatik doğal gaz boru
hattının da inşaatı sona erdikten sonra tarihte ilk defa Azerbaycan gazı Hazar
havzasından Avrupa pazarına doğrudan iletilmiş olacaktır. 
Ticari
operasyon kapsamında 25 Kasım 2019 tarihi itibarıyla BOTAŞ’a 3,3 milyar
metreküp gaz taşıyan TANAP, önümüzdeki yıldan itibaren 16 milyar metreküplük
bir taşıma hacmine ulaşacak olup Azerbaycan gazının 10 milyar metreküpü
Avrupa’ya ihraç edilecektir. Enerji savaşlarının yaşandığı, petrolün insan
kanından değerli olduğu bir dönemde barış projesi olarak gördüğümüz TANAP
ülkemize, bölgemize ve Edirne’mize ciddi ekonomik katkı sağlayacaktır. AK PARTİ
iktidarında 81 ilimizin tamamında doğal gaz kullanılmaya başlanmış, doğal gaz
kullanımı lüks olmaktan çıkmış ve nüfusumuzun büyük çoğunluğunun kullanımına
sunulmuştur. Batılı birçok ülkenin Türkiye’nin atılımlarını engellemesine,
kazanımlarını baltalamasına, terör örgütlerine karşı yürüttüğü mücadelesinde
teröristlerin yanında yer almalarına rağmen TANAP gibi devasa ve barışa hizmet
eden bir projenin hayata geçirilmesini sağlayan Cumhurbaşkanımız Sayın Recep
Tayyip Erdoğan’a ve Azerbaycan Cumhurbaşkanı Sayın İlham Aliyev’e şükranlarımı
sunuyorum. 
Yarın
5 Aralık; Türkiye'de kadınlara seçme ve seçilme hakkının verilişinin 85’inci
yıl dönümü. Kadınlarımıza 1934 yılında bu hakkın verilmesine vesile olan Gazi
Mustafa Kemal Atatürk’e şükranlarımı sunuyorum. Kadınlarımızı her zaman
siyasetin nesnesi değil öznesi olarak gören Genel Başkanımız ve
Cumhurbaşkanımız Sayın Recep Tayyip Erdoğan’a, tek vekil çıkardığımız Edirne
ilimizi yüce Parlamentoda temsil etme görevini şahsıma ve Edirne AK PARTİ İl
Başkanlığı görevini bir kadına tevdi ettiği için saygılarımı ve teşekkürlerimi
sunuyorum.
ALİ
ŞEKER (İstanbul) – Halk tevdi etti, halk.
FATMA
AKSAL (Devamla) – Genel Kurulunuzu saygıyla selamlıyorum. (AK PARTİ
sıralarından alkışlar) 
ÖZGÜR
ÖZEL (Manisa) – Sayın Başkan, müsaadenizle, kısa bir açıklama yapmamız lazım. 
BAŞKAN
– Nedir Özgür Bey talebiniz?
ÖZGÜR
ÖZEL (Manisa) – Efendim, sayın hatibin konuşması sırasında kullandığı bazı
cümlelere itirazımız var, o konunun kayda geçmesi gerekiyor. Müsaade ederseniz
yerimden… 
BAŞKAN
– Kayıtlara geçmesi açısından buyurun.
ÖZGÜR
ÖZEL (Manisa) – Sayın Başkan, sayın hatibi dikkatle dinledik. Gazi Mustafa
Kemal Atatürk’e, kadına seçme ve seçilme hakkı noktasında hakkını teslim
etmesi, teşekkürü grubumuzu da ziyadesiyle memnun etti. İktidar partisinden bu
tip açıklamaları duymaya çok ihtiyacımız var ama ardından kullandığı bir cümle
sanıyorum kendisinin de istemediği şekilde kayıtlara geçti, o konuda bir
düzeltmeye ihtiyaç var. Edirne’den tek milletvekili çıkmıyor…
FATMA
AKSAL (Edirne) – AK PARTİ…
ÖZGÜR
ÖZEL (Manisa) – Edirne’de Adalet ve Kalkınma Partisinin tek milletvekili var,
birincisi bu.
İkincisi:
“Edirne’yi temsil etme görevini şahsıma tevdi eden Sayın Recep Tayyip Erdoğan…”
diyor bu da doğru değil. Edirne’yi temsil görevini kendisine Edirne’deki
seçmenler vermiştir. Bunun düzeltilmesi gerekiyor. 
Teşekkür
ediyorum. (CHP sıralarından alkışlar) 
BAŞKAN
– Peki, teşekkür ederim.
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
IV.- AÇIKLAMALAR
1.- Denizli Milletvekili Cahit Özkan’ın, Manisa
Milletvekili Özgür Özel’in yerinden sarf ettiği bazı ifadelerine ve egemenliğin
kayıtsız şartsız milletin olduğuna ilişkin açıklaması
CAHİT
ÖZKAN (Denizli) – Sayın Başkan, tabii, sadece Türkiye'de değil, biz Türkiye'den
örnek verdiğimiz zaman maalesef anlaşılmıyor. İllaki Avrupa’dan olacak.
ÖZGÜR
ÖZEL (Manisa) – Ne demek o?
CAHİT
ÖZKAN (Denizli) – İllaki Batı demokrasilerinden olacak.
ALİ
ŞEKER (İstanbul) – Edirne de Avrupa! (CHP sıralarından gülüşmeler)
BAŞKAN
– Sessiz olalım arkadaşlar.
CAHİT
ÖZKAN (Denizli) – Bakınız, dünyada gerek parlamenter sistemin gerek başkanlık
sisteminin işleyişinde -hani tek parti döneminden örnek vermiyoruz ama- öncelikle
seçimlerde parti kendi çalışmalarını yapar ve aday, namzet gösterir.
MAHMUT
TANAL (İstanbul) – Konuya gelsin Sayın Başkan, konuya gelsin!
CAHİT
ÖZKAN (Denizli) – Gerek il başkanlığı gerek milletvekilliği süreci bakınız,
adaylıkla, namzetle başlar. Şimdi il başkanlığında ne oluyor? 
ALİ
ŞEKER (İstanbul) – Üyeler seçiyor.
CAHİT
ÖZKAN (Denizli) – Milletvekilliğinde zaten, elbette kararı milletimiz veriyor.
İl başkanlığında da aynı şekilde o ildeki delegeler ve en geniş anlamda seçmen
tabanını temsil eden partililer yapıyor. Yani aday göstermek de önemlidir. Bu
noktada öncelikle…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan. Yani maksat hasıl olmuştur.
Buyurun.
CAHİT
ÖZKAN (Denizli) – Hayır efendim, hasıl olmadı. Müsaade ederseniz…
ÖZGÜR
ÖZEL (Manisa) – Ona sen mi karar vereceksin ya! Başkan yönetiyor burayı! Ne
demek ya!
LÜTFÜ
TÜRKKAN (Kocaeli) – O zaman biraz daha devam et sen, biz hep dinleyeceğiz seni!
BAŞKAN
– Değerli arkadaşlar, lütfen şey yapmayınız.
Tamamlayın,
toparlayın lütfen.
Yani
konunun ne olduğu…
CAHİT
ÖZKAN (Denizli) – Sayın Başkan, bu üslubu kabul etmiyorum. Cumhuriyet Halk
Partisi ne derse onun haricinde…
ÖZGÜR
ÖZEL (Manisa) – Biz mikrofonsuz konuşuyoruz, bir şey demiyoruz. Başkanın işine
karışıyor!
BAŞKAN
– Sayın Özel, lütfen, rica ediyorum…
CAHİT
ÖZKAN (Denizli) – Sayın Başkan, müsaade ederseniz… 
Bakınız,
bu üslubu bir Cumhuriyet Halk Partisi Grup Başkan Vekiline karşı AK PARTİ Grup
Başkan Vekili yapsa yaygara kopar. Bunu kabul etmiyorum. Benim ne demek istediğim
ve dediklerimden neyin hasıl olacağı meselesi şahsımı ilgilendirir.
ÖZGÜR
ÖZEL (Manisa) – Hiç alakasız bir şeyi anlatıyorsun.
BAŞKAN
– Toparlayalım Sayın Özkan, lütfen…
CAHİT
ÖZKAN (Denizli) – Burada Sayın Milletvekilimizin kürsüden konuştuğu meselenin
özü: Bakınız, bugüne kadar gerek Parlamentoda gerek parti teşkilatlarında
-kadın kollarında, gençlik kollarında- belediye başkanlıkları nezdinde AK PARTİ
Genel Başkanımızın ve Cumhurbaşkanımızın kadınlarımızın alması gereken görevler
noktasındaki hassasiyetini ifade etti.
(Mikrofon
otomatik cihaz tarafından kapatıldı) 
BAŞKAN
– Sayın Özkan, toparlayın lütfen.
CAHİT
ÖZKAN (Denizli) – Bu noktada “Partimizin adayının kadın olması ve Edirne İl
Başkanımızın da kadın olması, parti olarak da Genel Başkan olarak da
Cumhurbaşkanı olarak da Sayın Cumhurbaşkanımızın hassasiyetidir.” diyerek orada
bir teşekkürü ifade etti. 
NURAN
İMİR (Şırnak) – O nedenle bir sürü kadın milletvekili içeride, belediye
başkanları içeride! Yüz binlerce oyla seçilen kadınlar nerede?
CAHİT
ÖZKAN (Denizli) – Bunun oraya, buraya çekilmesini asla kabul etmiyoruz. 
BAŞKAN
– Peki. Bence de büyütülmemesi gerekir.
CAHİT
ÖZKAN (Denizli) – Egemenlik, kayıtsız şartsız milletindir. Bu ülkede geleceği
de milletimiz tayin edecektir.
Teşekkür
ederim.
BAŞKAN
– Teşekkür ederim, sağ olun.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, uzatmayalım ama.
ÖZGÜR
ÖZEL (Manisa) – Sayın Başkanım, uzatmayalım tabii de siz mikrofonu dahi açmadan
“Kayda geçsin.” dediniz, ben saygı gösterdim, konuştum. Beyefendi kalktı.
CAHİT
ÖZKAN (Denizli) – Şu anki gibi. 
ÖZGÜR
ÖZEL (Manisa) – Mikrofonu açıldı. 
CAHİT
ÖZKAN (Denizli) – Bakın, şu anda biz buradan müdahale ettiğimiz zaman nasıl
cevap veriyor?
ÖZGÜR
ÖZEL (Manisa) – Et, et; nasıl istiyorsan et!
CAHİT
ÖZKAN (Denizli) – Sayın Başkan, bunlara da müdahale edin.
BAŞKAN
– Sayın Özkan, bakın…
ÖZGÜR
ÖZEL (Manisa) – Birazcık da terbiyeye davet ediyorum seni ya! Böyle şey olur mu
ya!
BAŞKAN
– Sayın Özel…
CAHİT
ÖZKAN (Denizli) – Terbiyeye sen geleceksin! Önce kendin geleceksin terbiyeye!
BAŞKAN
– Sayın Özkan, bir sakin olalım. 
ÖZGÜR
ÖZEL (Manisa) – Sayın Başkan… 
BAŞKAN
– Bir saniye… Bir oturur musunuz siz Sayın Özel, bir saniye…
CAHİT
ÖZKAN (Denizli) – Sayın Başkan, biraz önce müsaade etmedi. Kabul etmiyorum. 
BAŞKAN
– Sayın Özkan, bakın, çok değerli 2 Grup Başkan Vekilimizin bu şekilde…
CAHİT
ÖZKAN (Denizli) – Biraz önceki değersiz miydi Sayın Başkan?
BAŞKAN
– Bir saniye, rica ediyorum.
ÖZGÜR
ÖZEL (Manisa) – “Değersiz” dendi mi sana ya! Sana “değersiz” kim dedi ya!
BAŞKAN
– Rica ediyorum…
ÖZGÜR
ÖZEL (Manisa) – Sayın Kubat, yarın da böyle olur burası.
BAŞKAN
– Bakın, siz de konuştunuz, lütfen, rica ediyorum… 
ÖZGÜR
ÖZEL (Manisa) – Yarın da böyle yaparız müzakereyi. 
CAHİT
ÖZKAN (Denizli) – Yapalım! Hodri meydan!
BAŞKAN
– Sayın Özkan…
ÖZGÜR
ÖZEL (Manisa) – Sayın Başkan…
BAŞKAN
– Bir saniye Sayın Özel…
LÜTFÜ
TÜRKKAN (Kocaeli) – Bunların şekeri mi yükseliyor, ne oluyor? 
BAŞKAN
– Değerli arkadaşlarım, ortada çok da karmaşık bir durum olduğunu ben
görmüyorum. Sonuçta bir sayın hatip konuşma yaptı, kendisini bağlayan bir
konuşma. Sayın Özel’in birtakım itirazları oldu, Sayın Özkan da birtakım
açıklamalarda bulundu.
CAHİT
ÖZKAN (Denizli) – Yaparken karşılık geldi hemen.
BAŞKAN
– Bir saniye Sayın Özkan…
ÖZGÜR
ÖZEL (Manisa) – Tayyip Erdoğan taklidi yapma bana, kendin gibi ol. “Yaparken…”
BAŞKAN
– Bence Grup Başkan Vekillerinden biri konuştuğu zaman -ki her zaman-
birbirimize saygı göstermek gerektiği çok açık çünkü bu konuda Başkanlık Divanı
olarak ben arzu eden Grup Başkan Vekillerinin söz taleplerini zaten
karşılıyorum ve Grup Başkan Vekillerimizin her biri de kendi muratlarını
anlatacak son derece ehliyette, yetenekte. O nedenle bu tabloları fazla bir
tartışmaya çekmek de yanlıştır. 
Buyurun
Sayın Özel.
2.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, birinci husus şu: Sayın Edirne Milletvekili
konuşmasını yaptı. Konuşmasının bir kısmına da duyduğumuz memnuniyeti ifade
ettik. Sonra da “Kendisinin de istemeyeceği şekilde kayda geçti.” dedim ve
ifadeleri tekrar ettim. Kendisi de başıyla da tasdik ederek öyle demek
istemediğini söyledi. 
FATMA
AKSAL (Edirne) – Tamam.
ÖZGÜR
ÖZEL (Manisa) – Sorun zaten ortadan kalkar ama benim burada yaptığım meselenin
kendisi, aslında Sayın Milletvekilinin hukukunu savunan, tartışmayı olmadığı
bir mecraya çeken Grup Başkan Vekili benim. Otuz sene sonra okurlar. Bir
milletvekilinin “Edirne’nin tek vekili” ifadesi ve “Bu görevi bana tevdi eden
Genel Başkanım Recep Tayyip Erdoğan” ifadesi, o milletvekili için de aşkın
zamanlı bir durumda tutanakta sorundur. Bunun düzeltilmesi iyi bir şeydir. 
BAŞKAN
– Tamam.
ÖZGÜR
ÖZEL (Manisa) – Benim katkım bu çerçeveyle sınırlı ve aksini kabul edemem. Biz
hepimiz, aynı zamanda, Anayasa’ya göre Edirne’nin de milletvekilleriyiz. Bunu
kabul edemeyiz. Sonrasında Cahit Özkan’ın “Bugünkü gündem zaten bir denetim
konusu, yirmi iki yıldır yapmadığımız bir işi bugün yapacağız, bugün gündem
tıkansa da bir şey olmaz.” diye tutup da işi bir kavgaya dönüştürmesi,
demediğimiz şeyleri söylemesi ve abuk sabuk bir vücut diliyle bir yaklaşımda
olması tarafımızdan not edilir. Yarın, 31’inci maddesinden başladığımız kanunda
akşama kadar çalışalım, sabaha kadar çalışalım, pazartesiye çalışalım
sorumluluğu beyefendinindir. 
BAŞKAN
– Peki. Sayın Özel, toparlayın lütfen. 
ÖZGÜR
ÖZEL (Manisa) – Sayın Doğan Kubat’a da Sayın Grup Başkanına da buradan
durumumuz açıkça ifade olunur. Herkes üslubunu bilecek, kimle konuştuğunu
bilecek. Meclis Başkanına “Maksat hasıl olmadı.” demek haddinize değildir;
bağırmak, çağırmak haddinize değildir. Hepimiz, o Divana, o Divanın ilk
yöneticisi Sinop Milletvekilinden Gazi Mustafa Kemal Atatürk’e kadar o Divanda
oturan herkese ve millete, milletin temsilcisine saygılı olmak durumundayız. 
Sizin
bu üslubunuzu kınıyoruz, telin ediyoruz. (CHP sıralarından alkışlar) 
YILMAZ
TUNÇ (Bartın) – Biz de seni kınıyoruz. 
BAŞKAN
– Sayın Özkan, sizin de açalım mikrofonunuzu; toparlayın, gündemimize devam
edelim ondan sonra.
Buyurun.
3.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, her kim ne konuşuyorsa kendisinin hasıl etmek
istediği neticeyi de kendisi bilir. Ben burada ne konuşuyorsam bu neticeyi
hasıl etme görevi de benimdir. Burada müsaade ederseniz diğer Grup Başkan
Vekilleri de nasıl konuşuyorsa, kendi grubu adına yaklaşımı neyse onun hasıl
olmasını beklemek durumundayız diye düşünüyorum. Bu, bir.
İkincisi:
Biraz önceki “abuk subuk” ifadesini aynen iade ediyorum.
ÖZGÜR
ÖZEL (Manisa) - Et!
CAHİT
ÖZKAN (Denizli) – “Lanetliyoruz.” ifadesini aynen iade ediyorum.
ÖZGÜR
ÖZEL (Manisa) – Misliyle lanetliyoruz!
CAHİT
ÖZKAN (Denizli) – Biz bu ülkede kadınların ve gençlerin siyasette daha aktif
rol almaları için sadece yasal düzenleme ve reform yapmadık. Bunun idari
pratikleriyle Mecliste, il belediyelerinde, ilçe teşkilatlarında, başkanlık ve
yönetim noktasında adımlar attık. Ama Cumhuriyet Halk Partisinin “Hodri meydan!
Hodri meydan!” Ne zaman AK PARTİ’li bir milletvekili kürsüye çıktı ya da AK
PARTİ’li bir kadın Grup Başkan Vekili çıktı, bunlarla sorunlarının olduğunu
görüyoruz. (CHP sıralarından “Aaa…” sesleri) Sistematik bir şekilde sürekli AK
PARTİ Grup Başkan Vekillerine saldırılarını görüyoruz. Bunu telin ediyoruz,
reddediyoruz, buna asla müsaade etmeyeceğimizi ilan ediyoruz.
Teşekkür
ediyorum. (AK PARTİ sıralarından alkışlar)
BAŞKAN
– Peki.
ÖZGÜR
ÖZEL (Manisa) - Sayın Başkan…
BAŞKAN
- Şimdi, Sayın Özel şöyle yapalım.
ÖZGÜR
ÖZEL (Manisa) - Nasıl yapacağız Sayın Başkan?
BAŞKAN
- Bir saniye…
CAHİT
ÖZKAN (Denizli) – Niye müdahale ediyorsun? Başkan işte, Başkanlık Divanı
belirler.
BAŞKAN
- Sayın Özkan, yani karşılıklı konuşmayın. Ben herkesi duyuyorum.
CAHİT
ÖZKAN (Denizli) - Efendim, bakın, biz dediğimiz zaman Başkanlık Divanı…
ÖZGÜR
ÖZEL (Manisa) - Doğan ağabey, yarın yanımıza gelmeyin!
CAHİT
ÖZKAN (Denizli) – Bırak, gelmesin vallahi!
BAŞKAN
– Değerli arkadaşlar, Sayın Grup Başkan Vekillerimiz… (AK PARTİ ve CHP
sıralarından gürültüler)
CAHİT
ÖZKAN (Denizli) - Benim kadın milletvekili arkadaşım böyle yapacak… 
ÖZGÜR
ÖZEL (Manisa) - Yarın gelmeyin yanımıza!
CAHİT
ÖZKAN (Denizli) - Sonra bizden müsamaha bekleyeceksiniz. Yok böyle bir şey!
ÖZGÜR
ÖZEL (Manisa) – Ben size müsamahayı yarın göstereceğim!
CAHİT
ÖZKAN (Denizli) - Yok böyle bir şey!
BAŞKAN
- Sayın Grup Başkan Vekillerimiz, biraz sakin olalım.
Sayın
Aygun, oturur musunuz yerinize, Grup Başkan Vekiliniz ayakta. 
Değerli
arkadaşlar, bir sakin olalım. Yani güne başlarken böyle bir tartışmanın
içerisinde olmak… Daha konuşacağımız çok konu var yani onlara da rahat bir
zemin hazırlayalım.
YILMAZ
TUNÇ (Bartın) – Özgür Bey başlattı.
BAŞKAN
- Sayın Özel, sizden toparlayıcı bir konuşmayla tartışmayı bitirmenizi rica
ediyorum.
Buyurun.
AYHAN
EREL (Aksaray) - Vatandaş gülüyor, sizin şu yaptığınız ayıp bir şey ya!
YILMAZ
TUNÇ (Bartın) – Bitirmez, yeni tartışma açar.
BAŞKAN
- Değerli arkadaşlar, Sayın Tunç, rica ediyorum…
4.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
tekraren açıklaması
ÖZGÜR
ÖZEL (Manisa) – Sayın Başkan, yapılan iş, grubumuza saygısızlık, grubumuza
hakaret, grubumuza iftira, baştan aşağı bühtan. Yapmaya çalıştığı mesele… Sayın
milletvekili kürsüden indiği anda son derece normal bir ses tonuyla, hiç
bağırmadan çağırmadan, yerimden ve sizin takdirinizle de mikrofonum bile
açılmadan, kayda geçsin diye, son derece saygılı bir dille söyledim; kendisinin
de düşmek istemeyeceği bir durumun düzeltilmesinin doğru olacağını söyledim.
Burada doğru bir yaklaşım: Sinirleri bozulmamış, kimyası bozulmamış bir grup
başkan vekili kendisi hiç topa girmeden sayın vekiline söz verir, sayın vekil
niyetini açıkça ifade eder ve sorun ortadan kalkar. Biz defalarca bunu yaptık,
bizim arkadaşlarımızın maksadını aşan beyanlarında yaptık ama sayın vekil söz
talep ettiği hâlde “Hayır, ben yapacağım.” deyip ayağa kalkıp Adalet ve
Kalkınma Partisi kongresinde konuşur gibi bir söyleve bürünmenin…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özel, artık tartışmayı bitirelim lütfen.
ÖZGÜR
ÖZEL (Manisa) – …hiçbir mantığı yok, baştan aşağı yanlış. Kendisi geçmişten
alışkanlığıyla -belli kumpasların kurulması ya da savunulması noktasındaki
geçmişi- doğrudan, milletin önünde grubumuza kumpas kurmaya çalışıyor. Bu,
geçmiş pratiğinden kaynaklanıyor. Diyor ki: Kürsüde bir kadın varmış da ben
tahammül edemiyormuşum. 
YILMAZ
TUNÇ (Bartın) – Hep öyle oldu.
ÖZGÜR
ÖZEL (Manisa) – Böyle bir yaklaşım, âdeta, işlenmemiş bir suçu işlenmiş gibi
gösterip onun üzerinden algı yaratmaya çalışan, kendisinin uzak olmadığı
FETÖ’cül akılların FETÖ’cül hamlesidir. Kayda geçsin efendim.
Teşekkür
ediyorum. (CHP sıralarından alkışlar) 
BAŞKAN
– Buyurun Sayın Özkan.
5.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
CAHİT
ÖZKAN (Denizli) – Sayın Başkan, görüldüğü gibi, burada Meclisin mehabetine
yakışmayan ve mevcut 144 sayılı Teklif’in görüşmelerini tamamlamaya engel olan
tavrın müsebbibi biz değiliz. Baştan itibaren şahsıma, grubumuza dönük
iddiaları ve ithamları asla kabul edilir değil, aslında bir özrü mutlaka hayata
geçirmesi gerekiyor. Mecliste mademki şahsıma karşı “abuk sabuk” ifadelerini
kullandı ve sayın milletvekillerimize karşı, onun ne demek istediğini tevil
eden… Ne demek istediyse kürsüde duyduk ve bunu da ifade ettik.
ÖZGÜR
ÖZEL (Manisa) – İzin verseydi de açıklama getirseydiniz.
BAŞKAN
– Sayın Özel, lütfen… 
CAHİT
ÖZKAN (Denizli) – Ve arkasından, lanet eden tavrının kabulü mümkün değildir.
Bakın, ben bu ülkede, hukuk camiasında, sivil toplum kuruluşlarında başkanlık
ve yöneticilik yapmış hukukçu bir milletvekiliyim. 
ÖZGÜR
ÖZEL (Manisa) – Biliyoruz biliyoruz, FETÖ’nün kumpas davalarını savunuyordun
sen. 
BAŞKAN
– Toparlayın Sayın Özkan. 
CAHİT
ÖZKAN (Denizli) – Ne yaptıysak kamuoyunun önünde. Bakınız, bizim videolarımız
var, defalarca dönüyor, gelin izleyin.
ÖZGÜR
ÖZEL (Manisa) – Balyoz’u savunuyordun sen! Ergenekon’u savunuyordun sen!
CAHİT
ÖZKAN (Denizli) – Biz ne Balyozculara ne Ergenekon’a…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Balyoz kumpasını savundun sen!
BAŞKAN
– Mikrofonu açalım. 
CAHİT
ÖZKAN (Denizli) - …ne de FETÖ’ye bu ülkeyi teslim edemeyiz, asla. Mücadelemize
devam edeceğiz.
ÖZGÜR
ÖZEL (Manisa) – Kumpas davalarını savundun!
BAŞKAN
– Sayın Özkan, toparlayın, tamamlayalım. 
CAHİT
ÖZKAN (Denizli) – Bakınız, mademki bir cevap istiyor…
ÖZGÜR
ÖZEL (Manisa) – Kumpas davalarını savundun!
BAŞKAN
– Toparlayarak bitirelim Sayın Özkan.
CAHİT
ÖZKAN (Denizli) – Bakınız, FETÖ terör örgütüyle ilgili, bu ülkede 17-25 Aralık
darbe teşebbüsüne rağmen çıkıp da grup toplantılarında o şantajı, montajı
yayınlayanların yaptıkları tarihe not düşülmüştür.
ALİ
ŞEKER (İstanbul) – Suç ortağınızla birbirinize girdiniz. 
CAHİT
ÖZKAN (Denizli) – Nasıl, geçmişte darbelerle iltisaklı durum varsa mutlaka o
şantaj ve montajları yayınlayanlar tarih nezdinde bunun da hesabını verecektir.
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkan, söz istemiyorum, sadece kayda girsin.
BAŞKAN
– İyi olur.
ÖZGÜR
ÖZEL (Manisa) – Cahit Özkan’ı duyup da anlayamayanlar alıcılarının ayarıyla
oynamasın, kapatılmış olan bir televizyonun yayınını dinlediniz. 
Teşekkür
ederim. (CHP sıralarından alkışlar) 
BAŞKAN
– Peki, şimdi değerli arkadaşlar…
CAHİT
ÖZKAN (Denizli) – Başkanım, müsaade edin kayıtlara geçmesi için.
LÜTFÜ
TÜRKKAN (Kocaeli) – Yahu bu çok komik oldu Sayın Başkan, lütfen keser misiniz? 
BAŞKAN
– Bir saniye… Bir saniye…
LÜTFÜ
TÜRKKAN (Kocaeli) – Bu iş çok komik olmaya başladı yahu!
CAHİT
ÖZKAN (Denizli) – Kayıtlara geçsin.
BAŞKAN
– Sayın Özkan, siz de lütfen kayıtlara geçmesi için söyleyiniz. Bu tartışmayı
artık bitirelim. 
LÜTFÜ
TÜRKKAN (Kocaeli) – Allah Allah! 
CAHİT
ÖZKAN (Denizli) – 17-25 Aralık darbe teşebbüsü olmuş, alenen ihanet
tırnaklarını, ihanetini ortaya koymuş ve kapanan Samanyolu TV’de Zaman
gazetesinin ve Samanyolu TV’nin PR’ını yapmış Genel Başkan da bunun hesabını
verecek. 
ÖZGÜR
ÖZEL (Manisa) – Sayın Başkan, kendisi saydığı televizyonlarda, sayısız
programda ülkenin namuslu askerlerine, namuslu yurtsever insanlarına kurulan
kumpas davalarını bütün bedeniyle savunmuş bir kişidir. FETÖ konusunda bu
Mecliste en son konuşacak 3 kişiden 1’i Cahit Özkan’dır. 
Teşekkür
ediyorum. (CHP sıralarından alkışlar) 
CAHİT
ÖZKAN (Denizli) – Çok önemli, kayıtlara geçsin Sayın Başkan.
BAŞKAN
– Lütfen yani benim de artık sabrımı taşırmamak gerekiyor. 
LÜTFÜ
TÜRKKAN (Kocaeli) – Sayın Başkan, bir ara verin, beş dakika bir ara verin,
Allah aşkına, lütfen. 
AYHAN
EREL (Aksaray) – Hakkımızı gasbediyorsunuz ya! Böyle saçma şey olur mu ya? Bu
Mecliste başka partiler de var, ayıp bir şey ya!
CAHİT
ÖZKAN (Denizli) – Bakınız, ihanet ortaya çıkmış ve hain FETÖ terör örgütü bütün
ihanetini kusmuşken oralara gidip yayınlar yapan ve PR yapanlardan biraz önce
bahsettim. 
BAŞKAN
– Bize doğru dönün Sayın Özkan. 
CAHİT
ÖZKAN (Denizli) – Ama Cahit Özkan olarak, bakınız, 17-25 Aralık darbe
teşebbüsünde 17 Aralık günü 15 Temmuz milatlığında FETÖ terör örgütü nasıl
ortaya çıktıysa, 17 Aralıkta ekranlarda bu ihaneti bugünkü çıplaklığıyla
anlatan bir hukukçu milletvekiliyim, asla kabul etmiyorum ve reddediyorum. 
ÖZGÜR
ÖZEL (Manisa) – Cahit Özkan, külahıma anlat, külahıma! 
BAŞKAN
– Değerli arkadaşlar…
LÜTFÜ
TÜRKKAN (Kocaeli) – Sayın Başkan, bir ara verin Allah aşkına ya, bu, zulme
dönüştü.
BAŞKAN
- Yok, ben anlayışım gereği değerli arkadaşlarım, özellikle Grup Başkan
Vekillerinin tartışmalarında, söyleyebilecekleri hiçbir konu eksik kalmasın
diye olağanüstü tolerans gösteriyorum. Çünkü herkesin sorumlu olduğu bir siyasi
partisi var, bir grubu var ama Grup Başkan Vekillerimizin de buna bir özen
göstermesi gerektiği çok açık; sonuçta, ilerleyen bir gündemimiz var. 
Bunu
neden yapıyorum değerli arkadaşlarım? Tartışmayı bir anda kestiğim zaman
-kesebilirim, buna benim yetkim var ama- diğer bir Grup Başkan Vekili de “Bana
söz tanınmadan tartışma kesildi.” diye bir anlayış içerisine girebilir. O
bakımdan, birbirimize saygılı olmaya her zaman riayet edeceğiz. Söz talebi
konusunda hiçbir sıkıntı yok, biraz daha makul olalım, biraz daha serinkanlı
olalım, daha görüşmelerimizin başındayız.
Şimdi,
ben sisteme giren değerli milletvekillerimizin söz taleplerini yerine
getireyim, ondan sonra Sayın Grup Başkan Vekillerinin söz taleplerini
karşılayayım.
İlk
söz Sayın Çelebi’ye ait. 
6.- İzmir Milletvekili Mehmet Ali Çelebi’nin, Deniz
Kuvvetleri Komutanlığının Millî Savunma Bakanının onayıyla 2015 mezunu 316
deniz astsubayını ihraç ettiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Deniz
Kuvvetleri Komutanlığı Millî Savunma Bakanının onayıyla 20/11/2019 tarihinde
2015 mezunu 316 deniz astsubayını ihraç etti. İhraç olmadan önceki on sekiz
aylık sürede de idari izindeydiler. Devletimiz on sekiz aylık süre içerisinde
suçlu ile suçsuzu, siyah ile beyazı, yaş ile kuruyu ayırt edemedi, “Topunu
atalım.” dedi. Okula girişteki komisyon üyelerinin FETÖ’cü olduğu belirtilerek
işlem yapılmış durumdadır. Bu tarz toplu muameleler hukuk devleti ilkesiyle
bağdaşmaz, FETÖ’yle mücadeleyi sekteye uğratır, FETÖ’nün mağdurları istismar
etmesine yol açar diyorum, yüce Meclisi saygıyla selamlıyorum.
BAŞKAN
– Sayın Şeker…
7.- Kocaeli Milletvekili İlyas Şeker’in, Türkiye Büyük
Millet Meclisi çatısı altında görev yapan milletvekillerinin Mecliste görüşülen
tekliflerde olumlu veya olumsuz oy kullanma iradesini ve yetkisini Anayasa’dan
aldığına ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Gerek
daha önceki parlamenter sistemde gerekse bugünkü Cumhurbaşkanlığı hükûmet
sisteminde Anayasa’nın 87 ve 88’inci maddelerine göre yasa yapma yetkisine
Türkiye Büyük Millet Meclisi, Anayasa’nın 89’uncu maddesine göre de Genel
Kurulda görüşülüp kabul edilen kanunlardan uygun bulunanların Resmî Gazete’de
yayınlanmasına, uygun bulunmayanların ise tekrar görüşülmek üzere Türkiye Büyük
Millet Meclisine geri gönderilmesine Cumhurbaşkanı yetkilidir. 
Türkiye
Büyük Millet Meclisi çatısı altında görev yapan tüm milletvekilleri Mecliste
kabul edilen bütün kanunlara olumlu veya olumsuz oy kullanma iradesini bir
başkasının arzu ettiği şekilde değil, kendi özgür iradesiyle, gücünü ve
yetkisini Anayasa’dan alarak yerine getirir. Kendi düşüncesi doğrultusunda oy
kullanan milletvekillerine “Aklını başka tarafa kiralamış.” demek
milletvekillerine ve onları seçen seçmene karşı yapılan en büyük saygısızlıktır
diyor, Genel Kurulu saygıyla selamlıyorum. 
BAŞKAN
– Sayın Taşkın…
8.- Mersin Milletvekili Ali Cumhur Taşkın’ın, 4 Aralık
Dünya Madenciler Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Bugün
4 Aralık Dünya Madenciler Günü. Ekmeğini yüzlerce metre yerin altıdan çıkarmak
için alın teri döken tüm madencilerimizin Dünya Madenciler Günü’nü kutluyor, bu
uğurda hayatını kaybetmiş maden şehitlerimizi de rahmetle yâd ediyorum. 
Ülkemizin
kalkınmasında tartışılmaz öneme sahip olan madenlerimizin çıkarılmasında en
büyük pay şüphesiz madenci kardeşlerimizindir. Tam bağımsız Türkiye için yerli
ve millî öz kaynaklarımızın değerlendirilmesi enerjide olmazsa olmazımızdır.
Keşfedilen her kaynak ve üretime geçilen her maden ülkemizin kalkınmasına
hizmet demektir. 
Çevre
ve insan sağlığına duyarlı bir üretim anlayışıyla maden zenginliklerimizi
ekonomiye kazandırmalıyız. AK PARTİ olarak bu bilinçle maden sektörümüzün
sorunlarının çözümü için politikalar oluşturmakta, madenciliğimizin gelişmesini
sağlayacak her türlü adımı atmaktayız. 
Tüm
madenci kardeşlerimizin Dünya Madenciler Günü’nü tekrar tebrik ediyor, Genel
Kurulu saygıyla selamlıyorum. 
BAŞKAN
– Sayın Durmuşoğlu…
9.- Osmaniye Milletvekili Mücahit Durmuşoğlu’nun, 4
Aralık Dünya Madenciler Günü’ne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Madencilik
dünyanın en meşakkatli, emek ve alın teri gerektiren mesleklerinin başında
geliyor. Geleceği uğruna gece gündüz demeden çalışan tüm madencilerimizin 4
Aralık Dünya Madenciler Günü’nü kutluyor, bu uğurda yaşamını yitiren maden
şehitlerimizi yâd ediyor, tüm maden emekçilerine ve ailelerine sağlıklı, mutlu bir
ömür diliyorum. 
Madenci
kardeşlerimizin emekleri bizlerin en büyük emanetidir. AK PARTİ olarak yer altı
zenginliklerimizi gün yüzüne çıkararak ülkemizin ilerlemesinde, refah düzeyinin
yükselmesinde önemli pay sahibi olan işçi ve emekçilerimizin haklarını korumak
ve çalışmalarının karşılıklarını alabilmelerini sağlamak için gerekli her türlü
düzenlemeyi yapmak öncelikli hedeflerimiz arasındadır. Yer altında vurulan her
kazma, çıkarılan her bir kaynak ve madencilerimizin alnından dökülen her damla
terin 2023, 2053 ve 2071 hedeflerimize giden yolun bir parçası olduğunu bir kez
daha dile getirerek Genel Kurulu saygıyla selamlıyorum. 
BAŞKAN
– Sayın Sümer… 
10.- Adana Milletvekili Orhan Sümer’in, Suriyeli
Çocukların Türk Eğitim Sistemine Entegrasyonunun Desteklenmesi Projesi’ne
ilişkin açıklaması
ORHAN
SÜMER (Adana) – Teşekkür ederim Sayın Başkan. 
Bilindiği
gibi, Millî Eğitim Bakanlığı “Suriyeli Çocukların Türk Eğitim Sistemine
Entegrasyonunun Desteklenmesi” adlı bir proje başlatmıştı. Bu kapsamda geçici
eğitim merkezleri oluşturulmuş ve buralarda Suriyeli eğiticiler
görevlendirilmişti. Bu merkezler kapatıldıktan sonra binlerce Suriyeli öğrenci
devlet okullarına yerleştirilmişti. Şimdi de kapatılan bu merkezlerde çalışan
binlerce Suriyeli eğitici devlet okullarında görevlendirilmeye başlandı. Sadece
Adana’da göreve başlayan Suriyeli sözleşmeli öğretmen sayısı 830. Hangi eğitimi
aldığı devlet tarafından dahi bilinmeyen, pedagojik formasyonu olmayan bu
Suriyeli eğiticilere çocuklarımız teslim ediliyor. Eğitimini tamamlamış ve her
türlü yeterliliği olan on binlerce gencimiz öğretmen olarak sırada beklerken
Suriyelilere bu hak kim tarafından, nasıl tanınmıştır?
Teşekkür
ederim. 
BAŞKAN
– Sayın Gaytancıoğlu…
11.- Edirne Milletvekili Okan Gaytancıoğlu’nun, Edirne
ili Havsa, Lalapaşa ve Meriç Adliyeleri ile ülkemizin diğer ilçelerindeki
adliyelerin kapatılmasının vatandaşın adalete ulaşmasını güçleştirmek, devlete
olan güvenini sarsmak için yapılmış bir FETÖ projesi mi olduğunu, adliyelerin
kapatıldığı 2012’deki HSYK kararını alan HSYK üyelerinden kaçı hakkında
FETÖ/PDY soruşturması açıldığını ve kaçının ceza aldığını Adalet Bakanından
öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
AKP
döneminde birçok ilçe adliyesi kapatılmıştır. Edirne ilinde de HSYK’nin almış
olduğu kararla 2012 yılında Havsa, Lalapaşa ve Meriç Adliyeleri kapatılmıştır.
Oysaki devlet, yürütme teşkilatını kurduğu ilçelerde yargı teşkilatını da
kurmak zorundadır. 2012’de adliyeleri kapatılan ilçelerimizde yaşayan
vatandaşlarımız adalete ulaşmakta zorluk yaşamaktadır. Adliyesi kapatılmış olan
Meriç ilçemiz terör örgütü üyelerinin yurt dışına kaçış için kullandıkları bir
yerdir ve geçen yıl 25 bin göçmen yakalanmıştır. Buradan Adalet Bakanı
Abdulhamit Gül’e soruyorum: Bu adliyelerin ve ülkemizin diğer ilçelerindeki
adliyelerin kapatılması vatandaşın adalete ulaşmasını güçleştirmek, devlete
olan güvenini sarsmak için yapılmış bir FETÖ projesi midir? Havsa, Meriç ve
Lalapaşa Adliyelerinin de kapatıldığı 2012’deki HSYK kararını alan HSYK
üyelerinden kaçı hakkında FETÖ/PDY soruşturması açılmıştır, kaçı ceza almıştır?

(Mikrofon
otomatik cihaz tarafından kapatıldı)
BAŞKAN
– Sayın Tanal… 
12.- İstanbul Milletvekili Mahmut Tanal’ın, HDP Eş
Genel Başkanı Selahattin Demirtaş’a geçmiş olsun dileğinde bulunduğuna ve
cezaevlerindeki tüm sanık ve tutukluların sağlıklarının korunmasının devletin
sorumluluğu olduğuna ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Cezaevlerinde
bulunan kişilerin sağlık sorunu Türkiye'nin insan hakları sorunudur, bu konu
ciddi bir şekilde ele alınmalıdır. Eski HDP Eş Genel Başkanı Sayın Selahattin
Demirtaş’a geçmiş olsun, acil şifalar diliyorum. Selahattin Demirtaş’ın
hastaneye gecikmeli olarak sevk edilmesi insan hakları ihlalidir. Devlet
cezaevinde bulunan tüm sanık ve tutukluların sağlıklarının korunması,
kollanması devletin insan hakları açısından objektif sorumluluğudur. Bu
sorumluluğun gereği gibi yerine getirilmesine, tüm cezaevlerinin tekrar mercek
altına alınmasına davet ediyorum ben. 
Genel
Kurulu saygıyla selamlıyorum. 
BAŞKAN
– Sayın Tunç…
13.- Bartın Milletvekili Yılmaz Tunç’un, 4 Aralık Dünya
Madenciler Günü’ne ilişkin açıklaması
YILMAZ
TUNÇ (Bartın) – Teşekkür ediyorum Sayın Başkan.
Bugün
4 Aralık Dünya Madenciler Günü. Benim memleketim Bartın’da da madencilik önemli
bir faaliyet. Yerin yüzlerce metre altında ekmek mücadelesi vererek dünyanın en
zor ve meşakkatli görevini icra eden tüm madencilerimizin Madenciler Günü’nü
kutluyorum. Bu vesileyle şehit madencilerimizi de rahmetle anıyorum. Son
yıllarda madencilerimizin emeklilik yaşının yedi yıl erkene çekilmesi, hafta
tatilinin iki güne çıkarılması, günlük çalışma saatinin azaltılması, aylık
ücretlerinin 2 asgari ücretin üzerine çıkarılması başta olmak üzere önemli
düzenlemeler gerçekleştirdik. Bundan sonra da madencilerimizin yanında olmaya
devam edeceğimizi belirtiyor, 4 Aralık Dünya Madenciler Günü’nü kutluyorum. 
BAŞKAN
– Sayın Güzelmansur…
14.- Hatay Milletvekili Mehmet Güzelmansur’un, AK PARTİ
hükûmetleri döneminde Hatay ilinin her daim göz ardı edildiğine ilişkin
açıklaması
MEHMET
GÜZELMANSUR (Hatay) – Teşekkür ederim Sayın Başkan.
AK
PARTİ hükûmetleri döneminde Hatay’a her zaman üvey evlat muamelesi yapıldı,
Hatay her daim göz ardı edildi; bunu rakamlar da doğruluyor. En önemli gösterge
de kısaca “SEGE” denilen, illerin sosyoekonomik gelişmişlik sıralamasını
gösteren endekstir. 2003 yılı illerin sosyoekonomik gelişmişlik sıralamasında
yani SEGE 2003 endeksinde Hatay 29’uncu sıradaydı. SEGE 2011 endeksinde ise
Hatay 46’ncı sıraya geriledi. Yani Hatay AK PARTİ’nin sekiz yıllık iktidar
döneminde 17 sıra geriletildi; üstelik, SEGE 2011 verilerine Suriye krizinin
etkileri yansımış değil, misafir ettiğimiz 500 bin Suriyelinin yükü yansımış
değil. Bunlarla SEGE yayınlansa Hatay daha da gerilere düşmüş olacak. Ya
iktidar bu yanlışlıkları düzeltecek, Hatay’a hakkını verecek, Hatay’a adil
davranacak ya da Hatay ilk seçimlerde gereğini fazlasıyla yapacak.
Teşekkür
ediyorum. 
BAŞKAN
– Sayın Köksal…
15.- Afyonkarahisar Milletvekili Burcu Köksal’ın,
AKP’nin gündemi ile vatandaşların gündeminin örtüşmediğine ilişkin açıklaması
BURCU
KÖKSAL (Afyonkarahisar) – AKP’nin gündemi ile vatandaşın gündemi birbirini
tutmuyor. Maalesef, toplumun değişik kesimlerindeki sıkıntılar hâlâ görmezden
gelinmekte. Kamuda ve yerelde çalışan tüm sözleşmeliler, geçici ve mevsimlik
işçiler, kadroya geçirilmeyen ancak kamuda esas işi yapan taşeron işçiler kadro
bekliyor. Özelleştirme mağduru, 696 sayılı KHK’yle sözde 4/B sözleşmeli personel
statüsüne geçirilenler 4/A memur pozisyonuna geçirilmeyi bekliyor. Onlar ikinci
sınıf muamele görmek istemiyor, seçim meydanlarında AKP’nin verdiği sözlerin
tutulmasını bekliyorlar. Kredi çekip ödeyemediği için icralık olan vatandaşlar
beş yıl kredi kullanamıyor. Bunların çoğunluğu esnaf ve ekonomik açıdan
zordalar. Talepleri, bir an önce sicil affının getirilmesi.
Öte
yandan, 669 sayılı KHK’yle okulları kapatılan askerî öğrenciler yıllardır
güvenlik soruşturmasından geçirilip haklarının iade edilmesini bekliyor. 12’nci
dönem astsubay kursiyerleri mağduriyetlerinin giderilmesini bekliyor. 2015
yılında polis meslek yüksekokulunu bitiren 1.803 polis mağduriyetlerinin
giderilmesini bekliyor.
(Mikrofon
otomatik cihaz tarafından kapatıldı)
BAŞKAN
– Sayın Şimşek…
16.- Mersin Milletvekili Baki Şimşek’in, madencilerin 4
Aralık Dünya Madenciler Günü’nü kutladığına, narenciyeyle ilgili teşvik
paketinin açıklanmadığına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, 4 Aralık Dünya Madenciler Günü’nü kutluyorum. Yerin yüzlerce metre
altında evlerine helal lokma götürme mücadelesi veren madencilerimizin Allah
yardımcısı olsun diyorum.
Sayın
Başkan, narenciye sezonu başlamış, sezonun ortalarına gelinmiştir. Bugün
itibarıyla, Mersin halinde portakalın kilosu 1 TL, mandalina 80 kuruş, limon
2,5 TL’dir. Maalesef, sezon ortasına gelmiş olmamıza rağmen narenciyeyle ilgili
bir teşvik paketi açıklanmamıştır. Her yıl verilen teşviklerle ilgili bu yıl ne
olacağı henüz belli olmamıştır. Ben ton başına 100 TL’den aşağı olmamak üzere
acil bir teşvik paketi açılmasını bekliyorum. Ayrıca da narenciye ürünlerinin,
meyve suyu ve diğer yan sanayi ürünlerinin mutlaka okullarda ve kamuya açık
alanlarda kullanımının teşvik edilmesini bekliyorum. Yerli ürünlere sahip
çıkılmasını bekliyorum. Türkiye Büyük Millet Meclisi kantinlerinde bile
maalesef yerli muz göremiyoruz; yine, seçim bölgem olan Mersin Anamur’da
yetişen yerli muzu göremiyoruz. Bununla ilgili destek bekliyoruz.
Teşekkür
ediyorum.
BAŞKAN
– Sayın Tutdere…
17.- Adıyaman Milletvekili Abdurrahman Tutdere’nin, Van
ili Çaldıran ilçesinde bir kaza kurşunu sonucu şehit düşen hemşehrisi Piyade
Uzman Onbaşı Fırat Demir’e Allah’tan rahmet dilediğine ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan.
Adıyaman’ımızın
Samsat ilçesi nüfusuna kayıtlı hemşehrimiz Piyade Uzman Onbaşı Fırat Demir,
Van’ın Çaldıran ilçesinde bir kaza kurşunu sonucu şehit düşmüştür. Şehidimize
Allah’tan rahmet, ailesine ve tüm sevenlerine sabır diliyorum. Adıyaman’ımızın,
milletimizin başı sağ olsun diyorum. 
Genel
Kurulu saygıyla selamlıyorum. 
BAŞKAN
– Sayın Akın… 
18.- Balıkesir Milletvekili Ahmet Akın’ın, iktidarın
tarım politikalarının baştan sona yanlış olduğuna ilişkin açıklaması
AHMET
AKIN (Balıkesir) – Sayın Başkan, teşekkürler. 
İktidarın
tarım politikaları baştan sona yanlış. Bunun sonucunda, üreticimiz perişan
durumda. Borç gırtlağa, icra da kapıya dayanmış durumda. Üreticimizin
sattığından kazanamadığını, her gün zarar ettiğini artık çocuklar bile biliyor
ama iktidar maalesef hâlâ anlamadı. Alın işte, 2019 yılı da bitti, 2020 kapıda.
Üreticimiz 2018’de alması gereken 350 lira ile 500 liralık buzağı
desteklemelerini hâlâ almadı. Ne zaman alacak, o da belli değil. İktidar
desteklemeleri ötelemeyi bir alışkanlık hâline getirdi. Üreticimiz destekleme
için devamlı faiz ödüyor. Sayın Tarım Bakanı hayvancılıkta yıl sonuna kadar
yaklaşık 800 milyon lira daha ödemeyi öngördüklerini anlattı. Bir umut ödeme
yapılsın diye bekleyen üreticilerimizin bekleyişine bir an evvel son
verilmelidir. 
BAŞKAN
– Sayın Gökcan…
19.- Muğla Milletvekili Yelda Erol Gökcan’ın, 5 Aralık
Türk kadınına seçme seçilme hakkının verilmesinin 85’inci yıl dönümü
vesilesiyle AK PARTİ olarak aileye ve kadınlarımıza hak ettikleri değeri verdiklerine
ilişkin açıklaması
YELDA
EROL GÖKCAN (Muğla) – Sayın Başkan, değerli milletvekilleri; cumhuriyetimizin
kurucusu Gazi Mustafa Kemal Atatürk’ün 5 Aralık 1934’te kadınlarımıza seçme ve
seçilme hakkını vermesinin 85’inci yıl dönümü hepimize kutlu olsun. 
Kadınlara
seçme ve seçilme hakkının verilmesiyle, Türk kadını çok sayıda Avrupa
ülkesinden daha önce demokratik hakkına kavuştu. Bu vesileyle Gazi Meclisimizin
bir kadın milletvekili olarak Gazi Mustafa Kemal Atatürk’ü rahmet, minnet ve
saygıyla anıyorum. 
AK
PARTİ olarak biz de aileye ve kadınlarımıza hak ettikleri değeri veriyoruz.
Kurulduğumuz günden itibaren aileye ve kadınlarımıza yönelik çok sayıda yapısal
reform yaptık. Genel Başkanımız, Cumhurbaşkanımız Sayın Recep Tayyip Erdoğan
başkanlığında kadınlarımız için her türlü pozitif katkıyı verdik, vermeye de
devam edeceğiz. 
Bu
vesileyle özellikle başta Muğlalı kadınlarımız olmak üzere tüm kadınlarımıza
selam ve saygılarımı iletiyorum. 
Bu
duygular ışığında, Meclisimizi saygıyla selamlıyorum. 
BAŞKAN
– Sayın Şeker… 
20.- İstanbul Milletvekili Ali Şeker’in, kadın
cinayetlerinin ciddiye alınması, İstanbul Sözleşmesi’nin bir an önce hayata
geçirilmesi ve Meclisin bu konuda üzerine düşen sorumlulukları yerine getirmesi
gerektiğine ilişkin açıklaması
ALİ
ŞEKER (İstanbul) – Sayın Başkan, bugün Şule Çet Davasındaydık. İstanbul
Sözleşmesi hayata geçirilmediği için ağırlaştırılmış müebbet indirimli müebbete
çevrildi; otuz dört yıl sonra, katil yine aramızda dolaşacak. Güleda,
Isparta’da on yedi saat boğazlanarak katledildi ve bu arada karakola
götürüldüğü hâlde katil, karakoldan serbest bırakıldı. Hâlbuki Çatalca’da
pazarda Dürdane Özselgin, Hükûmeti eleştirdiği için gece misafirliğe gittiği
yerden tutuldu, gözaltına alındı ve savcılığa çıkarıldı. Biz, kadın
cinayetlerinde artık bu işin ciddiye alınması, İstanbul Sözleşmesi’nin bir an
önce hayata geçirilmesini istiyoruz. Daha dün, Ceren Özdemir aramızdan ayrıldı,
gencecik bir kızımız, 20 yaşında. 430 kadın on bir ayda katledildi. Bunların
önünü almanın yolu Meclisin sorumluluğunu yerine getirmesinden geçiyor. 
Saygılar
sunuyorum. 
BAŞKAN
– Sayın Özkan…
21.- Mersin Milletvekili Hacı Özkan’ın, TANAP’la Asya
ile Avrupa’nın bir kez daha birbirine bağlandığına ilişkin açıklaması
HACI
ÖZKAN (Mersin) – Teşekkürler Sayın Başkan.
Ülkemizin
barışçıl vizyonunun en somut nişanesi olan TANAP’la Azerbaycan’dan Avrupa’ya
uzanan 3.500 kilometrelik enerji koridorunun en önemli parçası olan, 13 bin
kişiye istihdam sağlayan Azerbaycan doğal gazı, Türkiye üzerinden 20 il, 67
ilçe ve 600 köyden geçerek Avrupa kapısına ulaşıyor. 
Dünya
gündeminin ticaret savaşlarıyla, terörle, sokak olaylarıyla,
istikrarsızlıklarla meşgul olduğu bir dönemde, Avrupa ile Asya’yı TANAP’la bir
kez daha birbirine bağlıyoruz.
Cumhurbaşkanımız
Sayın Recep Tayyip Erdoğan’ın teşrifleriyle açılışı gerçekleştirilen, Türkiye
ile Azerbaycan kardeşliğinin Anadolu’ya atılan imzası, dostluğumuzun sembolü
TANAP’ın ülkemize hayırlı olmasını diliyor, Genel Kurulu saygıyla selamlıyorum.
BAŞKAN
– Sayın Yılmazkaya…
22.- Gaziantep Milletvekili Bayram Yılmazkaya’nın, 4
Aralık Dünya Madenciler Günü’ne ilişkin açıklaması
BAYRAM
YILMAZKAYA (Gaziantep) – Sayın Başkan, değerli arkadaşlar; 4 Aralık Dünya
Madenciler Günü vesilesiyle hafızaları tazelemek istiyorum.
“Oğlum
yüzme bilmezdi.” diyen Ayşe teyzeyi, oğlunun cenazesine yırtık lastikleriyle
katılan Recep amcayı, sedye kirlenmesin diye sedyeye alınırken çizmelerini
çıkaran madenciyi, Soma’da madenciye tekme atan Yusuf Yerkel’i unutmayın. 
Zonguldaklı
bir madencinin sözleri şöyleydi: “Aşağıda ölüm var, yukarıda açlık. Aşağıdaki
ölüm olasılık, yukarıdaki açlık kesin.” Yerin metrelerce altında ölümle burun
buruna çalışan tüm emekçi kardeşlerimin güvenli çalışma şartlarına kavuşması
için mücadele edeceğiz. 
4
Aralık Dünya Madenciler Günü vesilesiyle, ekmeğinin peşinde hayatını kaybeden,
başta Soma ve Ermenek olmak üzere maden kazalarında yaşamlarını yitiren bütün
madencilerimizi rahmetle ve minnetle anıyorum, yüce heyeti saygıyla
selamlıyorum. 
BAŞKAN
– Sayın Kenanoğlu…
23.- İstanbul Milletvekili Ali Kenanoğlu’nun, AKP’li
belediyelerin çalışanların iş sözleşmesini hiçbir gerekçe göstermeden feshetme
uygulamalarından vazgeçmesi gerektiğine ve HDP Eş Genel Başkanı Selahattin
Demirtaş’a geçmiş olsun dileğinde bulunduklarına ilişkin açıklaması
ALİ
KENANOĞLU (İstanbul) – Sayın Başkan, Türk Kütüphaneciler Derneği Genel Başkan
Yardımcısı olan ve aynı zamanda İzmir Bergama Belediyesinde sözleşmeli memur
olarak çalışan Aydın İleri’nin yıl sonu itibarıyla iş sözleşmesi hiçbir gerekçe
gösterilmeden feshedilecektir. 23 Haziran İstanbul seçimlerinde CHP adayı
lehine sosyal medya paylaşımında bulunan Aydın İleri önce bodrum kattaki depoya
sürülmüş, belediyenin insan kaynakları müdürü tarafından da saldırıya
uğramıştır. Şimdi ise 31 Aralık itibarıyla AKP’li Bergama Belediyesi tarafından
sözleşmesinin yenilenmeyeceği kendisine yazılı olarak bildirilmiştir. Haklı bir
sebep göstermeden siyasi saiklerle iş akdi feshedilen Aydın İleri’nin yanında
olduğumuzu bir kez daha belirtiyor, AKP’li belediyeleri bu uygulamalardan
vazgeçmeye çağırıyoruz. 
Ayrıca,
Edirne’de siyasi rehin olarak tutulan önceki Eş Genel Başkanımız Sayın
Selahattin Demirtaş’a geçirmiş olduğu rahatsızlıktan dolayı geçmiş olsun
dileklerimizi iletiyor ve halkımızın iradesi olan Demirtaş’a özgürlük
talebimizi tekrar dile getiriyoruz. 
Teşekkür
ederim.
BAŞKAN
– Sayın Erdem…
24.- İstanbul Milletvekili Arzu Erdem’in, vergi, SGK ve
diğer kamu borçları sebebiyle birçok işletmeye elektronik haciz işlemi
uygulanması sonucu oluşan sıkıntıların giderilmesi gerektiğine ilişkin
açıklaması
ARZU
ERDEM (İstanbul) – Teşekkür ederim Sayın Başkan.
Vergi,
SGK ve diğer kamu borçları sebebiyle 100 binlerce işletmeye elektronik haciz
işlemi uygulanmaktadır. Borcunu ödeyemeyen yaklaşık 2,5 milyon vergi
mükellefiyle SGK borcunu ödeyemeyen 800 bin civarındaki şirket ve gerçek
kişilere e-haciz giderken toplam mükellef sayısının 3,3 milyona ulaştığı
belirtilmiştir. E-haciz sebebiyle tüm bankalardaki tüm hesaplarına bloke
konulan mükelleflerin mağduriyetlerini gidermek adına borç miktarı kadar bloke
konulması ve kalan hesap bakiyesinin kullanıma açık bırakılması hususunda bir
çalışma yapılması gerekmektedir. Ayrıca, bu konuda art arda gelen e-haciz
işlemlerinin yapılandırmasının da yapılması gerekmektedir. 
Teşekkür
ediyorum. 
BAŞKAN
– Sayın Bayraktutan…
25.- Artvin Milletvekili Uğur Bayraktutan’ın, Muratlı
Sınır Kapısı’nın bir an önce açılarak yöre halkının mağduriyetinin giderilmesi
gerektiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Artvin’in
Borçka ilçesini Gürcistan’a bağlayan Muratlı Sınır Kapısı’yla alakalı 31
Ağustos 2013 tarihinde Bakanlar Kurulu kararıyla bir karar alınmıştır. O
tarihten bugüne kadar geçen altı yıl içerisinde ne yazık ki Muratlı Sınır
Kapısı’nın kurulmasına ilişkin karar kâğıt üzerinde kalmıştır. Sarp Sınır
Kapısı Türkiye’nin önemli kapılarından bir tanesidir, yılda 6,5 milyon kişinin
geçmesiyle alakalı önemli bir kapıdır. Bu kapı bugün itibarıyla ne yazık ki
ihtiyaçlara da cevap vermemektedir. Bu konuda Bakanlar Kurulu kararının bir an
önce pratiğe dökülmesi, gerekli işlemlerin yapılmasına ilişkin bir siyasi
iradenin ortaya konulması gerekmektedir. Gürcistan tarafı da bu beklenti
içerisindedir, Türkiye de bu beklenti içerisindedir ama ne yazık ki yıllardır
bir yılan hikâyesine dönen bu kapının kurulmasıyla alakalı işlem gecikmektedir.
Buradan,
Parlamentodan bir kere daha sesleniyoruz: Muratlı Sınır Kapısı bir an önce
kurulsun, yöre halkının bu konudaki mağduriyeti giderilsin. 
Yüce
heyetinizi saygıyla selamlıyorum, teşekkür ediyorum. 
BAŞKAN
– Sayın Ünlü… 
26.- Osmaniye Milletvekili Baha Ünlü’nün, Osmaniye ili
Kadirli ilçesinde bulunan Ala Camisi’nin restorasyon çalışmasının tarihe ihanet
olduğuna ve kültür mirasımızın hak ettiği değeri görmesi konusunda yetkililere
çağrıda bulunduğuna ilişkin açıklaması
BAHA
ÜNLÜ (Osmaniye) – Teşekkür ederim Sayın Başkanım. 
Seçim
bölgem Osmaniye’nin Kadirli ilçesinde bulunan, yaklaşık bin sekiz yüz yıllık
tarihinde önce manastır, sonra kilise, daha sonra ise cami olarak hizmet veren
ve doksan dört yıldır ibadete kapalı olan Ala Camisi, Roma, Bizans ve Türk
İslam medeniyetlerini bir arada yaşatmış, bölgenin en önemli kültür
miraslarından biridir. 
Alaüddevle
Mescidi olarak da bilinen Ala Camisi’nin restorasyon çalışması sonrası ortaya
çıkan durum tek kelimeyle rezalettir. Caminin restorasyonunda metal malzeme
kullanılmıştır. Taş yapı olan cami orijinal hâlinden çok farklı bir yapıya
dönüştürülmüştür. Bu yapılan, tarihe, kültüre ve ülkeye ihanettir. Buradan
yetkilileri göreve çağırıyorum ve kültür mirasımızın hak ettiği değeri
görmesini istiyorum. 
Teşekkür
ediyorum. 
BAŞKAN
– Sayın Haberal… 
27.- Ankara Milletvekili Erkan Haberal’ın, 4 Aralık
Dünya Madenciler Günü’ne ilişkin açıklaması
ERKAN
HABERAL (Ankara) – Teşekkür ederim Sayın Başkanım. 
Kömür
demek, emek demek; emek demek, Zonguldak demek. Bir avuç aş için bir kamyon taş
taşıyan, soğukta donmayan tek şey olan alın terlerini bu memleket için akıtan,
yer altından güneşi hayal edenlerin Madenciler Günü kutlu olsun. 
Zonguldak’taki,
Soma’daki, ülkemin her diyarındaki bütün maden şehitlerimize karanlıklar içinde
yaşadınız, nurlar içinde yatın diyerek saygılarımı sunuyorum. 
Teşekkür
ediyorum. 
BAŞKAN
– Sayın Karaduman… 
28.- Konya Milletvekili Abdulkadir Karaduman’ın, 4
Aralık Dünya Madenciler Günü’ne ilişkin açıklaması
ABDULKADİR
KARADUMAN (Konya) – Sayın Başkan, çok teşekkür ederim. 
Bugün
Dünya Madenciler Günü. Ben, özellikle, ekmeğini yerin yüzlerce metre altındaki
taşlardan çıkaran maden emekçilerini buradan selamlıyorum. 
İktidarın
maden emekçileriyle ilgili zayıflarla dolu karnesine bakınca karneyi şu şekilde
özetlemek istiyorum: 22 Kasım 2003’te, Karaman’ın Ermenek ilçesinde, özel bir
firmanın işlettiği kömür ocağında grizu patlaması nedeniyle 10 işçi yaşamını
yitirdi. 8 Eylül 2004’te, Kastamonu’nun Küre ilçesinde, bakır ocağında çıkan
yangın sonucu 16 çalışan yaşamını yitirdi. 23 Şubat 2010’da, Balıkesir’in
Dursunbey ilçesine bağlı Odaköy’de, toplam 47 kişinin çalıştığı maden ocağında
meydana gelen grizu patlamasında 17 kişi yaşamını yitirdi. 13 Mayıs 2014’te,
Manisa’nın Soma ilçesinde, Soma Holding tarafından işletilen kömür ocağında
meydana gelen faciada 301 maden emekçisi yaşamını yitirdi. Aynı yıl, 28 Ekim
2014’te, Ermenek’te meydana gelen faciada 18 maden emekçisi yaşamını yitirdi.
17 Kasım 2016’da, Siirt Şirvan’da, maden ocağında meydana gelen heyelan sonucu
yine 10 işçi hayatını kaybetti.
Bunlar
sadece önemli birkaç örnek. Önemli görülmediği için kayıtlara girmeyen, sadece
istatistiklerde yer alan daha yüzlerce işçi ölümünü elbette ki sayabiliriz.
Ancak, bu karne, en basit güvenlik önlemlerini dahi almadan işçi çalıştıran
holdingleri denetlemeyen iktidarın karnesidir. Bu karne, din bezirgânlığı
yaparak maden cinayetlerini kadere bağlayanların, maden ocaklarında insan
hayatını hiçe sayan rant merkezi anlayışını mübah sayanların karnesidir. 
(Mikrofon
otomatik cihaz tarafından kapatıldı) 
BAŞKAN
– Sayın Karaduman, size makul süreyi verdim, sürenizi bitirdiniz ama tamamlayın
hadi, lütfen; siz Saadet Partisi adına söz aldınız.
Buyurun.
ABDULKADİR
KARADUMAN (Konya) – Teşekkür ederim.
Bu
karne, Soma faciası ardından ölü sayısı artmasın diye dualar edilirken,
“302’yle kapatırız.” diyerek devleti şirket gibi yönetenlerin karnesidir. Bu
karne, holdingleri zenginleştirmek için maden cinayetlerini işin fıtratı olarak
görenlerin karnesidir.
Bütün
bunlar yaşanırken sedye kirlenmesin diye çizmesini çıkaran koca yürekli
emekçiyi unutmadığımız gibi, holdingleri kayırmak uğruna madencilerin hayatını
hiçe sayan iktidarın kömür karası uygulamalarını da elbette ki unutmuş değiliz.
Bu vesileyle madencilerimizi bir kere daha selamlıyorum.
Teşekkür
ediyorum.
BAŞKAN
– Sayın Çolakoğlu…
29.- Zonguldak Milletvekili Ahmet Çolakoğlu’nun, 4
Aralık Dünya Madenciler Günü’ne ilişkin açıklaması
AHMET
ÇOLAKOĞLU (Zonguldak) – Sayın Başkan, değerli milletvekilleri; enerjiye
ihtiyacın ve enerji kaynaklarına ulaşımın her geçen gün biraz daha zorlaştığı
dünyamızda doğal kaynakların önemi, kuşkusuz, tüm çevrelerce bilinmektedir.
Ülkemizin kalkınmasında tartışılmaz öneme sahip olan madenlerimizin gün yüzüne
çıkarılmasında en büyük pay, şüphesiz, madenci kardeşlerimizindir. AK PARTİ
iktidarı olarak bizler de ülkemizin ekonomisinde önemli bir yere sahip olan
maden sektörümüzün sorunlarının çözümünde uzun vadeli politikalar oluşturmaktayız.
Bir Zonguldaklı olarak, Zonguldak Milletvekili olarak ekmeğini binlerce metre
yerin altından çıkartarak ülkemizin ve insanlarımızın aydınlık geleceği uğruna
alın teri döken tüm madencilerimizin Madenciler Günü’nü kutluyorum. Bu uğurda
yaşamını yitiren maden şehitlerimizi minnet ve şükran duygularımla anıyorum,
Meclisi saygıyla selamlıyorum.
BAŞKAN
– Son olarak Sayın Barut…
30.- Adana Milletvekili Ayhan Barut’un, çiftçilerin
dertler deryasında boğulduğuna, ekonomik krizle birlikte artan maliyetler ve
ağırlaşan yükle üreticilerin ayakta durmaya çalıştığına, üretimden kazanamayan
çiftçinin elektriğinin kesilerek cezalandırılmasını kabul etmediklerine ilişkin
açıklaması
AYHAN
BARUT (Adana) – Sayın Başkan, alın teriyle kara toprağı işleyip binbir emekle
ekip biçen, tarlasında ve bahçesinde yazın sarı sıcağına karşın, kışın yağmur
ve ayazına rağmen üretmeye çalışan çiftçilerimiz dertler deryasında boğuluyor.
Ekonomik krizle birlikte artan maliyetler ve ağırlaşan yükle üreticilerimiz
ayakta durmaya çalışıyor. Üreticilerimiz maliyetlerin düşürülmesini,
sırtlarındaki yükün hafifletilmesini, ürünlerinin para etmesini, tarımın
desteklenmesini, özendirici ve teşvik edici desteklerin verilmesini istiyor.
Buna rağmen üreticilerin çilesini kimse görmüyor, feryadını duymuyor. Bu duruma
can alıcı bir örnek vermek istiyorum: Mardin Kızıltepe’de çiftçilerimizin
elektrikleri kesilmiş durumda. Neden? Çünkü fahiş oranda gelen elektrik
faturalarını ödeyemiyorlar. Neden ödeyemiyorlar? Örneğin, mısırın parası
elektrik borcunu ödemeye yetmiyor. Elektrikleri kesilen çiftçiler buğday
ekecek, ekemiyor, mağdur ediliyor. Şimdi, çiftçilerimiz ne yapsın? Üretimden
kazanamayan çiftçinin elektriğini bile keserek cezalandırılmasını kabul
etmiyoruz.
BAŞKAN
– Teşekkür ederim değerli milletvekilleri.
Şimdi
Grup Başkan Vekillerimizin söz taleplerini karşılayacağız.
İlk
söz, İYİ PARTİ Grubu adına Grup Başkan Vekili Sayın Türkkan’a aittir.
31.- Kocaeli Milletvekili Lütfü Türkkan’ın, 4 Aralık
Dünya Madenciler Günü vesilesiyle Hükûmeti iş ve işçi güvenliği konusunda
tedbirler almaya davet ettiklerine, Soma madencilerinin mağduriyetinin
giderilmesi gerektiğine, 3 Aralık Dünya Engelliler Günü vesilesiyle Aile,
Çalışma ve Sosyal Hizmetler Bakanının kamudaki engelli kadro açığının
tamamlanması konusuna titizlikle eğilmesini beklediklerine, Merkez Bankasının
İstanbul iline taşınması sürecine ve Türkiye Cumhuriyeti Merkez Bankası
Kanunu’nun 2’nci maddesindeki “Bankanın merkezi Ankara’dadır.” hükmünün baypas
edilerek Merkez Bankasının merkezinin İstanbul’a taşınmasının hukuksuzluk
olduğuna, 2018 yılının buzağı desteklemesinin hâlâ ödenmediğini Tarım ve Orman
Bakanına hatırlatmak istediğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün Madenciler
Günü. Ekmeğini yerin binlerce metre altından çıkaran, emek ve alın terinin
timsali madencilerimizin Dünya Madenciler Günü’nü kutluyorum. Bu uğurda
yaşamını yitiren tüm madencilerimizi de rahmetle anıyorum. Tüm maden
emekçilerine ve ailelerine sağlıklı ve mutlu bir yaşam diliyorum. Bu vesileyle,
Soma’daki maden kazasında, zihnimize kazınan, madencilere tekme atan adam Yusuf
Yerkel, senin de Madenciler Günü’n kutlu olsun! 
Maden
işçilerimiz kuralsız, güvencesiz, denetimsiz çalışmaya ve toplu ölümlerin
gölgesinde kalmaya devam ediyor. Avrupa’da işçi kazalarında maalesef 1’inci
sıradayız. İşçi Sağlığı ve İş Güvenliği Meclisinin yayınladığı rapora göre,
Türkiye’de 2018 yılında 1.900 işçi iş kazalarında yaşamını yitirmiş, 2019
yılının ilk sekiz ayında ise 1.174 işçi daha hayatını kaybetmiş. Hükûmeti iş ve
işçi güvenliği için ciddi tedbirler almaya ve konuya önemle eğilmeye davet
ediyoruz. 
Bu
arada tazminatlarını hâlâ alamayan Soma madencilerimizin mağduriyetlerini de
yakından takip ediyoruz. Bu konuda Hükûmetten, bir an önce, daha hızlı adım
atmalarını bekliyoruz. 
Dün
Dünya Engelliler Günü’ydü, burada herkes gibi biz de onların sorunları
olduğunu, bunların çözümü için harekete geçilmesi gerektiğini ifade etmiştik.
Bugün de vurgulamak istiyoruz ki kamuda 20 binin üzerinde engelli kadro açığı
var. Engellilerin istihdam edilmesi gereken oran kamuda yüzde 4 iken bu oran 50
ve üstü işçi çalıştıran özel işletmelerde ise yüzde 3. Türkiye’deki toplam
engelli sayısını düşündüğünüzde bu çok düşük bir oran olarak kalmakta ve gerçek
ihtiyacı karşılamamaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – Baktığımızda, bu oranlara bile uyulmadığını görüyoruz.
Kadrolar doldurulmuş değildir ve hemen hemen her kurumda boşluklar mevcuttur.
Bu eksikliğin bir an önce tamamlanması gerekmektedir. Sayın Aile, Çalışma ve
Sosyal Hizmetler Bakanının konuya titizlikle eğilmesini ve atama sorununu
ivedilikle çözmesini bekliyoruz. 
Merkez
Bankasının İstanbul’a taşınması daha önce gündeme gelmiş, bu öneri yoğun
eleştirilerle karşılaşmış, âdeta unutulmuştu; aslında unutulmamıştı,
unutturulmak istenmişti. Bankanın birçok departmanı ve Hazine ve Maliye
Bakanlığının bazı bölümlerinin Ankara’dan İstanbul’a taşınacağı, taşınmanın yıl
sonunda başlayacağı, tüm sürecin iki yıl içerisinde gerçekleşeceği ve 2022
başında da tamamlanacağı birkaç ay önce basında çıkmıştı. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Bitiriyorum Başkanım. 
BAŞKAN
– Buyurun. 
LÜTFÜ
TÜRKKAN (Kocaeli) – Bakın, Merkez Bankası İnsan Kaynakları Genel Müdürü Sinan
Binbir, Yönetim Komitesinin 3 Aralık 2019 tarih ve 52400 sayılı Kararı’nı
çalışanlara ilettiği yazısında -dün cereyan ediyor bu- ne diyor dün: “Araştırma
ve Para Politikası Genel Müdürlüğü, Bankacılık ve Finansal Kuruluşlar Genel
Müdürlüğü, İletişim ve Dış İlişkiler Genel Müdürlüğü ve Piyasalar Genel
Müdürlüğü için 1 Ocak 2020 tarihinden itibaren geçerli olmak üzere İstanbul’da
çalışma ofisi kurulması; bu birimlerde çalışanların 1 Ocak-30 Nisan 2020
tarihleri arasında belirlenecek takvim çerçevesinde çalışma ofislerine
nakledilmeleri; İstatistik Genel Müdürlüğü, Ödeme Sistemleri Genel Müdürlüğü ve
Yapısal Ekonomik Araştırmalar Genel Müdürlüğü için 1 Ocak 2020 tarihinden
geçerli olmak üzere İstanbul’da çalışma ofisi kurulması ile yeterli sayıda
çalışanın çalışma ofisine nakledilmeleri…”
(Mikrofon
otomatik cihaz tarafından kapatıldı) 
BAŞKAN
– Tamamlayalım.
LÜTFÜ
TÜRKKAN (Kocaeli) – “…İstanbul’da kurulacak çalışma ofislerinin bilişim ve
destek faaliyetlerinin yürütülmesini teminen Bilişim Teknolojileri Genel
Müdürlüğü, Destek Hizmetleri Genel Müdürlüğü, İnsan Kaynakları Genel Müdürlüğü
ve Başkanlık Ofis Müdürlüğünden yeterli sayıda çalışanın İstanbul’da görev
yapmak üzere nakledilmeleri uygun görülmüştür.”
Bakın,
arkadaşlar, bu ne demek biliyor musunuz? Merkez Bankası Kanunu’nun 2’nci
maddesi “Bankanın merkezi Ankara’dadır.” diyor. Şimdi, bu hüküm baypas edilerek
Merkez Bankasının merkezi İstanbul’a taşınıyor. Bunun adı hukuksuzluktur. 4
birimdeki çalışanların tamamı, 3 birimden ise seçilenlerin bir kısmı zorla
İstanbul’a gönderiliyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
LÜTFÜ
TÜRKKAN (Kocaeli) – Merkez Bankasının mevcut çalışan sayısı yaklaşık 4.800
kişi, bu personelin de yarısının İstanbul’a gönderilmesi düşünülüyor. Bu 2.400
kişi İstanbul Ataşehir ekonomisi için ve orada malum birtakım müteahhitlerin
konutları için talep yaratacak. Ankara’nın Ulus ekonomisi ise önemli talep
kaybıyla karşı karşıya kalacak. Eğitim öğretim yılının ortasında böyle bir
taşınma çalışanların ailelerini sıkıntıya sokacak. Personelin morali neredeyse
sıfırlanmış. Bankanın yetişmiş personeli İstanbul finans piyasası tarafından
yağmalanma tehlikesiyle karşı karşıya yani Merkez Bankası yetişmiş insan
kaynağını kaybedecek. 
Merkez
Bankası bir itfaiye gibidir arkadaşlar. Finansal istikrarla ilgili bir sorun
çıktığında, yangının söndürülmesi için Merkez Bankasının Hazinenin bulunduğu
lokasyonda olması şarttır. 
(Mikrofon
otomatik cihaz tarafından kapatıldı) 
BAŞKAN
– Tamamlayınız. 
LÜTFÜ
TÜRKKAN (Kocaeli) – Merkez Bankasını İstanbul’a taşımanın Ankara alerjinizden
başka hiçbir gerekçesi olamaz. 
Bir
konu da hayvancılıkla alakalı. Burada Anadolu’dan gelen birçok milletvekili
arkadaşımız var, aynı sorunlar onlara da iletiliyor. Bütçe o kadar patladı ki
2018 yılının buzağı destekleme primleri 2019’un sonuna gelinmesine rağmen henüz
hayvancılara ödenmedi. Zaten yem almakta zorlanan hayvancılar buzağılarını çok
ufak yaşta kesmek zorunda kalıyorlar. Bunu, uçak meselesiyle ilgilenen, orman
uçaklarının çalışıp çalışmamasıyla ilgilenen ama gerçekte ilgilenmesi gereken
konunun tarım ve hayvancılık olduğunu belirtmemiz gereken Tarım Bakanına bizzat
hatırlatmak istiyorum. Bırakın uçaklar üzerinden prim yapmayı, kimlerden uçak kiralayacağınızı,
gelin, çiftçilere, hayvancılara buzağı destekleme primini ödeyin. 
Teşekkür
ederim Sayın Başkan. 
BAŞKAN
– Teşekkür ederim. 
Söz
sırası, Milliyetçi Hareket Partisi Grubu adına Grup Başkan Vekili Sayın
Akçay’da. 
32.- Manisa Milletvekili Erkan Akçay’ın, 4 Aralık Dünya
Madenciler Günü vesilesiyle Soma maden faciası sonrasında gerek adli gerekse
idari sürecin işletilmeye devam ettiğine, bir avuç kömür için helalle
sözleşerek bir ömür feda eden madencilerimize sağlıklı bir ömür dilediğine ve maden
facialarında hayatını kaybedenleri rahmetle andığına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Değerli
milletvekilleri, bugün Dünya Madenciler Günü. Bugünü kutlamak isterdim ve
kutlamak istiyorum ancak dilim buruk, kalbimiz de hüzünlü maalesef. Madencileri
anarken onların sorunlarını, yaşananları ve elbette, 13 Mayıs 2014’te Soma’da
yaşanan faciayı da unutmak mümkün değil. 13 Mayıs 2014’te Soma’da hayat durdu,
301 ailenin ocağına ateş düştü, evlatlar babasız, babalar anneler evlatsız
kaldı. Türk milleti ilk günden itibaren var gücüyle bu acıyı sahiplendi, tüm
imkânlarıyla Soma’nın yanında oldu. Fakat aradan geçen beş yılı aşkın süre
içerisinde yüreklerdeki acı hâlâ dinmedi. 
Facia
sonrasında gerek adli gerekse de idari süreç işletilmeye devam ediyor. Elbette,
acıları dindirmek için Soma’nın beklediği, adalettir. 13 Nisan 2015’te Akhisar
Ağır Ceza Mahkemesinde olası kastla öldürme, bilinçli taksirle birden fazla
kişinin ölümüyle birlikte birden fazla kişinin yaralanmasına neden olma,
neticesi sebebiyle ağırlaşmış yaralama suçlarından 301 kez, iki yıldan yirmi
beş yıla kadar hapis cezası istemiyle 51 sanıklı dava açıldı ancak bu
sanıklardan 37’si beraat etti. 
(Mikrofon
otomatik cihaz tarafından kapatıldı) 
BAŞKAN
– Devam edelim.
ERKAN
AKÇAY (Manisa) – Soma’daki adalet arayışının bir diğer boyutu da
madencilerimizin tazminatları meselesidir. Tazminatlara ilişkin olarak Nisan
2015’te 6645 sayılı Kanun’un 40’ıncı maddesiyle getirilen düzenlemeyle,
redevans sözleşmeleri çerçevesinde yer altı maden işletmeciliği yapan
şirketlere ve ortaklarına ait malların Tasarruf Mevduatı Sigorta Fonu
tarafından satışından elde edilecek gelirin öncelikle kıdem tazminatları için
kullanılacağı hükmü getirilmişti. Aradan geçen dört buçuk yılda bu hüküm
maalesef işletilmemiştir. Söz konusu şirketlere ve ortaklarına ait mallara el
koyma ve takip yoluyla satış işletilmemiş, işçiler tazminatlarını alamamıştır.
(Mikrofon
otomatik cihaz tarafından kapatıldı)
BAŞKAN
– Devam edelim.
ERKAN
AKÇAY (Manisa) – Özetle, mevcut durum itibarıyla, Soma havzası içinde yer alan
Soma Kömür İşletmeleri ve Uyar Madencilik çalışanlarının ne şirketten ne de
Türkiye Kömür İşletmelerinden tazminatlarını alabilecekleri bir mevzuat
bulunmamaktadır. Soma’da ve genelde tüm yer altı madenciliği sektöründe adaleti
tesis etmek için, Soma havzası içinde yer alan şirket çalışanlarının -3213
sayılı Maden Kanunu kapsamında redevans sözleşmelerini kapsayacak şekilde bir
yasal düzenlemenin yapılması gerektiği ortaya çıkıyor- kıdem ve ihbar tazminatlarının
Türkiye Kömür İşletmeleri tarafından ödenmesinin de sağlanması gerektiğini
düşünüyoruz.
Bu
özel gün münasebetiyle, bir avuç kömür için helalle sözleşerek bir ömür feda
eden madencilerimize huzurlu, sağlıklı, mutlu bir ömür diliyorum.
(Mikrofon
otomatik cihaz tarafından kapatıldı)
BAŞKAN
– Devam edelim.
ERKAN
AKÇAY (Manisa) - Başta Soma olmak üzere, elim maden facialarında hayatlarını
kaybeden bütün madencilerimizi rahmetle anıyorum.
Teşekkür
ederim Sayın Başkan.
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Oluç’ta.
Buyurun
Sayın Oluç.
33.- İstanbul Milletvekili Hakkı Saruhan Oluç’un, İnsan
Hakları Derneğinin verilerine göre cezaevlerindeki durumun iktidar partisinin
anlattığı gibi güllük gülistanlık olmadığına, HDP Eş Genel Başkanı Selahattin
Demirtaş’ın sağlık durumuna ve Selahattin Demirtaş’ın sağlık sorunları
üzerinden kamuoyunda tartışılmak istememesine rağmen meselenin üzerinde durmaya
devam edeceklerine, 4 Aralık Dünya Madenciler Günü’nün kutlamadan çok hayatını
kaybeden maden emekçilerini anma ve geride kalan maden işçilerinin
sıkıntılarını dile getirme günü hâline geldiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bir kez daha, önce cezaevleriyle ilgili konuşmak istiyorum.
Bugün,
İnsan Hakları Derneğinin de son verilerine göre, 220 bin kapasiteli olan
Türkiye cezaevlerinde yaklaşık 280 bin tutuklu, hükümlü bulunuyor ve bunlar
arasında 457’si ağır olmak üzere 1.334 hasta tutuklu ve hükümlü de yer alıyor.
2017 yılı başından bu yana cezaevlerinde 50’ye yakın tutuklu ve hükümlü, hasta
oldukları için yaşamını yitirmiş vaziyette. Aşırı kalabalık koğuşlar, sağlığa
erişim hakkının engellenmesi, kelepçeli muayene, revire geç çıkarılmak, hastane
sevklerinin ya geç yapılması ya da hiç yapılmaması, ısıtılmayan ve
havalandırılmayan koğuşlar, gün ışığından yeterince faydalanamama,
hapishanelerde yeterli doktor ve sağlık personeli bulundurulmaması, atak
geçirme riski yüksek ve kendi ihtiyaçlarını karşılayamayan mahpusların tek
kişilik yerlerde tutulması gibi bir çok sorun var; sıraladığımızda bunların
hepsini görüyoruz. 
Bakın,
birkaç tane örnek de vermek istiyorum: Elâzığ Cezaevinde sıcak su verilmiyor;
Tarsus T Tipi Kapalı Cezaevinde içme suyu hijyenik değil; Tekirdağ 2 No.lu F
Tipi Cezaevinde kitap ve gazeteler verilmiyor; Bolu F Tipi Kapalı Cezaevinde
tekmil dayatılıyor; Balıkesir Cezaevinde 15 mahpusa 5 kişilik yemek veriliyor;
Adana Kürkçüler Cezaevinde çıplak arama dayatılıyor; İzmir Ödemiş Cezaevinde
revir hakkı on beş günden ayda 1’e düşmüş vaziyette; dün konuştuk, Bakırköy
Kadın Kapalı İnfaz Kurumunda mahpuslar, özellikle kadın mahpuslar şiddete maruz
kalıyor; Osmaniye’de kötü muamele ve ayakta sayım dayatması sebebiyle açlık
grevi sürüyor; Kahramanmaraş Türkoğlu Cezaevinde, defalarca konuştuk, çıplak
arama dayatması yapılıyor. Örnekleri sıralamak mümkün. 
(Mikrofon
otomatik cihaz tarafından kapatıldı) 
BAŞKAN
– Devam edelim.
HAKKI
SARUHAN OLUÇ (İstanbul) - Yani cezaevleri, kesinlikle, iktidar partisinin anlattığı
gibi güllük gülistanlık bir vaziyette değil; birinci olarak bunu saptamamız
gerekiyor. Biliyorum ki bütün gruplarda, Mecliste bulunan parti gruplarının
hepsinde, zaman zaman cezaevlerinde yatmış olan çok sayıda milletvekili de var;
dolayısıyla, özellikle onların bir kez daha dikkatini çekmek istiyorum ki bugün
cezaevlerindeki kötü muamele, kötü koşullar, işkence son derece sıkıntı verici
bir duruma ulaşmıştır. Duyarlı olmaları gerekiyor. 
Geçtiğimiz
günlerde -burada iki gündür defalarca konuştuk, dile de getirdik- önceki dönem
Eş Genel Başkanımız Selahattin Demirtaş bir rahatsızlık geçirdi; nefes
darlığının ardından bir baygınlık ve bir süre bilinç kaybı yaşadı cezaevinde.
Birkaç gündür kendisiyle doğrudan doğruya görüşme yaptı vekillerimiz, arkadaşlarımız,
avukat arkadaşlarımız da; şu anda durumu daha uygun ama tabii ki dikkat
çekilmesi gereken bir durumla karşı karşıyayız. 
(Mikrofon
otomatik cihaz tarafından kapatıldı) 
BAŞKAN
- Devam edelim. 
HAKKI
SARUHAN OLUÇ (Devamla) – Eş Genel Başkanımız Selahattin Demirtaş geçtiğimiz
salı günü bu rahatsızlığı yaşıyor, ilk müdahaleyi hemen yanındaki, önceki dönem
milletvekilimiz Abdullah Zeydan gerçekleştiriyor ve cezaevi görevlilerine haber
veriyor. Ardından EKG yapılıyor, cezaevi doktoru muayene ediyor ve diyor ki:
“Özellikle üç alanda tetkikler yapılmadan bir teşhis konulamaz. Nöroloji,
kardiyoloji ve gastroenteroloji bölümlerinde acil tetkik yapılması gerekir.”
fakat, salı günü bu iş oluyor -çarşamba, perşembe, cuma, cumartesi, pazar-
pazartesiye kadar -bunun neden olduğunu, hâlâ Adalet Bakanlığından doyurucu bir
cevap alamadığımız için bilemiyoruz- ne hikmetse Selahattin Demirtaş tam
teşekküllü bir hastaneye gönderilmiyor ve sonunda partimizin de çeşitli
girişimleri sonucunda Selahattin Demirtaş hastaneye gönderiliyor…
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAKKI
SARUHAN OLUÇ (İstanbul) - …ve tetkiklerinin bir kısmı yapılıyor, bir kısmı
henüz yapılmamış vaziyette. Onun da yapılmasını bekliyoruz. 
Elbette
ki Selahattin Demirtaş şuna özellikle vurgu yaptı yapılan bütün görüşmelerde:
Sağlık sorunları üzerinden kamuoyunda tartışılmak istemediğini, cezaevinde
sağlık sorunu yaşayan tek tutuklunun kendisi olmadığını, cezaevinde sağlık
sorununun çok ciddi bir mesele olduğunu ve dolayısıyla kendisini öne çıkarmanın
etik açıdan kendisine doğru gelmediğini bize özellikle vurguladı. Biz ama, ona
rağmen bu meselenin üzerinde durmaya devam edeceğiz çünkü burada yıllarca
milletvekilliği yapmış, yıllarca parti eş genel başkanlığı yapmış bir kişinin
bile başına bunlar gelebiliyorsa cezaevinde, diğer tutukluların ve hükümlülerin
başına gelenleri herhâlde tahmin edebiliyorsunuzdur. Dolayısıyla biz hem
Selahattin Demirtaş’a buradan bir kez daha geçmiş olsun diyoruz, bu konun
takipçisi olacağımızı belirtiyoruz…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
HAKKI
SARUHAN OLUÇ (İstanbul) – Tamamlıyorum efendim. 
…hem
de onun da işaret ettiği gibi, hasta ve tutuklu olan bütün hükümlüler ve
tutuklular için sorunların takibinin sürdürülmesi gerektiğini bir kez daha
vurguluyoruz. 
Son
olarak, 4 Aralık Dünya Madenciler Günü’ne değinmek istiyorum. Biz de elbette ki
isterdik ki Dünya Madenciler Günü Türkiye’de de aslında kutlansın, madencilerin
çalışma ve yaşam koşullarının ne kadar iyi olduğu konuşulsun ama maalesef
Türkiye’de Madenciler Günü, kutlamadan çok, hayatını kaybeden maden
emekçilerini anma, geride kalan maden işçilerinin sıkıntılarını dile getirme
günü hâline gelmiştir. 
Soma’yı
elbette ki unutmuyoruz, 13 Mayıs 2014’te 301 madenci hayatını kaybetmişti;
gene, 2014’te 18 kişi Karaman Ermenek’te hayatını kaybetmişti madencilerden;
2015 yılında 73 madenci yaşamını yitirmişti.
(Mikrofon
otomatik cihaz tarafından kapatıldı) 
BAŞKAN
–Tamamlayalım Sayın Oluç. 
HAKKI
SARUHAN OLUÇ (İstanbul) – Tamamlıyorum. 
2016’da,
Siirt Şirvan’da 16 madenci göçük altında kalarak yaşamını yitirmişti; 2017’de,
Şırnak Cudi Dağı eteklerinde, yine göçükte 7 madenci yaşamını yitirmişti.
Maalesef şirketlerin kâr hırsı, üretim zorlaması nedeniyle madenciler her gün,
her an iş cinayetlerine kurban gitme tehlikesiyle karşı karşıya bulunuyorlar.
Madencilerin çalışma koşullarının, yaşam koşullarının iyileştirilmesi birinci
görev olarak hâlen karşımızda duruyor. Esas sorun, madencilik iş kolundaki
redevans ve taşeron sistemidir. Bu sistemden vazgeçilerek kamunun bu konudaki
denetiminin artırılması ve insanca yaşama ve çalışma koşullarının sağlanması
gerekiyor; bir kez daha vurgulamış olalım.
Teşekkür
ediyorum. 
BAŞKAN
– Söz sırası, Cumhuriyet Halk Partisi Gruba adına Grup Başkan Vekili Sayın
Özel’de. 
Buyurun
Sayın Özel. 
34.- Manisa Milletvekili Özgür Özel’in, 4 Aralık Dünya
Madenciler Günü vesilesiyle madencilerin beklediği düzenlemenin yapılmadığına,
13 Mayıs 2014 günü Soma Eynez Maden Ocağı ne kadar güvenliyse bugün de
madenlerin o kadar güvenli olduğuna, evinin önünde uğradığı bıçaklı saldırı
sonucu Ceren Özdemir’in hayatını kaybettiğine, Şule Çet cinayeti davasında
ağırlaştırılmış müebbedden müebbede dönüştürmenin yaşandığına ve İstanbul
Protokolü’ne uygun olarak kadın cinayetlerinde indirime gidilememesinin yasal
düzenlemeye kavuşması gerektiğine, AK PARTİ Sözcüsü Ömer Çelik’in İstanbul
Şehir Üniversitesine yönelik açıklamasının bir suçüstü durumu olduğuna ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan. 
Bugün
4 Aralık Dünya Madenciler Günü. Dünyada birçok ülkede bu gün, madenlerin tatil
edilmesi ve yerin binlerce metre altındaki partilerle kutlanıyor ama Türkiye,
bugünü bir yas günü olarak anmak durumunda. 13 Mayıs 2014’te Türkiye tarihinin
en büyük iş cinayeti ve dünyanın en büyük maden facialarından bir tanesi
yaşandı. Üzerinden beş buçuk yıl geçti. O dönem, herkes “Unutursak yüreğimiz
kurusun.” dedi, devlet sözler verdi. Sözleri 3 kategoride hatırlamak gerekirse:
Şehit ailelerine verilen sözler, hâlen yaşayan madencilere verilen sözler ve
madenlerdeki iş güvenliği için verilen sözler. Şehit ailelerine verilen sözler
kısmen tutuldu, mevcut madencilere verilen sözlerin pek azı tutuldu ama iş
güvenliğiyle ilgili, özellikle Soma Maden Komisyonunun oluşturduğu raporun
Mecliste ele dahi alınamamış olması ve ortaya koyduğu tavsiyelerin hiçbirinin
neredeyse hayata geçirilmemiş olmasıyla, hatta “havza madenciliğine geçilmeli”
önerisi yerine, Sayın Berat Albayrak’ın defalarca buraya getirdiği önergeler
sonucunda maden ruhsatlarının, mevcut ruhsatların bile bölünerek, parçalanarak
alt işleticilere verilmesine imkân sağlayan düzenlemelerle bugün Türkiye’deki
madenler, 13 Mayıs 2014 günü Soma Eynez Maden Ocağı ne kadar güvenliyse
maalesef o kadar güvenli. 
(Mikrofon
otomatik cihaz tarafından kapatıldı)
BAŞKAN
– Devam edelim.
ÖZGÜR
ÖZEL (Manisa) – Bugün Türkiye’de madenler, madenciler üç vardiya hâlinde,
güvensiz ve Devlet Denetleme Kurulunun raporuna, Soma Komisyon raporundaki
yüzlerce sayfalık önerilere kulak asmayan, idarenin şımarttığı, önünü açtığı
birileri tarafından, kâr amaçlı olarak işletilmeye devam etmektedir. 
2.700
işsiz kalan madenciye beş buçuk yıldır verilmeyen parasının, uzun süredir
gayretlerimiz ve en son geçtikleri bir yürüyüşün sonucunda, Bakan tarafından,
2020’nin ilk çeyreğinde ödenme sözü verilmiştir Eynez Maden Ocağı için. O sözün
tüm gruplar olarak takipçisi olmamız gerekiyor. Ama, Sayın Bakan çözüm için
kendisine giden madencilerle yaptığı görüşmede Atabacası ve Işıklar ve Uyar
Madencilik için, Sayın Bakan Atabacası ve Işıklar’ı söylemiştir, ayrıca,
BAĞIMSIZ MADEN İŞ SENDİKASI, ek bilgisi…
(Mikrofon
otomatik cihaz tarafından kapatıldı)
BAŞKAN
– Devam edelim.
ÖZGÜR
ÖZEL (Manisa) - Atabacası ve Işıklar’ı Sayın Bakan ifade etmiştir ve Uyar
Madencilikle ilgili, BAĞIMSIZ MADEN İŞ ve daha sonra söylemini BAĞIMSIZ MADEN
İŞ’e uyumlaştıran sarı sendika da, bugüne kadar madencileri defalarca mağdur
eden Uyar Madenciliği de ifade etmiştir. Mecliste bir torba yasada düzenleme
yapılacağı en üst ağızdan ifade edildi. Şimdi, bu konuda torba yasalar var,
içinde çeşitli düzenlemeler var ama madencilerin beklediği düzenleme hâlen daha
yok. Mademki iktidar partisi “Biz bakanlıklardan bağımsız, kendi gündemimize
hâkim düzenleme yapıyoruz.” diyor, düzenleme taslağını getirsinler veya 5
partiden ortak bir komisyonla katkı verelim; bu işin derhâl çözülmesi lazım.
Hâlen daha neden bu düzenleme yapılmadı anlamak mümkün değildir.
Sayın
Başkan, Ceren Özdemir’i, 20 yaşındaki evladımızı dün akşam evinin önündeki
bıçaklı bir saldırıda kaybettik. 
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) – Hepimizin yüreği yanıyor ve bu evladımızın ölümüyle cinayete
kurban giden kadın sayımız kasımda 39’a, 2019’da da 390’a çıktı. Rakamlar son
derece korkunç. Meclise görevler düşüyor. Daha bugün Şule Çet cinayeti
davasında kravat taktı diye ağırlaştırılmış müebbetten müebbede dönüştürme
yaşandı. İstanbul Protokolü’ne uygun olarak, bu tip cinayetlerde asla ve asla
indirime gidilmemesinin yasal düzenlemeye kavuşması lazım. Arabuluculuk
Kanunu’nda, uzlaşmayı düzenleyen kanunlarda da gerek hukuk gerek ceza
davalarında, kesinlikle, kadına karşı yapılan kusurlarda bunun devreye
girmemesi gerekiyor. Bu yasal düzenlemeyi Meclis yaparsa ancak caydırıcı
olacak.
Son
olarak değineceğim konu: İstanbul Şehir Üniversitesine bir üniversitenin
yönetiminin hami üniversite olarak atanacağını, bir kayyum atanacağını
öğrendik. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ÖZGÜR
ÖZEL (Manisa) – Sayın Başkan, bunu kimden öğrendik? Bunu Adalet ve Kalkınma
Partisinin Sözcüsünün MYK sonrası toplantısından öğrendik. Kayyum atama
yetkisi, idareye verilen bir yetki olabilir -ki tartışılır- ancak bir siyasi
partiye verilen bir yetki değildir. Aynı Ömer Çelik, Cumhurbaşkanının veto
haberini de hiç erinmeden, sıkılmadan verdi: “Cumhurbaşkanımız termik
santrallerle ilgili düzenlemeyi veto edecek.” Hangi yetkiyle? Cumhurbaşkanı
yetkisiyle. Sen nereden çıkıyorsun? AK PARTİ MYK toplantısından çıkıyorsun. Sen
nesin? AK PARTİ’nin Sözcüsüsün. Parti devleti eleştirilerini haklı çıkaran,
itiraf niteliğindeki bu durumu tüm vatandaşlarımızın görmesi gerekiyor. AK
PARTİ MYK siyasi pozisyon alır, siyasi rakipleriyle nasıl mücadele edeceğini
konuşur ama eski bir Başbakanın…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
ÖZGÜR
ÖZEL (Manisa) - …kendi partisinin 3’üncü Başbakanının, 2’nci Genel Başkanının
bir parti kurduğu sırada, MYK toplantısından kayyum kararı çıkarıyorlar; akıl
alır gibi değil. Bunu Ömer Çelik de gerekçelendiriyor “Başbakanken hukuksuz iş
yapmış, işletme hakkı vereceğine tapu vermiş.” diyor. Tamam, bunlar, Davutoğlu,
partisinin kuruluş dilekçesini hazırlarken mi aklınıza geldi? Bunu şimdi mi
öğreniyorsunuz? Bugüne kadar gereğini niye yapmadınız? Kaldı ki bunun gereğini
yapacak olan YÖK’tür, Millî Eğitim Bakanlığıdır, yürütmenin kendisidir. AK
PARTİ MYK kim oluyor? Siz, nasıl, devleti partiye, partiyi devlete, demokrasiyi
bir parti devleti şeklî demokrasisine dönüştürürsünüz? Bunu kabul etmek mümkün
değildir; bir suçüstü durumudur, Ömer Çelik suçüstü yakalanmış, parti devletini
itiraf etmiş, devletin bir partinin çıkarına yönetildiğini itiraf etmiştir.
Teşekkür
ediyorum Sayın Başkanım. (CHP sıralarından alkışlar) 
BAŞKAN
– Söz sırası Adalet ve Kalkınma Partisi Grubu adına Grup Başkan Vekili Sayın
Özkan’da.
Buyurun
Sayın Özkan. 
35.- Denizli Milletvekili Cahit Özkan’ın, 4 Aralık
Dünya Madenciler Günü vesilesiyle 30 Haziran 2012’de İş Sağlığı ve Güvenliği
Yasası’nı hayata geçirdiklerine fakat yasal düzenlemelerin evrakta olmasının
ayrı idari uygulamalarla vatandaşlarımızın gündelik hayatına olumlu katkılar
sunmasının ayrı bir durum olduğuna, Mecliste grubu bulunan siyasi partilerin
ortak çalışmasıyla iş güvenliği konusunda yeni tedbirlerin hayata geçirilmesi
gerektiğine, İstanbul Şehir Üniversitesiyle ilgili durumun Danıştay kararı
olduğuna, AK PARTİ Sözcüsü Ömer Çelik’in İstanbul Şehir Üniversitesine yönelik
açıklamasının sorulan sorular üzerine yapıldığına ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; Genel Kurulu saygıyla,
muhabbetle selamlıyorum.
Tabii,
her şeyden önce, 4 Aralıkta, milletimizin hatıralarında bir taraftan
madencilerimizin bugününü anarken, diğer taraftan da bugünü, türkülerimize,
sızılı, acılı hikâyelere konu olan madencilerimizin günü olarak kutluyoruz.
Yerin metrelerce, yüzlerce, binlerce metre altında, evine aşını, ekmeğini
götürmek için alın terleriyle çalışan işçilerimiz, maalesef, tarihte yaşanan
acı hikâyelerle, iş kazalarıyla hafızalarımızda çok acıklı bir yer işgal
ediyorlar. Tabii, bu noktada yaptıkları görevleri -cephedeki Mehmetçik’imiz
gibi- yerin yüzlerce, binlerce metre altındaki gayretleri, çalışmaları da yerin
yüzlerce, binlerce metre yukarısındaki al bayrağımızı göklerde çok daha
yukarılarda dalgalandıran bir başarıya dönüşüyor. Bu noktada, bizlerin, her gün
evinden çıkıp evine aş, ekmek götürmek için çalışan emekçilerimizin,
işçilerimizin, özellikle madencilerimizin -aileleri, eşleri, anneleri, babaları-
huzur içerisinde akşam eve gelebilecekleri bir iş güvenliği sistemini hayata
geçirmemiz lazım. Onun için bugün Parlamentoda hepimize büyük görevler düşüyor.
Bu bağlamda, 13 Nisan 2014’ten tam yirmi ay evvel 30 Haziran 2012’de İş Sağlığı
ve Güvenliği Yasası’nı hayata geçirdik. Tabii, yasal düzenlemelerin kâğıtta
olması, evrakta olması ayrı bir şey, bunların ete kemiğe bürünüp idari
uygulamalarla vatandaşlarımızın gündelik hayatına olumlu katkılar sunması ayrı
bir durum.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Türkiye’de bu yasal düzenlemeler elbette olumlu, güzel
çalışmalardır ve Parlamentomuzun başarısıdır ancak bu yasal düzenlemelerin,
işte, Soma’daki faciada ortaya çıktığı gibi idari anlamda uygulama
sorunlarından kaynaklı sebeplerle vatandaşlarımızın mağduriyetine neden olduğu
da açıktır. Bu bağlamda 30 Haziran 2012’de yapılan yasal düzenleme İş Sağlığı
ve Güvenliği Yasası bir taraftan uygulanırken diğer taraftan da özellikle maden
sektöründe yani en riskli alan olan madencilik faaliyetinde farklı iş güvenliği
tedbirlerinin alınmasıyla ilgili yasal düzenlemeleri de Mecliste grubu bulunan
tüm siyasi partilerin ortaklaşa çalışmasıyla hayata geçirmek durumundayız. 
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) - Tabii, biraz önce Sayın Akçay da ifade etti, yargıyla ilgili,
vatandaşlarımız gerek cezai müeyyidelerle ilgili gerek de tazminat haklarını
ararken Türk milleti adına karar veren yargımız da bir taraftan vicdanlarda
karşılık bulacak kararları verirken diğer taraftan da yasaların tam anlamıyla
uygulanmasını sağlamak durumundadır. Bu anlamda, yasal düzenlemelerden ziyade
idari pratiklerin çok önemli olduğu kanaatindeyiz. 
Sayın
Grup Başkan Vekili ifade ettiği için açıklama zaruretinde hissediyorum.
Özellikle geçen hafta Sayın Cumhurbaşkanımızın kullanmış olduğu veto yetkisiyle
ilgili, Parti Sözcümüz olan Ömer Çelik’in açıklaması sorulan soru üzerine
olmuştur. Daha evvel Sayın Cumhurbaşkanlığımızın makamından yapılan açıklamayla
ilgili gazetecilerin soruları üzerine yapılan açıklamadır, bir açıklama
mahiyetindedir, bunu ifade etmek isterim. 
(Mikrofon
otomatik cihaz tarafından kapatıldı)
BAŞKAN
– Devam edelim. 
CAHİT
ÖZKAN (Denizli) – İkincisi de, Şehir Üniversitesiyle ilgili durum, bilindiği
üzere ta 2017’de başlayan yargısal sürecin yani Danıştayla başlayan dava
sürecinin neticesinde bugünlere gelmiştir. Yani Danıştayın bir kararı vardır ve
bu karara da herhangi bir kişinin siyasi parti kurma aşamasından çok önce,
yıllar evvel başlayan yargısal sürecin neticesinde gelinmiştir. Bu noktada da
biz hukukun, şeriatın kestiği parmak neyse ona tabi olmak zorundayız. Anayasal
sistemimizin, hukuk düzenimizin gereğinin yerine getirildiği kanaatindeyiz. Bu
konudaki takdir de kamuoyunundur.
Bu
vesileyle, inşallah bugün 144 sıra sayılı Kanun Teklifi’nin görüşmelerine
başlayacağız ve bütün siyasi parti gruplarıyla beraber barış içerisinde,
uzlaşarak önümüzdeki yasal düzenlemeleri hayata geçireceğimize inanıyor,
yeniden Genel Kurula saygı ve sevgilerimi sunuyorum. 
Teşekkür
ediyorum. 
BAŞKAN
– Peki, teşekkür ederim. 
ÖZGÜR
ÖZEL (Manisa) – Sayın Başkanım, kısa bir açıklama yapmam lazım çünkü farklı bir
şey söyledi Sayın Başkan. 
BAŞKAN
– Buyurun Sayın Özel. 
36.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, çok basit bir şey var. Yanlış duymadıysam diyor
ki: “Veto cevabı, soru üzerinedir.” Ömer Çelik’i biz dikkatle… Hepimiz parti
sözcüsüyüz, birbirimizi satır satır takip ediyoruz. Söylediğinizde hemen
aradım, yukarıdan teyit ettirdim, kendisi basın toplantısına bu açıklamayla
başlıyor, soru-cevapta değil. Sayın Grup Başkan Vekili bu bilgiyi teyit etsin.
Bacayla ilgili veto Ömer Çelik’in hazırladığı metninde ve basın toplantısının
başlangıcında kullandığı ifadedir, bir. 
İki:
Adalet ve Kalkınma Partisi kendine her şeyi hak görüyor ve olağan gibi
anlatıyor. İYİ PARTİ, Milliyetçi Hareket Partisi, CHP, HDP, MYK toplantısından
kayyum kararı çıkarabilir mi? Biz siyasi partiyiz. Adalet ve Kalkınma Partisi
de çıkaramaz. Onların devletteki yürütme görevleri ayrıdır. O açıklamayı
Bakanlar Kurulu toplantısından sonra yaparsınız, o açıklamayı Cumhurbaşkanlığı
Sözcüsü İbrahim Kalın yapar, o açıklamayı ilgili bakan yapar, o bakanlığın
sözcüsü yapar.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - Bir cümlem kaldı.
BAŞKAN
– Bir cümleyle toparlayın. 
ÖZGÜR
ÖZEL (Manisa) – AK PARTİ MYK toplantısından çıkıp önünü ilikleyip kameraların
karşısına geçeceksin, arkada partinin amblemi, diyeceksin ki: “Biz Şehir
Üniversitesine hami üniversite atıyoruz.” Bu olmaz. Bunu hiçbir parti yapamaz,
sen de yapamazsın; yaparsan “parti devleti” suçlamasıyla karşı karşıya kalırsın,
bunu kabul etmiş olursun.
Bu
iki husus çok önemli.
Teşekkür
ediyorum anlayışınız için. 
BAŞKAN
– Peki.
CAHİT
ÖZKAN (Denizli) – Başkanım, küçük bir açıklama yapacağım.
ÖZGÜR
ÖZEL (Manisa) – Ağabey, bir teyit et de sonra açıkla, ilk cümleye öyle
başlıyor. 
BAŞKAN
– Sayın Özkan, siz de bir toparlayın.
37.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Efendim, şu anda bu Şehir Üniversitesiyle ilgili “kayyum”
diye ifade edilen olay, herhangi bir kayyum olayı değil. Bakınız, şu anda yeni
kurulan vakıf üniversitelerinin -sadece Şehir Üniversitesi değil- akademik
kadrolarının yerleşmesi ve akademik anlamda rekabetçi bir ortamda başarıya
ulaşabilmeleri için hâlihazırda bu üniversitelere destek veren üniversiteler
var. Zaten bu, bir kayyum değil, daha evvel yasal düzenlemelerle ve
uygulamalarla, YÖK’ün kararlarıyla da şekillenen bir durumdur. Bu bağlamda,
hür, özgür, serbest, akademik alanda herhangi bir kayyum söz konusu değildir;
sadece, akademik başarılara ulaşsın diye farklı üniversitelerle beraber,
kadrosu yerleşmiş üniversitelerle beraber çalışma imkânıdır.
Genel
Kurulun dikkatine sunarım. 
BAŞKAN
– Peki.
ÖZGÜR
ÖZEL (Manisa) – Bunun partiyle ne ilgisi var, onu soruyoruz.
BAŞKAN
- Değerli milletvekilleri, birleşime on dakika ara veriyorum.
Sayın
Grup Başkan Vekillerini odamda bekliyorum.
Kapanma Saati: 15.42
İKİNCİ OTURUM
Açılma Saati: 16.15
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 26’ncı Birleşiminin İkinci Oturumunu
açıyorum.
Gündeme
geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 21/11/2019 tarihinde Aksaray
Milletvekili Ayhan Erel ve 19 milletvekilinin, atanamayan öğretmenlerin
yaşadıkları sorunların incelenerek bu sorunların çözümü için izlenecek yolların
belirlenmesi amacıyla verilmiş olan (10/2158) esas numaralı Meclis Araştırması
Önergesi’nin ön görüşmelerinin, Genel Kurulun 4 Aralık 2019 Çarşamba günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 4/12/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Lütfü
Türkkan 
 Kocaeli
 Grup
Başkan Vekili 
Öneri:

Aksaray
Milletvekili Ayhan Erel ve 19 milletvekili tarafından üniversitelerimizin
eğitim fakültelerinden mezun olan ve atanamayan öğretmen sayılarındaki artışın
sebepleri ve atanamayan öğretmen sayılarındaki hızlı artışın ortaya çıkardığı
etkilerin ve sonuçların tüm yönleriyle araştırılarak alınması gereken
tedbirlerin belirlenmesi amacıyla 21/11/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerin 4/12/2019 Çarşamba günlü birleşimde
yapılması önerilmiştir. 
BAŞKAN
- İYİ PARTİ grup önerisinin gerekçesini açıklamak üzere, İYİ PARTİ Grubu adına
Aksaray Milletvekilimiz Sayın Ayhan Erel. (İYİ PARTİ sıralarından alkışlar) 
Süreniz
beş dakika Sayın Erel. 
İYİ
PARTİ GRUBU ADINA AYHAN EREL (Aksaray) - Sayın Başkan, değerli milletvekilleri,
yüce Türk milleti; üniversitelerimizin eğitim fakültelerinden mezun olan ve
ataması yapılamayan öğretmen sayılarındaki artışın sebepleri ve bu hızlı
artışın ortaya çıkardığı etkilerin ve sonuçların tüm yönleriyle araştırılarak
alınması gereken önlemlerin belirlenmesi amacıyla vermiş olduğumuz araştırma
önergesi hakkında partim İYİ PARTİ adına söz almış bulunmaktayım. Hepinizi
saygıyla selamlıyorum. 
“Ben
öğretmen olmak istiyorum/Ben şairimin mısralarında dil/Genç kızımın gergefinde
nakış nakış gül/Aşığımın sazında tel/Öpülesi bir el olmak istiyorum/Ben
öğretmen olmak istiyorum/’Ben öğretmen olmalıyım’ diyorum/Çünkü inanıyorum
Allah’ıma/İnanıyorum ‘Beşikten mezara kadar oku’ diyen Peygamber’ime/İnanıyorum
‘Ne mutlu Türk’üm’ diyen Atatürk’üme.”
Sayın
Başkan, değerli milletvekilleri; günümüzde 70 değil, 700 değil, 7 bin değil,
yaklaşık 700 bin öğretmen atama bekliyor. Şimdi, bir ana olarak, bir baba
olarak empati yapalım: On iki yıl boyunca ilkokul, ortaokul, lise; çocuğunuzu
her türlü fedakârlığı yaparak okutuyorsunuz, neticede yarış atı gibi
yarıştırdığınız evladınızın, soktuğunuz üniversite seçme sınavları sonucunda
bir üniversitenin sosyal bilgiler öğretmenliği bölümünü kazandığını sevinçle
duyuyorsunuz, hissediyorsunuz. Yine, o üniversite hayatı boyunca bir anne
olarak, bir baba olarak yemiyorsunuz, içmiyorsunuz, giymiyorsunuz; çocuğunuz
gurbet ellerde perişan olmasın, aç susuz kalmasın diye yeri geliyor siz aç
susuz kalıyorsunuz, çocuğunuzun okumasını sağlıyorsunuz. Dört sene başarılı bir
şekilde eğitim öğretim hayatını tamamlayan genç bu üniversiteden mezun
olduğunda “Hayır, benim sana ihtiyacım yok.” diyorsunuz. 
Bir
de atanamayan öğretmenin yerine kendimizi koyalım: Gençliğini, çocukluğunu dört
duvar arasında geçiriyor, netice itibarıyla yaptığı hazırlıklar sonrasında
girdiği üniversite sınavında başarılı oluyor ve demin söylediğim gibi güzel bir
üniversitenin sosyal bilgiler öğretmenliği bölümünü kazanıyor. Dört yıl boyunca
öğretmenlik üzerine türküler diziyor, şiirler söylüyor, hayaller ve düşler
kuruyor. Dört senenin sonunda başarıyla okulunu bitirdiğinde de önüne Çin Seddi
gibi bir duvar: “Hayır, sen öğretmen olamazsın.” 
Bakın
“Yahu bir sürü öğretmenimiz var, boşta geziyor; resim öğretmeni matematik,
müzik öğretmeni beden eğitimi dersine giriyor. Öğretmen ihtiyacı var ama bakın
ki siz bunları sınavla alıyorsunuz, o zaman niye okutuyorsunuz? Bu öğrencilere
yazık değil mi? ‘Öğretmen almıyorum.’ de, bu evlatlarım okumasın boşuna ama biz
iktidar olunca boşta öğretmen adayı kalmayacak.” 
“Sisteme
bak, 72 bin öğretmen açığı var, sen sınavla öğretmen seçiyorsun, hangi akla
hizmet ediyorsun, bırak da öğretmenlerimiz okul seçsin, göreve başlasın; önüne
neden engel koyuyorsun? İnşallah, biz hükûmeti kurduğumuzda bütün öğretmenleri
göreve başlatacağız, bu öncelikli eğitim sorununu çözeceğiz.” 
“Buradan
sözüm tüm genç öğretmen adaylarına: Siz merak etmeyin, biz geldiğimizde
üniversiteyi bitirdiğinizde ‘Sınavı kazanamazsam ne yapacağım?’ korkun
olmayacak çünkü sınav olmayacak.” 
“Birçok
gencimiz, özellikle öğretmen adaylarımız işsiz kaldı. Ülkede eğitim çökmüş, köy
okulları kapanmış, merkezdeki okullar bile ‘öğretmen’ diye can çekişiyor, sen
sınavla öğretmen almaya çalışıyorsun. Bıraksana genç öğretmenlerimiz gitsin
çalışsın. O kadar sene beklet, sonra al, o adamda artık heves mi kalır,
öğretmenlik yapabilir mi? Ama inşallah, biz iktidar olunca öğretmenler okulun
bittiği gün hazırlıklarını yapacak, ertesi gün görev aşkıyla okuluna gidecek,
hiç merak etmeyin.” 
Bu
sözlerin altına burada bulunan tüm vekillerle birlikte 82 milyon milletimiz
imza atar. 
Kime
ait bu sözler? Bu sözler, 2002 yılında, Gaziantep’te, Samsun’da, İstanbul’da ve
İzmit’te seçim öncesi konuşmalarını yapan bugünkü Sayın Cumhurbaşkanımıza ait. 
Ben
de şimdi buradan soruyorum: Mademki ihtiyacınız yok, niçin beş sene bizim
gençlerimizin hayalleriyle, düşleriyle oynuyorsunuz, onların hayallerinin
katili oluyorsunuz? Yazık, günah değil mi? Her ile üniversite açmak marifet
değil, marifet üniversiteden mezun ettiğiniz gençlere iş bulabilmek. Ne yapsın
bu çocuk? Ne yapsın bu genç? 
Sayın
Hocam, siz öğretmensiniz. Öğretmen olma hevesiyle, öğretmen olma düşüyle,
öğretmen olma ülküsüyle…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Erel. 
AYHAN
EREL (Devamla) – …dört senesini harcamış “Sana ihtiyacım yok.” diyorsun. Ne
yapacak? Gelin, bu sorunu çözelim. Yani her şeyi planlayan, her bilgiye erişen
bürokratlar, Türkiye'nin ne kadar öğretmene, hangi branşta öğretmene ihtiyacı
olduğunu bilemiyor mu? Her yıl eğitim fakülteleri, öğretmen yetiştiren
kurumlar, 50 bin genci gene dört sene, beş sene oyalayacak. Almayın arkadaşlar,
yapmayın, yazıktır gençlerimize. 
Bakın,
geçen de söyledim, bu memlekette, Çanakkale savaşlarında 250 bin vatan evladı,
cumhuriyetin ön sözünü yazmak adına canlarını heba etmiştir ama günümüzde 3
milyona yakın gencin gençliği hiçbir işe yaramadan heba olmaktadır. Gelin, bir
anne olarak, bir baba olarak, bir öğretmen adayı abisi olarak, ablası olarak bu
gençlerimizin derdine derman olmaya bakalım, ne yapabiliriz diye araştıralım.
Bundan sonra geleceklerin ümitlerini öldürmeyelim, bunlar atanıncaya kadar en
azından eğitim fakültelerine öğrenci almayalım diyor, hepinizi duyarlılığa
davet ediyorum.
Saygılar
sunuyorum. (İYİ PARTİ sıralarından alkışlar) 
BAŞKAN
– Öneri üzerinde konuşmak isteyen, Halkların Demokratik Partisi Grubu adına,
Gaziantep Milletvekilimiz Sayın Mahmut Toğrul. 
Buyurun
Sayın Toğrul. (HDP sıralarından alkışlar) 
Süreniz
üç dakika. 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan. 
Sayın
Başkan, AKP döneminde belki de en sıkıntılı alanlardan biri eğitim sistemindeki
keşmekeşlik. Bakın, AKP’nin iktidarı boyunca 7 Millî Eğitim Bakanı değişti ve
her gelen sistemin sorunlu olduğunu, yapboz tahtası gibi, kökten değişime
ihtiyaç olduğunu söyledi ama bugün geldiğimiz noktada maalesef öğretmen
yetiştirme politikamız sıkıntılı, öğrencileri eğitme, öğrencileri sağlıklı bir
eğitimle geleceğe hazırlama noktasında sıkıntılıyız ve en önemlisi, değerli
arkadaşlar, Yükseköğretim Kurulu her şeye karışıyor ama nasıl bir sonuçsa bir
türlü bir planlama yapamıyor; bu ülkenin önümüzdeki dönemde kaç öğretmene
ihtiyacı var, kaç mühendise ihtiyacı var, kaç doktora ihtiyacı var, kaç avukata
ihtiyacı var ilişkisini kuramıyor. Bir Yükseköğretim Kurulu bunu
planlayamıyorsa zaten ülkenin üniversiteleri üzerine bir karabasan gibi çöken
bu Kurul daha ne yapacak değerli arkadaşlar? 
Değerli
arkadaşlar, bugün Türkiye’de çok ciddi sayıda öğretmen açığı var. Resmî
rakamlara göre, 110 bin civarında öğretmen açığı var ama bunun yanında 92 bin
civarında ücretli öğretmen alıyoruz. Niye peki? Çünkü daha az ücret veriyoruz,
daha esnek koşullarda çalıştırıyoruz. Kendi gençlerimize bu kötülüğü nasıl
yapabiliriz?
Değerli
arkadaşlar, bugün bu ülkede yaklaşık 700 bin gencimiz üniversiteyi bitirmiş,
öğretmen olmaya hak kazanmış ama öğretmen olarak atanamıyor. Şimdi, iktidara
sorduğumuzda, biraz önce sayın vekil, iktidar öncesi AKP Genel Başkanının nasıl
söz verdiğini söyledi. E, bir de sonrası var: “Herkese iş vermek zorunda
mıyız?” diyorlar. İşte, AKP’nin on yedi yılda geldiği nokta budur; önce herkese
vaat, arkasından “Devlet herkese iş vermek zorunda değil.” deniyor.
Değerli
arkadaşlar, bu gençlerimize daha fazla kötülük etmeyelim. Evet, hep beraber
oturup bu ülkede kafa yoralım. Üniversite gençliğinin yüzde 40’ı işsiz kalıyor.
Bakın, bu öğretmenlerimize bir gelecek sunalım. Öğretmenlerimiz psikolojik
olarak intiharın eşiğinde. Her gün, intihar eden öğretmenlerle, öğretmen
adaylarıyla karşılaşıyoruz. Peki, ne yapıyoruz? Bir de sınava tabi tutuyoruz,
KPSS sınavına. Eskiden iki yıl geçerliydi, şimdi her yıl yapma kararı aldık.
KPSS’ye giren her 100 öğretmenden sadece 16’sı atanıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul.
MAHMUT
TOĞRUL (Devamla) – Bitiriyorum hemen Sayın Başkan.
BAŞKAN
– Lütfen.
MAHMUT
TOĞRUL (Devamla) – Geriye kalan 84 kişi başka yerlere kalıyor.
Bakın,
bugün, gidin, öğretmen olan, asker olan… Öğretmen olan bir kişi, asker olarak,
polis olarak veya başka yerlerde çalışmak zorunda kalıyor. Hatta, çoğu
inşaatlarda hayatını idame ettirmek zorunda kalıyor. Eğer bu ülke gerçekten
çağdaş, medeni ölçülerde bir demokrasiyi kurgulayacaksa, her şeye öğretmenden
başlamalı çünkü hepimizi yetiştiren, bir öğretmendir. 
Bunun
gerekliliği içinde davranalım ve bu gençlerimize gelin, hep beraber bir gelecek
hazırlayalım diyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Söz sırası, Cumhuriyet Halk Partisi Grubu adına Ankara Milletvekilimiz Sayın
Yıldırım Kaya’ya aittir. (CHP sıralarından alkışlar) 
Süreniz
üç dakika Sayın Kaya.
CHP
GRUBU ADINA YILDIRIM KAYA (Ankara) – Sayın Başkan, değerli milletvekilleri;
bugün Madenciler Günü. Hani 301 madenci Soma’da katledildiğinde “Bu işin
fıtratında var.” denmişti ya, işte o günü, o madencileri ve binlerce madenciyi
rahmetle anıyorum, gün yüzü görmeyen madencilere de buradan selam gönderiyorum.
Yarın
5 Aralık, kadınların seçme ve seçilme hakkını elde ettiği gün; Mustafa Kemal
Atatürk’ün Avrupa devletlerinden önce armağan ettiği bir gün. Kadınlara seksen
beş yıl önce verilen değer ile bugün Ceren Özdemir’e saplanan bıçak! İşte
kadının değerinin ve kadının öneminin seksen beş yıl sonra geldiği nokta budur.

Dün
de Dünya Engelliler Günü’ydü. Hepimiz bulunduğumuz her yerde gerçekten yaldızlı
sözlerle Dünya Engelliler Günü’nü kutladık ama atama bekleyen 1.250 engelli
öğretmenin sorununa bir dirhem çözüm üretemedik. Gerçekten samimi olalım. Dünya
Engelliler Günü’nde 1.250 engelli öğretmenin atamasını yapsak ne olurdu, yasal
zorunluluk zaten bu atamayı yapmamızı da emrediyordu.
Bugün
başlayan bir grev var. Dedik ki: “Okulları özelleştirmeyin. Parası olana özel
kolejlerde eğitim olanağı sağlamayın.” Öğretmenlerin maaşları verilemediği için
Doğa Kolejinde öğretmenler greve başladı; öğrenci velileri destekliyor,
öğrenciler perişan, sonuçlarının ne olacağı belli değil. 2023 Eğitim
Vizyonu’nun bir yıllık sürecini Sayın Millî Eğitim Bakanı Ziya Selçuk açıkladı.
Bir yılda o kadar çok şey yapmış ki atanamayan öğretmen sorununu çözmüş,
engelli öğretmen sorununu çözmüş, ücretli öğretmen sorununu çözmüş, sözleşmeli
öğretmen sorununu çözmüş, “Öğretmenlik Meslek Kanunu”nu çıkarmış, bir de 3600
ek göstergeyi vermiş gibi konuşuyor. Bunların hiçbirinin olmadığını Sayın Millî
Eğitim Bakanı biliyor ama Millî Eğitim Bakanı acil atama bekleyen 60 bin
öğretmenin sorununu çözmeye dair de en ufak bir şey söylemedi.
Öğrenciler
af bekliyor, öğretmenler mesleğe başlamak için ders bekliyor. Şimdi, bu dert
küpüyle yanıp tutuşan eğitim camiasının sorunlarını çözemediğimiz müddetçe, bu
ülkenin ekonomik sorunlarını çözemeyiz, engellilerin sorununu çözemeyiz, kadın
cinayetlerinin önüne geçemeyiz, mahpushanelerde bakılmayan hasta mahpusların
sorunlarını çözemeyiz.
Her
şeyin başı eğitimden geçiyor. Atanmayan öğretmenler var, atanamayan değil,
öğretmen ihtiyacı var ve atanmıyor. Atanan öğretmenlere ne yapılıyor? 
(Mikrofon
otomatik cihaz tarafından kapatıldı) 
YILDIRIM
KAYA (Devamla) – Sayın Başkan, tamamlıyorum. 
BAŞKAN
– Tamamlayalım. 
YILDIRIM
KAYA (Devamla) – Şırnak Silopi’yi bilirsiniz, Anadolu İmam Hatip Lisesi var
orada bir ay önce göreve başlayan bir müdür 18 maddelik ferman yayınlamış,
öğretmenlere “Ne istersem onu yapacaksınız.” diyor. Buna ses çıkarmayan bir
Millî Eğitim Bakanlığı olur mu?
Şimdi,
biz diyoruz ki: Çöplerden yiyecek toplayanlar var. Adalet ve Kalkınma Partisi
Genel Başkanı çıkıyor diyor ki: “Bu sahte.” Şimdi, bu, on yedi yıldır atanmayan
bir fizik öğretmeninin dramı. Ankara’da Çankaya sokaklarında kâğıt topluyor
oğluyla birlikte, bu da diploması. Eğer buna inanmıyorsanız “Sahte.”
diyorsanız, dersiniz. Ben size söyleyeyim, Ramazan Gezer, İnönü Üniversitesi
Fizik Bölümünden mezun olmuş, 4 çocuğu var, çocuklarıyla birlikte geçimini
sağlamak için kâğıt topluyor.
Adalet
ve Kalkınma Partisi Grubuna sesleniyorum: Eğer gerçekten Engelliler Günü’nü
kutluyorsanız, öğretmen sorununa sahip çıkıyorsanız gelin bu önergeye bari
“kabul” oyu verin de yarın veto yediğinizde alkışlamayın veto edeni çünkü veto
eden de sizin Genel Başkanınız. (CHP sıralarından alkışlar) 
BAŞKAN
– Söz sırası, Adalet ve Kalkınma Partisi Grubu adına Siirt Milletvekilimiz
Sayın Osman Ören’e aittir. (AK PARTİ sıralarından alkışlar) 
Süreniz
üç dakika Sayın Ören. 
AK
PARTİ GRUBU ADINA OSMAN ÖREN (Siirt) – Sayın Başkan, değerli milletvekilleri;
İYİ PARTİ Grubunun vermiş olduğu araştırma önergesi üzerine AK PARTİ Grubum
adına söz almış bulunuyorum. Bu vesileyle Gazi Meclisimizi ve yüce heyetinizi
saygıyla selamlıyorum. 
Bilindiği
üzere, kamusal ihtiyaçlar kişilerin tek başlarına karşılayamadıkları ancak
karşılanması zorunlu olan ihtiyaçlardır. Bu ihtiyaçlar devlet eliyle yerine
getirilmek durumundadır. Devletin bu hizmetleri yerine getirebilmesi için birtakım
harcamalar yapılması, bu harcamaları karşılayabilmesi için de gelir toplaması
gerekmektedir. Devlet, bu hizmetleri yaparken hangi ihtiyaçlar için ne kadar
harcama yapacağını, harcamanın hangi gelir kaynaklarıyla sağlanacağını ve
bunların olumlu ve olumsuz sonuçlarını hesap etmek zorundadır. 
Bakanlığımızın
öğretmen ihtiyacı ilgili yıl bütçe kanunlarında öngörülen kadrolardan Hazine ve
Maliye Bakanlığınca kullanım izni verilen kadro sınırında karşılanabilmektedir.
Malumlarınız olduğu üzere, en yüksek sayıdaki kadrolar Millî Eğitim Bakanlığına
tahsis edilmektedir, bu da eğitime verdiğimiz önceliği göstermektedir. Tahsis
edilen öğretmen kadroları illerin alanlara göre öğretmen ihtiyaçları dikkate
alınarak il millî eğitim müdürlüklerine dağıtılmakta, il millî eğitim
müdürlüklerince atama yapılacak alanlar ile bu alanlara atanacakların istihdam
edileceği eğitim kurumları belirlenmekte, belirlenen eğitim kurumlarına ilgili
mevzuat çerçevesinde yapılan duyurular doğrultusunda başvuruda bulunan öğretmen
adayları açısından tercihleri göz önünde bulundurularak atamalar yapılmaktadır.

Sayın
Başkan, değerli milletvekilleri; eğitim öğretim hizmetleri sınıfındaki mevcut
personelimiz hakkında bazı bilgileri sizinle paylaşmak istiyorum.
2003
yılından 2019 yılına kadar 651.664 öğretmen ataması gerçekleştirilmiştir.
Bakanlığımıza bağlı resmî okullarımızda, kurumlarında görev yapan 946.114
öğretmenimiz bulunmaktadır. Hükûmetlerimiz döneminde atanan öğretmen sayımız
mevcut resmî öğretmen sayısının yüzde 69’una karşılık gelmektedir. Bu, aynı
zamanda, genç bir öğretmen kadrosuna sahip olduğumuzu gösterir. Nitekim, 40 yaş
ve altındaki öğretmen sayımız toplam öğretmen sayımızın yüzde 65’ine tekabül
etmektedir. Ülkemizin tüm coğrafi bölgelerindeki öğretmen doluluk oranları
birbirine yakın bir orana yükseltilmiştir. Coğrafi bölge bazlı norm kadro
doluluk oranları Akdeniz Bölgesi’nde yüzde 91,58; Doğu Anadolu Bölgesi’nde
yüzde 90,61; Ege Bölgesi’nde yüzde 94,81; Güneydoğu Anadolu Bölgesi’nde yüzde
88,65; İç Anadolu Bölgesi’nde yüzde 95,74; Karadeniz Bölgesi’nde yüzde 92,73;
Marmara Bölgesi’nde yüzde 84,12 olup ülke genelinde ise doluluk oranı yüzde
90,34 seviyesindedir. Örnek vermek gerekirse, kendi ilim olan Siirt 2003
yılında 2.265 öğretmen sayısındayken yüzde 100 artışla 4.493 öğretmen sayısına
ulaşmıştır.
ARSLAN
KABUKCUOĞLU (Eskişehir) – Sınıflar kaç kişilik?
OSMAN
ÖREN (Devamla) – 25-30…
(Mikrofon
otomatik cihaz tarafından kapatıldı) 
BAŞKAN
– Tamamlayınız, bir dakika ek süre veriyorum. 
Buyurun.
OSMAN
ÖREN (Devamla) – Bakanımız Sayın Ziya Selçuk’un kamuoyunda belirttiği üzere
Yükseköğretim Kurulu ile Millî Eğitim Bakanlığı arasında öğretmen yetiştiren
yükseköğrenim kurumlarının bugünkü ve gelecekteki muhtemel kontenjanları
konusunda çalışmalar yürütülmektedir.
Bu
duygularla İYİ PARTİ Grubunun vermiş olduğu araştırma önergesini kabul
edemeyeceğimizi belirterek hepinizi saygıyla selamlıyorum. (AK PARTİ
sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, 2/12/2019 tarihinde İstanbul
Milletvekili Zeynel Özen ve arkadaşları tarafından, Alevilere yönelik
gerçekleşen sistematik saldırıların detaylı olarak araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun 4
Aralık 2019 Çarşamba günkü birleşiminde yapılmasına ilişkin önerisi
4/12/2019
Türkiye Büyük Millet Meclisi Başkanlığına
Danışma
Kurulu 4/12/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Hakkı
Saruhan Oluç 
 İstanbul

 Grup
Başkan Vekili 
Öneri:
2
Aralık 2019 tarihinde İstanbul Milletvekili Sayın Zeynel Özen ve arkadaşları
tarafından verilen (4285 sıra numaralı) Alevilere yönelik gerçekleşen
sistematik saldırıların detaylı olarak araştırılması amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerinin 4/12/2019 Çarşamba günkü birleşiminde yapılması
önerilmiştir. 
BAŞKAN
– Önerinin gerekçesini açıklamak üzere Halkların Demokratik Partisi Grubu adına
İstanbul Milletvekilimiz Sayın Zeynel Özen. 
Buyurun.
(HDP sıralarından alkışlar)
Süreniz
beş dakikadır Sayın Özen. 
HDP
GRUBU ADINA ZEYNEL ÖZEN (İstanbul) – Sayın Başkan, değerli milletvekilleri; son
zamanlarda Alevilere karşı artan ev işaretlemesi, provokasyonlar dolayısıyla
Alevilerin duyduğu korku ve kuşkuların giderilmesi; aynı zamanda, toplumsal bir
barışın sağlanması için bu araştırma önergesini vermiş bulunuyoruz. 
Biliyorsunuz,
bu ev işaretlemeleri kırk bir yıl önce Maraş’ta başladı. Bu ev işaretlemelerinden
dolayı yüzlerce vatandaşımız katledildi. Son yıllarda 32 ev işaretlemesi olayı
olmuştur, yüzlerce Alevi’nin evi işaretlenmiştir. Size hepsini göstermeyeceğim
-listesi elimde- iki tane resim göstereyim, bunlar yeterli sayılır. “Defolun
Aleviler” “Alevilere ölüm” gibi yazılar yazılmıştır. Bunlar, devletin Aleviliği
makbul bir inanç olarak saymamasından kaynaklanıyor. Aynı zamanda, tüm
katliamlarda ve ev işaretlemelerinde hiçbir fail yargı önüne çıkarılmamıştır.
Ya “Bunlar dış güçlerin oyunları.” denilmiş ya da bir çocuğun, bir sarhoşun
yaptığı bir eylem olarak gösterilmiş. Bu da cezasızlık hukukunu getirmiştir. 
Diyanet
aracılığıyla Alevi köylerine cami yapımıyla, Alevi köylerine din görevlisi
atanmasıyla yurt içinde böyle yapılırken yurt dışında SETA, TİKA, DİTİB
vasıtalarıyla, özellikle, SETA’nın hazırladığı raporlarda Alevi örgütleri,
Aleviler terörist örgütlerle yan yana getirilmek istenilmektedir. Biliyorsunuz,
tarihimiz boyunca Aleviler inancından, etnik kimliğinden dolayı bir insanın
burnunu kanatmamıştır arkadaşlar. Diğer tarafta TİKA, özellikle Balkanlardaki
dergâhlarımıza bugün el koymak istemektedir. DİTİB tarafından, iktidarın
yarattığı kendi Alevi dedeleriyle, gri pasaportlu dedeleriyle bizim
cemevlerimize girilmek isteniyor. Şunu bilesiniz: Hiçbir cemevimize de
giremiyorlar. Bunların hepsi beyhude çabalardır. Buna son verin.
Diğer
taraftan, Cumhurbaşkanının açıklamaları bunun tuzu biberi olmuştur.
Cumhurbaşkanı geçen hafta yaptığı açıklamada özellikle Almanya’yı hedef
göstermiş, Alevileri “Ali’siz Alevilik” diye parçalamaya, ötekileştirmeye ve
hedef göstermeye çalışmıştır. Avrupa’da Avrupa Alevi Birlikleri
Konfederasyonunun 300 cemevi var. Bu cemevlerimizin hepsinde Şah-ı Merdan
Ali’nin resimleri vardır arkadaşlar ve Avrupa’da Alevilik dersleri verilmektedir.
Bu derslerde müfredatın büyük bölümü Şah-ı Merdan Ali’yle ilgilidir. Ben burada
hodri meydan diyorum. Eğer Avrupa’daki cemevlerimizin birinde Şah-ı Merdan
Ali’nin resmi yoksa ben milletvekilliğinden istifa edeceğim. Ben de bu iddiada
bulunanları samimiyete davet ediyorum, gereğinin yapılmasını istiyorum. Eğer
yapılmazsa ben de davacı olacağım, mahkemeye vereceğim arkadaşlar. Hiç kimsenin
-bir devlet de olsa, cumhurbaşkanı da olsa- başka bir inancı tarif etme hakkı
yoktur arkadaşlar. Biz Aleviler olarak tüm inançları kutsal görürüz, onların
hepsine de aynı saygıyı gösteririz. 
Alevilerin
evlerine çarpı atılıyor. Arkadaşlar, Alevilerin evlerine çarpı atmanıza gerek
yok. Tüm vatandaşlara sesleniyorum, Alevilerin kapılarını çalın, bir kırmızı
gül verin, sizi mihman edecek orada ve hiçbir vatandaşımızı inancından ve etnik
yapısından dolayı ötekileştirmeyecek. 
Diğer
taraftan, Alevileri hedef alan bu işaretlemeler, provokasyonlar, nefret
söylemleri gerçekten bazı yerlerde başarılı olmuştur. Sivas’ta, Maraş’ta
Aleviler yerinden yurdundan edilmiş, ya metropollere gitmişler ya yurt dışına
gitmişlerdir.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özen.
ZEYNEL
ÖZEN (Devamla) – Onun için yüce Mecliste ben bu araştırma önergesinin
desteklenmesini istiyorum çünkü toplumsal barışı ancak ve ancak biz eşit
yurttaşlık hakkını tanıyarak sağlayabiliriz. Eşit yurttaşlık da bu ülkenin beka
sorunudur arkadaşlar. Eğer beka arıyorsanız siz tüm etnik gruplara, inançlara
eşit yaklaşmak zorundasınız. 
Ben
teşekkür ediyorum, yüce Meclisi de saygıyla selamlıyorum. (HDP sıralarından
alkışlar) 
BAŞKAN
– Buyurun Sayın Bostancı.
IV.- AÇIKLAMALAR (Devam)
38.- Ankara Milletvekili Mehmet Naci Bostancı’nın,
Cumhurbaşkanı Recep Tayyip Erdoğan’ın din, mezhep, Alevi kesimine ilişkin bir
tanımlama içerisinde hiçbir zaman olmadığına ve bu ülkede Alevi, Sünni herkesin
kaderinin ortak olduğu düşüncesinde olduklarına ilişkin açıklaması
MEHMET
NACİ BOSTANCI (Ankara) – Sayın Başkanım, teşekkür ederim.
Bir
Alevi’nin kapısına atılan çarpı benim kapıma atılmış demektir, bu ülkedeki her
insan böyle düşünür. Bu alçakça bir iştir, onu belirteyim. En fazla karşı
olanlar bu milletin ortak kaderi üzerine hassasiyet taşıyanlardır ki bu ülkenin
çok büyük çoğunluğu bu istikamettedir, onu belirtmek isterim. 
Sayın
Cumhurbaşkanımız herhangi bir şekilde din, mezhep, Alevi kesimine ilişkin bir
tanımlama içerisinde hiçbir zaman olmamıştır. Alevi çalıştayları marifetiyle
Türkiye’nin toplumsal entegrasyonu istikametinde siyasal değeri kesinlikle çok
yüksek birçok işe imza atmıştır. Bizim yaklaşımımız, bu ülkede Alevi, Sünni
herkesin kaderinin ortak olduğudur. Bunu belirtmek istedim.
Teşekkür
ederim. (AK PARTİ sıralarından alkışlar) 
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 2/12/2019 tarihinde İstanbul
Milletvekili Zeynel Özen ve arkadaşları tarafından, Alevilere yönelik
gerçekleşen sistematik saldırıların detaylı olarak araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun 4
Aralık 2019 Çarşamba günkü birleşiminde yapılmasına ilişkin önerisi (Devam)
BAŞKAN
– Söz sırası, İYİ PARTİ Grubu adına Ankara Milletvekilimiz Sayın İbrahim Halil
Oral’a aittir. (İYİ PARTİ sıralarından alkışlar) 
Süreniz
üç dakikadır.
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, kıymetli
milletvekilleri; HDP grup önerisi üzerine İYİ PARTİ Grubu adına söz almış
bulunuyorum. 
Öncelikle
son günlerde Alevi vatandaşlarımızın yaşadıkları mahallelerde yaşanan kapıların
işaretlenmesi ve nefret söylemi içeren ifadelerin duvarlara yazılması
hadiselerini şiddetle kınıyorum. Bu durum asla kabul edilemez. 
Kıymetli
milletvekilleri, milletimiz “Türk” “Kürt” “Alevi” “Sünni” “sağcı” “solcu” gibi
tanımlamalarla ayrıştırılmaya çalışılmış, bunlar üzerinden terör ve şiddet
eylemleri planlanmıştır. Açıkça ifade etmek istiyorum, bugün bunların hiçbir
hükmü yoktur. Biz bütün farklılıklarımızı zenginliklerimiz, şerefimiz sayarız.
Biz hep birlikte Türk milletiyiz.
Saygıdeğer
milletvekilleri, âlemlere rahmet olarak gönderilen Efendimiz Hazreti Muhammed
(SAV) “Ali bendendir, ben Ali’denim.” buyurmuştur. Biz, mızrak uçlarına Kur’an
sayfaları takan fitnecilerin değil, her daim ehlibeytin yanında olmuşuz ve
olmaya da devam edecek bir milletiz. Türk milleti, camilerinde süsleme hatları
olarak, Allah ve Muhammed lafzıyla birlikte Hazreti Ali, Hazreti Hasan, Hazreti
Hüseyin’in lafızlarını da işlemiştir. Bu, hürmetin; bu, sevginin zirvesidir.
Alevilik, Türk kültürünün asla vazgeçilmeyen bir parçasıdır. Türkistan’dan
Anadolu’ya gelen alperenler Bektaşi inanışlarıyla Anadolu’yu Türkleştirmiş ve
Müslümanlaştırmıştır. Biz hamken Yesevi ocağının, Hacı Bektaş Veli ocağının
ateşinde pişmiş bir milletiz. Böyle bir milletin Alevi-Sünni, Sünni-Alevi diye
ayrılması, bölünmesi doğal değildir, doğru değildir. İzmir Gaziemir’de kapısına
işaret koyulan vatandaşlarımız “Biz mahallemizde böyle şeyler konuşmayız.
Alevi’ymiş, Sünni’ymiş, aslolan insanlıktır. Kim ya da kimler yaptıysa
ayrışmaya izin vermeyiz.” ifadeleriyle milletimizin bir iradesinin tecellisini
ortaya koymuşlardır. 
Sayın
milletvekilleri, Resulullah Efendimiz Veda Hutbesi’nde şöyle buyurur.
(Hatip
tarafından Veda Hutbesi’nin bir bölümünün okunması)
İBRAHİM
HALİL ORAL (Devamla) – “Arap’ın Acem’e, Acem’in Arap’a asla üstünlüğü yoktur;
üstünlük takvada yani Allah korkusundadır.” Biz, buna iman ettik, bu inançla
büyüdük. Bizim gözümüzde milletimizin arasında hiçbir ayrım ve fark yoktur. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Oral. 
İBRAHİM
HALİL ORAL (Devamla) - Bu meseleleri kaşımanın da milletimize hiçbir faydası
yoktur. Toplumsal kutuplaşmaya yol açan bütün iktidar politikalarını bu
kürsüden sonuna kadar eleştirmeye devam edeceğiz. Ancak şunu da belirtmeliyiz
ki: Siyasi varlığını Kürt, Türk meselesini kaşımak üzerine kuran siyasi
organizasyonların, ihanet şebekesi PKK’ya terör örgütü diyemeyen siyasetçilerin
de Alevi kardeşlerimizin temiz duygularını istismar etmelerine izin
vermeyeceğiz. 
Bu
duygularla teşekkür ediyor, Genel Kurulu saygıyla selamlıyorum. (İYİ PARTİ
sıralarından alkışlar) 
ERKAN
AKÇAY (Manisa) – Sayın Başkan, ben de yerimden…
BAŞKAN
– Buyurun. 
IV.- AÇIKLAMALAR (Devam)
39.- Manisa Milletvekili Erkan Akçay’ın, 82 milyon
insanımızı herhangi bir nedenle inanç, felsefi düşünce, dil, din ve mezheplere
göre ayırmaya, ötekileştirmeye çalışılmasının vatan hainliği olduğuna ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Öncelikle,
Milliyetçi Hareket Partisi Grubu olarak düşüncemiz, her kim aziz milletimizi,
aziz Türk milletini, 82 milyon insanımızı herhangi bir nedenle, hangi
gerekçeyle olursa olsun etnik, mezhebi, inanç, felsefi düşünce, dil, din, cins
vesaire ayrımıyla ayırmaya, bölmeye, ötekileştirmeye çalışırsa hepimiz bilelim
ki o bir vatan hainidir, ülkemizin, milletimizin birliğine beraberliğine
kastetmiş demektir. Bu, her türlü tartışmadan varestedir. Özellikle, geçtiğimiz
günlerde İzmir’de bir Alevi vatandaşımızın evine işaret ve hakaretamiz
ifadelerin konulması geçmişte uzun yıllar denenen birtakım alçak
provokasyonların en son örneklerinden birisi olmuştur ve eski bir tezgâh
yeniden sahneye konulmaya çalışılmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay, lütfen. 
ERKAN
AKÇAY (Manisa) – Aziz Türk milleti de gerekli dersleri çıkardığı bu
kışkırtmalara itibar etmeyeceği kadar feraset sahibi olduğunu ortaya koymuştur.

Hiç
kimse nereye ne işaret koyarsa koysun, her ne yaparsa yapsın, milletimizin
ayrılabileceğini düşünenler varsa bunlar tescilli vatan hainleridir ve o
fırçayı tutan el bu memleketin evladına ait değildir, o boyanan boya da bu
toprakların boyası değildir ve olmayacaktır da hiçbir zaman. Türk milletinin
ayrılmaz bir bütün olduğunu ve tesadüfen bir araya gelen bir toplum olmadığını
bu şuursuzların bilmesi gerekir. Öğrettik, öğretmeye de devam ederiz. 
Teşekkür
ederim Sayın Başkan, sağ olun. (MHP ve AK PARTİ sıralarından alkışlar) 
HAKKI
SARUHAN OLUÇ (İstanbul) – Sayın Başkan… 
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 2/12/2019 tarihinde İstanbul
Milletvekili Zeynel Özen ve arkadaşları tarafından, Alevilere yönelik
gerçekleşen sistematik saldırıların detaylı olarak araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun 4
Aralık 2019 Çarşamba günkü birleşiminde yapılmasına ilişkin önerisi (Devam)
BAŞKAN
– Söz sırası Cumhuriyet Halk Partisi Grubu adına İstanbul Milletvekilimiz Sayın
Mustafa Sezgin Tanrıkulu’da. (CHP sıralarından alkışlar) 
Süreniz
üç dakika Sayın Tanrıkulu. 
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi saygıyla selamlıyorum. 
Öncelikle
şu tespiti yapalım: Sonuçta bu coğrafyada, bu cumhuriyette Alevi yurttaşlarımız
ayrımcı bir muameleye tabi tutuluyorlar ve bir derin devlet politikası olarak
yıllardır Anadolu coğrafyası Alevi nüfustan arındırılıyor. Dolayısıyla duvara
yazılan bu işaretleme basit bir işaretleme değil, aynı zamanda bir koddur. O
kod da Maraş’tan, Çorum’dan, Sivas’tan gelen bir koddur, Alevi yurttaşlarımızın
yaşadığı dehşetin kodudur ve Alevi yurttaşlarımızın yaşadığı travmanın kodudur;
böyle anlaşılması lazım. Yani her yıl birkaç tane böyle yapılır, Alevi
yurttaşlarımıza bir korku salınır ve sonuçta Anadolu coğrafyasında tek tük kalmış
Alevi yurttaşlarımız kendi bulundukları yerlerden merkeze, merkezden
metropollere ve metropollerden Avrupa’ya ve bütün dünyaya yayılır ve artık
Anadolu topraklarını değil, dünya coğrafyasını kendilerine yurt edinirler;
böyle bir kötü mirasa sahibiz. Ve bu Parlamentoda geçmişten bugüne Alevi
yurttaşlarımızın uğradığı ayrımcı muamele noktasında bir adım atamadık. Eşit
yurttaşlıktan kaynaklanan sorunlar var ve ağır sorunlar var. Alevi
yurttaşlarımız kendi inançlarını kendileri gibi, kendi istedikleri gibi
yaşayamıyor; hâkim ideolojinin ve inancın dayattığı biçimde yaşıyor. Bunları
ben söylüyorum. Bunları biz söylemeliyiz, Alevi inancından gelmeyen
yurttaşlarımız söylemeli; Alevi dostlarımız, arkadaşlarımız ve yurttaşlarımız
değil. Maalesef burada hamasi nutuklar atılır ama Alevi yurttaşlarımızın
talepleri, kamusal talepleri bu Parlamento tarafından yerine getirilmez. İşte,
daha yeni, Diyanet İşleri Başkanlığı bütçesi görüşüldü; talepleri var. Ne kadar
bütçe ayrılıyor? Sıfır.
Naci
Bey, size soruyorum: 64’üncü Hükûmet Programı’nda aynen şu cümle var:
“Geleneksel irfan merkezleri ve cemevlerine hukuki statü tanıyacağız.” 65’inci
Hükûmet Programı var hemen sonrasında; “cemevleri” düşmüş Hükûmet
Programı’ndan, “irfan merkezleri” kalmış. Adalet ve Kalkınma Partisinin siyasal
tercihi de bu. Bakın, 2 Hükûmet Programı’ndan okudum bunları, geçtiğimiz
dönemde okumuştum. Dolayısıyla, Alevi yurttaşlarımızın kamusal alanda yaşadığı
bu ayrımcı muamele, sıradan yurttaşlarımızı Alevi yurttaşlarımıza karşı ayrımcı
bir nefret söylemine karşı da yönlendiriyor. 
Elimizi
vicdanımıza koyalım ve araştıralım, varsanız araştıralım. Şu anda kamusal
hizmetlere girmede ve kamusal hizmetlerde yükselmede Alevi yurttaşlarımıza
ayrımcılık uygulanıyor mu, uygulanmıyor mu? Gelin araştıralım. Son zamanlarda
girenler arasında oran olarak kaç yurttaşımız hâkim olmuştur, savcı olmuştur?
Kaç valimiz içerisinde Alevi yurttaşımız vardır? Kaç büyükelçimiz içerisinde
Alevi yurttaşımız vardır? Neden cemevleri yoktur, neden? 
(Mikrofon
otomatik cihaz tarafından kapatıldı) 
ALİ
KENANOĞLU (İstanbul) - Yok ki, yok ki zaten. 
OLCAY
KILAVUZ (Mersin) - Bölücülük yapma, bölücülük. 
BAŞKAN
– Tamamlayalım Sayın Tanrıkulu, tamamlayalım.
MUSTAFA
SEZGİN TANRIKULU (Devamla) – Bakın, Avrupa İnsan Hakları Mahkemesi kararları
var, Hükûmet bu kararlara uymaya çalışıyor, neden Alevi yurttaşlarımızın
inançları ve eğitimleriyle ilgili olarak bu kararlara karşı direnir bu Hükûmet?
Dolayısıyla bu, Hükûmetinizin siyasal tercihidir, bu siyasal tercih Alevi
inancının kamusal yaşamda tanınmasının karşısındadır. Eğer Türkiye’de birliği
ve beraber yaşamayı savunuyorsak bundan vazgeçmeliyiz ve Parlamento olarak bu
yurttaşlarımızın yaşadığı ayrımcı uygulamayı, kamusal yaşamda uğradıkları
ayrımcı uygulamayı burada araştırmak zorundayız.
Teşekkür
ediyorum, saygılar sunuyorum. 
OLCAY
KILAVUZ (Mersin) – Ayrımcılığı sen yapıyorsun! Bölücülük yapıyorsun!
MUSTAFA
SEZGİN TANRIKULU (İstanbul) – Çok ileri gidiyorsunuz, çok ileri gidiyorsunuz. 
BAŞKAN
– Sayın Tanrıkulu… 
OLCAY
KILAVUZ (Mersin) – Sen çok ileri gidiyorsun. Ayıp be!
BAŞKAN
– Sayın Tanrıkulu, Sayın Kılavuz, lütfen…
MUSTAFA
SEZGİN TANRIKULU (İstanbul) – Biraz sessizce dinleyin ya. Bu ne utanmazlık ya!
ERKAN
AKÇAY (Manisa) – Sen utanmazsın!
OLCAY
KILAVUZ (Mersin) – Bölücülük yapıyorsun! Terbiyesiz herif! Utanmaz herif!
BAŞKAN
– Sayın Tanrıkulu, Sayın Kılavuz, Sayın Akçay, lütfen…
OLCAY
KILAVUZ (Mersin) – Senin bu millete düşmanlığın var.
BAŞKAN
– Sayın Kılavuz…
MUSTAFA
SEZGİN TANRIKULU (İstanbul) – Bakın, esaslı bir konuyu konuşuyoruz. Bir tek
kelime kimseye hakaret ettim mi ben? Bir tek kelime hakaret ettim mi kimseye?
Bunu bile dinlemekten acizsiniz. Utanmazlar! (MHP sıralarından gürültüler)
OLCAY
KILAVUZ (Mersin) – Sen utanmazsın! Konuşma! Terbiyesiz herif! Sen bir utanç
vesikasısın!
BAŞKAN
– Sayın Tanrıkulu, lütfen yerimize oturalım. Lütfen değerli arkadaşlar…
MUSTAFA
SEZGİN TANRIKULU (İstanbul) – Ayıp ya! Ayıp ya!
OLCAY
KILAVUZ (Mersin) – Yazıklar olsun be! 
BAŞKAN
– Değerli arkadaşlar… Sayın Tanrıkulu…
OLCAY
KILAVUZ (Mersin) – Alevi kardeşlerimizi burada istismar ediyorsun. 
ALİ
KENANOĞLU (İstanbul) – Hak mahrumiyetine uğrayanların hakkını talep etmek
bölücülük değildir. 
MUSTAFA
SEZGİN TANRIKULU (İstanbul) – Ayıp ya! Utan ya! Utan ya!
BAŞKAN
– Birleşime beş dakika ara veriyorum. 
Kapanma saati: 16.56
ÜÇÜNCÜ OTURUM
Açılma Saati: 17.13
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Bayram ÖZÇELİK
(Burdur)
-----0-----
BAŞKAN
– Türkiye Büyük Millet Meclisinin 26’ncı Birleşiminin Üçüncü Oturumunu
açıyorum.
ÖZGÜR
ÖZEL (Manisa) – Sayın Başkan, biraz önceki oturum olağan dışı ve hoş olmayan
bir şekilde kapanmıştı, bu konuda kısa bir söz talebimiz var. Uygun görmeniz
durumunda İstanbul Milletvekilimiz Sayın Sezgin Tanrıkulu bir açıklama yapacak.

BAŞKAN
– Buyurun Sayın Tanrıkulu.
IV.- AÇIKLAMALAR (Devam)
40.- İstanbul Milletvekili Mustafa Sezgin
Tanrıkulu’nun, HDP grup önerisi üzerinde CHP Grubu adına yaptığı konuşmasında
Alevi inancına sahip yurttaşlarımızın yaşadığı sorunlara dikkat çektiğine
ilişkin açıklaması
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; tekrar söz
aldım, hepinizi saygıyla selamlıyorum.
Yani
Alevi yurttaşlarımızın sorunlarıyla ilgili olarak önemli bir konuyu konuştuk,
birazdan da konuşmaya devam edeceğiz. Ben, kürsüden, sonuçta, bir hukukçu
olarak, bu cumhuriyetin bir yurttaşı olarak, bir milletvekili olarak kendi
gözlemlerimi partim adına aktarmaya çalıştım. Tek bir gruba hakaret etmedim,
tek bir gruba kötü bir söz söylemedim, tek bir milletvekiline de kötü bir söz
söylemedim; sadece, Alevi inancına sahip yurttaşlarımızın yaşadığı sorunlara
dikkat çektim. Ancak konuşmam sık sık kesildi, müdahale edildi yani burada
duymadığım sözler de söylendi -onları bir tarafa bırakıyorum- ama benim kendi
üslubum, hem Parlamentoda hem de sivil yaşamdan gelen üslubum söylenen o
sözleri söylemeye uygun değil. Dolayısıyla, Parlamentonun bu konu üzerinde de
mehabetinin bozulmasını hiçbir biçimde istemem ama bu konunun hassasiyeti böyle
bir tartışmaya uygun değil, bunu da belirteyim.
(Mikrofon
otomatik cihaz tarafından kapatıldı) 
BAŞKAN
– Buyurun.
MUSTAFA
SEZGİN TANRIKULU (İstanbul) – Yani keşke bu gerilim olmadan bu konuyu çok daha
etraflı konuşabilseydik; yurttaşlarımızın yaşadığı ayrımcı muamelelere dikkat
çeken, bunu nasıl gidereceğimize dönük durumlara dikkat çeken bir konuşma
olsaydı. Ben bunu yapmaya çalıştım ancak benim de hoş görmediğim bir durum
ortaya çıktı. Bunu belirtmek ve Parlamentonun takdirine sunmak istedim. 
Teşekkür
ederim.
BAŞKAN
– Sayın Akçay, siz de bir değerlendirme yapacaktınız.
Buyurun.

41.- Manisa Milletvekili Erkan Akçay’ın, sataşma, söz
atma ve amacı aşan ifadelerin Türkiye Büyük Millet Meclisinin mehabetine uygun
olmadığına, maksadını aşan sözlerin geri alınması gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Tabii,
Sayın Sezgin Tanrıkulu’nun o bahse konu ifadelerini geri almasını beklerdim.
Zaman zaman ve hatta sıklıkla, Türkiye Büyük Millet Meclisinde gerek kürsüdeki
konuşmacıların gerekse Genel Kurulda bulunan milletvekillerinin karşılıklı
sataşma, söz atma ve amacı da aşan ifadeleri, tahrikkâr sözleri olabiliyor,
geçmişte de bunları çok yaşadık ancak bunlar Türkiye Büyük Millet Meclisinin
mehabetine uygun değil ve milletvekillerinin saygınlığına da uygun düşmüyor. O
bakımdan ve konuşulan konunun hassasiyeti nedeniyle, zaten Milliyetçi Hareket
Partisi Grubu olarak da ben görüşlerimizi ifade ettim. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
ERKAN
AKÇAY (Manisa) – Şimdi, hadisenin meydana geliş şekli bir an… Bunu uzun uzadıya
tartışmaya da gerek yok ancak bunu ifade ederken maksadını aşan sözlerin de
geri alınması gerekir. Ben, maksadını aşan sözler var ise olanları MHP Grup
Başkan Vekili Erkan Akçay olarak alıyorum, Sezgin Tanrıkulu da bu sözleri geri
alıyor mu? 
BAŞKAN
– Peki, teşekkür ederim. 
Sayın
Tanrıkulu…
42.- İstanbul Milletvekili Mustafa Sezgin
Tanrıkulu’nun, HDP grup önerisi üzerinde CHP Grubu adına yaptığı konuşması
sırasında hiçbir milletvekilini ilzam edici bir cümle kullanmadığına ilişkin açıklaması
MUSTAFA
SEZGİN TANRIKULU (İstanbul) – Sayın Başkan, ben de bu konunun uzamasını
istemediğim için biraz önceki konuşmayı yaptım. Evet, yani hem kürsüye, üzerime
yüründü hem de burada, ben de söylemeyi uygun görmediğim sözlerle karşı karşıya
kaldım ve “Git!” diye bir ifade kullandım; bunu belirteyim. Dolayısıyla, bana
atfen söylenen o kelimeyi de kullanmadım, bir kez daha Genel Kurulun takdirine
sunuyorum ancak şunu söyleyeyim: Yani bu konu konuşulurken hiçbir
milletvekilini ilzam edici bir cümle kullanmadığım hâlde, Alevi
yurttaşlarımızın uğradığı ayrımcılığa dikkat çeken bu konuşma nedeniyle bana
gösterilen bu tepkinin de benim kimliğimden kaynaklı bir tepki olduğunu da
burada bir kez daha ifade ediyorum.
BAŞKAN
– Sayın Özel…
ERKAN
AKÇAY (Manisa) – Hayır, Sayın Başkan… Sayın Başkan…
BAŞKAN
– Bir saniye…
CEMAL
ENGİNYURT (Ordu) – Hayır, Alevi yurttaşlarla ilgili hiç kimsenin bir tepkisi
yok, Sezgin Tanrıkulu konuyu çarptırıyor.
BAŞKAN
– Sayın Enginyurt, lütfen tartışmayın.
CEMAL
ENGİNYURT (Ordu) – Aleviler biziz, biz Aleviyiz. Bu cümle çok çirkin.
BAŞKAN
– Sayın Enginyurt, Grup Başkan Vekiliniz ayakta, lütfen… Sayın Enginyurt,
lütfen… Lütfen…
Değerli
arkadaşlarım, bir önemli konuda hiç kimsenin kalbinin kırılmasını istemediğimiz
bir gerçek. Bence bütün konuşmalarımızın bu çerçevede yapılması gerekiyor.
Kimsenin incinmemesi ve tartışmaların da sağlıklı belli bir diyalog içerisinde
geçmesi gerekiyor. 
Sayın
Özel, sizin de söz talebiniz var ama Sayın Akçay bir tamamlasın ondan sonra
size söz vereyim.
Buyurun
Sayın Akçay.
43.- Manisa Milletvekili Erkan Akçay’ın, İstanbul
Milletvekili Mustafa Sezgin Tanrıkulu’nun yaptığı açıklamasındaki bazı
ifadelerine ve Milliyetçi Hareket Partisi Grup Başkan Vekili olarak kendilerine
düşen sözün gereğini yerine getirdiğine, İstanbul Milletvekili Sezgin
Tanrıkulu’ndan da aynı davranışı beklediğine ilişkin açıklaması
ERKAN
AKÇAY (Manisa) – Sayın Başkan, Sayın Sezgin Tanrıkulu’dan bu ifadelere ilişkin
sözlerini geri almasını beklerken, mevzuyu daha da dağıtan, hatta farklı mecralara
taşıyan birtakım isnatlarda bulundu; diyor ki: “Bunun benim kimliğime
yöneltilen bir taarruz olduğu…” Kardeşim, senin kimliğin nedir ki? Kimliğin ne?
Hangi kimlik? Hepimizin kimliği milletvekili kimliği ve parti kimliklerimiz
var.
ZÜLFÜ
DEMİRBAĞ (Elâzığ) – Kimliği mi var ki?
BAŞKAN
– Susalım değerli arkadaşlar, lütfen. 
ERKAN
AKÇAY (Manisa) – Şimdi, bunu, lütfen, konunun hassasiyeti nedeniyle bir
tartışmaya açmayalım, açarsak bu uzar gider; hepimiz de üzülürüz, bunlara da
gerek yoktur. Türkiye Büyük Millet Meclisinin mehabetine uygun, maksadı aşan ve
hakarete varan sözlerin sarf edilmemesi gerekir. Ben, Milliyetçi Hareket
Partisi Grup Başkan Vekili olarak bize düşen sözün gereğini yerine getirdim,
Sezgin Tanrıkulu’dan da aynı davranışı bekliyorum, eğer getirmezse gereğini de
elbette grubu yapacaktır diye düşünüyorum.
BAŞKAN
– Teşekkür ederim.
Sayın
Özel, lütfen, siz de bu konuyu, önemi ve Meclisin mehabeti açısından bir
değerlendirin.
OLCAY
KILAVUZ (Mersin) – Konuyu çarptırıyor Sayın Başkanım, samimi ve dürüst
davranmıyor. 
BAŞKAN
– Sayın Kılavuz… Sayın Kılavuz… 
OLCAY
KILAVUZ (Mersin) - Onun için lütfen dürüst olsun.
BAŞKAN
– Rica ediyorum, lütfen… Sayın Kılavuz, rica ediyorum.
OLCAY
KILAVUZ (Mersin) - Çünkü bütün Alevi kardeşlerimiz hepimizin canıdır, hepimizin
başının üstünde yeri vardır.
BAŞKAN
– Değerli arkadaşlarım…
OLCAY
KILAVUZ (Mersin) - Ama konuyu başka mecraya taşıyarak Alevi vatandaşlarımızı
istismar ediyor; bu çok büyük bir ayıptır. 
BAŞKAN
– Sayın Kılavuz, lütfen, böyle bir usul yok. Bakın, Grup Başkan Vekillerimiz
konuyu açıklıyorlar. Yani -belki maksadı aşan- bilemediğim, kapattığımız andan
itibaren yaşanan bir tartışmayla ilgili konuşuyorsunuz, bizim tanık olduğumuz
bir olay değil. 
Sayın
Özel, lütfen siz de toparlayın ve diğer konuşmacılara fırsat verecek bir
konuşma sürecine girelim.
44.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, hem Cumhuriyet Halk Partisi Grup Başkan Vekili
sıfatıyla hem de olayın canlı ve yakından bir tanığı olarak hem konuya bir
açıklık getirelim hem de bu hassas konuyu Meclise yakışır bir şekilde
tamamlayalım, sonlandıralım.
Sondan
başlayalım. Sezgin Bey’in gösterdiği hassasiyet apayrı ama Alevilerle ilgili
konu tartışılırken biz Cumhuriyet Halk Partisi olarak, özellikle, Alevilik
mezhebinden olmayan bir arkadaşımızı kürsüye çıkardık ki bu meseleye bir
mezhepsel tartışmaymış gibi yaklaşılmış olmasın. 
Sezgin
Bey’in ifadesini şimdi televizyondan dinleyen öyle bir şey anlar ki, bir
yanlışı ortaklaşa yapmayalım. Sezgin Bey “kimliğimden dolayı” derken onun
kastettiği mesele ile bugün tartıştığımız mesele aynı mesele değil. 
METİN
NURULLAH SAZAK (Eskişehir) – Böyle bir mesele yok ki zaten.
ÖZGÜR
ÖZEL (Manisa) – Yani bu yanlışı yapıp da sanki Alevi yurttaşların sorunu
konuşulurken bir Alevi’ye tahammül edilememişçesine bir şeyden bahsetmiyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özel.
ÖZGÜR
ÖZEL (Manisa) – Bu konunun yanlış anlaşılması bu ülkeyi sıkıntıya sokar.
İki:
Sezgin Bey’e konuşması sırasında, konuşmasının sonlarında çok laf atıldı. Siz,
hassasiyetle, tartışma büyümesin diye kestiniz. O sırada Sezgin Bey kürsüdeydi.
Kürsüye doğru yürümeler olunca ben koştum, koluna girdim; giderken kürsüye
yürüyenleri görünce -kendisinin biraz önce ifade ettiği gibi- “Git!" diye
ifade kullandı. Bu ifade bundan bir harf eksiltmeyle başka türlü anlaşıldıysa o
sözü ben kendim geri alıyorum, değil Sezgin Bey ama bir kişiye kullanmadığı bir
sözü de geri aldıramazsınız, o da başka bir sonuç doğurur. Üzerine yüründüğü
için “Git!" dedi; bunu “Git!” duyan arkadaşlar var, öbür türlü duyan
arkadaşlar var. Hiçbir milletvekili o bir harf eksiğiyle o kelimeyi kullanmaz,
kullanmamalıdır, kullanmadık. Ardından da, Sayın Akçay’ın içeride de burada da
söylediği gibi, bu sözün öyle anlaşılması üzerine söylenen sözleri hiçbir gruba
ve kendi grubuna yakıştıramadığını veya kullanılmaması gerektiğini söylemesi, o
ifadeleri de bence son derece uygundur. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın, bitirelim artık Sayın Özel.
ÖZGÜR
ÖZEL (Manisa) – Bu meselenin burada bu şekilde bağıtlanması, bağlanması ve
gündemimize kaldığımız yerden devam etmemizin Türkiye’nin de Meclisin de
hayrına olduğunu düşünüyorum. 
Sayın
Akçay’ın “Bu yapılmazsa grupları…” derken de tutanak altında olmayan bir süre
olduğu için İç Tüzüksel, yapacak bir şey yok zaten, onun dışında da bir başka
şey anlamak istemeyiz. O konuda da tutanak açıkken söylenen sözlerle ilgili,
grupların ve sizin yapacağınız işlemler var; tutanağın kapalı olduğu süreyle
ilgili de hassasiyetimizi ortaya koyuyoruz. Bu konuda tüm yanlış anlaşılmaları,
tüm bu gruplar olarak bertaraf ediyoruz. 
BAŞKAN
– Peki. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
kökeni ne olursa olsun bütün yurttaşlarımızın Türkiye Cumhuriyeti’nin eşit
birer yurttaşı olduğuna, partilerin ulusal bütünlüğümüzün bozulmaması adına
hassas davranması gerektiğine ilişkin konuşması
BAŞKAN
– Değerli arkadaşlarım, elbette hepimizin ortak değerleri var, ortak
değerlerimizin en başında gelen payda Türkiye Cumhuriyeti’nin eşit birer
yurttaşı olmamız. Bu ülkede yaşayan, kökeni ne olursa olsun, bütün
yurttaşlarımız Türkiye Cumhuriyeti’nin eşit birer yurttaşıdır ve devletin
görevi de yükümlülüklerini herkese eşit yerine getirmesidir.
Türkiye’deki
yaşanan sıkıntılar karşısında bence yapılması gereken, bütün partilerin, bütün
yurttaşlarımızın ortak bir yurttaşlık duygusu içerisinde hareket etmesi ve
ulusal bütünlüğümüzün bozulmaması adına çok hassas davranılmasıdır.
Ben,
bu tartışmada gerek Sayın Akçay’a gerek Sayın Özel’e teşekkür ediyorum. Sayın
Bostancı da az önce yaptığı açıklamalarla buna katkı sağladı. Birazdan Sayın
Oluç’a da söz vereceğim. Ama öncelikle grup önerisinin bir ikmalini
tamamlayayım, ondan sonra diğer çalışmamıza devam edelim.
Hep
kendimize yakışanı yapalım. Türkiye Cumhuriyeti’nin yurttaşları olarak
kendimize düşen görev, böyle tartışmalarda sorunları tartışmak ama
tartışmaların başka mecralara kaymasını da önlemek olmalıdır diye düşünüyorum. 
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 2/12/2019 tarihinde İstanbul
Milletvekili Zeynel Özen ve arkadaşları tarafından, Alevilere yönelik
gerçekleşen sistematik saldırıların detaylı olarak araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun 4
Aralık 2019 Çarşamba günkü birleşiminde yapılmasına ilişkin önerisi (Devam)
BAŞKAN
- Son konuşmacı olarak, Adalet ve Kalkınma Partisi Grubu adına İzmir
Milletvekilimiz Sayın Cemal Bekle’yi davet ediyorum. (AK PARTİ sıralarından
alkışlar) 
Süreniz
üç dakika Sayın Bekle. 
AK
PARTİ GRUBU ADINA CEMAL BEKLE (İzmir) – Sayın Başkan, değerli milletvekillerim;
HDP Grubu tarafından Meclis Başkanımıza sunulan, Alevi toplumunu hedef alan
tehdit ve sorumluların bulunmasına yönelik Meclis araştırması komisyonu
kurulması teklifi üzerine AK PARTİ Grubumuz adına söz almış bulunmaktayım.
Hepinizi saygıyla selamlıyorum. 
Malumunuzdur
ki, geçtiğimiz günlerde İzmir’imizin Gaziemir ilçesinde Alevi bir
vatandaşımızın evi çirkin bir saldırıya maruz kalmıştır. Öncelikle, bunu
yapanları şiddetle kınıyorum. Nitekim, başta Sayın Cumhurbaşkanımız olmak
üzere, İçişleri Bakanımız, AK PARTİ Sözcümüz Sayın Ömer Çelik ve Emniyetimiz
olaya anında müdahale etmiş, en sert tepkiyi vererek milletimizin birliğine ve
beraberliğine sahip çıkmıştır. Sorumlular hakkında gerekli idari soruşturma
ilgili bakanlığımız ve kurumlarımızca devam etmekte olup failleri en kısa
sürede yakalanıp yüce adaletin önünde hesap verecektir. 
Biz,
AK PARTİ olarak, etnik kökene dayalı ayrımcılığı reddettiğimiz gibi, mezhep ve
meşrep eksenli ayrımcılığı da reddediyoruz. Bizler, her zaman, farklılığımızın
bir zenginliğimiz ve birlikteliğimizin geleceğimiz olduğuna inanmış bir
anlayışa sahibiz. Bahsi geçen konuda -ki hepimiz biliyoruz- biz bu oyunu daha
önce de millet olarak gördük; Çorum’da gördük, Kahramanmaraş’ta gördük, onlarca
evladımızı provokasyonlara kurban verdik. Bu yaşananlar, maalesef, çocukken
dinlediğimiz “Ali Baba ve Kırk Haramiler” masalını hatırlatıyor bize. “Ali
Baba”nın evine işaret koyan haramilerin yaptığı gibi, Alevi vatandaşlarımızın
evine işaret koymak da harami işidir; bunu yapanlar haramidir, bunu yapanlar
hayduttur, bunu yapanlar alçaktır. (AK PARTİ sıralarından alkışlar) 
Türkiye,
artık, soğuk savaş döneminden kalma çatıştırıcı, kavgacı böl-parçala-yönet
politikalarını geride bırakmıştır. Başta Alevi yurttaşlarımız olmak üzere, tüm
milletimiz bu bayatlamış oyunlara gelmeyecek kadar tecrübe kazanmıştır. 
Nasıl
ayıralım? Alevi kardeşlerimiz, yıllardır omuz omuza, beraberce yaşadığımız,
bazılarımızın kapı komşusu, bazılarımızın iş arkadaşı, bazılarımızın damadı,
bazılarımızın gelini, sizden, bizden, bu toplumun ta içinden gelen
kardeşlerimizdir. Hâl böyleyken “Alevi” “Sünni” diyerek neyi neyden ayırmaya,
kimi kimin yanından uzaklaştırmaya çalışıyoruz? 
Ben,
bugün yüce Meclisimizin, değerli milletvekillerimizin huzurunda, Türk
milletinin huzurunda, provokasyonlara gelmememiz gerektiğini bir kez daha
hatırlatmak istiyorum. Nasıl ki etin tırnaktan ayrılması mümkün değil ise
bizlerin de bu anlamda Alevi-Sünni diye ayrıştırmaya çalışmamız mümkün
değildir. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
CEMAL
BEKLE (Devamla) – Bu toprakların mayasını çalan Hünkâr Hacı Bektaş Velilerin,
Anadolu’muzun gönül sultanı Yunus Emre’mizin, hoşgörümüzün timsali Hazreti
Mevlâna’mızın, Pir Sultan Abdal’ımızın öğretileri var iken bu öğretiler buna
müsaade etmez; hemen her ailede var olan Alilerimiz, Hüseyinlerimiz,
Hasanlarımız, Fatmalarımız, analarımız buna müsaade etmez ve yine, en
kutsalımız camilerimizin en güzel yerlerini, en nadide köşelerini süsleyen
ehlibeyt isimleri buna müsaade etmez. Bu millet hiçbir zaman 4 halifeyi
birbirinden ayırmamıştır, her birini eşit sevmiştir. Hazreti Peygamber
Efendimiz’in “Ayrılıkta azap vardır, birlikte rahmet.” sözü boşuna söylenmemiş
bir sözdür.
Sözümü
Hacı Bektaş Veli hazretlerinin bir sözüyle bitirmek istiyorum: “Bir olalım, iri
olalım, diri olalım.” 
Teşekkür
ediyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir.
Sayın
Oluç, bir söz talebiniz vardı.
Buyurun.
IV.- AÇIKLAMALAR (Devam)
45.- İstanbul Milletvekili Hakkı Saruhan Oluç’un,
Meclis çatısı altında yapılan tartışmaların sorunları çözücü olması gerektiğine
ve Türkiye’de yaşayan yurttaşlarımızın her türlü farklılıklarıyla bir birlik
oluşturduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, evet, bir gerilim yaşadık. Meclisimiz, bütün milletvekillerimiz,
bütün partiler aslında bu tür konuları suhuletle tartışabilmelidir ve ele
alabilmelidir çünkü konu ciddidir, konunun toplumsal ve tarihsel bir yanı
vardır. Bu tür tartışmalar bu Mecliste ilk defa yapılmıyor, daha önce çeşitli
tartışmalar da yapıldı. Ben yanlış hatırlamıyorsam sayıyı, 7 kez Alevi
Çalıştayı yapıldı, tartışıldı. Yani bu tartışmaların sorunları çözücü adımlar
doğrultusunda olması iyi bir şey olur. Dolayısıyla, gerginliğe gerek olmadığını
düşünüyoruz. 
Türkiye'de
yaşayan herkes, bütün yurttaşlarımız her türlü farklılıklarıyla bir birlik
oluşturmaktadır. Yani bütün kültürel, kimliksel, etnik, inançsal farklılıkların
hepsi bizim zenginliğimizdir ve bu farklılıkların birliği bizim aslında
gücümüzü oluşturmaktadır. Dolayısıyla hiçbir yurttaşımıza karşı ayrımcılık
yapılmasını, nefret söylemini kimse kabullenmemelidir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAKKI
SARUHAN OLUÇ (İstanbul) – Alevi sivil toplum kuruluşlarının, derneklerinin
talepleri, esas itibarıyla eşit yurttaşlık talepleridir; cemevlerinin
ibadethane kabul edilmesi gibi taleplerdir. Dolayısıyla bunların hepsinin
suhuletle tartışılabileceğini düşünüyoruz. 
Bir
kez daha teşekkür ediyorum. 
BAŞKAN
– Peki.
Değerli
arkadaşlarım, birazdan Kamu İktisadi Teşebbüsleri Komisyonunun raporlarına
ilişkin görüşmelere başlayacağız. 
Şimdi,
öncelikle bazı hususları açıklamak istiyorum. Bu Komisyon raporları yaklaşık on
yedi yıldır görüşülmeyen bu raporlar üzerindeki görüşmelerde konuşma
süreleriyle ilgili Kanunlar Dairesi ve Meclis parti grupları olarak bir çalışma
yapıldı ve bu çalışma çerçevesinde, partilerin kendi gruplarının belirledikleri
süreler çerçevesinde siyasi partilere ve itiraz eden milletvekillerimize söz
vereceğiz. 
Tabii,
ben her zaman, grubu bulunmayan siyasi partileri de gözetiyorum. Grubu
bulunmayan siyasi partilerimize de grup konuşmalarından sonra -yerlerinden-
isterlerse söz vereceğim. Bir hazırlık yaparlarsa da iyi olur. 
Değerli
arkadaşlarım, bu süreler İç Tüzük’ten kaynaklanan süreler değil; her partinin
süresini Grup Başkan Vekilleri belirlediği için konuşmacılarımızın konuşma
sürelerine azami riayet etmelerini rica ediyorum. Yani konuşma süreleri biten
arkadaşlarımız konuşma sürelerinde sözünü çok açık bir şekilde tamamlayamamışsa
ek süre vermemeyi düşünüyorum çünkü uzun bir görüşme bizi bekliyor. 
Ayrıca,
şimdi söz vereceğim 5 arkadaşımın dışında, 60’a göre söz taleplerini de ancak
birleşimin sonunda yerine getireceğimi ifade ediyorum. Dolayısıyla süratli bir
görüşme yapmak ve tartışmaları, konuşmaları, müzakereleri bitirmek
durumundayız. Bu çerçevede, siyasi parti gruplarımızın temsilcilerinin
kendilerine ayrılan ve gruplarının kendilerine tahsis ettiği süreleri en iyi
şekilde kullanmalarını kendilerinden rica ediyorum.
Şimdi
60’a göre söz taleplerinden ilk söz, Sayın Toğrul’a aittir. 
Buyurun.
46.- Gaziantep Milletvekili Mahmut Toğrul’un, Halkların
Demokratik Partisine yönelik siyasi soykırım operasyonlarının devam ettiğine
ilişkin açıklaması
MAHMUT
TOĞRUL (Gaziantep) – Teşekkür ederim Sayın Başkan. 
Sayın
Başkan, partimize yönelik siyasi soykırım operasyonları maalesef devam ediyor.
Elbistan’da Ali Kısa, Elif Kısa ve Bekir Kara 03/12/2019’da, gece gözaltına
alındılar, bugün tutuklandılar. Aynı kişiler 13 Kasımda gözaltına alınmıştı ve
iki gün sonra serbest bırakılmıştı. Ancak tekrar gözaltına alınan bu 3
arkadaşımız bugün tutuklandı. Ali Kısa ve Bekir Kara şu anki ilçe yöneticimiz,
Elif Kısa ise önceki ilçe yöneticimiz. Ali ve Elif Kısa 70 yaşındalar ve 2
çocukları var Sayın Başkan; biri yüzde 80 zihinsel engelli, diğeri de duyma ve
konuşma engelli. Evde başka kimseleri yok. 2 çocuk evde tek başına kendine
bakma ve yaşamlarını sürdürebilme gücü ve becerisinde değil. Aile bunu
gözaltında dile getirmiş ancak ikisi buna rağmen tutuklanmıştır. Ben burada…
(Mikrofon
otomatik cihaz tarafından kapatıldı)
BAŞKAN
– 60’a göre bir dakika biliyorsunuz. 
Sayın
Fendoğlu…
47.- Malatya Milletvekili Mehmet Celal Fendoğlu’nun,
Malatya ilinin çehresini değiştirecek yatırımların beklediğine ilişkin
açıklaması
MEHMET
CELAL FENDOĞLU (Malatya) – Teşekkür ederim Başkanım. 
İlimiz
Malatya’nın çehresini değiştirecek ve en kısa zamanda yapılması ve bitirilmesi
gereken yatırımlarımız mevcuttur. Şöyle ki: Hızlı tren projesi, 4 Eylül Mavi
Treni’nin -üç buçuk yıldan beri yapılmıyor- yeniden seferlerine dönmesi, Kuzey
Çevre Yolu, şehrin büyümesi için yeni alt merkezler, besicilik organize sanayi sitesi,
Şahnahan Deresi’nin iyileştirilmesi ve çevresindeki köylerle birlikte arıtma
projesinin yapılması, TİGEM arazisinin hayvancılığa açılması, Akçadağ
Sultansuyu Harası’nda -ki burası Osmanlı mirasıdır, at yetiştirmede bir
numaradır Türkiye’de- hipodrom talepleri vardır. Yine, kimya organize
sanayisinin kurulması ve son olarak da yine kayısı birliğin kurulması ve Şire
pazarının daha iyileştirilmiş bir yere taşınması Malatya’mızın ve bölgemizin
çevresini ve ekonomisini değiştirecektir.
Teşekkür
ederim.
BAŞKAN
– Sayın Kaboğlu…
48.- İstanbul Milletvekili İbrahim Özden Kaboğlu’nun,
Balıkesir Milletvekili Pakize Mutlu Aydemir’in insan hakları ihlallerinin
araştırılması amacıyla TBMM Başkanlığına verilmiş olan CHP grup önerisi
üzerinde AK PARTİ Grubu adına yaptığı konuşmasındaki “Türkiye’de insan hakları
ihlalleri olduğunu söylemek abesle iştigaldir.” ifadesine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan.
Dün
Cumhuriyet Halk Partisi Grubu adına verilen insan hakları ihlallerini araştırma
önergesi üzerine Adalet ve Kalkınma Partisi Grubu adına söz alan vekil
“Türkiye’de insan hakları ihlalleri olduğunu söylemek abesle iştigaldir.”
demişti. Vekil Pakize Mutlu Aydemir’in İnsan Haklarını İnceleme Komisyonu üyesi
olduğunu öğrenmiş bulunuyorum. İnsan Haklarını İnceleme Komisyonunun görevi
insan hakları ihlallerini incelemek, araştırmak ve gereğini yapmak olduğuna
göre kendisi abesle iştigal etmiyor mu? Abesle iştigal etmek boş işlerle
uğraşmaktır. Eğer insan hakları ihlalleri yoksa kendisini bu Komisyondan
istifaya davet ediyorum ve bu konuyu, bu talebimi AK PARTİ Grubunun
takdirlerine sunuyorum.
Teşekkür
ederim.
BAŞKAN
– Sayın Karahocagil…
49.- Amasya Milletvekili Mustafa Levent Karahocagil’in,
AK PARTİ hükûmetlerinin on yedi yıldır köylünün, tarımın yanında yer aldığına
ilişkin açıklaması
MUSTAFA
LEVENT KARAHOCAGİL (Amasya) – Kırsalda 25 bin proje, toplam 10 milyar TL hibe
ödemesiyle 200 bin yurttaşımıza istihdam sağladık. 
Gıda
denetimlerini yılda 1 milyonun üzerinde çıkardık. Denetçi sayısı 2002’de
1.500’ken 2018’de bu sayıyı 6.825’e, denetim sayısını 1 milyon 124 bin 918
adede çıkardık. 
Bitkisel
üretimimizi yüzde 20 artırdık. Başta buğday, mısır, çeltik ve ayçiçeği olmak
üzere birçok üründe cumhuriyet tarihimizin üretim rekorlarını kırdık. 2002’de
98 milyon ton olan bitkisel üretimimiz 2018 yılında 117 milyon tona çıkmıştır.
Üreticiyi korumaya yönelik 2019 yılında hububat, bakliyat, üzüm, çay ve fındık
alım fiyatları enflasyon oranı üzerinde hasat öncesinde açıklanmıştır. 
On
yedi yıldır köylünün, tarımın yanında yer alan AK PARTİ Hükûmeti, bundan sonra
da tüm gücüyle üretimin, köylünün…
(Mikrofon
otomatik cihaz tarafından kapatıldı) 
BAŞKAN
– Sayın Bahşi…
50.- Antalya Milletvekili Feridun Bahşi’nin,
Kumluca-Kemer yolu yapımına ne zaman başlanıp ne zaman tamamlanacağını, Alacasu
mevkisi ve Phaselis Antik Kenti arasında bulunan tünelin ne zaman
bitirileceğini Ulaştırma ve Altyapı Bakanından öğrenmek istediklerine ilişkin
açıklaması
FERİDUN
BAHŞİ (Antalya) – Teşekkür ederim Sayın Başkan.
Kumluca
ile Antalya’yı birbirine bağlayan D400 Kara Yolu 2018’de meydana gelen heyelan
nedeniyle uzun süre trafiğe kapanmıştı. Heyelanın ardından bölgede yol yapım
çalışmaları başlatılmıştır ve hâlâ devam etmektedir. Ayrıca, yine bu yol
üzerinde Alacasu mevkisi ve Phaselis Antik Kenti arasında bulunan bölgede de
Ocak 2016’dan beri 1.300 metrelik bir tünel yapımına başlanmış ama bir türlü
bitirilememiştir. Buna göre, Kumluca-Kemer yolu işinin başlama tarihi nedir, ne
zaman tamamlanacaktır? Yolun çökmesinde yüklenici firmadan kaynaklı hatalar var
mıdır? Yapımına 2016’da başlanan Alacasu mevkisi ve Phaselis Antik Kenti
arasında bulunan tünelin bitirilmesi ne zaman olacaktır? Bu bölgede sürekli
ölümlü trafik kazaları yaşanmaktır. Kara yolunun ve tünelin bir an önce
tamamlanması için ne beklenmektedir? Biz Ulaştırma Bakanına soruyoruz.
Teşekkür
ederim.
BAŞKAN
– Değerli milletvekilleri, alınan karar gereğince gündemin “Kanun Teklifleri
ile Komisyonlardan Gelen Diğer İşler” kısmına geçiyoruz.
1’inci
sırada yer alan, Kamu İktisadi Teşebbüsleri Komisyonunun, Kamu İktisadi
Teşebbüslerinin 2011-2014 ve 2015-2016 Yılları Denetimine İlişkin Raporlarının
Devlet Hava Meydanları İşletmesi Genel Müdürlüğünün 2011-2016, Çay İşletmeleri
Genel Müdürlüğünün 2011-2016, Atatürk Orman Çiftliği Müdürlüğünün 2011-2016,
Türkiye Radyo-Televizyon Kurumunun 2015-2016, Toplu Konut İdaresi Başkanlığının
2011-2016 ve Türkiye Cumhuriyeti Devlet Demiryolları İşletmesi Genel
Müdürlüğünün 2011-2016 Yıllarına Ait Bölümleri ile Raporların Bu Bölümlerine
Yapılan İtirazlar ve Komisyonun Görüşü üzerindeki görüşmelere başlıyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Komisyonlardan Gelen Diğer İşler
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (x)
BAŞKAN
– Komisyon? Yerinde.
Komisyon
raporlarının itiraz edilen bölümleri ve raporlara yapılan itirazlar ile
Komisyonun görüşü 143 sıra sayısıyla bastırılıp dağıtılmıştır.
Komisyon
raporları, Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi Genel
Müdürlüğünün 2011-2016 yılları hesap ve işlemlerinin ibra edilmesi şeklinde
karara bağlanmıştı. İtirazlar üzerine Komisyonun itiraz olunan hususlara dair
görüşü ise bu kuruluşlara ait hesap ve işlemlerinin ibra edilmesi şeklindedir.
Görüşmeler sonunda, itiraza konu edilen ve itiraz üzerine ibra edilmelerine
karar verilen 6 kuruluşa ait 32 hesap yılına ilişkin Komisyon görüşü ayrı ayrı
oylarınıza sunulacaktır. 
Yapacağımız
genel görüşmede ilk söz hakkı, itirazı yapan milletvekili veya uygun görülecek
diğer milletvekiline aittir. Daha sonra, siyasi parti grupları adına 1 üyeye,
şahısları adına 2 üyeye söz verilecektir. Ayrıca, istemi hâlinde Komisyona söz
verilecek, bu suretle görüşme tamamlanmış olacaktır.
Konuşma
süreleri, itirazı yapan milletvekili için on dakika, Komisyon için yirmi
dakika, siyasi parti grupları için, alınan karar gereğince altmış beşer dakika
-ki bu süre birden fazla konuşmacı tarafından kullanılabilir- ve şahıslar için
onar dakikadır. 
Değerli
milletvekilleri, bu çerçevede açıkladığım görüşme sürecinde ilk söz, itiraz
sahibi milletvekili olarak İzmir Milletvekilimiz Sayın Atila Sertel’e aittir.
Buyurun.
(CHP sıralarından alkışlar) 
Sayın
Sertel, süreniz on dakika.
ATİLA
SERTEL (İzmir) – Sayın Başkanım, sevgili arkadaşlar, KİT Komisyonunun sevgili
Başkanı ve üyeler; 2003 yılında bu Meclise Atatürk Orman Çiftliğinin hesapları
getirilmiş 1998 ve 1999 yıllarının denetlemesine ilişkin. O tarih de Demokratik
Sol Parti, MHP ve Anavatan Partisinin koalisyonu olduğu dönem. O dönemde
Atatürk Orman Çiftliğine ilişkin hesaplar Meclis Genel Kuruluna indirilerek
görüşülmüş. 2004 yılında, yine, 2000-2001 yıllarına ait dönem Meclis Genel
Kuruluna getirilmiş ve 2004 yılından bugüne kadar KİT Komisyonunun çalışmaları
ne yazık ki Meclise Genel Kuruluna indirilmemiş ve burada tartışılmamış,
konuşulmamış. 
Aslında
Türkiye Büyük Millet Meclisi KİT Komisyonun kurulma amacı, Türk milleti adına
yasama yetkisini kullanan Türkiye Büyük Millet Meclisi Genel Kurulunun denetim
yetkisinin KİT Komisyonuna verilmesinden ibaret. Yani biz burada ne yapıyoruz
KİT Komisyonu üyeleri olarak -35 kişi- bütün partilerin katılımıyla?
KİT’lerdeki hesapları, bilançoları ve aynı zamanda işleyişi Sayıştay
raporlarına da bakarak; eksiklikleri, aksaklıkları ve muhasebe hatalarını da
bularak denetlemeye çalışıyoruz.
Tabii,
son dönemde, geçtiğimiz günlerde konuştuğum gibi, Sayıştay raporlarının
hazırlanmasında eksiklikler var. Siyasi iktidarın baskısı temelinde oluşturulan
Sayıştay raporları bilançolara ve yolsuzluklara fazla girmemesine rağmen, biz,
geçmiş dönemde yapılan hukuksuzluklara, haksızlıklara da itiraz ederek Meclisin
önüne indirip tartışmak, konuşmak istedik. Burada Devlet Hava Meydanları
İşletmesini, Çay İşletmeleri Genel Müdürlüğünü, Atatürk Orman Çiftliğini,
Türkiye Cumhuriyeti Devlet Demiryollarını, Türkiye Radyo Televizyon Kurumunu ve
Toplu Konut İdaresi Başkanlığını Cumhuriyet Halk Partisinde itiraz eden grup
adına arkadaşlarımız onar dakika anlatacaklar; ben de TRT’yle ilgili
düşüncelerimi söyleyeceğim. 
Ama
şunun altını çizmek istiyorum sevgili arkadaşlar: Çoğunluk her zaman azınlığı
oylarıyla yenebilir; o komisyonda bütün hukuksuzluklar, hesap, muhasebe
hataları olmasına rağmen eller kalkar, vicdanlar susar, “Akladık.”
zannedersiniz, “Aklandı.” sanılır ama toplum nezdinde onu aklamak mümkün
değildir. Biz bununla ilgili geçmiş dönemden pek çok olayı sevgili başkanım -KİT
Komisyonu CHP grup başkanıydı o zaman- Haydar Akar ve diğer arkadaşlarımızla
birlikte Türkiye'nin, kamuoyunun gündemine taşımaya çalıştık, hatta suç
duyurularında bulunduk fakat sonuç alamadık çünkü Komisyonda kalkan eller o
yolsuzlukları, o usulsüzlükleri örttü. Bu yolsuzlukları ve usulsüzlükleri
söyleyen biz değiliz, toplum da bizi yanlış anlamasın yani bir iddia ortaya
koyup da “Bunlar böyle oldu.” diyen de biz değiliz. Diyenler kimler? Sayıştay
müfettişleri. Sayıştay müfettişleri inceliyorlar, raporlar hazırlıyorlar ve o
raporlar Meclise geliyor ve o Sayıştay raporlarını KİT Komisyonu üyeleri olarak
bizler okuyoruz ve orada gördüğümüz eksikliği, aksaklığı KİT Komisyonunda dile
getirmeye çalışıyoruz. 
Sevgili
arkadaşlarım, onlardan iki tane çarpıcı örneği vermek istiyorum. Biri, Phuket
Adası’na giden bir genel müdür; 38 bin lira yapmış kendi maaşını, TÜBİTAK
bünyesinde faaliyet gösteren Marmara Teknokentin Genel Müdürüyken maaşına
olağanüstü zam yaparak çok güzel bir ortamı kendine sağlamış. 
Aslında
bir haksızlığı ve hukuksuzluğu da Mecliste huzurunuzda söylemek istiyorum.
KİT’lerde bir eşitlik ve adalet de yok, KİT’lerde genel müdür maaşlarında da
bir adalet ve eşitlik yok; isteyen istediği gibi yönetim kurulu üyeliklerini de
isteyen istediği gibi maaşlarını da ayarlayabilir bir noktada, bunun da
haksızlık olduğunu düşünüyorum. Ayrıca, KİT’lerde yönetim kurulu üyeliklerinin
de liyakat temelinde olmadığını buradan ifade etmek isterim. Niye ifade etmek
isterim? Hiç olayla ilgisi olmayan kişilerin ve eski AK PARTİ’lilerin, eski
bakanların, eski milletvekillerin o komisyonlarda maaşa bağlandığının gerçeğini
de burada ifade etmek isterim. 
Bu
Genel Müdürün adını da vereyim: Orhan Çömlek. Bu Genel Müdür, Genel Müdür
olduğu sırada Phuket Adaları’na bir şirket tarafından davetli olarak
götürülüyor. Uçak biletleri alınıyor, otelde ağırlanıyor, yemesi içmesi
sağlanıyor; her şey güzel. Bu şirketle ne ilişkisi var onu bilemem ama şirket
tarafından ağırlandığı gerçeği var. Ama bu Genel Müdür ne yapıyor? Orada
topladığı faturaları, orada topladığı fişleri getiriyor, kendi kurumundan
tahsil ediyor; yetmiyor, yolluk ve ödenek alıyor sevgili arkadaşlar. Bunu
tespit ettik, arkadaşlarımla beraber basın toplantısı yaptık, açıkladık. Fakat
bu arkadaş görevden alındığında, biz, hak yerini bulmuş, tamam, çok güzel oldu;
bu Orhan Çömlek’in çömleği patladı dedik. Meğerse adamı aldılar oradan ama
Sağlık Bilimleri Üniversitesi öncülüğünde kurulan teknoparkın genel müdürü
yaptılar ve bu Genel Müdür de ne yazık ki devam ediyor oradaki görevine.
Yine,
PTT’deki bir hadiseden bahsetmek istiyorum: Eskiden, 2015 yılına kadar bir
genel müdürün toplam harcama yetkisi sınırlıydı, 2.750 lira aylık bir örtülü
ödenek harcaması vardı. 2015’te bunu yönetim kurulu kararıyla kaldırdılar,
sonrasında bu tören ve temsil ağırlama giderleri öylesine arttı ki uçsuz
bucaksız bir noktaya vardı. Kenan Bozgeyik’ten önceki Harun Maden isimli Genel
Müdür, 750 bin TL örtülü ödenekten bir yıl içinde para harcadı, 750 bin TL.
Hani diyoruz ya her seferinde işte yetim hakkıdır, garibanların hakkını
çiğniyorlar, yiyorlar falan. Hep edebiyatını yapıp da somut olarak bu insanları
cezalandırmadığımız sürece Türkiye’deki yolsuzlukların ve hukuksuzlukların da
üstesinden gelemeyeceğimiz belli. 
Ondan
sonraki genel müdür de aynı şekliyle bu işi yaptı. Bize yaptıkları açıklamada
Kenan Bozgeyik bize yaptığı açıklamada -o da sekiz ayda 458 bin lira civarında
para harcamış- “Bizim maaşlarımız yetmiyor. O yüzden bu örtülü ödeneği biz
yönetim kurulu üyelerine, orada bulunan daire başkanlarına fiş ve fatura
karşılığı paylaştırıyoruz.” dedi. Meğerse balık restoranından fiş geliyor,
gümüş takıdan fiş geliyor, takım elbiseden fiş geliyor; beyefendilerin
maaşlarına ekleniyor. 
Biz
de dedik ki: Ya, bunu böyle yapmayın, gidin iktidardan zam isteyin, maaşlarınız
normal düzeye gelsin. 1 kişi almamış arkadaşlar, ona teşekkür ediyorum
gerçekten; Doktor Ahmet Genç. Yönetim Kurulu üyesi, Hazineden gelen Doktor
Ahmet Genç örtülü ödenekten 1 kuruş kullanmamış. (CHP sıralarından alkışlar)
Diğerlerinin hepsi bunu kullanmış. 
Bunları
niye anlattım? Bu ve benzeri olaylar o kadar çok ki KİT’te, o kadar çok
tartışıyoruz ki. Sayın Başkan da biliyor, buradaki arkadaşlarımız da biliyor.
Biraz sonra arkadaşlarımız da anlatacak bütün kurumlardaki olayları, ben de
TRT’yi anlatacağım on dakikalık sınır içerisinde. Sürem bittiği için kesmek
istiyorum ama şunu söylemek istiyorum arkadaşlar: Ya, bu, bir vicdan
meselesinden öte bir hadise. Yasalara uymayan, kanunları çiğneyen, usulsüzlük
yapan kimse onu asla kimsenin korumaması lazım. Eğer bunu yaparsak Türkiye’de
gerçekten tüyü bitmemiş yetimin hakkını savunan insanlar oluruz ama ötesi
lafügüzaf olur, hikâye olur. “Bal tutan parmağını yalar.” der gibi, bal
tutanlar parmaklarını yalamayı sürdürdüğü müddetçe de Türkiye bir adım ileri
gidemez. 
Teşekkür
ediyorum. (CHP sıralarından alkışlar) 
BAŞKAN
– Sayın milletvekilleri, şimdi Kamu İktisadi Teşebbüsleri Komisyonu Raporu Grup
Başkan Vekillerine beşer dakika söz vereceğim. Arzu eden Grup Başkan Vekili
kullanabilir, arzu etmeyen kullanmayabilir; kendisinin takdiridir. Grupların
adına verdiğimiz bu sözlerin emsal teşkil etmemek üzere olduğunu da kayıtlara
geçiriyorum. 
Şimdi
ilk sözün İYİ PARTİ Grup Başkan Vekili Lütfü Türkkan’a ait olduğunu ifade
ediyor, kendisini kürsüye davet ediyorum. (İYİ PARTİ sıralarından alkışlar)
Süreniz
beş dakika Sayın Türkkan. Bunlara bugün uzatma uygulamayacağımızı baştan
açıklamıştık. 
LÜTFÜ
TÜRKKAN (Kocaeli) – Sayın Başkan, değerli milletvekilleri; 6 kamu kuruluşunun
2011-2016 yılları arasındaki Sayıştay denetim raporlarını konu alan tespitleri
için ilgili itirazların KİT Komisyonunda görüşülmesiyle ilgili söz aldım. Yüce
heyetinizi saygıyla selamlıyorum. 
Bu
kurumlar arasında Devlet Hava Meydanları İşletmesi var, Çay İşletmeleri Genel
Müdürlüğü var, Atatürk Orman Çiftliği var, Türkiye Radyo Televizyon Kurumu var,
Toplu Konut İdaresi Başkanlığı ve Devlet Demiryolları Genel Müdürlüğü yer
alıyor. Bu kurumlarla ilgili detaylı konuşmaya sürem yeterli değil, beş dakika
bunun için yeterli bir süre değil ama muhalefet şerhimizde de zaten bunlarla
ilgili birçok itirazımızı belirttik. Bu yüzden kısa kısa değinerek bir tablo
çizmek istiyorum size.
KİT
Komisyonundaki görüşmelerde itiraz edilen konular ne kadar hayati olursa olsun,
itiraz muhalefetten geldiği için, her şeyde olduğu gibi kesinlikle bu itirazlar
kabul görmüyor ve zannediyorsunuz ki “Her şeyi biz doğru yapıyoruz.” Doğru
yapmadığınız ortaya çıktı. İşte, dün Sayın Cumhurbaşkanı “Doğru yapmıyorsunuz.”
dedi, hatta bir de sizi suçladı, sermaye yanında yer almakla suçladı; “Ben
halkımın yanımdayım, ona ‘evet’ diyenler sermaye yanında.” dedi, sizi sermaye
yanında olanlar olarak suçladı Sayın Cumhurbaşkanı. Geç kalmış, on yedi senedir
siz sermayenin yanındasınız, Sayın Cumhurbaşkanı on yedi sene sonra söylüyor
bunu. Bu muhalefet sözcülerinin tekliflerini, önerilerini dikkate almazsanız
başınıza bu kazalar daha çok gelecek. 
Bunu
Komisyonda da yaşadık. Örneğin, ÇAYKUR’la ilgili görüşmede… Kuruluş sürekli
zarar ediyor. Enteresan bir şey söyleyeceğim size: ÇAYKUR Varlık Fonuna
devredilmeden önce devamlı kâr eden bir kuruluştu, Varlık Fonuna bir devredildi
ÇAYKUR zarar etmeye başladı. Bununla ilgili ben -milletvekili değildim o dönem,
bir ara dönemde- dedim ki: ÇAYKUR’u yurt dışına satacaklar. Şimdi Sanayi Bakanı
olan Sayın Mustafa Varank, o zaman danışmandı, itiraz etti “Böyle bir şey olur
mu?”, önemli bir bürokrat daha itiraz etti “Böyle bir şey olur mu?” Bakın, buradan
bir daha söylüyorum: ÇAYKUR zarar ettirilerek, değeri düşürülerek yine bir
yandaşa peşkeş çekilmek üzere kılıf hazırlanıyor, şu anda siz de ona alet
oluyorsunuz. “Sermayeden yanasınız." diyor ya onu söylüyorum. “Sermaye”
dediğiniz böyle bir katılımcı bir sermaye de değil, milletin sermayesi de
değil, bir KOBİ de değil; 5-6 müteahhidin arasında paylaştırılan bir sermayeden
bahsediyorum. Sermaye düşmanı gibi de kimse düşünmesin beni. Bunu sıklıkla
yapıyorsunuz zaten sadece ÇAYKUR’da değil. 
Bu
yapılan itirazların hiçbiri incelenmediği için de bir sonuca varılmıyor. Şunu
biliyoruz ki: Cumhuriyetin kuruluşundan bugüne kadar süregelen bu köklü kurum
ve kuruluşlar sizlerin yönettiğiniz süreçteki kadar kötü yönetilmedi, sizlerin
yönettiğiniz süreçteki kadar hiç kötü kokular gelmedi bu kurumlardan. Sizlerin
yönettiğiniz süreçte her türlü vurgun vesaire gibi söylentiler ayyuka çıktı ve
bunları yalanlamak için de hiçbir şey yapmadınız yani sanki “Alan razı satan
razı, biz yapıyoruz, size ne?” der gibi pozisyondasınız. Bunlarla ilgili hiç
hesap sorulmaz mı? Vallahi soruluyor yani seneler sonra da olsa mutlaka
soruluyor, bunu da bir kere daha size ikaz edeyim istiyorum.
Devlet
Hava Meydanları İşletmesinden bahsedeceğim üçüncü havalimanıyla ilgili. Üçüncü
havalimanı önemli bir projedir, yeri yanlış seçilmiştir bence, teknik adamlar
da öyle diyor. Şu anda suyun tahliyesi konusunda ciddi meseleler var, kış
geldi, uçuşlar ciddi anlamda sekteye uğruyor. Üçüncü havalimanı bu ülke için,
turizmin kalkınması için, özellikle Uzak Doğu’ya transit sefer yapılabilecek
güzel bir lokasyon olması açısından İstanbul’da üçüncü havalimanı önemli bir
meseledir ama tabii Yeşilköy'ü de kapatmamak kayıt ve şartıylaydı; oraya da
yazık ettiniz, onu da söyleyeyim. Yeri, seçilen yeri yanlıştır; bunu da ekoloji
uzmanları söylüyor, teknik adamlar söylüyor. Ama burada, bir de Kütahya Zafer
Havalimanı var. Yani Kütahya Zafer Havalimanı tam bir garabet; yapılma şekli,
ihalesi, verilen garanti sayısı tam bir garabet; çok kötü örnekler bunlar.
Bu
kurumların hangisinden bahsedeceğime ben de şaşırıyorum ama beş yılda
konuşulması gereken o kadar çok konu var ki; örneğin, TRT. “İbrahim Eren’in
çiftliğine dönmüş.” diyorum, beni ikide bir mahkemeye veriyor. Bu İbrahim
Eren’i ben çok eskiden tanırım, gençliğini bilirim, babası arkadaşım ama
arkadaş yani bu Hükûmete yakın olmak demek, sana verilen kurumu babanın
çiftliği gibi yönetmek anlamına gelmez ki ya. İyi yönet, biz de buradan
alkışlayalım “Bakın, İbrahim Eren TRT’yi o kadar güzel yönetti ki.” diyelim ve
bundan da onur duyalım. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Devamla) – Teşekkür ediyorum Sayın Başkan.
Sağ
olun. (İYİ PARTİ sıralarından alkışlar)
BAŞKAN
– İkinci söz talebi Sayın Akçay’ın.
Buyurun
Sayın Akçay. 
ERKAN
AKÇAY (Manisa) – Teşekkür ederim Sayın Başkan.
Milliyetçi
Hareket Partisi Grubu olarak biraz sonra arkadaşlarımız bu raporlara ilişkin
grubumuzun görüşlerini bir saat boyunca ayrıntılı olarak ifade edeceklerdir. Şu
kadarını söyleyeyim: Biz Milliyetçi Hareket Partisi Grubu olarak bu KİT
raporlarının Genel Kurulda görüşülmesini ve tartışılmasını olumlu bulduğumuzu
ifade ediyor, teşekkür ediyorum.
BAŞKAN
– Peki, ben de teşekkür ederim.
Söz
talebi Halkların Demokratik Partisi Grubu adına Grup Başkan Vekili Sayın Hakkı
Saruhan Oluç’a aittir. (HDP sıralarından alkışlar)
Süreniz
beş dakika Sayın Oluç.
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, kamu iktisadi teşebbüslerini tartışmaya başlayınca tabii, kısa bir
hatırlatma yapmak istiyorum. Bunun tarihine kısaca bir bakmak lazım, çok hızlı
geçeceğim. Türkiye’de 84 yılında başlatıldı bir özelleştirme harekâtı diyelim,
otuz beş yılını geride bıraktı ve bu sırada birçok KİT başta olmak üzere, çok
sayıda kamu üretim alanı, arsası ve varlığı satıldı. 96’da KİT sistemindeki
kuruluş sayısı 58’ken, 2003 sonrası hızlanan özelleştirmelerle KİT sayısı 18’e
kadar geriledi, KİT’lerin özelleştirilmesinin yüzde 90 gibi bir çoğunluğu
aslında Adalet ve Kalkınma Partisi iktidarları döneminde yaşandı. 25 milyar
doları aşan değerde KİT sanayi kuruluşunun satışının yanı sıra sayıları 100’ü
aşan irili ufaklı ve Anadolu’nun özellikle az gelişmiş illerine dağılmış kamu
işletmesi de kapatılarak KİT’lerin tasfiye süreci sürdürüldü. Özelleştirme
dalgası hız kazanmadan önce, 1984’te KİT’lerde 653 bin kişi çalışıyordu, şimdi
sanıyorum bu rakam 100 binin altına indi. KİT sisteminin toplam gelire katkısı
1985’te yüzde 6,2 iken geldiğimiz noktada yüzde 1’in altına geriledi. 
Şimdi,
KİT’lerin tasfiye sürecinde en büyük zararı sanayi sektörü gördü, kamunun
sanayiye yatırımı neredeyse durduruldu ve payı hızla azaldı. Bu büyük
tasfiyenin ardından KİT’lere sanayide, enerjide yatırım kapıları kapatıldı
ancak onlardan doğan açık özel sektör yatırımlarıyla kapatılamadığı için
Türkiye hem sanayisizleşme sorunu yaşamaya başladı hem de enerji arzı
güvensizliği sorunuyla karşı karşıya kaldı. 
Türkiye’de
KİT’lerin özelleştirmeler ve kapatmalarla tasfiyesi sürecinde ekonomik
rasyonellerden çok ideolojik ve politik saiklerle hareket edildiği söylenebilir.
KİT’ler özelleştirilerek sermayeye peşkeş çekilmeye devam edildi,
özelleştirmeler işsiz bıraktı, güvencesiz çalışmayı öne çıkardı ve
sendikasızlaştırdı. Özelleştirmeden elde edilen 65 milyar doları aşan gelirin
ise ÖİB verilerine göre yüzde 60’ı hazineye aktarıldı ve kamu açıklarının
daraltılmasında, bütçedeki boşlukların yamanmasında kullanıldı; diğer yüzde
40’lık kısım ise sistemin faiz giderlerine ve borç taksitlerine harcandı. 
Şimdi, AKP’nin ekonomi yönetiminin tarihine aslında
KİT’ler açısından baktığımızda, bunların tasfiyesinin tarihi olarak da
değerlendirmek mümkün. Yandaşın zenginleştirildiği, taşeronlarda çalışan
işçilerin her geçen gün daha güvencesiz ve kırılgan bir pozisyonda çalıştığı
bir dönemden söz ediyoruz. KİT’lerde verimli üretim koşullarını oluşturma
hedeflenmedi, insanca yaşam koşullarının sağlanması hedeflenmedi, kamu
hizmetinin yurttaşlara kaliteli olarak verilmesi hedeflenmedi. Şimdi, mesela
bugün konuştuk Madencilik Günü diye, madencilik alanındaki kamu yatırımları
geri plana düşürüldüğünden beri redevans sistemi ve taşeron sistemi nedeniyle
madencilikte ölümler arttı. Şimdi, bunu tartışmıyoruz doğru dürüst. Bugün
tartışacağız, konuşacağız, son derece verimsiz yapılan işler ve yanlış
uygulamalar sonucunda Devlet Demiryollarındaki kazaların başımıza neler
getirdiğini herkes izliyor. 
Bakın, 18 elektrik dağıtım şirketinin tamamını Adalet
ve Kalkınma Partisi özel sektöre devretti. 2012’den Ağustos 2019’a kadar 10
termik santral ile 89 HES, 1 jeotermal santral ve 1 gaz türbin santrali
devredildi, 15 HES’e ilişkin özelleştirme çalışmaları da sürüyor. 
Şimdi, burada, Plan ve Bütçede konuşulan,
Cumhurbaşkanının veto ettiği 50’nci maddeyi konuşacağız ya yarın, işte 50’nci
maddedeki mesele, yani termik santrallerle ilgili olan mesele de aslında
özelleştirme ve KİT’lerle ilgili bir meselenin devamıdır. Oradaki özel
şirketler kendilerine verilen teşvikleri de ceplerine atarak filtre takmadan
halkı ve doğayı zehirleyerek üretimlerine devam etmişlerdir altı yıl boyunca ve
şimdi ne oldu? Deniz bitti, suyun sonuna gelindi. Dolayısıyla doğa hakkını,
insan hakkını, insan yaşamını hiçbir şekilde ciddiye almayan bir çalışmayı
sürdürmüşlerdir. 
TRT açısından baktığımızda -zamanım tükendiği için
sadece iki cümleyle söylemek istiyorum- TRT sürmekte olan bir KİT’tir ama
iktidarın yandaş şirketidir yani TRT’nin çalışmalarına baktığımızda bunu
görüyoruz. Bir tek şeyi söyleyeceğim: TRT Haber, 1 Şubat-29 Mart 2019 arasında
yerel seçimler döneminde 57 gün boyunca Adalet ve Kalkınma Partisine 146 saat
38 dakika, HDP’ye 36 saniye propaganda imkânı vermiş. Bakın, 146 saat 38 dakika
karşılığında HDP’ye 36 saniye. Vakit olmadığı için diğer partileri tek tek
söyleyemiyorum, onlarınki de çok düşük. İşte, “TRT” dediğiniz, bugün
konuşulacak olan KİT de aslında iktidarın bir şirketi hâline gelmiştir. Bunu da
bir kez daha kayıtlara geçsin diye söylemek istiyorum. 
Teşekkür ediyorum. (HDP sıralarından alkışlar)
BAŞKAN – Süreye dikkatlerinizden ötürü ben sizlere
teşekkür ediyorum. Bunu bugün böyle gerçekleştirmemiz zorunlu değerli
arkadaşlar. 
Söz sırası, Cumhuriyet Halk Partisi Grup Başkan Vekili
Sayın Özgür Özel’e aittir. (CHP sıralarından alkışlar)
Süreniz beş dakika Sayın Özel. 
ÖZGÜR ÖZEL (Manisa) – Teşekkür ederim Sayın Başkan.
Değerli
milletvekilleri, bugün olağan dışı bir görüşme yapıyoruz. Aslında bir
ödevimizi, bir görevimizi yapmadık, yapmadık, yapmadık; on beş yıldır
yapılmamış bir görüşmeyi yapıyoruz. Ve bugün yine, son altı yılın KİT
raporlarının kesinleşmesinin önündeki bir engeli kaldırıyoruz. Aslında Sayıştayın
bunu beklememesi lazım ve bir usulsüzlüğü gördüğünde doğrudan ihbarda bulunmak
görevi ama içinde bulunduğumuz düzende bu cesareti kolay kolay gösteremiyor. O
yüzden KİT Komisyonu raporlarının kesinleşmesi lazım. Bu kesinleşme, KİT
Komisyonunda görüşüldükten sonra eğer süresi içinde itiraz edilmezse
kendiliğinden gerçekleşiyor. 
Elimizde
bir rapor var. Aslında bu raporun tamamının bütün milletvekillerine dağıtılması
gerekirdi. Sayın Doğan Kubat’ın önerisi ve grupların uygun görmesiyle biz bunu
bir gün için bu kadar kâğıt israfı olmasın diye yetecek sayıda KİT Komisyonu
üyelerine basılmasına ve gruplara belli sayıda dağıtılmasına tamam dedik.
Elinizdeki rapor 870 sayfa. İçinde son altı yılda KİT Komisyonunda görüşülen
konulara Cumhuriyet Halk Partisinin süresi içinde itirazı var, o itiraz
başvurusunu 781’inci sayfada görebilirsiniz. 
Aslında
bunu her yıl yapmak gerekirken ve yirmişer dakika bu itirazı görüşmek
gerekirken altı yıldır yapmadığımız için bugün özel bir uzlaşıyla hepsini
birden yapıyoruz. Yüz yirmişer dakika üzerinde konuşmanın olanaklı olmadığı
için de süreyi altmışar dakikaya indirdik. Her grup kendi takdirine göre süreyi
bölüştü ve biz bunun üzerinden Meclisin bir ayıbını ortadan kaldıracağız. Ve
şöyle bir uzlaşının tekrarını iktidar partisinden -teyiden- bekliyoruz. Bundan
sonra da Meclis her sene görüşmesi gereken KİT Komisyonu itirazlarını süresi
içinde görüşecek, Meclise getirecek, rapor kesinleşecek. Ve kimse bu düzen
içinde bazısının beş yıl, bazısının on yıl olan zaman aşımı sürelerinden Meclis
kendi görevini yapmadığı için suç işleyenler kurtulamayacaklar. Aynı Kamu
Denetçiliği yani Ombudsman raporunu, 2013, 2014, 2015, 2016’nın raporunu 11
Ocak 2018’de görüşmüştük. O gün söz verdi bütün Meclis, 2017 Ombudsman raporunu
da 1 Kasım 2018’de görüştük. Bu sene görüşmemiz gereken 2018 Kamu Denetçiliği
raporunu da bütçe bittikten sonra, yeni yıl gelmeden önce görüşmemiz gerekiyor
çünkü grupların birbirlerine tutanak altında verdiği taahhüt bu. Ve bu görüşme
bundan sonra her yıl, bir önceki yılın KİT Komisyonuna itiraz yapıldıysa, aynı
3346 sayılı Kanun’un 8’inci maddesinde dediği gibi, itirazdan hemen otuz gün
içinde Komisyonda görüşülmesi lazım ama burada 9’uncu ayda görüşüldü ve yirmi
gün içinde Mecliste gündeme alınıp on beş gün içinde de bu görüşmenin
tamamlanması gerekiyor. 
Şimdi,
öyle bir durumdayız ki bir KİT Komisyonu var, görevini yapıyor. Bütün
partilerden KİT Komisyonu milletvekillerine teşekkür ederiz, partimden görevli
8 arkadaşımın emeklerine ayrıca teşekkür ediyorum. Süresi içinde muhalefet bir
gün geçirse rapor kesinleşecek, muhalefet bir gün geçirmiyor ama süresi içinde
yapılan itirazı süresi içinde, otuz günde görüşmüyorlar, dokuz ay sonra
görüşüyorlar. Bu da doğru bir şey değil.
Aslında şunu da söyleyelim: Bu Komisyonun sadece iktidar
partisinden oluşması da doğru değil. Muhalefet partilerinden bu Komisyonun
Başkanlık Divanının oluşması lazım. Aslında denetim işlerinde muhalefetin
güçlü, iktidarın zayıf olması lazım ki etkin bir denetim yapılsın ama maalesef
bunların hepsi bir kenarda. Ama bugün bir eksikliğin ortadan kaldırılmasını ve
gelecekte, artık Meclis adına denetim yapan Sayıştayın raporlarının
görüşülmesini -bir parti ya da 20 milletvekili itiraz edebilir, bu hepimizin
hakkı- süresi içinde o görüşmelerin yukarıda tamamlanıp buraya gelmesine bir
örnek teşkil etmesi açısından önemsiyoruz. Buna katkı sağlayan tüm
milletvekillerine de teşekkür ediyoruz. 
Saygılar
sunuyorum. (CHP sıralarından alkışlar) 
BAŞKAN
– Söz sırası, Adalet ve Kalkınma Partisi Grup Başkan Vekili Sayın Cahit Özkan’a
aittir. (AK PARTİ sıralarından alkışlar) 
Süreniz
beş dakika Sayın Özkan. 
CAHİT
ÖZKAN (Denizli) – Sayın Başkan, değerli milletvekilleri; özellikle,
Cumhurbaşkanlığı hükûmet sistemiyle beraber Meclisimizin denetim vazifesini çok
da hassasiyetle yerine getirmesi bizim için önemlidir. Açıkçası, bugüne kadar
KİT raporlarının ve Ombudsmanlık raporlarının gecikmeli olarak da görüşülmemiş
olması ve bugün görüşüyor olmamız Meclisimizin denetim faaliyeti açısından
değerlidir. Bu noktada, itirazlarını ileri süren ve bugün bu görüşmenin
yapılmasına vesile olan tüm siyasi parti gruplarına ve özellikle Cumhuriyet
Halk Partisi Grubuna teşekkür ediyoruz. 
Tabii,
KİT Komisyonunda görüşülen ve özellikle bugün Mecliste itirazı nedeniyle
görüşülmesi gerçekleştirilecek olan Devlet Hava Meydanları İşletmesi Genel
Müdürlüğü, Çay İşletmeleri Genel Müdürlüğü, Atatürk Orman Çiftliği Müdürlüğü,
Türkiye Radyo Televizyon Kurumu, Toplu Konut İdaresi Başkanlığı, Türkiye
Cumhuriyeti Devlet Demiryolları İşletmesi Genel Müdürlüğünün, bu KİT’lerin
görüşülmesini tamamlayacağız. 
Ancak
biraz önce, Sayın Grup Başkan Vekillerimizin de ifade ettiği üzere, özellikle,
Meclisin denetim vazifesini daha etkin bir şekilde yerine getirebilmesi için
Meclisimizin de Cumhurbaşkanlığı hükûmet sistemine uygun, yeni bir İç Tüzük’e
ihtiyacı olduğu da açıktır. Bu noktada, hem bu İç Tüzük’ü yerine getirmek hem
de daha etkin denetim faaliyeti için etkin denetimi sağlayacak bir İç Tüzük
çalışması da Meclisimizin gündemindedir; gündeminde olması gerektiğine
inanıyoruz. 
Bakınız,
tabii, KİT’lerin etkin, verimli şekilde çalışması, kârlılığı hedeflemesi ve
özellikle kamu maliyesine yük getirmemesi açısından denetimleri çok önemlidir.
Bu bağlamda, bugüne kadar, özellikle on yedi yıllık süre zarfında, KİT’lerde verimliliğin
artırılması, etkin ve yeterli kârlılığın sağlanması ve kamu maliyesine yük
getirmemesi açısından çalışmalar sonuç vermiş, bu noktada olumlu neticeler
almış bulunuyoruz. Ancak şu an Mecliste görüşmesine başlamış olduğumuz KİT
raporları bizim için çok önemli. Her şeyden önce, âdeta bir beytülmal
niteliğinde olan ve vatandaşlarımızın emanetini taşıyan bu kurumların
vatandaşlarımızın alın teri olarak onların hizmetinde etkin ve verimli,
kârlılıkla çalışmasını sağlarken diğer taraftan varsa bir suistimal onların da
takibi Meclisimizin üzerinde bir vazifedir. 
Bu
bağlamda, özellikle bu denetim vazifesinin yolunu açan milletvekillerimize ve
parti gruplarımıza teşekkür ediyorum ancak yeniden ifade ediyoruz ki KİT raporu
ile Kamu Denetçiliği raporunun bundan sonra her yıl içerisinde vaktinde,
saatinde bu Mecliste denetiminin sağlanmasının da AK PARTİ Grubu olarak bizim
de üzerimize düşen bir vazife olduğunu düşünüyoruz. Sadece Sayıştay
raporlarıyla değil, aynı zamanda KİT Komisyonunun çalışmalarıyla, yine Meclis
Genel Kurulunda, varsa bir eksiklik veya bir itiraz, bu kutsal çatı altında
onların da değerlendirilmesinin yapılarak vatandaşımızın bize vermiş olduğu
“Egemenlik kayıtsız şartsız milletindir.” anlayışıyla üzerimize düşen
vazifeleri çok daha etkin bir şekilde yerine getirebileceğimize inanıyorum. 
Ancak
şunları da kısaca ifade etmenin gereği olduğunu düşünüyorum: Özellikle
suistimaller değerlendirilip bu Meclis çatısı altında bu itirazlar
değerlendirilirken diğer taraftan da KİT’lerimizin son on yedi yıllık süre
zarfında ortaya koydukları performans ve başarılar da milletimizin takdirini
elbette toplamıştır. Bakınız, 2002 yılından itibaren KİT’lerde yaşanan kârlılık
sayesinde 2002-2018 yılları arasında verimlilik 16 kat artmıştır. Brüt satışlar
2002’de 23 milyar TL iken bugün 130 milyar TL’nin üzerine çıkmıştır. Yine 2019
yılında bu rakam yüzde 23 oranında artmıştır. KİT’lerin yatırım harcaması 2018
yılı itibarıyla 19 milyar TL iken bugün, 2019 yılı itibarıyla yüzde 12 artmak
suretiyle 21,8 milyar TL’ye ulaşmıştır. 
Özetle,
Meclis bugün denetim vazifesini yerine getiriyor. Bu denetim vazifesini daha
etkin yerine getirebilmek için her sene, zamanında bu raporların
değerlendirilmesi gerektiğini ifade ediyor; yeniden, bu çalışmaya katkı sunan
bütün parti gruplarına teşekkür ediyor; yüce Meclisi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Özkan.
Değerli
milletvekilleri, şimdi raporlar üzerinde, parti gruplarının sözcülerini kürsüye
davet edeceğim.
İlk
söz İYİ PARTİ Grubuna aittir. 
Parti
gruplarının söz hakkı altmışar dakikadır. Parti grupları bizlere gönderdikleri
listedeki sayın milletvekillerine bu süreleri paylaştırdı; biz de o sürelere
uyarak arkadaşlarımızın söz sürelerini takip edeceğiz.
İYİ
PARTİ adına ilk söz, Samsun Milletvekilimiz Sayın Bedri Yaşar’a aittir. 
Buyurun.
(İYİ PARTİ sıralarından alkışlar)
Sayın
Yaşar, süreniz kırk beş dakikadır.
İYİ
PARTİ GRUBU ADINA BEDRİ YAŞAR (Samsun) - Sayın Başkan, değerli milletvekilleri;
hepinizi saygıyla selamlıyorum,
Kamu
İktisadi Teşebbüsleri Komisyonunun 2011-2016 yılları arasında 6 kamu
kuruluşunun Sayıştay denetim raporlarına konu olan tespitleri üzerine yapılan
itirazlar Kamu İktisadi Teşebbüsleri Komisyonunda görüşülerek bugün Genel Kurul
gündemine alındı. Ben de bugün İYİ PARTİ Grubu adına söz almış bulunuyorum,
yüce heyetinizi saygıyla selamlıyorum.
Esasında,
kurumların işleyişi ve mali disiplinleriyle ilgili yaşanan aksaklıkların ve
eksikliklerin giderilmesi açısından bu tür itirazların yapılmasının, demokratik
zeminde tartışmaya açılmasının ve Türkiye Büyük Millet Meclisi çatısı altında
denetiminin yapılmasının ülkemiz demokrasisinin gelişmesine önemli katkılar
sunacağına canıgönülden inanıyorum.
Muhalefet
adına yaptığımız itirazlarımız KİT Komisyonu metinlerinde mevcut ama yaptığımız
bu itirazların en azından Genel Kurulda da görüşülmesinin, tartışılmasının kamu
adına, millet adına büyük katkıları olacağını düşünüyoruz. 
Diğer
taraftan, muhalefetin görüşlerinin önemsenmemesinin yanında bir başka konu da
görüşmelerin bir oldubitti niteliğinde… Sayıştay raporlarına yapılan
itirazların görüşüleceği dün gece yarısı bizlere iletildi ve üzerinden on iki
saat dahi geçmeden Genel Kurul gündemine geldi. Üstelik görüşmelerine devam
edilen başka bir kanun teklifi varken böyle bir karar alındı. Biz İYİ PARTİ
Grubu olarak hemen her konuda kendimizi hazır hissediyoruz ancak bu uygulama
Türkiye Büyük Millet Meclisinin saygınlığına da bir miktar uygun düşmüyor.
Netice itibarıyla bu daha önceden haber verilmiş olsaydı daha farklı mecralarda
bunu tartışma fırsatı da olurdu.
Genel
olarak, cumhuriyetin kuruluşundan bugüne, binbir emekle yoğrulan kurum ve
kuruluşlarımız bugün maalesef hiç olmadığı kadar kötü durumdadır. Kamu
kurumlarının -biraz önce Grup Başkan Vekili ifade etti ama- bankaların dışında
kâr edenlerinin sayısı bir elin parmaklarını maalesef geçmiyor. Zaten bu
yönetim modeli sonucu kamu iktisadi teşebbüsleri daha önce de özelleştirilirken
hepimiz biliyoruz ki çoğu arsa bedelleriyle özelleştirildi ve bunlar da mevcut
faaliyetlerine devam etmiyorlar. Bunu Süt Endüstrisi Kurumundan görmek mümkün,
Et ve Balık Kurumundan görmek mümkün. Biz biliyoruz ki bunların çoğu sadece ve
sadece arsa olarak değerlendirildi. Hâlbuki bunlar özelleştirilirken özellikle
daha rantabl işletilmesi, daha efektif işletilmesi açısından özel sektöre
devredilmişti, maalesef çoğu bugün kendi faaliyet alanlarında görev
yapmıyorlar. Bununla beraber, yine özelleştirilen kurumlardan termik
santraller; 2013, 2014, 2015 yıllarında özelleştirilen termik santraller biz
biliyoruz ki yatırım yapacaklardı, verimi yükselteceklerdi, daha yüksek
kalorili kömürlerle enerji üreteceklerdi ve Türkiye’nin enerji açığını bir
şekilde kapatacaklardı ama görüyoruz ki bu geçen süre içerisinde daha
filtrelerini bile takamadılar. Maalesef, geçtiğimiz dört yıllık, beş yıllık
süre içerisinde -burada geçtiğimiz hafta da gündeme geldi- muhalefetin bütün
feryatlarına rağmen “Bu süreyi uzatmayalım, iki buçuk yıl çok fazla, uzata
uzata bugünlere geldik, kamu sağlığını tehdit eder nitelikte bu süreyi
uzatmayalım.” dedik; buradaki iktidar partisi milletvekillerinin tamamı bu
konuda olumlu görüş beyan etti, bizim feryatlarımızı duymadı, Allah’a şükür ki
Sayın Cumhurbaşkanımız bir yanlıştan dönmenin erdem olduğunu bir kez daha
Parlamentoya hatırlatmış oldu. Ümit ediyoruz ki özellikle muhalefetten gelen
tekliflere her ne şartta olursa olsun olumsuz cevap verilmesi fikrinden de bu
vesileyle bu örnekte gördüğümüz gibi vazgeçmiş oluruz, yoksa Parlamentoda
özellikle iktidar partisi milletvekillerimiz “ret” deyip daha sonra bu karara
“evet” denilmesinin mutluluğunu yaşama ikileminden de kurtulmuş olurlar.
Sayın
Başkan, değerli milletvekilleri; Devlet Hava Meydanları İşletmesiyle Komisyonda
yapılan görüşmelerde ağırlıklı olarak İstanbul üçüncü havaalanı ve Kütahya
Zafer Havaalanı projelerinde yaşanan sorunları dile getirmiştik, hem Komisyonla
hem de kuruluş yetkilileriyle görüşlerimizi paylaşmıştık. Özellikle Türkiye’de
bu tür yatırım projeleriyle ilgili ihaleye çıkılırken hazırlıkların ciddi
olarak yapılmadığı ve bazı hukuki boşluklara sebebiyet verildiği görülmektedir.
Herhangi bir yatırım yapılacağı zaman önce fizibilite çalışması yapılır,
fizibilite aşamasında havaalanı gibi büyük yatırımlar için yapılacak yatırımın
yeri, konumu, hava şartları, rüzgâr yoğunluğu, zemin incelemesi, bulunduğu
konum ve ulaşım noktaları dâhil, her bir konu en iyi şekilde hesap edilip
gerekli altyapı çalışmaları yapıldıktan sonra ihaleye çıkarılması gerekir.
Olması gereken budur ancak tabloya bakıldığında bu ölçülere ne kadar uyulduğu
tartışmalıdır. Üstelik İstanbul Havaalanı için hazineden herhangi bir garanti
verilmeyeceği söylenmişti, daha o günlerde yerli bankalardan belli miktar
devlet garantisi kapsamında da krediler kullanılmıştı. 
Şunu
açıklıkla ifade edelim: Türkiye'nin kesinlikle üçüncü havaalanına ihtiyacı var.
Burada bütün bunları eleştirirken bizim “Havaalanı yapılmasın, demir yolu
yapılmasın, köprüler yapılmasın, barajlar yapılmasın.” diye bir iddiamız yok.
Bunlar yapılsın ama daha önceden bunlarla ilgili gerekli çalışmalar, ön
etütler, fizibiliteler yapılsın, Türkiye’nin bütçesinin nelere mal edileceği
konusunda fikir ve düşüncelerimiz net olsun. 
İstanbul
Havaalanı da daha önce denizden 90 metre yükseklikte planlandı ama daha sonra
yapılan çalışmalar sonucunda 60 metre olarak bu gerçekleşti. Kotun 60 metreye
düşürülmesiyle beraber doğal olarak havaalanı maliyetinde de belli düşmelerin
olması gerekir ama görünen o ki bu maliyetlerdeki azalmalara rağmen biz daha
çok işletme sürelerini devrettik ilgili yatırımcı kuruluşlara ama bu işletme
süresiyle ilgili, süreyle ilgili herhangi bir kısalma söz konusu değil. Ümit
ediyoruz, bundan sonraki görüşmelerde en azından, devlet lehine olan bu gelişme
de veyahut da yatırımın miktarının azalmasına yönelik gelişmelerin devlet lehine
olarak tezahür eder diye düşünüyoruz. 
Yine
bu yatırımlar yapılırken özellikle yapılan işin maliyeti -İstanbul Havaalanı
için söylüyoruz- KDV dâhil yaklaşık maliyeti 26 milyar euro; bu maliyet benzer
havaalanlarına kıyasla normal bir maliyet değil. Çin’de bunun 2 katı
büyüklüğünde yapılan bir havaalanının maliyeti yaklaşık 11 milyar euro; demek
ki biz bunun yaklaşık 2 katına bu havaalanını mal etmişiz. İşte bizim de tam
itiraz ettiğimiz nokta burası. 
Diğer
taraftan, havaalanıyla ilgili işlemler yapılırken de yani havaalanının
işletmesi yapılırken de bugün İstanbul Havaalanı’na indiğiniz andan itibaren
havadaki süre kadar neredeyse havaalanı içerisinde de seyahat ediyorsunuz; o
yetmiyor, havaalanında uçaktan indiğiniz andan itibaren otobüsle de ilgili terminallere
gitmek ciddi bir zaman alıyor. Aynı şekilde, altyapı yapılmadığı için,
İstanbul’da metro bağlantısı, üçüncü havaalanına metro bağlantısı olmadığı için
bugün İstanbul Havaalanı’ndan bir taksiye bindiğiniz zaman Bahçelievler’e
yazdığı ortalama taksi ücreti paralı yol da dâhil 185 TL yani neredeyse uçak
bedeli kadar bugün metro bağlantıları, gerekli bağlantılar yapılmadığı için
şehir içi ulaşıma belli bir bedel ödüyorsunuz. Dolayısıyla, bu bir planlama
işidir, işletme de bir planlama işidir, yatırım da bir planlama işidir. Bunlar
doğru düzgün yapılmış olsaydı herhangi bir sorun yaşanmazdı diye düşünüyoruz.
Bunun
yanında gerek yap-işlet-devret modelleriyle gerekse de kamu-özel iş birliğiyle
yapılan köprüler dâhil -Osmangazi Köprüsü dâhil, Yavuz Sultan Selim Köprüsü
dâhil- havaalanları dâhil, önümüzde şehir hastaneleri var, işletmeye alındı,
başladı, göreceğiz, şu ana kadar verilen rakamların, garantilerin tuttuğu bir
projeye daha rastlamadım. Ne köprüde ne yolda ne de havaalanında -burada da 20
milyon yolcu hedefliyoruz, göreceğiz- şu ana kadar bu rakamların hiçbiri
tutmadığına göre “Bu işte bir yanlışlık var.” demektir. Biz buna dikkat çekmek
istiyoruz. Yani verilen garantilerle bu iş yürümüyor. Maliyetlerde bir
farklılık var, bizim de en fazla üzerinde durduğumuz konu bu. Dolayısıyla bizim
2020 bütçesinde bu garantilerle ilgili şu an ayırdığımız para yaklaşık 16
milyar TL. Yani bu garantiler yerine gelmeyecek, bu rakam da daha net değil,
önümüzdeki zamanda göreceğiz ama şimdiden hastaneler, otoyollar, köprüler ve
verilen garantilerle ilgili bütçeden ayrılan para 16 milyar TL. 
Özel
şirketlerin yatırımlar yapmasını sağlamak için aslında bizim fikrimiz şu: Köprü
mü yapmak istiyor, yol mu yapmak istiyor, devletten hiçbir garanti istemesin,
kendi imkânlarıyla istediği köprüyü yapsın, fiyatını da kendisi koysun.
İstediği fiyatta da insanlar o köprüden geçsinler, istediği anda istiyorsa da o
yolu kullansınlar ama devlet bu işi yapacaksa buna teminat verdiği zaman
otomatikman devlet de bu yükümlülüğün altına girmiş oluyor. Bugün, bu şirketler
uluslararası arenada kredi alırken ne yapıyor? Bu verilen garantileri götürüp
diyor ki: “Bizim köprüden geçse de geçmese de biz bu parayı alacağız.” Bu bir
garantidir, bu da bir şekilde devleti dolaylı da olsa borç yükü altına, garanti
yükü altına sokmaktadır. Zaten bugünkü bütçede ayrılan rakam da bunu teyit eder
niteliktedir. 
Aynı
şekilde bir başka örnek verecek olursak Zafer Havaalanı, herkes konuşuyor,
hepimiz konuşuyoruz. Devlet diyor ki: “Buraya yılda 4 milyon yolcu inecek.
Peki, gerçekleşen rakam ne kadar? 200 bin yolcu. Bu ne demek? Yüzde 5 oranında
gerçekleşti demek. 
Değerli
arkadaşlar yani bu hesaplama yöntemine, bu hesap kitap işine akıl sır ermez;
bunu normal matematik kuralları içerisinde yorumlamak mümkün değil. Yani
herkesin hesabı yüzde 5 şaşar, bizim hesabımız yüzde 95 şaşıyor; bunun bir
izahı olamaz. Ama bazı yatırımların da yapılma zarureti vardır, her şey maliyet
demek değildir. O zaman devlet oraya havaalanı yapacaksa, yapmak mecburiyeti
varsa yapmalıdır; bunun da biz arkasında duruyoruz. Bunu bu tür modelle değil,
kendi bütçesine koyar, der ki “Ben Zafer Havaalanı’nı yapacağım.” Gerçek
maliyeti neyse, rakamlar neyse devlet bunu yapar. Devlette hizmet önceliklidir.
Devlet o işin kârına, zararına bakmaz, o hizmetin oraya ulaşması kârdan,
zarardan daha önemlidir. Dolayısıyla bu tür yatırımları, kamu-özel iş
birliğiyle değil, devletin yapmasının daha faydalı olacağı kanaatindeyiz. 
Diğer
taraftan, genelde, tabii, biz bunları eleştirdiğimiz zaman diyorlar ki: “Biz
işe kümülatif bakıyoruz.” Ne demek kümülatif bakıyoruz: “Biz devletiz, işte,
kurumun bir tanesi kâr ederken, bir tanesi zarar eder, öbürü başa baş gelir.
Yani siz bir işi idare ediyorsanız, bir holdingseniz, bir iş sahibiyseniz, A
şubeniz kâr eder, B şubeniz zarar eder, C şubeniz de başa baş gelir.
Dolayısıyla biz işin sonucuna bakarız. Sonucunda bu iş netice itibarıyla
kârlıysa kârlı sayarız.” Bu modeli devlette uygulamanın da devlette bu modelle
işlem yapmanın da biz doğru olmadığını düşünüyoruz. Devlet, gerçekten kâr eden,
kâr edebilecek müesseseleri özel sektörle beraber iş birliği içerisinde yapar
ama zaruri işleri de kendisi yapmalıdır diye düşünüyoruz. 
Bunun
yanı sıra ÇAYKUR... “Çay” denildiği zaman, Rize’de yaşayan vatandaşlarımız için
bu bitkinin ne anlam ifade ettiğini iyi bilmek, iyi anlamak ve ona göre bir
politika belirlemek gerekir.
Çay
Rize’de her şey demektir; düğünler, nişanlar, çocukların okul masrafları gibi
ailelerin her türlü geçimi bu bitkiye göre ayarlanır, hasılat zamanına göre
belirlenir ve programlanır. Bu sebeple çay, göz ardı edilebilecek bir konu
değildir.
Rakamlara
baktığımızda, ÇAYKUR 2011 yılında zarar etmiş, 2012 yılında zarar etmiş, 2013
yılında zarar etmiş. 2014 yılında zararı 331 milyon TL. Peki, 2018 yılında
şirketlerin yönetim kurulları bir araya gelmiş ve demişler ki: “Artık bu kötü
gidişe bir son vereceğiz, bütün hesapları düzelteceğiz.” Bu düşünceyle 2018
yılı projeksiyonu olarak demişler ki: “Biz ÇAYKUR olarak bu sene 42 milyon lira
kâr edeceğiz.” Böyle bir projeksiyon orta yere koymuşlar, böyle bir çalışma
orta yere koymuşlar. Peki, bu hedefin gerçekleşip gerçekleşmediğine şöyle bir
baktığımız zaman, aynı yıl içerisinde kurum 657 milyon TL zarar ediyor, 2018
yılı. Yani siz 42 milyon lira kâr hedefliyorsunuz, 657 milyon zarar
ediyorsunuz.
Şimdi
bunu çıkıp birinin izah etmesi gerekir, buna birinin bir şey söylemesi gerekir.
Yani siz bir müessesede “Biz bu sene 42 milyon kâr edeceğiz.” diyeceksiniz, o
yılı 657 milyon zararla kapatacaksınız. Bunun izahı olamaz. Özel sektörde bu
işletmenin başındaki adam hiçbir itiraza, hiçbir uyarıya, hiç bir ikaza gerek
kalmaksızın… Ben olsam istifamı götürür masanın üzerine koyarım. O zaman siz
istifanızı masanın üzerine koyacaksınız, bir başkaları gelecek bununla ilgili
gerekli işlemleri yapacak.
Başarılı
olamayan ve kurumu her geçen gün eriten bir yönetim görevde kalmaya devam
ederse biz de bu sonuçları izlemeye devam ederiz. 
ÇAYKUR
2017 yılında çay üretiminin yaklaşık yüzde 41’ini karşılıyor. Yani Türkiye'deki
üretiminin yaklaşık yüzde 41’ini ÇAYKUR, yüzde 59’unu da özel sektör
karşılıyor. Ne oluyor biliyor musunuz? Özel sektörün tamamı kâr ediyor ama bu
işin yüzde 41’ine sahip ÇAYKUR her dönem zarar ediyor. Şimdi, aynı malzeme,
aynı üretici, aynı ham madde aynı pazar ama farklı 2 tane yönetim var. Hatta,
hâlâ çay fabrikalarını yapmaya devam ediyorlar. İşte bunları sorduğumuz zaman
aldığımız cevaplar farklı tabii, kurum yetkilileri daha çok işçi sayısındaki
artış… “Geçici işçileri kadroya geçirdik, maaşlar arttı, ek masraflar oluştu.
Kredi kullandık, faiz ödedik, maliyetlerimiz arttı.” diyorlar. Bakın, bunların
tamamı, çalıştığınız ortamdaki bu saydığınız her şey sizin rakipleriniz için de
geçerli; onlar da personel çalıştırıyor, onlar da enerji tüketiyor, onlar da
bankalardan zaman zaman finansman kullanıyor dolayısıyla bunun arkasına
saklanamayız. 
Bu
manada, Türkiye'deki çay tüketimine baktığımız zaman, dünyada şampiyon
olduğumuz ender konular vardır, o da çay tüketimi konusu, yıllık ortalama 3,5
kilogramla dünya 1’incsiyiz. Dolayısıyla pazar açısından fazlaca bir problem
yok ama özellikle reklam bütçesinden bahsetmek istiyorum ben biraz da. Tabii,
fabrikalar üretiyor, reklam yapacaklar. Reklam bütçelerinin diyelim ki yaklaşık
yüzde 70’ini, 75’ini dar bir bölgede, yüzde 25’ini de Anadolu’nun genelinde
harcıyor yani pazarın yüzde 75’ine reklamdan yüzde 25, pazarın yüzde 25’ine de
reklamdan yüzde 75. Dolayısıyla -ÇAYKUR bugün özellikle spor kulüplerini de
belli oranda destekliyor, buna da hiç itirazımız yok ama- sattığı alan itibarıyla
düşündüğünüz zaman, bunun dağıtımını da orantılı bir şekilde yapması lazım. 
Diğer
taraftan, tabii, zaman zaman Komisyondaki görüşmelerimizde hep “Çay yasası
çıkmalı. Bu, bizim önemli sorunlarımızdan bir tanesi.” diyorlar. İyi, tamam.
Biz de Komisyonda mutlu olduk, dedik ki KİT Komisyonunun diğer bir görevi de
bize denetime gelen kurum ve kuruluşların önünü açmak, onların faaliyet
alanlarını daha genişletmek. Ne tür probleminiz varsa iktidar ve muhalefete hiç
bakmaksınız her türlü katkıyı vermeye hazır olduğumuzu ifade ettik. Komisyon
toplantısından sonra biz ÇAYKUR’un yetkililerini aradık “Siz bu çay kanunuyla
ilgili ne düşünüyorsunuz? Talebiniz nedir? Nasıl yardımcı olalım? İster iktidar
ister muhalefet, biz bu çay yasasıyla ilgili Meclise bir teklif vermek
istiyoruz.” İnanır mısınız hiç kimseyle görüşemedik, yetkililer de burada.
Dolayısıyla hâlâ, bugün çay yasasının bu Meclise gelip gelmeyeceği konusunda
hiçbir fikrimiz yok. Önemli değil, kurumlar başarılı olsun; bu kurumlar
milletin kurumları, bizim vergilerimizle yaşayan kurumlar, vergilerimizle
yapılan kurumlar. Buradan bir kez daha ifade ediyorum: İnşallah biz çay
yasasının -iktidar getirsin, muhalefetin de bir önemi yok- geçmesi konusunda da
her türlü katkıyı sağlayacağız.
Diğer
taraftan, bu sene çay fiyatı ilan edildi, 3,03 TL/kg. Şimdi bunu bölgemiz
memnuniyetle karşıladı. Ama buradaki mesele şu: 3,03’le tespit edilen fiyatla
kurumun aldığı çay miktarı belli. Çayın tamamını alamadığı için bu sefer
üreticiler otomatikman özel sektörle karşı karşıya kalıyor. Ne oluyor biliyor
musunuz? Özel sektörün fiyatı şu an 1,8 ila 2 lira arasında. Bunun anlamı ne?
Siz 3,03 fiyat tespit etmişsiniz, belli bir kota var, o kotadaki miktar kadar
çayı götürüyorsunuz, fabrika alıyor ama diyor ki: “Benim bundan sonrasını
işleme kapasitem yok.” Çayın önemli bir kısmını da özel sektör işlediğine göre
fiyatı da onlar belirliyor. İstediği fiyattan... Çünkü vatandaşın öncelikleri
var, hepsini sezona göre ayarlamış; borçları var, taksitleri var, elektrik
parası var, okul parası var, vergisi var, sağa sola borcu var; onu beklemesi
mümkün değil, kotasını da doldurduğu zaman otomatikman özel sektörün kucağına
düşüyor, 1,8 ile 2 lira arasında çay fiyatları tespit edilmiş oluyor ve işlem
de bunun üzerinden görülüyor. Dolayısıyla, sizin 3,03 olarak afişe ettiğiniz
fiyatın pazarda çok da fazla bir anlamının olmadığını hep beraber görmüş
oluyoruz. Dolayısıyla devletin bu konuya bir miktar da müdahale etmesi gerekir
diye düşünüyoruz. 
Diğer
bir mesele de özellikle farklı bölgelerden kaçak çay giriyor. Tabii kaçak çay
ülkemize girdiği zaman, vergilerden de muaf olduğu zaman otomatikman yerli
üreticilerin rekabet gücünü de kırmış oluyor. Bu manada da devletin bununla
ilgili tedbirler alması lazım. Bu kaçak olarak giren çaydır, sigaradır, diğer,
alkollü içeceklerdir, ne ise bunlarla ilgili tedbirlerin alınması ve yerel
üreticilerin korunmasında da fayda var. Zaten vergilerin çoğunu da dolaylı
vergiler üzerinden alıyorsunuz, sigaranın üzerinden alıyorsunuz, alkollü
içeceklerden alıyorsunuz, benzinden alıyorsunuz. Yani bu da ülkenin, özellikle
vergi konusunda çok ciddi oranda gelir kayıplarına sebep oluyor. 
Tabii,
sonuç olarak ne oluyor biliyor musunuz? İşte “Bu kurumlar öyle kötü yönetildi,
böyle kötü yönetildi.” derken ha bire her yıl zarar beyan edince artık diyoruz
ki bu kurumlar yakamızdan düşsün. Ne yapıyoruz? Alıyoruz bunları özelleştirme
kapsamına. İşte bizim bütün endişemiz de burada. Bugün Trabzon’dan başlayıp
Rize’ye kadar sahildeki en kaliteli arsalar ÇAYKUR’un bünyesinde. Yarın özelleştirme
kapsamına alındığı zaman biz göreceğiz ki yine arsaları değerlenecek. O
fabrikalar da bir bir kapanacak diye endişe içerisindeyiz. Ümit ediyoruz ki en
azından ÇAYKUR’un kaderi diğer özelleştirilen kurum ve kuruluşlar gibi olmaz.
Muhalefet olarak her zaman şunu söylüyoruz: Kurumlarımız gelişsin,
geliştirmeliyiz. Bugün işsizliğin had safhaya çıktığı bir dönemde bu kurum ve
kuruluşların çok ciddi oranda desteklenmeye ihtiyacı var. Özellikle ÇAYKUR
Anadolu’dur. Biz bugün Anadolu’daki müesseseleri kapatarak nüfusun önemli bir
kısmını da Marmara Bölgesi’ne yığdık. İşte sanayinin bir tarafta
yoğunlaşmasının bedelini 99 depremiyle hep beraber de ödedik. Anadolu’daki bu
kuruluşlar, Et Balıklar, Sümerbanklar, Anadolu’daki bu çimento fabrikaları da
dâhil çok ciddi istihdamlar sağlıyordu. Ama bu özelleştirme hadiselerinden
sonra bu fabrikaların tamamı kayboldu gitti. Ümit ediyoruz ki ÇAYKUR’un da
kaderi diğer kurumlarla aynı olmaz.
Sayın
Başkan, değerli milletvekilleri; bilindiği üzere yolcu ölüm oranı en düşük olan
taşımacılık yöntemi hava yolu, ondan sonra ise demir yoludur. Raylı ulaşım
genel olarak son derece güvenlidir. İstatistiklere göre 1 milyar yolcu
kilometresine düşen yolcu ölüm oranı trende 0,16 ve otomobile göre ise 28 kat
daha düşüktür. Yani kara yolundaki kaza oranları ile demir yolundaki kaza
oranlarına şöyle bir baktığımız zaman, demir yolunda 28 kat daha düşük olduğunu
görüyoruz. Ama Avrupa Birliği rakamlarına göre, 2016 yılında 28 Avrupa Birliği
ülkesinde 450,7 milyar yolcu kapasitesine karşılık 1.787 kaza meydana gelmiş,
1.742 ölüm ve yaralanma olmuştur. Aynı yıl ülkemizde sadece 4,3 milyar yolcu
kilometresine karşılık 120 kaza olmuş, 153 yurttaşımız ölmüş veya
yaralanmıştır. Bu rakamlar ülkemizde tren kazalarının Avrupa Birliğine göre 7
kat daha sık olduğunu, bu kazalarda 9,3 kat daha fazla vatandaşımızın hayatını
kaybettiğini veya yaralandığını ortaya koymaktadır.
Tüm
dünyada olduğu gibi Türkiye’de de demir yolu kazaları sonucu ölüm vakalarının
azaltılmasına yönelik çalışmalar yapılmaktadır. Demir yolu kazaları sonucu ölüm
vakalarının azaltılmasına yönelik çalışmalar yapabilmek için ilk önce kaza
nedenlerini bilmek ve geçmiş kazalarla karşılaştırmalar yapabilmek
gerekmektedir. Demir yolu kazaları nedeniyle meydana gelen ölüm vakaları
dünyada düşme eğilimindedir. Avusturalya, Avrupa Birliği, ABD, Kore, Kanada’da
milyon tren kilometresine düşen ölüm oranı 2003-2012 arasında 0,15 ile 0,8
aralığında bulunmaktadır. Türkiye’de bu oran 3’ün üzerindedir. 
2008-2012
yılları arasında dünya ortalamasının yaklaşık 5 katı kadar insanımız hayatını
kaybetmiştir. 22 Temmuz 2014 tarihinde Pamukova’da yaşanan tren kazasında 41
insanımız hayatını kaybetti. Bilirkişi incelemesinde 80 kilometre hızla gitmesi
gerekirken 132 kilometre hız yapan makinistler ile yol tamiratlarını yapmayan
ve sinyalizasyon hatası nedeniyle Türkiye Cumhuriyeti Devlet Demiryolları 8’de
4 oranında kusurlu bulunmuştu. Ağustosta Kocaeli’deki tren kazasında yine 8
insanımızı kaybettik. 27 Ocak 2008 tarihinde Kütahya tren kazasında 9 insanımız
hayatını kaybetti, 37 vatandaşımız yaralandı. Aynı şekilde, 8 Temmuz 2018 tarihinde
Çorlu’da 25 vatandaşımızı kaybettik, 328 yaralı var. 13 Aralık 2018’de
Ankara’da yaşanan yüksek hızlı tren kazasında da 9 insanımızı kaybettik.
Peki,
ne oldu? Bunun sonuçlarında neler oldu, neleri inceledik, bunlardan hangi
dersleri çıkardık? Dedik ki, Çorlu tren kazasında havzada öngöremediğimiz bir
yağmur yağdı, yağmasından dolayı havzada sular yükseldi, menfezler de bu suyu
taşımadı; su oranı yükselince de rayların altındaki toprak sıvılaştı, gevşedi.
Sonuç? Travers çöktü. Nerede olur bu biliyor musunuz? 21’inci yüzyılda ancak
Türkiye’de olur. Yani bizler, hepimiz biliyoruz ki bu ülkedeki elli yıllık,
altmış yıllık, yetmiş yıllık, yüz yıllık yağışlar bilinir. Bu yağışların oranı
da bilinir, toplanan suyun hacmi de bilinir, bu suyun geçeceği hemzemin
geçitlerin kesitleri de bilinir. 
Biz
bu filmi Çorlu’da seyrettik de… Geçen, Samsun bölgemizde de yağmur oldu. Aynı
olay, Terme, Çarşamba, aynı şekilde havzadan toplanan yağmurlar… Orada da
köprüler vardır. Köprü kodları düşüktü, köprülerin altından geçen su miktarına
göre yükseklikler hesap edilmediği için suyla beraber gelen heyelanla taş ve
ağaç parçaları köprünün önünün tıkadı. Sonuç: Terme ve Çarşamba sular altında
kaldı. Bu da buna benzer. Bunlar öngörülebilir, bunlar hesaplanabilir. İnsanlar
denizin üzerinden tren yollarını yaparken biz Çorlu’da, Pamukova’da işletme
hatasından daha çok üretim hatasından kaynaklanan olayları göz ardı edersek
yani bizler problemleri halının altına süpürdüğümüz sürece çözüm üretmemiz
mümkün değil, mümkün de olmaz. Bundan dolayı ne bir genel müdür ne bir daire
başkanı istifa etti; bunların faturası da makiniste, yol memuruna çıkarıldı.
Sonuç?
Bakın,
aynı şekilde, Osmangazi Köprüsü yapılırken -biliyorsunuz bu projeleri
yabancılarla beraber yaptık- orada bir halat koptu; bu projede çalışan bir
Japon mühendis bu kopan halat yüzünden intihar etti. Şimdi, onlardaki görev ve
sorumluluk bilinci bu ama biz deminden beri saydığım onlarca insanımızı bu
kazalarda kaybetmiş olmamıza rağmen bu Parlamento kürsüsünde muhalefetten bir
sürü arkadaşımız “Bu konu araştırılsın, bu tren kazaları araştırılsın…” Bunda
ne var? Bu konunun araştırılması şu Parlamentoda kime nasıl bir rahatsızlık
verir, ben merak ediyorum. Yani ortada bir sorun var. Bu Parlamentonun görevi
de bu oluşan sorunlara bir çözüm üretmek. 
Şimdi,
Parlamentoda 600 milletvekili arkadaşız, Parlamentoya da geleli aşağı yukarı,
yaklaşık bir buçuk yıla yakın bir süre oldu. Meclisin araştırılmasına karar
verdiği konular sadece ve sadece bir elin parmaklarını geçmiyor. Neleri
araştıralım dedik? Hayvan haklarını, diğer taraftan, uyuşturucu bağımlılığıyla
ilgili bir konuyu, Rabia Naz’la ilgili bir konuyu, ilaçla ilgili bir konuyu
araştıralım dedik. Yani neticede bir elin parmaklarını geçmiyor. Bu
Parlamentoda dünya kadar deneyimi, birikimi olan arkadaşlarımız var. En azından
bu temel konularda kurulan araştırma komisyonları Meclis adına çalışıyor,
Meclis adına görev yapıyor, bulduğu sonuçları da hem Meclisle hem kamuoyuyla
paylaşıyor. Dolayısıyla, gelin, bu yanlıştan vazgeçin. Bu araştırma önergeleri
hepimizin, kamunun da sizin de bizim de yararımıza; en azından çözüm bulma
konusunda, çözüm üretme konusunda önümüzü açacak çalışmalardır. Ümit ediyorum,
bundan sonraki dönemlerde hiç olmazsa buraya gelen konularla ilgili araştırma
önergelerine olumlu cevaplar verirsiniz. 
İşte,
aynı şey, termik santrallerle ilgili de yine araştırılsın dedik. Bu filtre
meselesi gündeme geldi, herkes çıktı kürsüde saatlerce konuştu. Sonuç? El
birliğiyle geçirdik, Sayın Cumhurbaşkanımız “Ya, bir yerde bir yanlış
yapıyorsunuz.” dedi ve geri döndü. İşte, bu yanlışların sayısını da azaltalım.
Kamu sağlığından, halk sağlığından daha önemli bir şey olduğuna ben
inanmıyorum.
Yine,
Demiryollarında -Sayın Genel Müdürümüz de burada, Komisyonda da her zaman böyle
bu konuları tartışıyoruz- şu ana kadar ihale ettiğimiz hiçbir rakamla biz
imalatı tamamlayamadık. Yani örnek söyleyeyim, diyeyim ki: Biz Ankara-Sivas
arasını 1 milyon liraya ihale ettik. Yapılan ihalelerin hiçbir tanesi ihale
edilen rakamlar üzerinden sonuçlanmadı; yüzde 20, yüzde 40 maliyetlerde artış
var, bizim de itiraz ettiğimiz konular tam burası. Yani bu devirde bu
maliyetleri tespit edebiliriz, bu maliyetleri hesap edebiliriz. Diyoruz ki:
İşte, tünelden geçiyor, jeolojik etütler var, yerin 1.500 metre altından
geçiyoruz. Bütün bunların hepsi doğru ama insanlar Mars’a araç indiriyor,
Mars’tan numune alıyor, aldığı numunelerle Mars’ta hayat olup olmadığını
bilebiliyor. Yani bilimin, teknolojinin bu kadar ilerlediği bir dönemde
Demiryollarında böyle oluyor da Karayollarında farklı mı oluyor? Yok. İşte,
sorun burada. Sizin yatırımlarla ilgili hesap ettiğiniz maliyetlerin hiçbir
tanesi tutmuyor; tutmadığı zaman siz bütçenize yatırım için 10 lira
koymuşsunuz, çıktı 15 liraya. Tabii ki Plan ve Bütçe Komisyonunda da zaman
zaman görüşmelere gittik, açıklar artıyor. İşte bu sene 130 milyar küsur bütçe
açığı var. Neden açık var? Sizin hesaplamalarınız ile sonuçların arasında fark
var da onun için. Dolayısıyla, bu yatırımlara başlamadan önce mutfakta iyi
çalışmamız lazım. Eğer mutfakta iyi çalışırsanız o mutfaktan kaliteli yemek
çıkar. Ama sadece siyaseten, meydana çıktığınız zaman “Bu yolun ihalesini bir
hafta sonra istiyorum.” derseniz, doğru, ihaleyi yaparsınız, olur ama hiçbir
zaman sonucu da belli olmaz. 
Yine,
aynı şekilde 2000 yılında da ben bu Parlamentodaydım, o zaman 57’nci Hükûmet
döneminde bir yasa çıkardık, dedik ki: “Maliyeti belli olmayan bir işin
ihalesini yapamazsınız.” bir. “Yatırım yapacağınız rakam bütçenizde yoksa
ihaleyi yapamazsınız.” iki. “Hesabınız kitabınız en fazla yüzde 10 şaşar.” üç.
Ne oldu biliyor musunuz? Siz o Kamu İhale Yasası’nı 186 kez değiştirdiniz,
kendinize uygun bir ihale yasası oluşturmaya çalıştınız. Rekabeti ortadan
kaldırdınız. Bunu kamu adına soruyorum ben, rekabeti orta yerden
kaldırdığınızda işte o zaman ortaya farklı şeyler çıkıyor, farklı hadiseler
çıkıyor. Sonuçta bu ihale yasaları dünyanın hiçbir tarafında bu kadar değişmez.
Şu anda bulmaca gibi, ihalenin sonucunu değerlendirmek için insanların önce bir
bulmaca çözmesi lazım
Yeri
gelmişken şunu da söyleyeyim: Kendi bölgemiz Samsun. Sivas Yıldızeli -Kalın
İstasyonu- ilçesinden Samsun arası 378 kilometre. Ulu Önder Atatürk Cumhuriyet
Dönemi’nde bunun ihalesini yapmış, 1924’te başlamış, 1931’de yani yedi yılda o
günün teknolojisiyle, kazmayla kürekle bu yolu tamamlamış. Ne oldu sonuç?
Bizler 2014 yılında ihaleye çıkmışız, “Dört yılda bunun revizyonunu yapacağız.”
demişiz; yedi yılda kazmayla kürekle yapılan demir yolunu dört yılda onaramadık
arkadaşlar. Bugünkü teknolojiyi sizler düşünün, bugün içinde bulunduğumuz
şartları sizler düşünün. 
Bütün
bunları söylerken… Tabii ki çok ciddi oranda demir yolları yapıldı. Ben emeği
geçenlere buradan teşekkür ediyorum. En ufak bir itirazımız yok. Zaten on yedi
yıldır bu ülkede iktidar olanların birinci görevi de bu işleri yapmak. Yani biz
kamu adına, millet adına teşekkür ediyoruz ama on yedi yıldır iktidarda olan
insanların da herhâlde bunları yapması lazım gelir diye düşünüyoruz. Ben bu
yönü itibarıyla da teşekkür ediyorum. 
Bunun
devamında, tabii, çok önemli bağlantılardan biri de Bakü-Tiflis demir yolu. Ben
buradan emeği geçen herkese teşekkür ediyorum. Bugün Pekin’den çıkan bir tren
Prag’a, Avrupa’ya kadar hiç mola vermeden, Marmaray’ı da kullanarak geçiyor.
Tabii zaman zaman bizim “muhalefet” diye bildiğimiz arkadaşlarımız gündeme
getirmiyor ama unutmayalım, Marmaray’ın temeli 57’nci Hükûmet tarafından
atılmıştır. Ben buradan da hiç olmazsa o gün bu Parlamentoda olan biri olarak o
zaman da emeği geçenlere huzurunuzda teşekkür ediyorum. 
Demir
yollarının önemini burada anlatmayla bitirmemiz mümkün değil, sadece bir örnek
verip geçeyim: Bugün sizler Kars hattında bilet bulmakta zorlanırsınız. Bugün,
demir yollarında, işte, sadece nostalji olsun diye biletler alınıyor,
günübirlik Kars’a gidiyorlar geliyorlar. Önemi şu: Bence Türkiye’nin her yolu
demir ağlarla örülmeli ki Onuncu Yıl Marşı’nda da hep “Demir ağlarla ördük.”
diyor, ta o zamandan bu hedef gösterilmiş. İnanıyoruz ve ümit ediyoruz ki biz
de en azından o kültürden gelen insanlar olarak Türkiye’yi demir ağlarla
donatırız.
Tabii,
diğer bir konu başlığımız da TOKİ. TOKİ hakikaten kuruluş itibarıyla ciddi
hizmetler veren, ciddi projelere adım atmış bir kurum. Bu yönüyle TOKİ’nin
varlığından şahsen ben gurur duyuyorum. Şimdiye kadar 815 bin civarında konut
yaptı. Buna diyebileceğimiz bir şey yok. Yalnız, özellikle ihalelere çıkarken
diğer kurum ve kuruluşlarda olan hastalıklar üç aşağı beş yukarı TOKİ’de de
var; onlar da mutfakta iyi çalışmıyorlar, onlar da planını, projesini, zemin
etütlerini, bununla ilgili çalışmaları net yapmadığı için zaman zaman sorunlar
yaşanıyor. Örnek, işte, Zonguldak’ta toplu konut yapılıyor, toplu konut için
tespit edilen alan heyelan bölgesi. Gidiyorlar, bakıyorlar, buraya bu yapılmaz.
Ne olacak? Yeri değiştirmek lazım. İkinci zemin etütleri yapılıyor, yer
değiştiriliyor, buraya kazık çakılması lazım, foraj yapılması lazım, bu şartlar
altında buraya konut yapılamaz. Devamında, tabii, yer değişikliği yapılıyor,
yer değişikliği yapılınca ek maliyetler çıkıyor. Gümüşhane Milletvekilimiz
Cihan Bey biraz önce buradaydı, aynı şekilde, bakın, Gümüşhane’de bir devlet
hastanesi yapıldı, bir türlü açılamıyor. Neden? Çünkü kaygan bir zemin
üzerinde. Biz şu an Gümüşhane Devlet Hastanesini açmak için hastaneye
harcadığımızdan belki de daha fazla bir parayı hastaneyi yerinde tutmak için
harcıyoruz. Aynı şekilde, zemin kaymasın diye bir etüt yaptılar “Boşaltalım,
taş dolduralım, ağırlığı taşısın.” Geldiler, baktılar, harcadılar, bu olmadı.
“E, ne yapalım? Buraya kazık çakmamız lazım.” Peki… Şimdi ona karar verdiler.
Bakın, bu maliyetleri topladığınız zaman neredeyse hastane maliyetine denk
gelecek rakamlara ulaşıyoruz.
Bunu
şunun için söylüyorum: Bugün özellikle teknik elemanlar konusunda ülkemizde çok
ciddi oranda işsizlik var. Bakın, 2019 yılı bütçesinde de mühendislerle ilgili
doğru düzgün alım yok. Bugün jeoloji mühendisleri neredeyse dernek kuracaklar
yani geçmişte ziraat mühendislerinin kurduğu gibi bugün jeoloji mühendisleri de
işsiz jeoloji mühendisleri derneği kuracaklar. Bu kadar elemanımız varken
bununla ilgili gerçekten çok ciddi çalışmalar yapabiliriz. Daha ihalelere
çıkmadan önce zemin etütleri yapılır, alanlar tespit edilir, buna göre de
imalatlar yapılır. Bunun yanı sıra, eğer TOKİ bir yerde bir şehirleşme yapmak
istiyorsa bununla beraber oraya kanalını, suyunu, elektriğini, telefonunu, her
türlü yolunu, izini, altyapısını götürecek, ondan sonra imalat yapacak ama
bizde işler tersine. Önce binayı yapıyoruz, sonra da ona altyapı götürmeye
çalışıyoruz, bundan dolayı da ciddi sorunlar yaşıyoruz.
Tabii,
TOKİ’nin amacı özellikle dar gelirlilere yönelik konut yapmak, bunu ben
destekliyorum, grup olarak destekliyoruz çünkü bugün 2.050 lira asgari ücretin
olduğu bir ülkede dar gelirlilerin konut sahibi olmaları mümkün değil,
dolayısıyla devlet sosyal devlet olma özelliğinden kaynaklanan sebeplerden
dolayı bunlar yapılmalı, otuz yıl, kırk yıl vadeli neyse vatandaşa tahsis
edilmeli. Ama bu görevini yaparken özellikle Anadolu şehirlerinde -burada
Anadolu’dan bir sürü milletvekili arkadaşımız var- Anadolu’da bu yap-sat tabir
ettiğimiz firmalar var. TOKİ oralarda konut yapıp sattığı zaman çünkü TOKİ’nin
şeyi belli, arsa maliyeti sıfıra yakın ama oradakiler yüzde 30-yüzde 40, zaman
zaman yüzde 50 kat karşılığı inşaatlar yapmaya çalışıyorlar. Ne oluyor bu
sefer? TOKİ’nin fiyatlarıyla rekabet etmeleri mümkün değil, bugün Anadolu’da
gerçekten bu manada ciddi sıkıntılar var, bu manada ciddi kayıplar var. Yani
inşaat sektörü deyip geçmemek lazım. Bugün inşaat sektörü yaklaşık 300 kalem
malzemeden oluşuyor yani elektriği, mekaniği, tesisatı, boyası, camı,
çerçevesi, yolu, izi, yemesi, içmesi, bununla beraber etkilediği alan fazla.
Her zaman da inşaat sektörü lokomotif sektör olmuştur. İnşaatta işler düzeldiği
zaman diğer sektörlere de otomatikman sirayet eder, TOKİ de bu manada önderlik
yaparsa tabii ki mutlu oluruz ama tabii, devlet hiçbir zaman kendi vatandaşına
rakip olmaz, özellikle lüks konut sektörüne girmesini ben TOKİ’ye çok da büyük
katkı sağlamayacağını düşünüyorum. Bunun yanı sıra, tabii, TOKİ’de bugün
rakamlar oldukça düşük, çok ciddi oranda zararlar var. Firmaların çoğu TOKİ’nin
kapısından bile geçmek istemiyor. Bir ihale yöntemleri var, bir de yaklaşık
maliyet hesapları var. Bunu neye göre yapıyorlar, nasıl tespit ediyorlar;
piyasaya göre mi tespit ediyorlar, Bayındırlık Bakanlığı birim fiyatlarına göre
mi tespit ediyorlar bilmiyorum ama adına “sınır değeri” diyorlar, bu sınır
değerin altıydı, üstüydü, topladı, çıkardı ama bugün gerçek manada TOKİ mağduru
dünya kadar firma var. Benim bildiğim, ciddi firmaların çoğu bu şartlardan
dolayı TOKİ’nin çok fazla önünden geçmiyor. 
Tabii,
rakamlar düşünce kalite de düşüyor. Şimdi, zaman zaman Sayın Başkan diyor ki:
“Bizde memnuniyet yüzde 90.” Ya, insanlar kafasını sokacak ev arıyor, kafasını
soktuktan sonra tabii memnun, yağmurdan kurtulmuş, yaştan kurtulmuş; ona
bakmıyor, onun kaliteyle, standartla bir işi yok. O, sadece kafasını sokacak
iki göz bir oda, yaşayabileceği bir mekân arıyor. Yani bunun üzerinden giderek
yorum yapmak, bunun üzerinden giderek ifadeler kullanmak doğru değil.
Dolayısıyla bu düşük maliyetler kaliteye de ciddi oranda tesir etti, ümit
ediyorum ki bundan sonra da bunlar dikkate alınır. 
(Mikrofon
otomatik cihaz tarafından kapatıldı) 
BEDRİ
YAŞAR (Devamla) - Tabii, burada kesinlikle, iktidarıyla muhalefetiyle kurumlar
bizim kurumlarımız, bunların başarılı olması için biz her zaman elimizden gelen
gayreti gösteriyoruz, gösteririz. 
Belki
de Parlamentonun en uyumlu Komisyonu -başta Başkanımız olmak üzere, ona da
teşekkür ediyorum- KİT Komisyonu, beraber çalışıyoruz. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– İYİ PARTİ Grubu adına söz sırası, Denizli Milletvekilimiz Sayın Yasin
Öztürk’e aittir. 
Sayın
Öztürk, süreniz on beş dakika. 
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; bugün Genel Kurulumuzda iktidarın icraatını kurumlar nezdinde,
KİT Komisyonu raporlarıyla masaya yatırıyoruz. İYİ PARTİ Grubu adına ben de
Türkiye Radyo Televizyon Kurumu ve Atatürk Orman Çiftliği üzerine
değerlendirmelerde bulunmak üzere huzurlarınızdayım. Genel Kurulu saygıyla
selamlıyorum. 
Değerli
milletvekilleri, Türkiye Radyo Televizyon Kurumu, devlet adına radyo ve
televizyon yayınlarını gerçekleştirmek amacıyla 1 Mayıs 1964’te özel yasayla
özerk, tüzel bir kişiliğe sahip olarak kurulmuş, 1972’de Anayasa
değişiklikleriyle Kurum, tarafsız bir kamu iktisadi kuruluşu” olarak
tanımlanmıştır. 1993 yılında Anayasa’nın 133’üncü maddesinde yapılan düzenleme
ile özel radyo ve televizyon yayınları serbest bırakılmış, TRT’nin özerkliği
yeniden tesis edilmiştir. 
TRT,
bugün, özerkliği ve tarafsızlığı Anayasa’da hükme bağlanan kamu hizmeti
yayıncısı olarak hizmet vermektedir. Anayasal olarak düzenleme “tarafsız, özerk
ve kamu hizmeti yayıncısı” olarak tanımlansa da Türkiye Radyo Televizyon
Kurumunun son dönem yayıncılık anlayışı “İktidara destek ol, muhalefeti görme,
göreceksen de şaşı gör.” üzerine kurulmuştur. 
Özellikle
seçim dönemlerinde partilere, partilerin genel başkanlarına ve/veya adaylara
eşit süre ayırması gereken TRT, 24 Haziran seçimlerinde AK PARTİ adayı Sayın
Recep Tayyip Erdoğan’a 105 dakika, Cumhuriyet Halk Partisi adayına 37 dakika,
partimiz İYİ PARTİ’nin Genel Başkanı ve Cumhurbaşkanı adayımız Sayın Meral
Akşener’e 14 dakika yer vermiştir. Aynı sözde tarafsızlık ilkesi yerel
seçimlerde de uygulanmış, AK PARTİ’yle ilgili yaklaşık 50 saat aleyhte tek bir
kelime olmadan yayın yapılırken Cumhuriyet Halk Partisi için yaklaşık 12 saat
yayının 6 saati aleyhte, İYİ PARTİ için yapılan 2 saatlik haberin 1 saat 12
dakikası aleyhte yayınlara ayrılmıştır.
Türkiye
Radyo Televizyon Kurumunun kamu yayıncılığında yer alan “kamu” kelimesini
“iktidar” olarak algılamasını geçtik, TRT gerçek anlamıyla kamu yani devlet
ilkelerini de alaşağı etmiştir. İstanbul seçimleri öncesinde kırmızı bültenle
aranan bir teröristi ekranlara çıkararak iktidarın bir etnik köken üzerindeki
oylarını yönlendirmeye çalışmış, çok büyük bir ayıba ve çok büyük bir rezalete
imza atmıştır. TRT’nin, bırakın ekranlarına çıkartmayı, kapısının bile önünden
geçirilmeyecek olanlar TRT ekranlarına çıkarılmıştır. Muhalefet liderlerine
kapatılan ekranlar PKK terör örgütü elebaşı Abdullah Öcalan’ın kardeşi Osman’a
sonuna kadar açılmış, İmralı’dan servis edilen mektup ve teröristbaşı Abdullah
Öcalan’ın İstanbul seçimiyle ilgili görüşleri TRT ekranlarından
vatandaşlarımıza aktarılmaya çalışılmıştır. Ekranlarında muhalefet liderlerine
yer vermeyen, milletin parasıyla yayın yapan kamu kurumu, milletin evlatlarına
kurşun sıkanları ekranlarına çıkararak adını hem ülke tarihine hem de TRT
tarihine kara bir leke olarak yazdırmıştır. 
2019
yılı itibarıyla yaklaşık 7 bin personeli bulunan TRT, personel fazlalığına
rağmen, her türlü teknik imkânına rağmen bazı programlarını dış yayın olarak
yaptırmaktadır. Ticari sır olarak saklanmaya çalışılsa da Sayıştay raporlarına
yansıyan verilere göre kurumun hizmet alımları önceki dönemlere göre yüzde 10
civarında artarak 1 milyar 47 milyon 373 bin lira olarak gerçekleşmiştir. 2017
yılında kurum dışında yaptırılan programlara 383 milyon 510 bin lira ödenirken,
haberler için de 445 milyon 75 bin lira ödeme yapılmıştır. Bu arada
“hizmetinden yararlandırılan kurum dışı şahıslara ödemeler” adı altında 53
milyon 550 bin lira aktarılmış, kurum dışından kiralanan program giderleri de
yüzde 153 oranında artışla 2017 yılında 14 milyon 607 bin 327 TL olarak
yansımıştır. Peki, ticari sır olarak saklanan nedir? TRT’nin en fazla para
ödediği miktar Diriliş Ertuğrul dizisine. Ertuğrul Gazi dirilse sefere çıksa
bile diziye verilen paradan daha az parayla zafere ulaşacağı kesindir. Bir kamu
kurumu, harcamalarını ticari sır bahanesiyle saklayamaz. Neden saklama ihtiyacı
hisseder? Saklarsa bu rakamların altında farklı bir şeyler vardır. Bir kamu
kurumu cam gibi olmalı, şeffaf olmalı; yönetimiyle, harcamasıyla, bütçesiyle,
geliriyle, gideriyle, reklamıyla, uygulamalarıyla hesap verebilir olmalıdır.
Kamu yayıncılığı yapan TRT’den bu şeffaf yaklaşımı biz de kamu adına istiyoruz.
Değerli
milletvekilleri, her türlü imkânına rağmen rating ölçümlerinde alt sıralarda
yer alan TRT’nin bol keseden yaptığı harcamaların kaynağı nedir? Vatandaşın
ödediği elektrik faturalarından alınan yüzde 2 TRT katkı payı, bandrole tabi
cihaz türleri üzerinden alınan pay, genel bütçeden ayrılan pay, radyo ve
televizyon vasıtasıyla yapılan her çeşit ilan ve reklam ile faaliyetlerden elde
edilen gelir; film, plak, nota, yapım, yayın ve satışından elde edilecek
gelirler, radyo ve televizyonla ilgili her türlü ticari işlemler, düzenlenecek
konser ve benzeri programlara giriş ücreti ve bu gibi durumlar. Evet, TRT’nin
kaynakları bunlar. Bu kaynakları vatandaşlardan alırken siyasi görüşüne
bakmaksızın herkesten alan TRT, yayın politikası izlerken yandaş kanallardan
farklı davranmıyor. 
TRT
2015 yılında elektrik faturalarından 842 milyon 800 bin lira, bandrol
ücretlerinden 679 milyon 100 bin lira ve reklam gelirlerinden 100 milyon 200
bin lira olmak üzere toplam 1 milyar 622 milyon 100 bin lira gelir elde
etmiştir. 2016 yılında elektrik faturalarından 793 milyon 400 bin lira, bandrol
ücretlerinden 962 milyon 100 bin lira ve reklamlardan 212 milyon 100 bin lira
olmak üzere toplam 1 milyar 967 milyon 600 bin lira gelir elde etmiştir. TRT,
her türlü gelirine rağmen 2015 yılını yaklaşık 147 milyon lira, 2016 yılını ise
252 milyon lira zararla kapatmıştır. 
TRT’nin
diğer gelirlerini bir tarafa bırakalım, kendisine mukabil, kendisine muadil
diğer özel radyo ve televizyon kuruluşlarının reklam gelirleriyle ayakta
durabildiği ve ticari kazanç sağlayabildiği günümüz şartlarında TRT, elektrik
faturalarından alınan katkı payı olmadan da yayıncılık faaliyetini devam
ettirebilecek konumdadır. Devlet televizyonu olma vasfını yitirmiş,
tarafsızlığını rafa kaldırmış TRT’ye vatandaşın cebinden para aktarılması
uygulamasına bir an önce son verilmelidir. 2017 yılında, sanayiciye destek
olmak için elektrikten alınan TRT fonu kaldırılmışken vatandaştan kesilen
faturalardan katkı payı alınmaya hâlen devam edilmektedir. Bu, alınmamalıdır. 
Bu
vesileyle AK PARTİ Grubuna sesleniyorum: Siz de bu ayıbı görüp TRT’ye elektrik
faturalarından ayrılan katkı payının kaldırılması için verdiğim kanun teklifini
bir an önce gündeme alın, hem ekonomik darboğazdaki vatandaşımız rahatlasın hem
de TRT bol keseden yaptığı harcamalarına bir kamu kurumu olduğunu hatırlayarak
çekidüzen versin.
Değerli
milletvekilleri, yine, hayırsız mirasyedinin yaptığı harcama misali harcanan
bir ata mirası da Atatürk Orman Çiftliği. Atatürk, Türk milletinin Millî
Mücadele’de kazandığı zaferi ekonominin ve sosyal hayatın diğer alanlarında
yapmış olduğu dönüşüm ve değişimlerle de taçlandırmak istemiş ve 1925 yılında
adı daha sonradan Atatürk Orman Çiftliği’ne dönüşecek olan Gazi Orman Çiftliği
bu amaçla kurulmuştur. Büyük Önder, tarım alanında gerçekleştirilen başarıların
önemli ve bu ilk sembolünü 1937 yılında Türk milletine şartlı olarak
bağışlamıştır. Peki, şart nedir? Tarımı geliştirmek ve bu alanı tarım arazisi
olarak kullanmak. Atatürk Orman Çiftliği’nin sınırları belirtilirken o zaman
Ankara’nın şartlarında en çorak, en işe yaramaz araziler olarak tesis
edilmiştir. Buradaki amaç, “Bu verimsiz, çorak arazilerde bir şey üretmeyi
başarabilirsek gelecekte hem Türk tarımına hem Türk hayvancılığına hem Türk
meyve ve sebze üretimine gerekli olan tohum modelleri buralarda geliştirilir,
örnek üretimler yapılır ve bu da Türkiye genelinde uygulanabilir.” diyerek
Türkiye’deki ilk modern tarımcılığın öncülüğünü başlatmıştır. Peki, uygulandı
mı? Uygulandı, uygulamada başarılı da olundu. Başta toprak ıslahı için
Ankara’nın merkezinde bulunan bu çorak arazilerden yaklaşık 55,5 bin dekar
arazi çiftliğin ilk kuruluşunda tahsis edildi. Atatürk bu konuyu o kadar
önemsedi ki cumhuriyetin kuruluşundan sonra çekilen ilk fotoğraflara bakarsanız
Atatürk’ün hep çiftlikteki hayvancılıkla ilgili, üretimle ilgili, tarımla
ilgili fotoğraflarını görürsünüz. Aslında, bu da Ulu Önder Atatürk’ün tarım ve
üretim konusunda ne kadar yüksek bir öngörüye sahip olduğunun en temel
örneklerinden biridir. Ankara’nın hemen yanı başında böyle bir modelle
üretimlerin yapılması ve bu üretime böyle bir alan tahsis edilmesi de takdire
şayandır. 
Peki,
tarımsal amaçlı kullanım şartıyla bırakılan bu mirasımız ne oldu? Tarım amacına
hizmet etmesi lazım gelen Atatürk Orman Çiftliği arazisinde önce ufak ufak
eksilmeler yaşanmaya başlandı; 2011 yılına gelindiğinde ise alanın üzerindeki
koruma kalktı ve sit alanı olmaktan çıkarıldı; şu an yaklaşık 22 bin hektar
tarım arazisi çeşitli şekillerde kullanılamaz hâle geldi; üzerine Külliye
yapıldı; yapımı bir türlü bitirilemeyen, Ankara için rekor fahiş zarara mal
olan, bitirilemediği için Çinlilere devredilen, devredildikten hemen sonra da
iflası açıklanan Ankapark’a devredildi. Ankapark yapılırken Hayvanat Bahçesi
kapatıldı. 
Bakın,
daha iyisini yapmak kaydıyla bu tür operasyonlar olur, dünyanın her yerinde de
olabilir ama “Daha iyisini yapacağız, merak etmeyin, Orta Doğu ve Balkanların,
hatta dünyanın en büyük parkını yapacağız, en orijinal aletleri getireceğiz.”
denirken değil en orijinal alet, en büyük park daha açılışında en çok zarar
eden park yapıldı. Dolayısıyla bu tür tahsislerin nelere mal olduğunu hep
beraber görüyoruz. 
Devamında
olanları da söyleyeyim: Birinci, ikinci, üçüncü Melih Gökçek ile Ankara
Mimarlar Odası savaşları başladı, üzerine yol, kavşak inşaatları yapıldı,
kuruluşunda 55 bin dekar olan arazi 33 bin dekara düştü. Yönetim, Melih
Gökçek’ten alamadığı alacağını, yerel iktidar değişince, Mansur Yavaş’ı zor
duruma düşürmek için icra işlemine başvurdu. 
Değerli
milletvekilleri, ülkemiz tarımının son dönemlerini hepimiz biliyoruz. Malumun
ilamını buradan bir daha ayrıntılı rakamlarla vermeyeceğim ama tarımda kendi
kendine yeten bir ülkeden ithalat yapar bir ülke hâline geldik. İhracatımız
bile iktidara dayalı ürünlerden oluşuyor. Irkların geliştirilmesi adına hayvan
ithalatını açtık, şu anda bizim bir ırkımız yok, yüksek verimli kültür sığır
ırklarının tohumlanmasında ilk uyum şartı kaldırıldı. Ülkemizde cumhuriyetin
kuruluşundan bu yana verimli kültür sığır ırkı geliştirmek için çalışmalar
yapılırken 2019 Türkiyesinde Tarım Bakanlığı 24 Ekimde otuz yıldır yapılan
ıslah programından vazgeçilerek süt tipi hayvanlara istenilen et tipi
spermaların atılabilmesine izin verdi. Biz bu konuyu sorunca da bir ay sonra
vazgeçildi. Tarım politikamızı yapboz tahtasına döndürdük. Böyle bir tarım ve
hayvancılık politikası olmamalı, olamaz. 
Aynı
şekilde, meyvecilik açısından bir çalışmamız yok. Atatürk Orman Çiftliği’nde bu
yapılabilirdi. Bir sürü sebze var, tohumculuk var, model bahçeler burada
oluşturulup bunların üzerinden üretimler yapılır, ondan sonra da Türkiye
genelinde bu tür uygulamalar yapılır, İsrail’den tohum almak zorunda kalmazdık.

Tabii,
bunun yanı sıra, Atatürk Orman Çiftliği’nde şu veya bu şekilde kiralamalar var.
Tabii, devlet, bunu denetlemekte bazen zorlanıyor. Tahsis edilen alan gasba
dönüşüyor, kullanımdan daha çok alan işgal ediliyor. Zaten Sayıştay raporları
da bunu gösteriyor ve söylüyor. Detayında diyor ki: Siz başlangıçta şu kadar
alanı ‘kapalı alan’, bu kadar alanı ‘açık alan’ gibi kiraladınız ama işin
sonucu itibarıyla -yani günün sonunda- kapalı alanların miktarı arttı, açık
alanların miktarı arttı; dolayısıyla, bundan dolayı da hak kayıpları var. 
Bugün
Atatürk Orman Çiftliği arazisi tarım arazisi olmaktan çıkmış, rant alanına
dönüşmüştür. Hatta Ata’nın şartlı mirasının üzerine bugün Amerikan
Büyükelçiliği yapılmaktadır. Ankara 4. İdare Mahkemesinin yürütmeyi durdurma
kararı vermiş olması ayrı bir kazanç ama asıl önemlisi, Ata’nın mirası üzerine
Amerikan Büyükelçiliğinin yapılmasına izin verilmesi de “yerli ve millî”
anlayışla bağdaşmamaktadır. Değerli milletvekilleri, yine bu vesileyle iktidara
seslenmek istiyorum: Gelin birlikte Ata’mızın mirasına sahip çıkalım. Bugün 22
bin dekarı kaybolsa da kalan 33 bin dekarı oraya buraya tahsis etmek yerine,
gerçek amacıyla kullanalım.
Son
olarak da, Buhari sayfa 190’da geçer, rivayet olur ki Peygamber Efendimiz,
Hayber Savaşı’nda ölen Kirkire için “Bu adam cehennemliktir.” buyurdu. Devlet
malından bir hırka bile olsa aşıran, çalan cehennemliktir. Umarım devlet işi
yapan hiç kimse Kirkire’nin durumuna düşmez, hele hele iktidarı elinde tutanlar
bu duruma düşmesin. Beytülmale sadece dilinizin ucuyla değil, uygulamalarınızla
da sahip çıkın diyorum, Genel Kurulu saygıyla selamlıyorum. (İYİ PARTİ
sıralarından alkışlar)
BAŞKAN
– Şimdi, söz sırası Milliyetçi Hareket Partisi Grubuna ait.
Milliyetçi
Hareket Partisi Grubu adına ilk söz Ankara Milletvekilimiz Sayın Mevlüt
Karakaya’ya aittir. 
Buyurun.
(MHP sıralarından alkışlar)
Süreniz
on beş dakika Sayın Karakaya. 
MHP
GRUBU ADINA MEVLÜT KARAKAYA (Ankara) – Sayın Başkan, değerli milletvekilleri;
bugün burada bazı KİT’lerimizin belli faaliyet yıllarına ilişkin denetim
raporlarına yapılan itirazları müzakere ediyoruz, görüşüyoruz. Milliyetçi
Hareket Partisi Grubu adına görüşlerimizi aktarmak üzere söz aldım. Yüce
heyetinizi saygıyla selamlıyorum.
Aslında
müzakerenin daha faydalı olabilmesi açısından bazı kavramların yeniden
hatırlatılmasında fayda olduğunu düşünüyorum. Denetim, geniş kapsamlı bir
kavram; denetim kavramı çoğu zaman kontrol, revizyon, teftiş, inceleme,
murakabe gibi kavramlarla karıştırılır ve bu karıştırma kafaları da karıştırır.
Şimdi, bugün burada bu kürsüden bazı örneklerini de aslında gördük. Ben, burada
belki daha faydalı olması bakımından bazı hususların altını çizmekte yarar
olduğunu düşünüyorum. 
Aslında
KİT’lerin denetimini konuşuyoruz. Anayasa’mızda Türkiye Büyük Millet Meclisince
yapılacak denetimlerin iki temel kaynağı var, iki kaynağa, iki maddeye
dayanıyor: Biri, malumlarınız 160’ıncı madde, bu daha çok merkezî yönetim
idareleriyle alakalı, sosyal güvenlik kurumlarını da içine alan denetimlerle
alakalı ki burada Anayasa’mız bu madde kapsamında aslında Sayıştayı yetkili
kılıyor ve Sayıştay tarafından hükme bağlanıyor. İkinci dayanak, ikinci madde
165’inci madde, yine burada da kamu iktisadi teşebbüslerinin denetimi gündeme getiriliyor
ve bunların Türkiye Büyük Millet Meclisince denetiminin yapılabilmesi için
yasal bir düzenlemeye işaret ediyor. Bu kapsamda da 3346 sayılı Yasa
çıkarılıyor ve Sayıştaya ilişkin, Sayıştayın kuruluş kanununda bu hükümler yer
alıyor. Bir de öteden beri gelen 233 sayılı Kanun Hükmünde Kararname var.
Değerli
arkadaşlar, aslında KİT Komisyonu gerçekten teknik ve özellikli bir Komisyon.
KİT’lerin şöyle bir gruplamasına bakacak olursak bunların bir kısmı üretimde
öncülük yapmak maksadıyla kurulmuş, oluşturulmuş olan KİT’ler, genel ekonomi
içerisinde bunlara belli işlevler, görevler verilmiş; bir kısmı düzenleyici
kurum niteliğinde olanlar, piyasayı regüle edenler; bir kısmı başka amaçlarla
yani KİT’lerin ana statülerine baktığımızda onlara verilmiş olan genel ekonomi
içerisinde bazı işlevleri yerine getirmek, görevleri burada sayılmış olan
hususlar var. Şimdi, biz genellikle görüyoruz -ki bu zaman zaman KİT
Komisyonunda da oluyor- tüm denetim ve gözetim işlevini, ölçütü kâr noktasına
getirip dayıyoruz. En büyük yanlışlardan biri olduğunu düşünüyorum çünkü
KİT’lerin hepsinin belli bir işlevi vardır, fonksiyonları vardır, KİT’ler
öncelikle o görevlerini yerine getirmek durumundalar ancak o işlevleri yerine
getirirken de kârlılık ve verimlilik esasına göre hareket etmek zorundadırlar.
Biz burada bir KİT’i “Zarar etti, kâr etti” tek ölçütüyle, tek amacı oymuş gibi
değerlendirip, arkasından da örneğin bir piyasa düzenleyen kurumu -benim de
daha önce Genel Müdürlüğünü yaptığım- diyelim ki Toprak Mahsulleri Ofisini bu
açıdan değerlendirip “Kâr etmiyor, zarar etmiyor.” der, arkasından da “Hububat
piyasası düştü, çiftçi zarar etti.” diye soramayız, bu bir tenakuzdur.
Dolayısıyla biz burada önce KİT’lerin esas işlevlerinin ne olduğuna bakmak
durumundayız ama bu işlevleri yerine getirirken de kârlılık ve verimlilik
esasına uygun hareket edip etmediğine de bakacağız çünkü kamu kaynağını verdik,
Anayasa’mız da buna özel bir önem veriyor, KİT Komisyonunda genellikle bu
konudaki uzman, bu konuya yakın olan parti üyeleri tarafından oluşturuluyor.
Bunu belki karıştırmamak lazım diye bunun altını çizme ihtiyacı duydum;
değilse, burada konuşulurken şunu görüyoruz ki iki cümle, peş peşe gelen iki
cümle birbiriyle çelişiyor arkadaşlar. Yani KİT’ler ya asli görevlerini
yapacaklar ya da kâr edecekler; amaçları kârsa bırakalım serbest piyasa
ekonomisi, özel sektör yapsın gitsin. Bunları karıştırmamamız gerekir diye
düşünüyorum. 
Değerli
arkadaşlar, tabii ki bizim Türk denetim sistemini alıp ayrıca analiz
edebiliriz. Ben bu kürsüden birkaç defa daha söyledim, 5018’i, herkesin övdüğü
bir dönemde, zamanda evet, ben de övüyorum, 5018 önemli bir reformdu ama
5018’in esasında Anglo-Sakson hukuk sisteminin yapısı vardır. 2001’deki o
Enronlar, Datcomlar, WorldComlar krizlerinde bunlar ortadan kalktı, bu Amerika
dahi hibrit sistemlere geçti ama biz Türkiye olarak, genel anlamda
bakıldığında, Türk denetim sistemi Anglo-Sokson hukuk sistemine uygun, oysa
Türkiye Kara Avrupa hukuk sistemini uygulayan bir ülkedir ve denetim sistemi de
daha önce buna uygundu. Burada eksiklikler var; bu rezervimi bir kenara
bırakıyorum ama diğer taraftan da baktığımızda, KİT’lerin denetimi, kamu
kaynaklarının kullanılması açısından, belki denetim açısından Türkiye Büyük
Millet Meclisinin denetim görevleri içerisinde en veballi olanı da budur; biz
Milliyetçi Hareket Partisi olarak bu konuyu gerçekten bu kapsamda görüp buna
göre değerlendiriyoruz. Ama şunu da hemen ifade etmemiz gerekir, hiç kimse mali
denetim açısından bakıldığında, iktidarlar kendilerini denetimsizleştirmek için
denetimi iktidarsızlaştıramazlar ama bu, genellikle sadece Türkiye’de değil,
sadece bugün değil, geçmişte de bugün de ve bir çok ülkede de yapılan bir
şeydir. Ama bununla birlikte muhalefet de hükûmetleri ve kurumları işlevlerini
yerine getiremeyecek şekle sokacak tarzda denetim gücünü kullanmamalıdır.
Teknik bir Komisyondur, teknik bir konudur, denetim konusudur, bunun ilkeleri
vardır, standartları vardır. 
Bugün
Sayıştaydan bahsediyoruz. Değerli arkadaşlar, Sayıştay bin yılı aşkın Türk
devlet geleneğini içinde barındıran bir denetim kuruluşudur, saygın ve köklü
bir denetim kuruluşudur. Karahanlılar döneminden gelen bir yapıya
dayanmaktadır. Gazneliler’in, Selçuklu’nun, Osmanlı’nın devlet tecrübesini de
taşır, gelir. KİT’lerin denetimi açısından baktığımızda değerli arkadaşlar,
KİT’ler Başbakanlık Yüksek Denetleme Kurulu tarafından denetleniyordu
biliyorsunuz. 2010 yılında yapılan düzenlemelerle Başbakanlık Yüksek Denetleme
Kurulu Sayıştay bünyesine alındı. Ben “Kapatıldı.” demiyorum, teknik olarak
öyle olabilir ama şu anda mevcudiyetini, işlevlerini, fonksiyonunu Sayıştay
içerisinde yerine getirmektedir. 
Yine
raporlarda görüyoruz, zaman zaman konuşuluyor, şu çok gündeme getiriliyor,
deniliyor ki: “Sayıştay Rapor Değerlendirme Kurulu belli konuları arka plana
atıyor, Türkiye Büyük Millet Meclisine getirmiyor.” Öncelikle şunu belirtelim:
Değerli arkadaşlar, Sayıştay Rapor Değerlendirme Kurulu, 3346 sayılı Kanun’da
olan bir Kuruldur ve bu Kurulun rapor üretme süreci vardır, rapor hazırlama
süreci vardır. KİT’lerde denetim kesikli bir işlev değil, KİT’lerdeki denetim
sürekli bir denetimdir. KİT’lerde Sayıştayın bu konuyla ilgili biriminden
denetçiler ve bir grup başkanı nezaretinde sürekli olarak o kurumda kalırlar.
Doğru mu Sayın Genel Müdürüm? Burada eski KİT genel müdürlerimiz de var. Sabah
akşam mesailerini sürekli orada harcarlar. Yaptığınız yönetim kurullarının
kararlarını hemen gönderirsiniz, bir gün gecikse itiraz gelir. Dolayısıyla
dönem tamamlandığında bu raporlar hazırlanır, kuruma gönderilir, kurum raporu
okur, itirazları varsa söyler, üzerinde bir daha çalışılır ve bu bir taslak
rapordur, Sayıştaya verilir, Sayıştayda Rapor Değerlendirme Kuruluna gider -11
kişiden oluşur, bunun 2’si hesap daire başkanıdır- ve burada müzakere edilir,
raporu hazırlayanlar gelir, kurumdan gelen görüşler alınır, burada
değerlendirilir ve sonuçta Sayıştay raporu olarak basılır, Türkiye Büyük Millet
Meclisine gelir, KİT Komisyonunda görüşülür. Yani bunun süreçleri, bu
süreçlerde itirazlar vardır ve bu süreçlerde herkes söyleyeceğini söyler. En
son olarak KİT Komisyonuna da kurum başkanı, kurum yetkilileri gelir, orada
hesaplarını verirler ve karar verilir.
Bakın,
bugün de buraya geldik, ibra edilmiş KİT’lerin bazı yıllarına ait hesaplarını
bugün Genel Kurula getirdik. Getirelim çünkü bu, bizim denetim hakkımızdır,
sonuna kadar yapalım ama dediğim gibi, bu denetimin de bir teknik konu olduğunu
ve o şekilde olaylara bakılması gerektiğini de bilmemiz gerekir, buna dikkat
etmemiz gerekir diyorum. Şunu söylemiyorum: Elbette bizim denetim yapı ve
sistemimiz içerisinde yasama denetimi var, şu anda bizim yaptığımız denetim;
burada yargının denetimi var; aynı zamanda yürütmenin de kendi içinde bir
denetim mekanizması var; yanlış yapanların -bu kurumlardan gidip- yargıda ya da
kendi içerisindeki ceza sistemi içerisinde cezalandırılması her zaman söz
konusudur. Yani dolayısıyla öyle başıboş bir durum da söz konusu değildir.
Yine, baştan söylediğim gibi, burada kamu kaynakları kullanılmaktadır, bu kamu
kaynaklarının kullanılmasında denetimin belki birçok alandan çok daha sıkı bir
biçimde yapılması gerekir; biz buna inanıyoruz ve olaylara da bu hassasiyetle
yaklaşıyoruz. 
Değerli
arkadaşlar, burada bir iki hususu da dile getirmekte fayda var belki. Tabii,
Sayıştay 2018 Aralık ayının sonlarında denetim rehberini yeniledi. O denetim
rehberinde getirilecek KİT denetim raporlarının formasyonunda da bazı
değişiklikler yaptı. Bu değişiklikler önemli değişiklikler ve önemli bir kısmı
da uluslararası denetim standartlarına uygun. Daha önce görüş bildirme
buralarda yoktu; görüş olumlu, olumsuz, neyse, bir görüş beyanı da burada yer
alacak. Bu açıdan baktığımızda olumlu gelişmeler ama mali tablolarının
hazırlanmasında KİT’lerin birçoğunda eksiklik var. Bağımsız denetime tabi
olanlarda, halka açık olanlarda o uluslararası finansal raporlama
standartlarına uygun raporlar, evet, geliyor, ekstra istiyoruz ama bizim KİT
Komisyonuna gelen raporların önemli bir kısmı tek düzen muhasebe sistemine göre
gelmekte. Burada muhasebe temel kavram ve ilkeleri açısından bazı konular
maalesef vergi temelli olarak alındığından dolayı, finansal raporların bizim
anladığımız anlamda gerçeği yansıtmasını engellemektedir. Bu, sistemle alakalı
bir durum. Belki bunların düzeltilmesi gerekiyor. Bir de yeni formatta, mali raporlarla
ilgili kısımda biraz kırpma söz konusu, biraz daraltılma söz konusu. Ben bunun
2019 yılında uygulanmadan, buranın tekrar bir gözden geçirilmesinin uygun
olacağı kanaat ve düşüncemizi ifade ederek hepinize tekrar saygılarımı
sunuyorum. (MHP sıralarından alkışlar) 
BAŞKAN
– Milliyetçi Hareket Partisi Grubu adına söz sırası, Ankara Milletvekilimiz
Sayın Nevin Taşlıçay’a aittir. (MHP sıralarından alkışlar)
Süreniz
beş dakika. 
MHP
GRUBU ADINA NEVİN TAŞLIÇAY (Ankara) – Sayın Başkan, değerli milletvekilleri;
gündem dışı söz alma şansım olamadığı için burada beş dakikanızı rica edeceğim.

İnsan
hayatının bu kadar ucuz olamadığı bir Türkiye temennisiyle başlamak istiyorum.
Ceren Özdemir’e rahmet, ailesine sabır diliyorum. 
5
Aralık 1934 tarihinde Türk kadınının elde ettiği seçme ve seçilme hakkı
sayesinde bir kadın milletvekili olarak Genel Kurulu ve aziz Türk milletini
gururla selamlıyorum. 
Bugün
Türk dünyasının göz bebeğiyse Türkiye, coğrafyamız kan gölüyken bu topraklarda
huzurla, insanca yaşayabiliyorsak bedeli ödendiği içindir. Türk kadını,
hürriyet içinde dinini yaşıyorsa, okuyup hâkim, doktor, iş kadını olabiliyorsa,
özgürsek bugün, Osmanlı aydınlarının, cumhuriyetin, Mustafa Kemal’in
sayesindedir. Modernleşme tartışmaları 19’uncu yüzyılın başlarına tekabül eder
bu topraklarda ancak cumhuriyetle tastamam hâle gelmiştir. Bugünlerin mimarları;
Namık Kemaller, Ziya Gökalpler, Yusuf Akçuralar, Ağaoğlu Ahmetler, Nezihe
Muhiddinler, Şefika Gaspıralılar, Halide Edipler ve bu aziz vatanın kurucusu
Gazi Mustafa Kemal iyi ki vardılar ve hep var olacaklar. 
Cumhuriyetin
kadınları, ecdadından aldığı güçle yarınlar için her ortamda ve nihayet
milletinin kaderi için sandık başındadır. Atatürk’ün öncülüğünde önce 18 vekil
temsil etti Türk kadınını Mecliste. Belediyeden muhtarlığa, vekillikten
azalığa, Türk kadını Avrupalı hemcinslerinden çok evvel siyaset sahnesinde
yerini aldı. Beklenen odur ki zamanla birlikte kadın vekil sayısı da artış
göstersin, nüfustaki oran Meclise de yansımış olsun. 
Ne
yazık ki bugün Meclisteki varlığımızın emaresi dile getirilen sorunlarımız;
eğitimsizlik, mesleksizlik, işsizlik, verimsizlik, dolayısıyla öz güvensizlik
bunlardan birkaçı. İşsizlik bahsinde, işsizlik kadar önemli başka bir sorun
daha var, o da mesleksizlik. Mesleki yeterliliği olan kadın sayımız çok az.
Kadınlarımız; gündelik ev işçisi, kasiyer, mevsimlik tarım işçisi, çocuk
bakıcısı, güvenlik görevlisi ve çoğu da sigortasız. Kadınlarımız meslek sahibi
olduklarında hem ücret hem iş refahı açısından daha rahat çalışıyorlar. Eğitim
alan kadınlarımız sadece belli alanlarda değil, fiziki şartlarının el verdiği
tüm alanlarda başarılı olabilecek kabiliyete de sahiptirler. Kadının ekonomik
hayatta var olmasını savunuyorsak kültürel normlarımızın korunması için,
kadının ev işlerindeki payının hafiflemesi için, hane halkının öz bakımını tek
başına kadının üstlenmemesi için çözümler üretmek zorundayız ki aile ve iş
hayatı çatışmasın, huzursuzluk körüklenmesin. Kadının güçlenmesi; ekonomide,
siyasette ve toplumda etkin bir hâlde var olabilmesi topyekûn bir bilinç ve
özverili çalışmalar bütünüyle mümkündür. 
Maddenin
manayı yendiği, karanlığın aydınlığı yuttuğu, cehaletin her yeri sardığı ve
duyguların hiçe sayıldığı bu yüzyılda insanlığın ihtiyacı olan tam da kadının
vicdanı, merhameti, adalet duygusu, hakkaniyeti ve kanaatkârlığıdır. Değişimin
öncüsü, üretimin gücü olabiliriz. Türk kadınları Türkiye'nin yarınlarıdır.
Doğal akış bunu getirmiştir, toplumsal bilinç bu seviyededir. Kadınlarımızın
motivasyonu Türkiye'nin yarınları için ümit kaynağımızdır. Türk kadınları
Türkiye'yi omuzlayacak, Türkiye'yi hedeflerine ulaştıracak önemli ve stratejik
bir güçtür. Türkiye'nin kadınları başta kendileri olmak üzere, çocuklarını
geleceğe hazırlayacak bilince ve tecrübeye sahiptir. Türkiye'nin kadınları Türkiye'nin
yarınlarıdır. 
Son
olarak, önümüzdeki salı günü 100’üncü yılı kutlanacak olan Türk kadın
hareketinin mihenk taşlarından 10 Aralık 1919’da Kastamonu Müdafaa-i Hukuk
Cemiyeti tarafından yapılan Kastamonu mitinginde “Gerekirse evlatlarımızın
kanlarına kendi kanlarımızı karıştırarak erkeklerimizle bir safta dinimiz ve
istiklalimiz için haksız zalimlere tarihin lanetlerini terk ederek şehametle
öleceğiz.” diyen Zekiye Hanım başta olmak üzere, Kastamonulu kadınlarımızı ve
Millî Mücadele’mizin tüm kahramanlarını rahmet ve minnetle anıyorum.
Hepinize
saygılar sunuyorum. (MHP, AK PARTİ ve CHP sıralarından alkışlar) 
BAŞKAN
– Söz sırası Hatay Milletvekilimiz Sayın Lütfi Kaşıkçı’ya aittir. (MHP
sıralarından alkışlar) 
Süremiz
yirmi dakika Sayın Kaşıkçı.
MHP
GRUBU ADINA LÜTFİ KAŞIKÇI (Hatay) – Sayın Başkan, değerli milletvekilleri;
Türkiye'nin önemli KİT’lerinden olan Çay İşletmeleri Genel Müdürlüğünün ve
Devlet Hava Meydanları İşletmesi Genel Müdürlüğünün 2011-2016 yıllarına ait
bölümleri ile raporların bu bölümlerine yapılan itirazlar ve Komisyon görüşüyle
ilgili, Milliyetçi Hareket Partisi Grubu adına söz almış bulunuyorum. Genel
Kurulu saygıyla selamlıyorum. 
Sözlerimin
başında, geçtiğimiz günlerde Tel Abyad bölgesinde mayın patlaması sonucu şehit
olan hemşehrimiz Uzman Onbaşı Harun Çınar’a Allah’tan rahmet diliyorum. 
Değerli
milletvekilleri, Komisyonun ilk toplantılarında bundan sonraki komisyonlarda
nasıl davranacağımıza dair bize önemli bir yol haritası olması noktasında,
Sayın Genel Başkan Yardımcımız Mevlüt Karakaya Hocam bir izahatta bulunmuştu. O
izahat şu şekildeydi: “Arkadaşlar, KİT Komisyonu, esas itibarıyla teknik bir
komisyon yani siyasi olmaktan daha çok teknik ve vebali olan bir komisyon. Kamu
kaynaklarının kullanıldığı ve sermayenin denetlendiği bir komisyon.” İşte biz
bu sözlerden sonra bütün katıldığımız Komisyon toplantılarında vebali ve teknik
bakış açısını bir kenara bırakmadan tüm toplantılara katılıp katkı sunmaya
devam ettik. 
Bugün
sizlere, burada, Türkiye’nin çok önemli KİT’lerinden ikisi, ÇAYKUR ve Devlet
Hava Meydanları İşletmesiyle ilgili Milliyetçi Hareket Partisinin yapılan
itirazlara nasıl baktığına dair fikirlerimizi burada sizlerle paylaşmak
istiyorum. Tabii, ÇAYKUR ve Devlet Hava Meydanlarıyla ilgili yapacağım
konuşmanın başında bu iki önemli kurumla ilgili öncelikle sizleri
bilgilendirip, daha sonra itirazlara Milliyetçi Hareket Partisinin nasıl
baktığı, hangilerini destekleyip hangilerini desteklemediği konusunda
fikirlerimizi sizlerle paylaşacağım. 
Sayın
Başkan, değerli milletvekilleri; Doğu Karadeniz Bölgesi’nin ekonomik ve sosyal
yönden kalkınması, geliştirilmesi ve göç olgusunun yarattığı sosyal problemleri
azaltmak amacıyla çay tarım ve sanayisi uzun yıllar devlet tarafından
desteklenmiş ve teşvik edilmiştir. İlk yaş çay yaprağı hasadı ve kuru çay
üretimi 1938 yılında gerçekleştirilmiştir. 1940 yılında çıkartılan 3788 sayılı
Çay Kanunu’yla ülkemiz çaycılığı güvence altına alınmış ve çay bahçesi
kuracaklara ruhsatname alma zorunluluğu getirilmiştir. Bu yasal gelişmenin ardından
çay tarım alanları giderek genişlemiş ve üretim miktarı hızla yükselmiştir. 
Sayın
Başkan, değerli milletvekilleri; ilk çay fabrikası 1947 yılında, günlük 60 ton
kapasiteli olarak “Rize Merkez Çay Fabrikası” adı altında işletmeye açılmıştır.
Çay tarım alanlarının ve yaş çay yaprağı üretiminin artması, çay işleme
fabrikalarının sayısının da giderek artmasını zorunlu kılmış, 1973 yılında
kurulan yaş çay işleme fabrika sayısı 32’ye, 1985 yılında ise 45’e ulaşmıştır.
1963 yılına kadar ithalatla karşılanan iç tüketim talebi, 1963 yılından sonra
yurt içi üretimle karşılanmaya başlanmıştır. 
Değerli
milletvekilleri, 1971 yılında 1497 sayılı Çay Kurumu Kanunu yürürlüğe
konulmuştur. Bu kanunla tarım, üretim ve pazarlama dâhil tüm faaliyetler Çay
Kurumu Genel Müdürlüğüne devredilmiştir. Kurum tüzel kişiliğe sahip,
faaliyetlerinde özerk ve sorumluluğu sermayesiyle sınırlı bir iktisadi devlet
kuruluşu olarak 1973 yılında Rize’de faaliyetlerine başlamıştır. Daha sonra Çay
Kurumu, 1982 yılında çıkartılan 2929 sayılı Kanun’la “Çay İşletmeleri Genel
Müdürlüğü” adı altında faaliyetlerini devam ettirmek üzere kamu iktisadi
kuruluş kapsamına dâhil edilmiştir. 
Değerli
milletvekilleri, tüketiminde 1’inci olduğumuz ve aynı zamanda şiirlere,
şarkılara konu olan çayın bugünlerine şöyle bir göz atalım: Ülkemizde çay
tarımı Doğu Karadeniz Bölgesi’nde, Rize, Artvin, Trabzon, Giresun ve Ordu
illerini kapsayan 778 bin dekar alan üzerinde yaklaşık 200 bin üretici aile
tarafından yapılmaktadır. Bir başka deyişle, ülkemizde yaklaşık her yıl 72 bin
futbol sahası büyüklüğünde alana çay ekimi yapılmaktadır.
Değerli
milletvekilleri, bu kadar geniş bir alanda yapılan çay tarımından geçen yıl
itibarıyla yaklaşık 1 milyon 200 bin ton yaş çay elde edilmiştir. Tesislerde
yapılan işlemlerle kurutulan çay miktarı ise 230 ile 250 bin ton aralığındadır.
Vatandaşlarımız tarafından üretilen çaylar ÇAYKUR ve özel sektör tarafından
alınmaktadır. Üretilen çayın tek başına yaklaşık yüzde 50’si ÇAYKUR tarafından
alınmıştır.
ÇAYKUR,
46 yaş çay işleme ve 1 paketleme fabrikası, 1 pazarlama ve üretim bölge
müdürlüğü, 8 pazarlama bölge müdürlüğü, bunlara bağlı 25’i ev dışı tüketim
bayisi, 45’i reyon bayisi, 99’u da perakende bayisi olmak üzere 169 bayi;
Anatamir Fabrikası, Atatürk Çay ve Bahçe Kültürleri Araştırma Enstitüsünden
müteşekkil olup Türkiye’de çay sektörünün önemli ve en büyük lider kuruluşudur.

Çay
sektörünün bu lider kurumunda 1 Kasım 2019 tarihi itibarıyla 1.285’i memur,
1.312’si daimî, 8.644’ü geçici olmak üzere toplamda 11.241 memur ve işçi
personel bulunmaktadır. 
ÇAYKUR
sadece bir iktisadi kuruluş değildir, aynı zamanda Doğu Karadeniz Bölgesi
ekonomisinin temel gelir kaynağı olan çayı bölge halkına ekmek kapısına
dönüştüren bir kurumdur. Bölgenin kalkınması için son derece önemli olan
ÇAYKUR’un varlığını devam ettirmesi elbette hepimiz için son derece önemlidir.
Değerli
milletvekilleri, ÇAYKUR’la ilgili Komisyon toplantılarında en çok tartıştığımız
konuların başında hiç şüphesiz ki ekonomik ömrünü tamamlamış yaşlı çaylıkların
yenilenmesi meselesi gelmektedir. Sayıştay raporlarında da bu eksik dile
getirilmektedir. Tıpkı kentsel dönüşümde olduğu gibi, yaşlı çaylıkların
yenilenmesi işi, arazilerin sökülmesi, hazırlanması, gübrelenmesi ve fidan
dikimine hazır hâle getirilmesi aşamalarının tek tek geçilmesiyle ancak
mümkündür. ÇAYKUR bu sorunun çözümüyle ilgili bazı faaliyetlere başlamış ancak
bu çalışmalarının yetersiz olduğunu da ayrıca belirtmiştir. ÇAYKUR’un da
belirttiği üzere, çaylıkların yenilenmesi meselesinde karşılaşılan en önemli
sorun, fidan üretimindeki yetersizliktir. Yine, sadece ÇAYKUR tarafından cüzi
miktarda fidan üretimiyle çay bölgelerinin yenilenme çalışması
yapılamayacaktır. Çay fidanı üretiminde muhakkak özel sektör teşvik edilmeli ve
sürecin içine dâhil edilmelidir. Çaylıkların yenilenmesi sürecinde doğacak
verim kayıplarının ve yapılan harcamaların devlet tarafından çiftçilerimize
ödenmesi ise yine, stratejik ürün olan çayın devamı için son derece önemlidir.
Çiftçilerimizden daha fazla ürün satın almak için bankalardan kredi çekmek zorunda
kalan ÇAYKUR özellikle kamu bankaları tarafından desteklenmelidir. Bölgedeki
çay bahçelerinin konumu iklim özelliği nedeniyle organik tarıma geçme kolaylığı
tanımaktadır. Giderek büyüyen çay pazarında organik ürünlere olan talebin
artması, bölgenin organik tarıma geçme kolaylığı ve tarım politikası kapsamında
teşvik fırsatlarından yararlanılarak organik çay tarımının yaygınlaştırılması
amacıyla yapılan çalışmaların sürdürülmesi ve bu fırsattan iyi yararlanılması
ayrıca önem arz etmektedir. 
Değerli
milletvekilleri, çay konusundaki bir önemli konu ve sıkça tartışılan bir mesele
de ithal çay meselesidir. Gerek ÇAYKUR gerekse özel işletmelerin elindeki stoku
eritebilmeleri için ithal çaya ek vergiler konulmalıdır. Türk çayının, başta
Hindistan olmak üzere Sri Lanka ve Endonezya’nın boyalı çayına kurban
edilmesinin önüne geçilmelidir. 
Çayla
ilgili önemli olarak gördüğümüz bir diğer konu da çay kanununun çıkarılması
zorunluluğudur. Çay sektörünün tümünü kavrayacak, çay üreticilerinin
mağduriyetini gidermek, çay tarım alanlarının tespiti ile çay piyasasının
düzenlenmesi ve denetlenmesi, yaş çay bitkisi üreticileri ve çay
imalatçılarının haklarını korumak ve yükümlülüklerini belirlemek amacıyla
hazırlanan çay kanunu taslağının yasalaşması artık kaçınılmazdır.
Bugün
Meclis Genel Kurulunda konuşulan bir diğer kurum ise Devlet Hava Meydanları
İşletmesidir. Tıpkı ÇAYKUR’da yaptığım gibi, önden Devlet Hava Meydanları
İşletmesinin faaliyetleriyle ilgili kısa bir bilgi verip daha sonra, tartışılan
konular üzerinde Milliyetçi Hareket Partisinin nasıl bir bakış açısı ortaya
koyduğunu da sizlerle paylaşacağım. 
1933
yılından itibaren sektörün temel altyapısını oluşturan ve değişik isim ve
statülerde faaliyet gösteren, en son 233 sayılı Kanun Hükmünde Kararname’ye
tabi olarak faaliyetlerini KİK olarak yürüten bir kuruluştur. Sermayesi
hazineye ait olan bu kuruluş aynı zamanda Ulaştırma ve Altyapı Bakanlığının
ilgili kuruluşu statüsündedir. Kuruluşun üstlenmiş olduğu iki ana görev vardır;
bunlardan birincisi, Türkiye geneline yayılmış olan havalimanlarının
işletilmesi, bir diğeri de Türk hava sahasının yönetilmesidir. Türkiye
genelinde aktif olarak işletilen toplam 56 havalimanının 49’u bilfiil Devlet
Hava Meydanları tarafından işletilmektedir. Geriye kalan havalimanlarından
Sabiha Gökçen Havalimanı, Savunma Sanayii Başkanlığı; Eskişehir Hasan Polatkan
Havalimanı, Eskişehir Teknik Üniversitesi; Aydın Çıldır Havalimanı ise Türk
Hava Yolları tarafından yönetilmektedir. Yine, İstanbul Zafer, Zonguldak
Çaycuma ve Gazipaşa-Alanya ise özel sektör tarafından işletilmektedir.
Değerli
milletvekilleri, yaklaşık 1 milyon kilometrekare olan Türk hava sahasında uçuş
yapan ve havalimanlarına iniş-kalkış yapan uçaklar ile ülkemiz üzerinden
transit geçiş yapan tüm hava araçlarına hava seyrüsefer hizmetleri de yine bu
kuruluş tarafından verilmektedir. Yıllık 317 milyon yolcunun kullandığı hava
meydanlarında 49.755 kişinin direkt ve dolaylı yoldan istihdam edilmesini
sağlayan Devlet Hava Meydanlarında kadrolu personel sayısı 10.686 kişidir.
Değerli
milletvekilleri, milyon dolarlık projeleri ihaleye çıkartan ve bu projelerin
nihayete ermesi için denetleme faaliyetlerinde bulunan bir kurumun sürekli göz
önünde olması kaçınılmazdır. Yapılan işlerin hacmi göz önüne alındığında
tartışma yaratması doğaldır ancak bizce burada önemli olan iki husus vardır;
biri, yapılan ihalelerin şeffaflığı, ikincisi ise ülkemize sağlayacağı
katkıdır. 
Bugün
özellikle burada çokça tartışılacağını düşündüğüm iki proje üzerinden
görüşlerimizi sizlerle paylaşmak istiyorum. Birincisi, İstanbul Havalimanı’yla
ilgili yapılan tartışmalar, diğeri ise bölgesel havalimanı olarak planlanan ve
yapımı tamamlanıp işletmeye alınan Zafer Havalimanı’dır. İstanbul
Havalimanı’yla ilgili Sayın Genel Başkanımızın şu ifadeleriyle konuya bakış
açımızı belirtmek istiyorum: “Türkiye gelişen, büyüyen, bir ayağı Batı’da bir
ayağı Doğu’da olan bir ülkedir.” Böyle bir ülkenin böylesine büyük bir
havalimanına ihtiyacı vardı. Bize bu hizmeti sunanları tebrik ediyorum. 
Sayın
Genel Başkanımızın da belirttiği üzere Türkiye Doğu ile Batı’nın kesişim
noktasıdır. Bu coğrafi konumumuz her alanda olduğu gibi ulaştırma alanında da
birtakım fırsatları beraberinde getirmektedir. Ülkemize düşen ise bu fırsatları
iyi görüp ülke menfaatine projeler üretmektir. İşte tam bu noktada İstanbul
Havalimanı Projesi de Türkiye’yi hava ulaşımında gerek yolcu ve gerekse yük
taşımacılığında öncü ve belirleyici bir aktör konumuna taşıyacaktır. Komisyon
toplantılarında projeyle ilgili yapılan eleştirilere baktığımızda, projeyi eleştirenlerin
de bu projenin ülkeye sağlayacağı katkıyı önemsediğini görmekteyiz. Yapılan
eleştirilerin daha çok ihale aşamasında ve yapım sırasında yaşanan gelişmelerle
ilgili olduğu ortadadır. Yoksa herkes bu projenin gerekliliğine ve İstanbul
Havalimanı’nın ülkemizi dünyada yeni bir bağlantı noktası hâline getireceğine
inanmaktadır. 
İstanbul
Havalimanı’yla ilgili getirilen temel eleştirinin, ihale aşamasını takiben
sözleşme imzalandıktan sonra yapılan proje değişiklikleridir. Bu
değişikliklerin ek maliyet artışına neden olduğu savunulmaktadır ve bu doğru
bir eleştiridir. Zaten Devlet Hava Meydanları da bunu kabul etmektedir. “Kesin
projelerin uygulama projelerine dönüştürülmesi aşamasında yapılan değişiklikler
zaman zaman iş artışlarına sebep olmakta, bu durum da maliyet artışlarını
beraberinde getirmektedir.” Bu ifade Devlet Hava Meydanları İşletmesine aittir.
Bunu neden önemsiyorum? Yapılan yanlışı örten bir yönetim yok, bilakis bunun
sıkıntı olduğu kurum tarafından da ifade ediliyor. Bu problemin ortadan
kalkması için de söz konusu kanun hükmünde kararnamenin ilgili maddesinde
değişiklik yapılabilmesi durumunda kesin ve uygulama projelerinin yapılması,
yaptırılması ve onaylanması gerçekleşmiş olacak ve böylece istenmeyen proje
değişikliği ve maliyet artışlarının önüne geçilmiş olacaktır.
Değerli
milletvekilleri, Devlet Hava Meydanları İşletmesiyle ilgili bir diğer tartışma
konusu da Zafer Havalimanı’dır. Planlanması yapılırken bölgesel bir havalimanı
olarak düşünülmüş ve Kütahya, Afyon ve Uşak illerine hizmet vermesi
planlanmıştır. Bu 3 ilimizin gerek yurt dışında yaşayan nüfusu ve gerekse
turizm potansiyeli dikkate alınarak planlanan proje hazırlık aşamasında
yetkililer tarafından fizibil bulunmuştur. Ancak proje bitip havalimanı
vatandaşların hizmetine açıldığında havalimanının istenilen kapasitede doluluk
oranlarını yakalamadığı görülmüştür. 
Yap-işlet-devlet
modeliyle ihalesi yapılan Kütahya Zafer Havalimanı’nda verilen yolcu ve gelir
garantisinin gerçekleşmesi yüzde 5 dolaylarında kalmıştır. İç hatlarda garanti
edilen 570 bin yolcuya karşılık 28.439, dış hatlar için garanti edilen 398.843
yolcuya karşılık 13.437 yolcu olarak gerçekleşmiştir. Bu da Sayıştay
raporlarına göre ek bir maliyet doğurmuştur. 
Zafer
Havalimanı’nın içinde bulunduğu bu durumdan nasıl çıkacağıyla ilgili sizlerle
fikirlerimizi paylaşmak istiyorum. Zafer Havalimanı’nda yaşanan bu sıkıntıların
çözümü için uçak ve yolcu trafiğinin artırılmasına yönelik projeler
geliştirilmeye başlanmış, işletmeci şirket ile Devlet Hava Meydanları Genel Müdürlüğü
yetkililerinden oluşan bir komisyon kurulmuş, komisyon çalışmaları kapsamında
bölge turizmiyle ilgili, alakalı acentelerle görüşmeler başlamıştır. Tüm bu
çalışmaları bizler de destekliyor ve havalimanının gerçek potansiyeline
ulaşması için yurt dışı ve yurt içi yeni güzergâhlar eklenmesinin de faydalı
olacağını düşünüyoruz. 
Değerli
milletvekilleri, bu kurumlar milletimizin birikimleriyle kurulmuş ve bugünlere
gelmiştir. Yönetim farklılığından kaynaklanan değişimleri bizler KİT Komisyon
toplantılarında çok rahat bir şekilde gözlemleyebiliyoruz. Kurumlar, başındaki
yöneticilerle bambaşka yolculuklara çıkabileceği gibi, büyük sıkıntılar içine
de sokulabiliyorlar. O yüzden sermayesi devletimizin yani milletimizin olan bu
güzide kurumların başındaki yöneticilerin belirlenmesi aşamasında liyakatten
hiç taviz verilmemesi gerekmektedir. 
Bu
arada, geliştirdiği yeni yönetim şekliyle genel müdürlüğünü üstlendiği kurumuna
farklı bir vizyon kazandıran BOTAŞ Genel Müdürü Sayın Burhan Özcan ve tüm
yönetimine teşekkür ederim. Özellikle Aksaray ilimizde Tuz Gölü Doğal Gaz
Depolama Alanı’nda sergilemiş oldukları çevreci yaklaşım sayesinde, yok olma
tehlikesiyle karşı karşıya kalan flamingo popülasyonunda artış sağlanmış ve üst
üste uluslararası çevre ödülüne layık görülmüştür. 
Değerli
milletvekilleri, sözlerime son verirken… Bir Komisyon toplantısında -tarih 12
Aralık 2018, önemli olduğu için burada sizlerle paylaşmak istiyorum- Devlet
Hava Meydanları İşletmesinin tartışıldığı bir toplantıda Hatay Milletvekili
olarak Hatay Havalimanı’nın isminin “Hatay Tayfur Sökmen Havalimanı” olmasını
teklif etmiştim. Bu teklifim üzerine sağ olsun, Komisyonda bulunan tüm partili
arkadaşlar bu teklifimize “evet” cevabı verdiler. Bunun üzerine Sayın Komisyon
Başkanımız bu teklifi bireysel bir tekliften çıkarıp bir Komisyon teklifi
hâline getirmeyi bizlere önerdi ve o gün Komisyonda olan bütün
milletvekillerinin imzasıyla bir tutanak hazırlandı, bu tutanak da burada şu an
elimde. Bu tutanak benim için son derece önemli çünkü Komisyonda herhâlde çok
fazla uygulanmayan bir yöntemdi ama böyle bir şeyin de bana denk gelmesi ayrıca
büyük bir onur. Biz o gün, Hatay ilimize hizmet vermekte olan havalimanının
“Tayfur Sökmen Havaalanı” olarak değiştirilmesi hususunda Komisyonumuzun
tavsiye kararının Ulaştırma ve Altyapı Bakanlığı ile Devlet Hava Meydanları
İşletmesi Genel Müdürlüğüne iletilmesini arz ve teklif etmiştik. Tabii, bu,
bizim Komisyonun Bakanlığın yerine geçip bu havalimanının ismini değiştirme
yetkisi yok, sadece biz böyle bir teklif sunarız ancak bu teklif önemli bir
teklifti çünkü Komisyondaki tüm milletvekillerinin ortaklaşa imza altına aldığı
ve Sayın Başkanımızın da ilk imzayı attığı bir teklifti. Biz bu teklifi
Ulaştırma Bakanlığına Komisyon olarak ilettik. 
DENİZ
YAVUZYILMAZ (Zonguldak) – Bizim desteğimiz sürüyor Sayın Vekilim. 
BEDRİ
YAŞAR (Samsun) – Aynen, aynen. 
LÜTFİ
KAŞIKÇI (Devamla) – Gönlümüz şunu arzu ediyordu ki… Bu çok kıymetli bir
Komisyon, tabii, devletin önemli KİT’lerini denetleyen bir Komisyon fikir
birliğiyle bir havalimanının isminin değişmesi noktasında bir karar vermiş,
dolayısıyla Bakanlığımızın da bu talebi özel bir talep olarak değerlendirip
Hatay Cumhuriyeti’nin ilk ve son Cumhurbaşkanı Tayfur Sökmen’in isminin…
(Mikrofon
otomatik cihaz tarafından kapatıldı) 
LÜTFİ
KAŞIKÇI (Devamla) – …Hatay Havalimanı’na eklenmesi teklifimize Bakanlıktan bir
cevap verilmesini de ayrıyeten bekliyor, Genel Kurulu saygıyla selamlıyorum.
(MHP, AK PARTİ ve CHP sıralarından alkışlar) 
BAŞKAN
– Söz sırası, Konya Milletvekilimiz Sayın Esin Kara’ya aittir. (MHP
sıralarından alkışlar) 
Süreniz
on beş dakika Sayın Kara. 
MHP
GRUBU ADINA ESİN KARA (Konya) – Sayın Başkan, büyük Türk milletinin değerli
milletvekilleri; KİT Komisyonunda bazı iktisadi kurumların 2011-2016
dönemlerine ilişkin yapılan itirazlar üzerine Milliyetçi Hareket Partisi
Grubumuz adına söz almış bulunmaktayım. Genel Kurulu saygıyla selamlıyorum. 
“Dünden
bugüne Türk kadının omuzlarında vatanın yükü, boğazlarında cesaretin
madalyaları vardır. Türk kadını koruyandır, kollayandır, kol kanat gerendir.
Kadın annedir, kadın vatandır, kadın ülkedir, kadın gelecektir, kadın gelecek
nesillerin teminatıdır.” (Lider Devlet Bahçeli) 
Birçok
ülkede kadına seçme ve seçilme hakkı verilmez iken 5 Aralık 1934 tarihinde
kadına seçme ve seçilme hakkı veren Başbuğ Atatürk'ü rahmet ve minnetle
anıyorum. 
Sayın
Başkan, değerli milletvekilleri; bugün 4 Aralık Dünya Madenciler Günü. Yerin
yüzlerce metre altında ekmek parası için mücadele eden tüm maden işçilerimizin
Madenciler Günü’nü kutluyor, maden kazalarında yaşamını yitiren maden
işçilerimize Allah’tan rahmet diliyorum. Temennimiz bundan sonra hiçbir maden
kazasında can kaybımızın olmamasıdır. 
Sayın
Başkan, değerli milletvekilleri; Anayasa’mızın 57’nci maddesi devletin
şehirlerin özelliklerini ve çevre şartlarını gözeten bir planlama çerçevesinde
konut ihtiyacını karşılayacak tedbirleri almasını, ayrıca toplu konut
teşebbüslerini desteklemesini düzenlemektedir. Ülkemizde Toplu Konut İdaresi
konut üretimiyle birlikte bakanlıklar ve diğer kamu kuruluşlarıyla yapılan
protokoller çerçevesinde sağlık, eğitim, güvenlik, spor ve hizmet binalarının
inşasına devam etmektedir. Genellikle çok katlı ve çok konut bulunduran
binaların inşa edildiği görülmektedir. Toplu Konut İdaresi tarafından inşa
edilecek yapılarda çok katlı, ruhu olmayan yapılardan ziyade, konutlarda yatay
mimari anlayışı ile kendi kültürümüzü yansıtan az katlı, mahalle kültürünün
devam edebileceği binaların inşa edilmesine önem verilmelidir. 
Ülkemiz
deprem kuşağında yer aldığı için Bakanlık tarafından açıklanan acil eylem
planları çerçevesinde öncelikli olarak dönüşüme girmesi hedeflenen 1,5 milyon
konut bulunduğu belirtilmiştir. Bu konutların bir an önce yapılması ve güvenli
yaşam alanlarının hizmete sunulması oldukça önemlidir. 
Ayrıca,
şehit ailelerine verilen faizsiz konut kredisi yanında şehit ailelerine TOKİ
tarafından sağlanacak her türlü destek, hem şehitlerimizin emanetlerine sahip
çıkılması hem de kamu vicdanının rahatlaması için uygun bir davranış olacaktır.

Toplu
Konut İdaresi Başkanlığının, Sayıştay denetim raporunda itiraz edilen konulara
verdiği cevapta “Projelerle ilgili yer seçimi, yatırım programı gibi konular
protokolün yapıldığı idarenin tasarrufuna ait bulunmaktadır.” denilmiştir.
Toplu Konut İdaresinin Komisyona sunmuş olduğu raporda “İlgili kurumlardan
uygun görüş alınmasına rağmen, projelerin bir kısmında, uygulama aşamasında,
ilgili belediyeler tarafından imar planında değişiklik yapılabilmekte, arsa
sınırları değiştirilebilmekte, ilgili kurum ve kuruluşlar tarafından proje
değişiklik talepleri yapılabilmektedir. Bu çerçevede, özellikle Millî Eğitim
Bakanlığı projelerinde, aynı arsa üzerinde İdaremizden eğitim binası yapımı
talep edilirken Bakanlıkları tarafından da idaremize herhangi bir bilgi
verilmeksizin eş zamanlı ihaleler yapılabilmekte ve eğitim tesisi bağışçılarına
bu alanlar tahsis edilebilmektedir.” ifadesi yer almaktadır. Bu açıklamadan,
ilgili bakanlıklar ile TOKİ arasında iletişim kopukluğunun söz konusu olduğu
görülmektedir. Yine, aynı durum, raporda belirtilen, Konya’da 32 derslikli okul
yapımı için gerçekleştirilen ihaleden sonra yaşanmıştır. Söz konusu alanda
Selçuklu Belediyesinin ortaokul yapımı inşaatının devam etmesi nedeniyle
belediyece tahsis edilen başka bir arsaya okul binasının yapılması kurumlar
arasındaki iletişimsizliği göstermektedir. 
Yine,
Sayıştay raporundaki mülkiyeti idareye ait olan arsa ve arazilerin Emlak Konut
Gayrimenkul Yatırım Ortaklığına yapılan satışlarıyla ilgili soruya İdarenin
cevabında, İdarenin bütçeden kaynak alan bir kurum olmadığını, acil kaynak
temini için hızlı çözüm üretme zarureti doğduğunu, iştiraklere peşin ödeme
yöntemiyle satış yaptıklarını beyan etmiştir. 
TOKİ
yöneticileri, Emlak Konut Gayrimenkul Yatırım Ortaklığı Anonim Şirketinin yüzde
49 hissesine sahip olduklarından dolayı şirket tarafından elde edilecek gelirin
bu orandaki kısmının İdareye ait olduğunu beyan etmiştir. Öncelikle, kurumun
finans ihtiyaçlarını planlayarak doğrudan arsa satış yöntemi yerine ihaleli
satış yöntemine geçmesi gerekmektedir. Ayrıca, iştiraki olan şirkete arsa
satışları Kurumlar Vergisi 1 Seri No.lu Genel Tebliği uyarınca transfer
fiyatlandırması ve örtülü sermaye kazancı bakımından ilişkili kişi, ortak ve
ortak ilişkili kişi kriterleri göz önüne alınarak değerlendirilmelidir. Yine,
Toplu Konut İdaresi Başkanlığının vermiş olduğu cevaplarda, kurum
iştiraklerince yapılan arsa satış karşılığı gelir paylaşımı işlerinde ödenecek
bedellerin indirgenmiş nakit akımı yöntemiyle günümüze indirgendiğinde
azalacağı beyan edilmiştir. 
Değerli
milletvekilleri, TOKİ tarafından, seçim bölgem olan Konya’nın Toroslar üzerinde
kurulu Hadim ilçesinde yapımı tamamlanan Bozkır Barajı’nın suları altında
kalacak olan Dedemli Mahallesi’ndeki 350 hanenin yaklaşık 110 kilometre
mesafedeki merkez Meram Çarıklar Mahallesi’nde yapılan TOKİ konutlarına
taşınması planlanmıştır. Bu konutların yapımının sobalı olarak planlandığı,
doğal gaza çevrilmesi gerektiği yönünde hemşehrilerimizin talepleri
bulunmaktadır. Çevre kirliliğini artıracağı göz önüne alınarak ve günümüz
şartlarında, yeni konut yapımlarında sobalı dairelerin olmadığını dikkate
alırsak sobalı yapılan bu konutların Konya’mıza yakışmadığı aşikârdır. Toplu
Konut İdaresinin hemşehrilerimizin taleplerini dikkate alacağını umut ediyorum.
Sayın
Başkan, değerli milletvekilleri; dünyada demir yolu taşımacılığı ilk kez
İngiltere’de 1804 yılında buharlı lokomotifin yapılmasıyla başlamış ve 1825
yılında aynı ülkede demir yollarının aktif kullanımı gerçekleşmiştir. 19’uncu
yüzyılın başında hızlı bir gelişme gösteren demir yolları taşımacılığı önemli
itici güçlerden biri hâline gelmiştir. Günümüz ticaretinin gelişmesi, üretilen
malların hızlı, düzenli, güvenli bir biçimde, düşük maliyetlerle nakledilmesi
gelişmiş demir yolu taşımacılığının hedefleri arasında yer almaktadır. Bununla
birlikte, seyahat hizmetlerinde hız, güven, konfor ve kalitenin de artması
diğer bir kazanım olmaktadır. Dünya ticaretinde tercih edilebilecek taşımacılık
hizmetleri arasında demir yolu taşımacılığı hem yük hem de yolcu transferinde
maliyet ve verimlilik açısından ön plana çıkmaktadır. Demir yolu taşımacılığı
ekonomik avantajı ve çevre dostu olması nedeniyle taşımacılık alanında
kendisine oldukça önemli bir yer edinmektedir. 
Ülkemizde
ilk demir yolu 1856 yılında bir İngiliz firması tarafından İzmir-Aydın arasında
yer alan 130 kilometrelik hat üzerinde inşa edilmiştir. Onuncu yılın sonunda
hattın yapımı tamamlanmış, daha sonra da aynı hat 608 kilometreye
çıkarılmıştır. Millî Mücadele döneminde demir yolu taşımacılığının önemi ortaya
çıkmış, cephe gerisinden ulaştırılan yardımlar ve askerî mühimmat demir yolu
taşımacılığının önemini bir kez daha ortaya koymuştur. Millî Mücadele
sonrasında 4 bin kilometrelik demir yolu hattı sınırlarımızda kalmıştır.
Günümüzde yüksek hızlı demir yolu taşımacılığı büyük önem kazanmıştır.
Ülkemizde ilk olarak Ankara-Eskişehir hızlı tren hattı 2009’da hizmete açılmış,
sırayla Ankara-Konya, Konya-İstanbul, Ankara-İstanbul hatları bunu takip
etmiştir. Bu hatlarla birlikte ülkemizde 50 milyon civarında yolcu, taşımacılık
hizmetinden yararlanmıştır. Ülkemizde demir yolu taşımacılığı adına gurur
verici çalışmalar yapılmaktadır. 1999 yılında, 57’nci Hükûmet döneminde
projesine başlanılan ve 2013 yılında hizmete giren Marmaray’la iki kıta
arasındaki ulaşımın beş dakikadan kısa bir süreye düşmesi, yine,
Bakü-Tiflis-Kars Projesi’nin devreye girmesi, Çin’den İngiltere’ye uzanan “Tek
Kuşak Tek Yol Projesi” kapsamında tarihî İpek Yolu’nun yeniden canlandırılması
demir yolu taşımacılığı adına ülkemizde yaşanan önemli gelişmelerdendir.
Hatırlatmamız
gereken bir konu da Çin’den İngiltere’ye uzanan demir yolu projesiyle,
Türkiye’nin ticaretini etkileyebilecek, ihracatının düşmesine neden olabilecek
durumlara karşı tedbirleri de almak zorunda olduğumuzdur. 
Komisyon
çalışmaları sırasında Devlet Demiryolları Genel Müdürlüğüne yönelik yapılan
itirazlarla ilgili olarak verilen cevaplarda “4734 sayılı Kamu İhale Kanunu’nun
62’nci maddesi gereğince, ihaleye konu olan yapım işinin özgün nitelikte ve
karmaşık olması nedeniyle teknik ve mali özelliklerinin gerekli olan netlikte
belirlenemediği durumlarda ön veya kesin proje üzerinden ihaleye çıkılabilir.”
ifadesi yer almaktadır. Ancak aynı kanun metinlerinde, istisnalar arasında yer
alan “Demir yolu projeleri için arsa temini, mülkiyet ve kamulaştırma
işlemlerinin tamamlanması şartı aranmamaktadır.” ifadesi yer almaktadır.
Komisyon çalışmaları kapsamında izahı istenilen kesin proje yönteminin
kullanılma nedenleri arasında bu gerekçeler sayılmıştır. 
Yine,
kurum tarafından verilen izahatta, uygulama proje yapımında yaşanan diğer
handikaplar arasında, altyapı projelerinde proje aşamasında elde edilen
verilerin işin bütününe dair verileri yansıtmaması, zemin etütleri 20-30 metre
gibi kısa aralıklarla yapılsa dahi gerçek zemin koşullarının verilerini tam
olarak yansıtamaması ve projelendirme esnasında güzergâh üzerinde yoğun
yerleşim yeri, tarlada ekili ürün ya da yoğun ormanlık alanların varlığı gibi
nedenler yer almaktadır. Tüm bu nedenler ışığında, altyapı projelerinin
uygulama projesi olarak hazırlanması proje hazırlama sürecini uzatacak ve ek
maliyetlerle karşılaşılacaktır. Katlanılan tüm bu zaman ve para kaybına rağmen
zemin karakterinin net olarak belirlenmesinin yine mümkün olamayacağı şeklinde
bir savunma yapılmıştır. 
Yine
genel müdürlük, altyapı projelerinin uygulama projesi olarak hazırlanması
hâlinde çok uzun proje hazırlama süreci ve ilave maliyetlerle karşılaşılmasına
rağmen zemin karakteristiğinin yüzde yüz olarak belirlenemeyeceğini
belirtmiştir. Genel müdürlüğün beyanında, demir yolu hatlarının yapım işlerinde
ilave olarak iş ve parasal yüklerin genellikle zemin koşullarının farklılaşması
nedeniyle ortaya çıktığı, bu nedenle de sık sık projelerde revizyona gidildiği
ifade edilmiştir. 
Komisyon
çalışmalarımızda birçok kamu iktisadi teşebbüsünde dikkat çektiğimiz
noktalardan biri de bilanço kalemlerindeki şüpheli alacaklar ve bunlara ayrılan
karşılıklardır. İşletmenin net satışlarının yüzde 15’i tutarında şüpheli
alacakları ve bunlara ayrılan karşılıklar görülmektedir. Kamu kuruluşlarındaki
şüpheli alacağın tamamına karşılık ayrılması, bu alacakların tahsil edilememe
imkânlarının yüksek ve teminatsız kaldığını göstermektedir. Kamu iktisadi
kurumlarının bu tarz alacaklarını teminatsız bırakmasını, her karşılığın da
işletmenin kârını düşürdüğünü göz önüne alırsak olumlu karşılamadığımızı ifade
etmek istiyorum. 
Seçim
bölgem olan Konya’mız için büyük önem taşıyan, yapım ihalesi 2016 Temmuz ayında
gerçekleşen ve Cumhurbaşkanımız tarafından 2’nci 100 Günlük Eylem Planı
kapsamında açıklanan Konya Garı’nın yapımı hâlâ tamamlanmamıştır. Garın bir an
önce hayata geçirilmesi, yine Konya-Karaman hızlı tren hattının tamamlanarak
faaliyete geçirilmesi Konya’mız açısından önem arz etmektedir. 
Cumhuriyetimizin
kuruluşunun 10’uncu yılında demir yollarının önemini Onuncu Yıl Marşı’yla
vurgulamıştık. Temennimiz, cumhuriyetimizin 100’üncü yılında, 2023 lider ülke
Türkiye hedefimizde millî ve yerli demir yolu endüstrisinin kurularak kendi
millî hızlı trenlerimizle 81 vilayetin demir ağlarla örüldüğü, her limana her
ilden bağlantının olduğu demir yollarımızın kurulmasıdır. 
Genel
Kurulumuzu ve ekranları başında bizleri izleyen büyük Türk milletini saygıyla
selamlıyorum. (MHP sıralarından alkışlar)
BAŞKAN
– Söz sırası Ordu Milletvekilimiz Sayın Cemal Enginyurt’a aittir. (MHP
sıralarından alkışlar) 
Süreniz
beş dakika Sayın Enginyurt. 
MHP
GRUBU ADINA CEMAL ENGİNYURT (Ordu) – Sayın Başkan, değerli milletvekilleri;
hepinizi saygıyla selamlıyorum. 
Bugün
Ordu ilinde hakikaten yürekleri yakan bir cenaze töreni yapıldı. Dün akşam
cezaevinden firar eden psikopat bir katil, Ceren Özdemir isimli kızımızı
katletti. Ordu’da son beş günde 5 tane cinayet, 2 tane intihar vakası
gerçekleşti. Türkiye’nin birçok yerinde bu tip cinayetler, şiddet olayları her
geçen gün artmaya başladı. Bu durum, kendi ailemizden başlamak üzere, toplumun
bütün kesimlerini rahatsız ediyor artık. Büyük bir huzursuzluk, büyük bir
tedirginlik baş gösterdi. Evladımızı evden sokağa çıkarmaktan imtina eder hâle
geldik. Bu toplumsal şiddetin bir an önce tedavi edilmesi gerekir. 
Milliyetçi
Hareket Partisi Genel Başkanı, muhterem liderim Sayın Devlet Bahçeli 8 Ocak
2019 tarihinde “Ruh sağlığı kanunu çıkarılmalıdır.” dediğinde birileri bunu
sosyal medyada alaya aldı, ciddi görmediler ama bugün geldiğimiz nokta gösteriyor
ki hiç tanımadığı Ceren Özdemir’i, hayatının hiçbir devresinde görmediği bir
Ceren Özdemir’i, Ordulu olmadığı hâlde, Amasyalı bir katil gecenin bir
yarısında acımasızca bıçaklayarak öldürüyorsa bu, toplumdaki ruh sağlığının ne
noktaya geldiğinin en acı göstergesidir. Dolayısıyla, bu şiddet eylemleri, bu
şiddet davranışları topyekûn gözden geçirilmelidir. Bu yapılırken şu hatadan da
bir an evvel dönmeliyiz: “Efendim, kadına şiddet, kadına şiddet…” Ordu’da yine
dört gün önce şiddetin boyutu bu sefer bir kadın üzerinden gerçekleşti. Bir
hanımefendi, kocasını uykudayken bıçakladı; yetmedi, baltayla keserek öldürdü.
Demek ki şiddet cinsiyet tanımıyor. Şiddetin cinsiyeti olmaz. Şiddet topyekûn
bir hastalık hâline geldi; bunun için, sayın liderimin dediği gibi, acilen bir
ruh sağlığı yasası çıkarmak zorundayız. Toplum her geçen gün kontrol edilemez
bir noktaya gidiyor. İnşallah bu konuda Meclisimiz üzerine düşeni yapar
diyorum. Ceren kardeşime, Ceren kızıma Cenab-ı Allah’tan rahmet diliyorum. 
Ayrıca,
bir konuya değinmek istiyorum: İzmir’de bir şerefsiz, bir alçak, bir evin
kapısına “Defol Alevi!” yazıyor. Güvenç Abdal dergâhından, Gümüşhane’nin Kürtün
ilçesinin Taşlıca köyünden yerleşik bir düzenle Karadeniz’e yayılmış Çepnilerin
olduğu bir vilayetin milletvekili olarak, “Türk’üz biz, türkü söyleriz.” diyen
Âşık Veysel’in ve onun gibi Türklük ve Türklüğe inanç noktasında yüksek sadakat
gösteren Alevilerin böylesine hakarete ve tehdide maruz kalmasını şiddetle
protesto ediyorum, lanetliyorum! Bunu ilk gün attığım “tweet”te de söyledim, en
ağır şekilde hakaret ettim. Çünkü cami de bizim, cemevi de bizim. Liderimiz
Devlet Bahçeli de aynen böyle söyledi; bütün ülkücüler de, biz de buna samimi
duygularla inanıyoruz: Cami de bizim, cemevi de bizim; semah da bizim, cem de
bizim. (MHP sıralarından alkışlar) 
Dolayısıyla,
asla ve kata Alevi kardeşlerimizin dışlanmasına, ötekileştirilmesine müsaade
etmemeliyiz. Hangi partiden olursak olalım, Hacı Bektaş-ı Veli’nin “Bir olalım,
iri olalım, diri olalım.” dediği gibi Rabb’im birliğimizi, beraberliğimizi
bozmasın diyor, hepinize saygılar sunuyor, teşekkür ediyorum. (MHP sıralarından
alkışlar) 
BAŞKAN
– Değerli milletvekilleri, şimdi söz sırası Halkların Demokratik Partisi
Grubunda.
Halkların
Demokratik Partisi Grubu adına ilk söz, Batman Milletvekilimiz Sayın Mehmet
Ruştu Tiryaki’ye aittir. 
Buyurun.
(HDP sıralarından alkışlar)
Süreniz
yirmi dakika Sayın Tiryaki.
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; KİT Komisyonunun kamu iktisadi teşebbüslerinin
2011-2016 yıllarına ait raporlarının, raporların bu bölümlerine yapılan
itirazların ve Komisyon görüşünün üzerine grubumuz adına söz almış bulunuyorum.
Hepinizi saygıyla selamlıyorum.
Bizler
de grup olarak bu raporun her bir bölümüyle ilgili ayrı ayrı değerlendirmede
bulunacağız. Ben de yapacağım konuşmada özellikle Atatürk Orman Çiftliği ve
Devlet Demiryollarıyla ilgili görüşlerimizi kısaca sizinle paylaşmak istiyorum.

Önce
Atatürk Orman Çiftliğiyle ilgili kısa bir değerlendirme yapmak isterim. 1925
yılında kurularak 1937 yılında Atatürk tarafından hazineye şartlı bağışlanan
Atatürk Orman Çiftliği, arazisinin yarıya yakınını kaybetmiş durumda. Çiftlik,
Atatürk tarafından satın alınan 20 bin dekar arazi üstünde 1925 yılında
kurulmaya başlanır. Bozkırda ağaç yetiştirmek yerli ve yabancı uzmanlarca
çılgınlık olarak nitelendirilirse de birkaç yılın ardından çabalar sonuç verir
ve Atatürk Orman Çiftliği yeşillenir. 1937 yılına kadar çevre arazilerin de
satın alınmasıyla çiftlik 52 bin dekarlık bir alana ulaşır. 30 bin dekarla
başlayan Atatürk Orman Çiftliği’nin hikâyesi 52 bin dekara kadar yükselir.
Atatürk, ölümünden bir yıl önce, 1937’de yazdığı vasiyet mektubuyla Çiftlikği
üzerindeki bütün zirai işletmeler, taşınır ve taşınmaz mallarla birlikte
hazineye bağışlayarak emanet eder. Çiftlik, 1950’lere kadar genel olarak
varlığını korur, arazisinde büyük bir kayıp yaşanmaz. Burada, arazilerin devri
için bir kanuni düzenleme yapılması şartının aranmasının da önemli bir etken
olarak altını çizmek isteriz. Ancak Mimarlar Odası verilerine göre 1950 ve 1983
yılları arasında çıkarılan kanunlarla çiftlik arazisinin genelde merkezden uzak
kısımları çeşitli kuruluşlara devredilir ya da satılır ve yüz ölçümü 52 bin
dekardan tekrar 30 bin dekarlara kadar iner. Kanunlarla kamu kurumlarına
devredilen arazilerin bir kısmı daha sonra yapılan özelleştirmelerle özel
mülkiyetin de eline geçer. 
2006
yılına kadar Atatürk Orman Çiftliği’ni göreceli olarak koruyan husus sit alanı
olarak ilan edilmesidir. Kültür ve Tabiat Varlıklarını Koruma Kurulu 1992’de
çiftliği doğal ve tarihî sit alanı olarak ilan eder. 1998 yılında ise birinci
derece sit alanı olarak belirlenir. Yasalarımızda doğal sit alanları kamu
yararı açısından mutlak korunması gereken alanlar olarak tanımlanır ve bazı
zorunlu altyapı hizmetleri dışında bitki örtüsü, topoğrafyası, siluet etkisini
bozabilecek tahribata yönelik eylemlerde bulunulması açıkça yasaklanır. Kurulun
bu kararları kayıpların önüne geçilmesinde bir derece etkili olur ancak sit
alanları içinde ruhsatsız ve kaçak yapılaşmalar, hükûmetlerin “Bize iş
yaptırmıyorlar.” dediği odalar tarafından açılan davalara rağmen yine de devam
eder, Atatürk Orman Çiftliği yağmalanması sürer. Çiftlikle ilgili her türlü
imar planını yapma yetkisinin 2006 yılında Ankara Büyükşehir Belediyesine
verilmesiyle yeni bir tahribat süreci başlar. Belediyenin çiftliğin “tarihî
çekirdek” olarak da adlandırılan alanlarını hızlandırılmış trafiğe dâhil ederek
40 metre gibi geniş otoyolları geçirmesi yol kenarında yapılaşmaya ve çiftliğin
halktan kopmasına yol açar. 2011 yılında başlayan yeni bir süreç, merkezdeki
bazı alanı sit alanları olmaktan çıkarılmasıyla başlar ve bu arada Atatürk
Orman Çiftliği’ne Cumhurbaşkanlığı Külliyesi yapılır, bunun temelleri atılır,
hemen ardından çiftlik içerisindeki hayvanat bahçesi kapatılır, Ankara’nın eski
Büyükşehir Belediye Başkanı Melih Gökçek’in tartışmalı projesi olan Ankapark’ın
inşasına başlanır ve bu proje tamamlanır. Böylece Atatürk Orman Çiftliği’nin çok
büyük bir bölümü yağmalanmış olur. Çiftlikteki toprak kaybı bununla da kalmaz;
555 bin metrekarelik kısmı Sağlık Bakanı Fahrettin Koca’nın eskiden sahibi
olduğu Medipol grubunu kuran TEBA Vakfı’na kiralanır. 
Kent
büyüdükçe arazileri ve özellikle de çekirdek bölgesi önemli bir rant alanına
dönüşen Atatürk Orman Çiftliği gerek resmî kurumların gerekse de özel
girişimcilerin iştahlarını kabartmaya devam ediyor. 
Son
olarak, Atatürk Orman Çiftliği’nin parçalanmasına yeni bir proje ve yapılarla
devam ediliyor. Duyduğumuz kadarıyla, bildiğimiz kadarıyla Gençlik ve Spor
Bakanlığı çiftliğe yeni bir proje için hazırlıklara başlıyor. Bakanlık, Atatürk
Orman Çiftliği Spor Vadisi Projesi adı altında çiftliğin kalan kısmını da
yağmalamayı düşünüyor. 
Atatürk
Orman Çiftliği’nin varlığı bence Ankara için, Türkiye’nin başkenti için büyük
bir şans. Umarım, bu yağma bir yerde durur ve çocuklarımıza, torunlarımıza
kalacak bir miras olarak, Atatürk’ün mirası olarak varlığını koruyabilir. Yirmi
beş yılı aşkın bir süredir Ankara’da yaşayan biri olarak ben bu yağmanın önemli
bir kısmına tanıklık ettim, gerçekten en üzüldüğüm alanlardan birisidir. 
Bir
de konuşmamın ikinci bölümünde Devlet Demiryollarıyla ilgili birkaç şeyin de
altını çizmek isterim. Ucuz, güvenli, hızlı ve erişilebilir bir ulaşım
faaliyeti devletin en temel yükümlülüklerinden biridir. Şimdiye dek kaynakların
önemli bir kesimi kara yollarına harcandı, ekonomik kaynakların önemli bir
kısmının harcanması yanında ulaşımın da ana giderini kara yollarına yapılan
harcama oluşturdu. Kısa vadeli, yerel yönetimlerin iş birliği olmadan, kâr
odaklı bir sistem oluşturuldu. 
Önümüzdeki
dönemde demir yollarına ağırlık verileceği söyleniyor olsa da altyapısı ve
denetimi konusundaki tereddütler devam ediyor. Öte yandan Türkiye Cumhuriyeti
Devlet Demiryolları gibi köklü bir kurumun organizasyonel yapısının dağıtılması
öngörülüyor. Kâr hırsı politikalarının nasıl sonuçlar yaratacağına Çorlu ve
Ankara’da meydana gelen tren facialarında hepimiz tanıklık ettik. Ülkenin en
köklü, yıllarca en nitelikli teknik personellerini yetiştirmiş kurumu olan
Türkiye Cumhuriyeti Devlet Demiryolları kâr amaçlı ticari bir kuruma
dönüştürülüyor, yapısal olarak da bölünüyor. Ben size bunu birazdan özetle
aktaracağım.
Daha
önce Türkiye Cumhuriyeti Devlet Demiryolları Meslek Lisesi vardı ve mesleki
eleman yetiştiriyordu, bu kapatıldı. Birçok atölyesi, basım ve dikimevleri
kapatıldı. Nitelikli ve uzman personel yetiştirmek yerine pek çok hizmet
taşeron eliyle gördürülüyor, Demiryollarında çok hayati önemdeki kadrolar
ortadan kaldırılıyor. Örneğin Çorlu tren faciasında, yolu kontrol etmekle
görevli personeller olan yol çavuşları kadrosu yok edildiği için böyle bir
faciaya hepimiz tanıklık ettik. Eleman yetersizliği nedeniyle birçok istasyon
ya kapatıldı ya da günün belirli saatlerinde hizmet verebilir hâle getirildi.
Verimsiz oldukları gerekçesiyle çok sayıda tren istasyonu kapatıldı, günün
sadece belirli saatlerinde hizmet veriyor. Haydarpaşa Limanı ve Garı kentin
kültürel dokusuna, kent siluetine ve kentsel mirasa uymayan rant merkezlerine
dönüştürülmeye çalışılıyor. Haydarpaşa Garı gibi kent hafızasında çok önemli
bir yere sahip olan gar binası yıllarca kapatılarak tali hâle getirildi.
Aslında demir yollarını kullanan tüm yurttaşları etkileyecek biçimde demir yolculuğu
kültürü, dayanışması ve birikimi bir bütün olarak yok ediliyor. 
Demir
yollarında kamusal işletmecilikten nasıl vazgeçildiğini ben tarihsel olarak
kısaca size aktarmaya çalışacağım ve bunun nelere mal olduğunu. Ülkemizde demir
yollarının tarihçesi 1856 yılına dayandırılıyor. Bu tarihlerde yabancı
şirketler eliyle verilen tren işletmeciliği, cumhuriyetle birlikte yabancı
şirketlerin egemenliğinden alınıyor ve yurdun dört bir yanına demir yolları
götürülüyor. Çok sıkça dile getiriyorsunuz ya “millîlik, millîlik, millîlik”
diyorsunuz, eğer gerçekten bir millîlik arayacaksınız, tam örneği, devlet demir
yollarının cumhuriyetle beraber uluslararası şirketlerden alınarak ülkenin
egemenliğine verilmesidir. Yapacaksanız bu tür millîleştirme işlemleri yapın.
1950’li
yıllara gelindiğinde Amerika Birleşik Devletleri’yle girilen ekonomik ve siyasi
ilişkiler kapsamında ülkemiz kara yolu ağırlıklı bir ulaşım politikası izlemeye
yöneliyor. Amerikan Karayolları Genel Müdür Yardımcısı Hilts bir heyetle
1950’li yıllarda Türkiye’ye geliyor ve bu tarihten sonra Türkiye’deki yolcu
taşımacılığının da tarihi bir anda değişiyor. Bu tarihi, bir milat olarak ele
almalıyız. Neden? Çünkü o günden bugüne kara yolu sistemi tek taraflı olarak
besleniyor, diğer ulaşım sistemleri ise göz ardı ediliyor.
Ben
taşımacılığın ulaştırma sektörüne göre dağılımını aktaracağım. 2016 yılı
Demiryolu Sektör Raporu’ndan aldığım bir veridir bu. Şimdi, taşınan yükler ve
yolcu sayılarının 1950’li yıllardan bugüne nasıl değiştiğini özetle size
anlatacağım. 
1950’li
yıllarda yük taşımacılığının yüzde 25’i kara yoluyla, yüzde 68,2’si demir
yoluyla, yüzde 6,8’i ise deniz yoluyla yapılıyormuş; kara yoluyla yüzde 25’i,
demir yoluyla yüzde 68,2’si, deniz yoluyla da yüzde 6,8’i. 1960’ta bu oran,
kara yollarında yüzde 25’ten yüzde 45’e, 1970’te yüzde 75,4’e, 2000’de yüzde
90’a ulaşmış. Amerika Birleşik Devletleri Karayolları Genel Müdürünün
Türkiye’ye geldiği tarihten sonraki elli yıl içerisinde taşımacılığın geldiği
nokta bu. Peki, bu süre içerisinde demir yolu taşımacılığı ne olmuş? Yüzde
68’den yüzde 3,9’a düşmüş. Yolcu taşımacılığı ne olmuş bu süre içerisinde?
1950’de yolculukların kara yoluyla yüzde 50,3’ü, demir yoluyla yüzde 42,2’si,
deniz yoluyla da yüzde 7,5’u yapılıyormuş. Sizce 2005 yılında ne olmuştur? Demir
yollarıyla yüzde 42 olan taşımacılık oranı yüzde 1,1’e düşürülmüş, kara yolu
taşımacılığı da yüzde 50’den yüzde 90’a yükselmiş; yüzde 90’ın üstünde
olmamasının nedeni, hava yolu taşımacılığının biraz artmasıdır. İşte ülkenin
demir yolu tarihi tam olarak bundan ibaret.
1960
yılından sonra ülkemiz ekonomisi beşer yıllık planlama dönemlerinin yapıldığı
yıllardır. Birinci Beş Yıllık Kalkınma Planı döneminde, 1963-1967’de
ulaştırmayla ilgili ana ilkeler bölümünde şöyle bir tespit yapılmış, denilmiş
ki: “Demir yollarımızın yapım tekniği eski tekniğe dayanmaktadır. Yol
boylarında ileri işletmeciliğin gerektirdiği düzeltmeler yapılmamıştır. Demir
yolları bundan böyle yurdumuzun şartlarına uygun standart ve teknikte
yapılacaktır.” Bu, doğru bir tespit. İkinci Beş Yıllık Kalkınma Planı’nda da
Üçüncü Beş Yıllık Kalkınma Planı’nda da Dördüncü ve Beşinci Beş Yıllık Kalkınma
Planı’nda da aynı tespitler yapılmış fakat demir yollarının hiçbir sorunu
çözülememiş, hiçbir önemli adım atılmamış.
1980’li
yıllarda yeni bir döneme girdik. Bu, ülke tarihi açısından çok önemli bir
dönemdir. Darbelerle anılır ya, aslında neoliberal politikaların da temelinin
atıldığı tarihlerdir. O yıllar demir yollarında da -tırnak içerisinde- “yeniden
yapılanma” olarak adlandırılan bir dönemdir. Fakat bu yeniden yapılandırma
demir yollarının parçalanıp özelleştirilerek tasfiye edilmesi ve sermayenin bu
alana girmesi sonucunu doğurmuştur. Bu konuda ülkemizde atılan ilk adım,
1995-1996 tarihleri arasında Dünya Bankası fonlarından sağlanan hibeyle Booz
Allen Hamilton firmasınca yürütülen çalışmalardır. 1995-1996 yıllarında ilk
uluslararası proje, Dünya Bankası fonlarıyla desteklenen Uluslararası Yeniden
Yapılandırma Araştırması Projesi’dir. 2000’li yıllarla birlikte yeniden
yapılandırma süreci hızlandırılmış ve değişik finans kuruluşlarının ve değişik
ülkelerin anlayışlarının yansıtıldığı çalışmalar raporlaştırılmıştır. Bu raporlar
incelendiğinde, temel mantığın serbestleşmenin önündeki engellerin kaldırılması
olarak nitelendirilebilir. Çalışmaların dikkat çeken ortak noktasıysa, çok
ilginç, harcamaların neredeyse tamamı hibe olarak yapılıyor ve bu finans
kuruluşları tek bir kuruşu bile faizsiz olarak vermezken, bu yeniden
yapılandırma projelerinin tamamını faizsiz olarak destekliyorlar. Ve bu fonları
kimler veriyor? Ya Dünya Bankası ya da Avrupa Birliği destekliyor. Bunları da
ücretsiz kullandırmaktan geri çekinmiyorlar. 
Peki,
1995-1996, 2004-2005, 2005-2006, 2006 ve 2009-2010 yıllarında -tırnak
içerisinde- “yeniden yapılanma” adı altında Dünya Bankası veya Avrupa
Birliğinin desteklediği bu projeler sonucunda ülkemizin demir yolu sistemi için
ne öneriliyor bir bakalım bunlara. Diyorlar ki: Türkiye Cumhuriyeti Devlet
Demiryollarını kâr amaçlı bir ticari kuruma dönüştürün, böylece kamu hizmeti
veren bir kuruluş olmaktan çıkarın. Devlet Demiryollarının hem dikey olarak
altyapı ve işletmeciliğini hem de yatay olarak faaliyet alanlarını bölün, asli
olmayan faaliyetlerinin tamamını da tasfiye edin. Peki, Türkiye Cumhuriyeti
Devlet Demiryollarının yeniden yapılandırılması çalışmalarının başlamasından ve
altyapı, üstyapı olarak 2’ye bölünmesine kadar geçen bu süre içerisinde ne
oluyor? Biraz önce özetle söyledim, meslek liseleri kapatılıyor, basım ve
dikimevleri, çamaşırhaneler, kurum eczaneleri kapatılıyor. Türkiye Cumhuriyeti
Devlet Demiryolları hastaneleri önce SSK’ye daha sonra Sağlık Bakanlığına
devrediliyor. Haydarpaşa dışındaki bütün limanlar özelleştirme kapsamına
alınıyor, bu kapsamda Mersin ve Samsun Limanları özel şirketlere devrediliyor.
Bu arada, Haydarpaşa Limanı ve Garı kentin kültürel dokusuna, kent silüetine ve
kentsel mirasa ihanet edercesine rant merkezlerine dönüştürülmeye çalışılıyor.
Eleman yetersizliği nedeniyle birçok istasyon ya kapatılıyor ya da günün
belirli saatlerinde hizmet verebilir hâle getiriliyor. Birçok atölye
kapatılıyor, kurumdaki personel sayısı hızla azaltılıyor ve pek çok hizmet
taşeron eliyle veriliyor. Şu anda taşeronda çalışan personel sayısının 5 binin
üzerinde olduğu biliniyor. 
Şimdi,
bu konuda alanla ilgili çalışma yürütenlerin, sendikaların bir dizi önerisi
var, yeniden Amerika’yı keşfetmeye gerek yok, şunları söylüyorlar -ve biz
bunların hepsine imza atıyoruz- diyorlar ki: “Öncelikle, ulaştırma bir kamu
hizmeti olarak ele alınmalıdır. Ulaştırma sektörünün alt sektörlerini oluşturan
demir yolu, deniz yolu, kara yolu ve hava yolu sistemleri bir bütün olarak ele
alınmalı, yatırımlar birbirini tamamlar nitelikte olmalıdır. Deniz ve su
yolları potansiyelinden yararlanılmalı, üç tarafı denizlerle çevrili olan
ülkemizde deniz taşımacılığı teşvik edilerek yeni hatlar açılmalıdır. Özellikle
yük taşımacılığının demir yolu ve deniz yoluna kaydırılması için yeni
düzenlemeler yapılmalıdır.” 
Tırnak
içerisinde bir şey söyleyeceğim: Şimdi demir yollarında bir taşımacılık yapmak
isterseniz yükünüzün en az 500 ton olması lazım. 500 tona ulaşmıyorsa demir
yolu taşımacılığından yararlanamıyorsunuz.
“Büyükşehir
ve sanayi merkezlerimiz çağdaş standartlara uygun demir yollarıyla birbirlerine
ve limanlara bağlanmalıdır. Kent içi ve kentler arası ulaşımlarda toplu
taşımacılık birincil öncelik taşımalı ve özendirilmelidir. Kentlerin kaderini
etkileyecek büyük projelerde sendikalar, meslek odaları, demokratik kitle
örgütleri ve üniversitelerin görüşlerine mutlaka başvurulmalıdır. Başta metro
ve hafif raylı sistemler olmak üzere, kent içi ulaşım projeleri
geliştirilmelidir, hizmet dışı bırakılmış bakım ve tamir atölyelerine tekrar
işlevsellik kazandırılmalıdır. Bugün Türkiye Cumhuriyeti Devlet Demiryolları
bünyesinde ciddi boyuta ulaşan personel açığı ve yaygınlaşan unvan dışı
çalıştırmalar acil olarak yeni personel istihdam edilerek giderilmeli; demir
yolu sanayisine, yan sanayisine, ray, tekerlek gibi, mutlaka yatırım
yapılmalıdır.” 
Gündemin
dışında bir şeyi paylaşmak isterim. Şimdi, önceki gün -belki izlemişsinizdir-
Suriye'nin Tel Rıfat bölgesinde bir katliam yaşandı; 8’i çocuk 10 kişi yaşamını
yitirdi. Bu katliamın failinin “Millî Suriye Ordusu” dediğiniz çeteler olduğu
söyleniyor. Emin olun, Suriye’de işlenen her cinayetin mutlaka bir gün hesabı
sorulacak ve emin olun, bu hesap sorulurken bizim ülkemize de bir pay düşecek.
Umarım, onların suçlarından, onların işlediği cinayetlerden, onların işlediği
katliamlardan Hükûmetiniz uluslararası arenada sorumlu tutulmaz. Eğer
tutulursa, inanın, bunun bedeli çok çok ağır olur.
Son
olarak bir şey daha söyleyeyim. Halepçe katliamı herkesin zihinlerinde nasıl
yer etmiştir biliyor musunuz? Sevgili Ramazan Öztürk’ün çektiği bir fotoğrafla;
bir baba yere yığılmış durumdadır ve kucağında çocuğu vardır. Dünyanın dört bir
yanında heykelleştirilmiştir bu resim. Tel Rıfat’taki katliam da tam olarak
hafızalara böyle kazımıştır. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Bir iki cümle söyleyeceğim, bitiriyorum Sayın Başkan.
Eğer söz vermezseniz…
BAŞKAN
– Kusura bakmayın Sayın Tiryaki…
MEHMET
RUŞTU TİRYAKİ (Devamla) – Yok, önemli değil Sayın Başkan. 
Çok
üzülerek söylüyorum, yayınlanan görüntü tam olarak böyleydi. 10 kişi yerde
yatıyor, bunlardan 8’i çocuk ve bir ana çocuğunun üzerine yatmış, göz yaşları
döküyor. Umarım, bunun hesabını bir gün size sormazlar diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
IV.- AÇIKLAMALAR (Devam)
51.- Denizli Milletvekili Cahit Özkan’ın, Batman
Milletvekili Mehmet Ruştu Tiryaki’nin 143 sıra sayılı Kamu İktisadi
Teşebbüsleri Komisyonu Raporları üzerinde HDP Grubu adına yaptığı
konuşmasındaki bazı ifadelerine ve Barış Pınarı Harekâtı’nı yürüten
Mehmetçiklerimizin ülkemizin bu topraklardaki istiklal ve istikbalini güvence
altına aldığına ilişkin açıklaması
CAHİT
ÖZKAN (Denizli) – Sayın Başkan, şu anda Barış Pınarı Harekâtı’nı yürüten
kahraman Mehmetçik’imiz, ülkemizin bu topraklardaki barışını, huzurunu,
istiklal ve istikbalini güvence altına alıyor.
Bakınız,
Ankara’da ABD’yle bir mutabakat yapıldı, bir anlaşma yapıldı ve ABD,
Türkiye’nin o topraklarda haklı, BM ve NATO çerçevesinde meşru bir müdafaa
hakkının olduğunu ilan etti, kabul etti. Arkasından Soçi Zirvesi oldu. Soçi
Zirvesi’nde Rusya’yla bir mutabakata varıldı. Türkiye’nin, diplomatik anlamda,
oradaki ulusal güvenliğe, bölgesel barışa hizmet ettiğini onlar da kabul etti.
Bitmedi; daha dün Sayın Cumhurbaşkanımız İngiltere’de NATO Zirvesi vesilesiyle
İngiltere, Fransa ve Almanya Başbakanlarıyla bir araya geldi. Orada da bir
mutabakat çıktı, onlar da Türkiye’nin oradaki varlığının, kendi ulusal
güvenliği ve BM çerçevesinde meşru müdafaa hakkı olduğunu kabul etti. 
(Mikrofon
otomatik cihaz tarafından kapatıldı) 
ALİ
KENANOĞLU (İstanbul) – ÖSO çeteleri ne olacak?
BAŞKAN
– Tamamlayın Sayın Özkan. 
CAHİT
ÖZKAN (Denizli) – Demek oluyor ki bugün Türkiye’nin oradaki varlığı, ulusal
güvenliğimiz açısından, uluslararası hukuk açısından, hem uluslararası toplumun
hem de uluslararası hukukun kabul ettiği bir durumdur. 
KEMAL
PEKÖZ (Adana) – Bunu ayrı tartışırız. Katliam, katliam…
NURAN
İMİR (Şırnak) – Sizin oturmadığınız, mutabakatta bulunmadığınız tek güç
Kürtlerdir, Kürtler! 
CAHİT
ÖZKAN (Denizli) – Bu çerçevede oradaki meşru müdafaa hakkımızın bu şekilde
aşağılanmasını asla kabul etmediğimizi ifade ediyorum. 
Teşekkür
ediyorum. 
NURAN
İMİR (Şırnak) – Herkesle oturuyorsunuz, bir Kürtlerle oturamıyorsunuz! 
BAŞKAN–
Değerli arkadaşlar, bir saniye… 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
- Değerli arkadaşlar, söz sırası Gaziantep Milletvekilimiz Sayın Mahmut
Toğrul’a aittir. 
Buyurun
Sayın Toğrul.
KEMAL
PEKÖZ (Adana) – Buna cevap versene: Annesi “Kalk oğlum.” diye başında ağlıyor.
Bunları aktarmıyor musunuz? 
NURAN
İMİR (Şırnak) – Herkesle mutabakat kuruyorsunuz, Kürt nerede, Kürt? Orada
yaşayan Kürtler…
BAŞKAN
– Değerli arkadaşlar, lütfen. 
Sayın
Peköz, lütfen. 
ALİ
KENANOĞLU (İstanbul) – Ya, çocuklar ölmüş!
BAŞKAN
- Değerli arkadaşlarım, lütfen… Bakın bir konuşmacınızı davet ettim. 
NURAN
İMİR (Şırnak) – Çocuklar ölmüş, dikkatinizi çocukların katliamına…
BAŞKAN
- Değerli arkadaşlarım… 
Sayın
Oluç, arkadaşlarınızı uyarırsanız, konuşmacınız kürsüde. 
Değerli
arkadaşlarım, Halkların Demokratik Partisi adına değerli bir konuşmacı kürsüde,
lütfen dinleyelim. 
Buyurun
Sayın Mahmut Toğrul. (HDP sıralarından alkışlar) 
Süreniz
on dakika. 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan. 
Sayın
Başkan, KİT Komisyonu Raporu’nun Devlet Hava Meydanları bölümüyle ilgili grubum
adına söz aldım. Bu vesileyle Genel Kurulu ve Genel Kurulun sevgili
emekçilerini saygıyla selamlıyorum. 
AKP
iktidarı sürekli büyük rekorlar peşinde koşmak istiyor. İktidarın, en büyük
cami, en büyük havalimanı, en büyük AVM gibi bir hastalığı mevcut ama her
defasında çok büyük projeleriniz fiyaskoyla sonuçlanmakta ve can kayıplarına
yol açmaktadır. Can kayıplarına yol açan en büyük projeleri yapma sevdanızdan
ne zaman vazgeçeceksiniz, bunu anlamış değiliz. 
En
büyük projelerinizden biri de İstanbul Havalimanı. İstanbul Üçüncü Havalimanı
Projesi, AKP’nin uluslararası ayakları da olan inşaat sektörüne ve yandaş
sermaye gruplarına ciddi iş sahası yaratma amaçlı bir projedir. Bu
nitelikleriyle bu hava yolu projesi, on yedi yıllık AKP dönemini de simgeleyen
bir projedir.
İstanbul
Havalimanı için önce İstanbul’un akciğerleri olan kuzey ormanları yok edildi.
Bölgenin rüzgâr durumunun uçuş güvenliğini tehlikeye sokacak nitelikte olduğu
söylendi ama bu uyarıya da kulak asılmadı. Sulak zemine yapılmasının riskleri
sıralandı, bunu da dinleyen olmadı. İnşaat devam ederken havalimanı şantiyesi
sular altında kaldı, doğanın ikazı da ciddiye alınmadı. 
36
bin işçinin çalıştığı üçüncü havalimanında çalışanlar açısından çok ciddi
sorunların çıktığını da hep beraber gördük çünkü insanca yaşama koşullarını
dile getirerek bir protesto eyleminde bulunmaya çalışan yüzlerce işçi geceleri
kapıları kırılarak gözaltına alındı. Bugüne kadar Türkiye’de işçilerin toplu
olarak gözaltına alınması en çok sizin döneminizde, AKP iktidarı döneminde
yaşandı. Çok büyük suçlamalarla karşılaşan bu işçilerin tamamı suçsuz oldukları
için ilk duruşmada tahliye edildiler. Her şeyden önce insanca yaşama
koşullarında çalışmak istemenin suçlanacak bir tarafı da yoktur.
Yapımında
çalışan işçiler dünyanın en büyük havalimanı şantiyesinde insanlık dışı
koşullarda çalıştırıldı, iş cinayetleri sonucu yaşamını yitirdi. İstanbul
Havalimanı’nın yapımı sırasında 52 işçinin iş kazasında yaşamını yitirdiği
ifade ediliyor fakat gayriresmî rakamların bunun çok üzerinde olduğu
söyleniyor, sayı 500’lerle ifade ediliyor. Havalimanı inşaatında göçmen
işçilerin çalıştırıldığı, sigortasız, kayıtsız işçi çalıştırıldığı iddiaları da
söz konusu oldu. Ücretlerin bir kısmının açıktan ödendiği, dolayısıyla da vergi
kaçırılmasının söz konusu olduğu iddiaları yoğun olarak gündeme geldi. 
Yine,
havalimanı inşaatında çalışan işçiler 24 Haziran seçimleri için oy kullanmak
istediklerinde bu işçilerin çoğunun iktidar yanlısı olmadığı, muhalefetteki
partilere oy verecekleri düşünüldüğünden izin verilmedi. Gitmeleri hâlinde işlerini
kaybedecekleri, döndüklerinde ise işe alınmamakla tehdit edildiler. 
Türk
Hava Yolları Yönetim Kurulu eski Başkanı Hamdi Topçu “Yerel’den Global’e
THY’nin Yükseliş Dönemi” kitabında, o dönem Ulaştırma Bakanı olan Binali
Yıldırım’ın bastırmasıyla yeni havalimanı yapıldığını söylüyor. Topçu,
kitabında, 26 milyar euroya mal olan İstanbul Havalimanı yerine 2 milyar liraya
yeni bir pist yapılması hâlinde Atatürk Havalimanı’nın 2030 yılına kadar
ihtiyacı karşılayabileceğini söylediğini fakat Binali Yıldırım’ın buna karşı
çıktığını ifade ediyor. 
Yapmış
olduğunuz havalimanı o kadar büyük ki sorunları havalimanının kendisinden
büyük, sorunları say say bitmek bilmiyor. Pilotların üçüncü havalimanıyla
ilgili çok fazla eleştirisi var. Hava durumunu pilotlara ikaz edebilecek bir
radar sistemi şart ama İstanbul Havalimanı’nda bir hava durumu radarı yok. Yere
indikten sonra kullanılan yaklaşma sistemleri doğru düzgün çalışmıyor.
Pistlerin ısıtma sistemi yok, kar yağdığı zaman büyük risk oluşturuyor.
Havalimanının yol güzergâhında leylek sürülerinin olduğu, uçak motorlarına
takılmaları hâlinde bir faciaya neden olabileceği defaatle ifade edildi.
Havalimanı meydanı yerine sanki AVM mantığıyla yapılmış bir havalimanı söz
konusu. Hem havalimanına ulaşım hem de havaalanı içindeki ulaşım çok zaman
alıyor ve ekstra maliyetlere neden oluyor.
Siyasi
iktidar tarafından “dünyanın en büyük havalimanı” olarak tanıtılan İstanbul
Havalimanı’nda 17 Mayısta 8 uçak rüzgâr nedeniyle piste inemedi ve Çorlu
Havalimanı’na yönlendirildi. Yine, havalimanındaki D7 no.lu körükte arıların
kovan yaptığı, kovanından çıkan arıların çevredeki ağaçlara konamayınca
uçakların yanaştığı körüğe konmak zorunda kaldığı haberlere yansıdı.
Türk
Hava Yolları eski Yönetim Kurulu Başkanı Hamdi Topçu’nun da belirttiği gibi,
bir pist yapımıyla karşılanacak olan ihtiyacın 2015 yerine dört yıl gecikmeli,
2019 yılında teslim edilebilen üçüncü havalimanıyla karşılanmaya çalışılması
siyasi reklamdan başka bir şey değildir. Üstelik bu siyasi reklam emekçilerin
sömürülen emekleri ve hayatları üzerinden inşa edilmiştir. 
Türk
Hava Yollarının yapısı da sizin iktidarınız döneminde büyük bir dönüşüm yaşadı.
Cumhurbaşkanı Erdoğan’ın İstanbul Büyükşehir Belediye Başkanlığı döneminde
danışmanlığını yapan Mehmet İlker Aycı’nın 2015 yılında Türk Hava Yolları
Yönetim Kurulu Başkanı olarak göreve başlamasıyla kurumun yapısında büyük bir
değişim yaşandı. İcra Komitesi Başkanı olarak da görev yapan Aycı döneminde
Yönetim Kurulundan genel müdürlüklere, yurt dışı temsilciliklerden bölüm şefliklerine
kadar pek çok isim koltuğundan oldu. Yeni gelen isimler kim peki? Yeni gelen
isimler Bilal Erdoğan’ın mezun olduğu Kartal Anadolu İmam Hatip Lisesi
mezunları. Bilal Erdoğan’la aynı yıl mezun olan yaklaşık 80 kişiye üst
kademelerde yer verildi. Birçok alanda olduğu gibi bu alanda da liyakate önem
verilmediği için 2019 yılının ilk yarısını 1 milyar lira zararla kapatan ve
hisseleri son bir yılda yüzde 22 değer kaybeden bir Türk Hava Yolları söz
konusu. 
Üst
üste yedi yıldır dünyanın en iyi havalimanı seçilen Singapore Changi Airport
yılda 56 milyon yolcuya ulaşmıştır ve maliyeti sadece 1,3 milyar dolardır, rant
havalimanının bize maliyeti ise 26 milyar eurodur. Bu maliyet, ülke
kaynaklarının keyfî gerekçelerle nasıl çarçur edildiğinin, nasıl yandaşlara
peşkeş çekildiğinin de resmidir.
Konu
uzmanı ilgili meslek örgütlerinin, STK’lerin itirazlarının görmezden gelindiği
havalimanı projesine, proje aşamasında yapılan tüm itirazlar maalesef doğru
çıkmıştır. Bu aşamadan sonra havalimanındaki teknik yetersizliklerden dolayı
gerçekleşebilecek her türlü kazadan birinci dereceden iktidarınız sorumlu
olacaktır.
İstanbul
Havalimanı’yla ilgili bu sorunların yanında, Mersin Çukurova Havalimanı’nın
yapımının neden durdurulduğu, bu havalimanının bitmesi hâlinde şu anda mevcut
olan Adana’daki havalimanının konumunun ne olacağı meçhuldür. 
Yine,
Devlet Hava Meydanları İşletmesine ait İzmir Hacılar Koyu’ndaki sosyal tesisin
2015 yılında Ensar Vakfına kiralandığı iddia ediliyor, bu sosyal tesisle ilgili
iddialar ortada kalmıştır.
Değerli
milletvekilleri, seçim bölgem Gaziantep Havalimanı’nda sefer sayısının azlığı,
uçuşların hava durumundan kaynaklı gecikmeli gerçekleşmesi ya da iptal
edilmesi, bilet fiyatlarının pahalı olması, terminal binasının mevcut fiziki
görüntüsü, sanayi ve turizm kenti olan Gaziantep’e yakışmıyor. Gaziantep halkı
havalimanının böylesi olaylarla anılmasını hak etmiyor. Gaziantep gibi bir
sanayi ve ticaret kenti, daha modern ve ihtiyaca cevap veren bir havalimanını
hak etmektedir.
Gaziantep
Havalimanı terminal binasının yenilenmesi ve tadilat işlemleri için 1 Haziran
2018 tarihinde ihaleye çıkılmış ve yeni terminal binasının temeli 9 Haziranda
atılmıştı. Altı yüz günde tamamlanacağı açıklanan projenin 20 Ocak 2020
tarihinde bitirileceği belirtilmişti. Fakat terminal binasının temeli
atıldıktan sonra ihaleyi alan firma işi önce yavaşlatmış daha sonraysa işi
nerdeyse durma noktasına getirmiştir. Dolayısıyla, söz konusu tarihte
havalimanının bitmesi mümkün görünmüyor. İşin yavaşlama nedeni olaraksa mevcut
apronun yanındaki “taksi yolu” olarak tarif edilen pist ile terminal binası
arasındaki kot farkı olduğu söyleniyor. Yüklenici firmanın söz konusu kot
farkından kaynaklı eğimin düzeltilmesi için ayrı bir ihale talep ettiği ve bu
talep karşılanmayınca işi yavaşlattığı söylenmektedir. Gaziantep Havalimanı
terminal binasının tadilatı öyle bir hâl aldı ki tam yılan hikâyesine dönmüş
durumda. Tüm bunlara rağmen Gaziantep Havalimanı’ndaki bazı yetkililere göre
eski binanın tadilatı ve yeni bir terminal binasının yapılması en az 2023
yılını bulacaktır. 
Son
olarak, Gaziantep Havalimanı’nın artık geleneği hâline gelen sis rötarı,
havaların soğumasıyla ulaşımda aksamalar yine kendini göstermeye başladı. Son
zamanlarda Gaziantep Havalimanı’na sis nedeniyle uçaklar inemiyor, Gaziantep’e
düzenlenen seferlerin birçoğu ya iptal ediliyor ya gecikmeli gerçekleştiriliyor
ya da başka kentlere yönlendiriliyor. Uçak seferlerinde yaşanan iptaller
vatandaşları isyan ettirmektedir. Gaziantepli, komşu kentlerden uçmaya
zorlanıyor.
Değerli
milletvekilleri, Kütahya Havalimanı’ndan hiç bahsetmek istemiyorum, zamanım da
doldu. Yüzde 5 doluluk oranı, yüzde 95 garanti devlet bütçesinden karşılanır
durumda. Bunu da milletimizin takdirlerine sunuyorum, Genel Kurulu saygıyla
selamlıyorum. (HDP sıralarından alkışlar)
BAŞKAN
– Söz sırası Adana Milletvekilimiz Sayın Tulay Hatımoğulları Oruç’ta. (HDP
sıralarından alkışlar)
Sayın
Oruç, süreniz on dakika.
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; ben de sözlerime Tel Rıfat’ta yaşanan sivil ve çocuk
katliamını kınayarak başlamak istiyorum. 
Bugün
4 Aralık Dünya Madenciler Günü. Özelleştirme, sendikasızlık, kâr hırsı,
güvencesizlik madenciyi öldürmeye devam ediyor. Soma, Ermenek, Şirvan daha dün
gibi hatıralarımızda. Madenciler Günü’nü kutlayabilmek için başta bu Meclis
olmak üzere herkesin görev ve sorumluluklarını yerine getirmesi lazım. 
Evet,
ve bir kadın cinayeti daha; Ceren Özdemir dün Ordu’da katledildi. Kim
tarafından? Yine erkek şiddeti tarafından. Bu kürsülerde sıklıkla
dillendirdiğimiz ama başta iktidar partisi olmak üzere genel anlamda kulak
arkası edilen 6284 sayılı Kanun uygulanmazsa, altına imza atmış olduğumuz
İstanbul Sözleşmesi uygulanmazsa bizler daha nice Cerenleri kaybedeceğiz. 
Değerli
arkadaşlar, ÇAYKUR’la ilgili konuşacağım. Çay, Doğu Karadeniz Bölgesi’nin çok
önemli bir gelir kaynağıdır ve biz çaydan bahsederken sıradan bir işten
bahsetmiyoruz, orada yaşayan insanların ekmeğini yediği bir işten bahsediyoruz.
O nedenle çok daha titiz bir biçimde ele almak zorundayız. 
Özel
şirketler açıldığı zaman, özel şirketleri desteklemek için ÇAYKUR’a kota
uygulanmıştır. 2017 yılından itibaren, toplanan çayın yüzde 42’sini ÇAYKUR,
yüzde 58’ini özel şirketler işliyor. ÇAYKUR üretimi kadar pazarlama faaliyeti
de yürütmek durumunda kalan bir kurum ve pazarlama faaliyeti yine özel
pazarlama şirketlerine devredilmiş durumda. 
ÇAYKUR
zarar ediyor, evet ama zarar ettiriliyor çünkü bu iktidar uyguladığı neoliberal
politikalarla bu ülkenin halkına ait olan kamu mallarını “Zarar ediyor.”
gerekçesiyle parsel parsel satma konusunda oldukça uzman bir iktidar hâline
gelmiş durumda. 
Bakın,
Katar sermayesine, Lübnan’da Haririlere, Suudilere, fark etmez, yeter ki bir
sermaye gelsin ve bu kurumları alsın. Devlet sözüm ona kendi yükünü
hafifletiyor. Oysaki kendi üzerinde hafiflettiği yükün bedelini halka, 82
milyon vatandaşın sırtına yüklüyor. Sizin mantığınızla, evet, beytülmal
korunmalı ama beytülmal korunmuyor, yedikçe yeniyor. E, zaten “hazine malı,
devlet malı deniz” misali “Mutlaka yemeliyiz.” diye bakıyorsunuz ve bunu kim
yiyor? Saray ve etrafındakiler ama AKP’ye oy veren yoksul, emekçi insanlar
bunları izliyor. Bunu kendi seçmeninizle de paylaşmıyorsunuz. Ben burada AKP
seçmenine seslenmek istiyorum: Beytülmali parsel parsel satanlar sizin malınızı
parsel parsel satıyor. Bu konuda hepimiz daha fazla uyanık olmak durumundayız. 
Bir
Varlık Fonu çıkarıldı başımıza. Varlık Fonuna baktığımızda, ÇAYKUR, Ziraat
Bankası, PTT, Eti Maden, TÜRKSAT -daha bu liste uzar gider- hepsi Varlık Fonuna
devredildi. Yani onlarca taşınmaz, banka, kamu hissesi Varlık Fonuna
devredildi. “Bunun sebebi nedir?” diye sorduğumuzda, tabii ki sebep olarak şu
iddialar ortaya atılıyor: Türkiye’nin ekonomik büyümesine katkı sağlamak,
uluslararası kurumsal yatırımcıların ilgisini çekmek ve büyük projelere kaynak
sağlamak. Bu amaçların hangisi tuttu, onlara bakalım. Ülke ekonomisi büyüdü mü?
Kesinlikle hayır, tam tersi, çokça derinleşen bir ekonomik krizle karşı
karşıyayız. Artan enflasyon ve pahalılık insanların yüreğine hançer gibi
saplanmış durumda. İnsanlar aç, güvencesiz, geleceksiz. EYT’li emeklilik
bekliyor, kamu emekçisi 3600 ek göstergeyi bekliyor, öğrenci KYK borcunun
ödenmesini bekliyor; işçi, emekçi yaşanabilir bir asgari ücret bekliyor. 
Peki,
gelelim uluslararası kurumsal yatırımcının ilgisini çekmeye. Bu ülkede
antidemokratik uygulamalar arttığından beri yabancı yatırımcının bu ülkeden
nasıl parça parça çekildiğini en iyi biz değil, iktidar bilir. Öte yandan,
yerli sermaye bile kaçış yolları arıyor. Bununla ilgili Cumhurbaşkanının bir
açıklaması vardı. “Banka hesaplarınıza el konur.” tehdidi bile savruldu yerli
sermayenin Türkiye’de tutulması için. Geriye kaldı büyük projelere kaynak
sağlamak. Evet, bu amacı tutturduğunuzu düşünüyoruz. Doğruya doğru demek lazım.
Projeleriniz, Man Adası’nda servet biriktirmek, yeşil dolarları ayakkabılara
doldurmak, saraylar, saltanatlar kurmak; bunları tutturdunuz, yani şatafatlı
bir hayatın hedefini on ikiden vurdunuz, tebrikler. Ancak bir talihsizliğiniz
oldu, bu talihsizliği de söylemeden geçemeyeceğim: Bu hesapları
sıfırlayamadığınız için halk beytülmalin nasıl çalınıp çırpıldığına tanıklık
etti. 
Değerli
arkadaşlar, Türkiye bir tarım ülkesi. Verimli toprakları ve zengin sularıyla
esasen dünyanın en önemli alanlarından biri olan tarım politikalarını doğru
düzgün geliştirmeyi başarsaydı bu ülke, hiçbir şeye ihtiyacı olmazdı ancak
gelip görelim ki çay, buğday, tütün, pamuk, bu kota arttıkça artıyor. Şu an bu
ülke domatesi, patatesi, eti ithal eder duruma gelmiş durumda. Yani biz üretimi
teşvik edeceğimiz yere -kota uygulamalarıyla- yandaş firmalara tarım alanını da
peşkeş çekmek için kota uygulamalarından geri adım atmadık. “Ülkenin doğusunda
terör sendromu var." deyip hayvancılık sektörü orada da bitirildi. Şimdi,
helal mi, haram mı bilmiyoruz -bu tartışmayı daha çok AKP sıraları yapıyor- et
ithal ediliyor. 
Değerli
arkadaşlar, hibrit tohuma da değinmek istiyorum. Bugün, bir nostalji olsun diye
söylemiyorum, bir domatesi yediğimizde diyoruz ki: Nerede eski domatesin tadı?
Çünkü eski domatesin tohumunu çiftçi kendi toprağından üretiyordu. Oysa şimdi
kanser vakalarını artıran ve ticarileştirme amacıyla gerçekleştirilen bu hibrit
tohum politikaları, Hollanda’ya, İsrail’e bağımlı hâle getiren bu tohum
politikası bu ülkenin içine atılmış en büyük dinamittir. Bu sadece ekonomik
alanda değil, aynı zamanda sağlık politikaları bakımından içimize atılmış büyük
bir dinamittir. 
Değerli
arkadaşlar, bizler bu politikalara karşı insanca yaşamak için toprağımıza,
suyumuza, çayımıza, zeytinimize sahip çıkacağız. İnsanca yaşamak için
ekmeğimize, özgürlüğümüze sahip çıkacağız. Sermaye kayıtsız şartsız egemen
kişilere kesilirse fukaranın hakkını kim savunur? Her şey şirketler ve sermaye
için olursa ve devlet bunlar için çalışırsa, onlara hizmet ederse halka ne
kalır? Halka açlık kalır, zam kalır, zulüm kalır. 
Evet
“beytülmal” lafını bugün ağzımızdan düşürmedik, iktidarın beytülmale yaklaşımı
Hazreti Muhammed’in şu sözlerinde gayet güzel tanımlanmıştır, der ki Hazreti
Muhammed: “Bir insanın namazı niyazı sizi aldatmasın; o insanın dirhemle ve
dinarla ilişkisine bakın.” Gerisi lafügüzaftır. 
Teşekkür
ederim. (HDP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan. 
IV.- AÇIKLAMALAR (Devam)
52.- Denizli Milletvekili Cahit Özkan’ın, Adana
Milletvekili Tulay Hatımoğulları Oruç’un 143 sıra sayılı Kamu İktisadi
Teşebbüsleri Komisyonu Raporları üzerinde HDP Grubu adına yaptığı
konuşmasındaki AK PARTİ Grubuna yönelik ithamlarını reddettiklerine ilişkin
açıklaması
CAHİT
ÖZKAN (Denizli) – Sayın Başkan, hatibin kürsüden grubumuzu itham eden bütün
konuşmalarını reddediyoruz, ithamlarını reddediyoruz. Beytülmale sahip
çıktığımız içindir ki bugün milletimizin gönlünde taht kuran icraatları hayata
geçirebildik ancak hem “Terörle mücadele edelim.” deyip hem “FETÖ’yle
mücadeleye katkı sunuyoruz.” deyip de 17 Aralıkta FETÖ’nün yargı darbesine konu
olan kavramların Meclisin kürsüsünden ifade edilmesini doğru bulmadığımızı
ifade ediyor, teşekkür ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
– Söz sırası Adana Milletvekilimiz Sayın Kemal Peköz’e aittir. 
Buyurun.
(HDP sıralarından alkışlar) 
Sayın
Peköz, süreniz on dakika. 
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri,
Komisyon Başkanı ve Sayın Komisyon üyeleri; hepinizi saygıyla selamlıyorum. 
TRT,
bilindiği gibi bir kamu kuruluşudur ve amacı, kuruluşundan itibaren gelişmeleri
yurt içine ve yurt dışına anlatmak, ekonomik, sosyal ve kültürel gelişmeler
konusunda toplumu bilinçlendirmek ve kamuoyu oluşturmaktır. TRT, 82 milyon
vatandaşın vergileriyle bütçesini oluşturmakta, dolayısıyla 82 milyon vatandaşa
eşit mesafede olmak ve ona göre hizmet üretmek zorundadır. TRT’ye baktığımızda,
bu eşit mesafeyi ve bu tarafsızlığı göremiyoruz. Örneğin partilerle ilgili
yayınlarında bu tarafsızlık ilkesini göremediğimizi rakamlarıyla anlatmaya
çalışacağım. Partilerin oyları yüzde üzerinden hesaplanır, 100 baremlik bir
yayın meselesini gündeme aldığımız zaman AKP’ye 43 saat, CHP’ye 24 saat, MHP’ye
13 saat, HDP’ye 11 saat ve İYİ PARTİ’ye 9 saat gibi bir zamanın ayrılması gerekir.
BEDRİ
YAŞAR (Samsun) – 9 dakika…
KEMAL
PEKÖZ (Devamla) – Benim söylediğim, ayrılması gereken. 
17
Nisan-6 Mayıs 2018 tarihleri arasında yirmi üç günde yapılan yayınlarda AKP’ye
36 saat, MHP’ye 1 saat 40 dakika, CHP’ye 3 saat 4 dakika, İYİ PARTİ’ye 9,5
dakika, HDP ve Saadet Partisine ise 0 saniye zaman ayrılmıştır. Yine, 1
Şubat-29 Mart 2019 tarihleri arasına baktığımızda, AKP'ye 146 saat 38 dakika,
MHP’ye 18 saat 14 dakika, CHP’ye 21 saat 12 dakika, İYİ PARTİ’ye 4 saat 35
dakika, HDP’ye 36 saniye ama aynı zamanda 5 saat 37 saniye de HDP aleyhine
yayın yapmıştır TRT. 
Açıkça
görülmektedir ki TRT tarafsız bir kurum olmaktan uzaklaşmıştır. Her dönem TRT
iktidarlar tarafından kullanılmıştır ama hiçbir dönem 12 Eylül iktidarı ve
şimdiki on yedi yıllık iktidar tarafından kullanıldığı kadar kullanılmamıştır.
Eğer TRT iddia edildiği gibi tarafsız yayın yapıyorsa -TRT’de zaman zaman
tartışma programları yapılmakta ve güncel siyasal konular tartışılmakta, bu
tartışmalara konuklar çağrılmaktadır- bunların da kriterlerinin olması gerekir.
Aynı zamanda farklı siyasal görüşteki kişilerin de bu programlarda yer alması,
objektif değerlendirmeler yapmaları gerekir. 
Ancak
bugüne kadar yapılan hiçbir tartışmada partimizi temsilen veya bizce objektif
olarak değerlendirme yapacağı düşünülen kimse çağrılmamıştır. Zaman zaman
partimizle ilgili olumlu şeyleri dile getirenler de kim olduğuna, nereden
geldiğine, hangi siyasal görüşte olduğuna bakılmaksızın, bir daha programlara
çağrılmamıştır. Bu da iktidarın istemediği hiçbir düşüncenin TRT’de dile
getirilmediğinin en iyi göstergesidir çünkü iktidar, TRT’yi tam bir algı
merkezi ve dezenformasyon aracı olarak kullanmaya devam etmektedir. 6 milyondan
fazla oy almış bir partiyi TRT’nin görmezden gelmeye hakkı da haddi de yoktur. Bu
durum hukuki olmadığı gibi ahlaki de değildir. Bu sorumluluğu yerine
getirmeyenler zamanı geldiğinde gerçek hukuk önünde hesabını vermekten
kaçınamayacaklardır. 
Yine,
bir başka durum, dış yapımlarla ilgili. 2015-2016 yıllarında dış yapımlar için
1 milyar 548 milyon lira para ödenmiştir. Hizmet alımlarıyla birlikte bu rakam
2 milyar 147 milyon 647 bin liraya yükselmektedir. TRT’nin yayınlarına
baktığımızda iç yapımların oranı yüzde 61, dış yapımların oranı ise yüzde
39’dur. 7.338 personeli olan ve yetişmiş personel çalıştırması gereken, varsa
eksiklik bunu kurum içi eğitimle, yetenek ve beceri geliştirme eğitimleriyle
personelini yetkin duruma getirmesi gereken bir kuruluşun neden dışarıdan iş
yaptırdığını ve bu kadar parayı neden dışarıya ödediğini anlamak mümkün
değildir. Bunun iki sebebi olabilir: Ya kurum gerçekten niteliksiz insanlar
tarafından yönetilmekte ve niteliksiz personel çalıştırılmakta, yandaşlar
alınırken herhangi bir nitelik aranmamakta ya da başka firmalara para
aktarmanın aracı olarak kullanılmaktadır. Komisyonda bu firmalarla ilgili ve
kişilerle ilgili sorduğumuz soruya Genel Müdürlük sadece “Zaman zaman
değişiyor, muhtelif kişilerden ve kesimlerden hizmet alınıyor.” demiş, net bir
açıklama ve adres vermekten kaçınmıştır. 
Yine,
başka bir durumdan bahsedecek olursak 703 sayılı Kanun Hükmünde Kararname’nin
95’inci maddesiyle 2954 sayılı Türkiye Radyo ve Televizyon Kanunu’na geçici bir
madde eklenmiş, eklenen bu geçici maddeye göre, TRT Yönetim Kuruluna 9 Temmuz
2019 tarihine kadar istihdam fazlası personeli havuza gönderme hakkı ve yetkisi
tanınmıştır. Aynı zamanda “değişim ofisleri” adı altında da bürolar
oluşturulmuştur. Bu ofislerin normalde değişim sırasında yol göstermesi
gerekirken… Tatilde veya izinde bile personel olsa bunları çağırıp “Emekliliğin
dolmak üzere -veya doldu- sizi başka bir kuruma göndermek durumunda kalacağız,
ya emekli olun ya da istifa edin.” baskısı yapılmış, bu nedenle de 1.702 kişi
emekli edilmiştir çeşitli teşvikler de önerilerek çünkü daha sonra bunların
yerine kendi istedikleri insanları almak istedikleri için. Bu emekli olmayan ve
istifa etmeyen 222 kişiden 2’si farklı kurumlara, 143’ü kişi hiç istemedikleri
ve ilgisi olmayan kurumlara gönderilmiştir, örneğin ses ve koro sanatçısı
olanların Tarım Bakanlığına gönderilmesi gibi. 
Yine,
bu gönderilen personelin yerine hemen yeni personel alındığı bilinmektedir. Bir
yandan 1.600 personel alınmış, bunların 800’ü taşeron firmadan kadroya
geçirilmiş, 700’ü ise yeniden alınmıştır. Aynı zamanda, şu anda da TRT,
personel alımı için ilan vermeye devam etmektedir. Madem bu kadar ihtiyacınız
yoktu, istihdam fazlasıydı, bu insanları başka kurumlara gönderdiniz, niçin
yeniden personel alımı için ilan vermeye devam ediyorsunuz? Diyelim ki
taşerondakini aldınız ama hiç olmazsa niçin yeni personel aldığınızı izah
etmeniz gerekir.
Yine,
aldığı bu personellerle özel sözleşmeler yapmakta ve özel sözleşmelerine şöyle
bir madde konulmaktadır: “Siz eğer dışarıda herhangi bir yerde aldığınız
maaşlarla ilgili herhangi bir yere bilgi verir ya da açıklama yaparsanız
sözleşmenizi feshederiz.” diye de bir madde konup insanların herhangi bir
konuda açıklama yapmasının ya da kendileriyle ilgili, maaşlarıyla ilgili,
sosyal haklarıyla ilgili açıklamasının da önüne geçilmiş olmaktadır. 
Yine,
TRT, yakın zamanda şirketleşme hedefi gütmekte ve yüzde 1 bile bir şirkete
ortak olmuş olsa bu şirketin Kamu İhale Kurumunun dışına çıkacağını biliyoruz.
Dolayısıyla da bugüne kadar yaptığının çok daha fazlasını yapacak, istediği
kesimlere istediği kadar program yaptırıp istediği kadar para aktarabilecektir.
Yeni
alınan personelin ise hangi kritere göre alındığı hiç kimse tarafından
bilinmemektedir. Kurumda bir yandan iktidara yakın kişiler işe alınırken,
yetersizlik nedeniyle dış yapımlara para aktarmaya da bu şekilde devam
edilecektir. Bunların ciddi bir devlet kurumu olması gereken bir kurumda
olması, yaşanması kabul edilemez. Bizler de bunu kabul etmiyoruz. Kontrol
ettiğiniz bütün kurumları muhalefete karşı bir sopa olarak kullanan bir iktidar
olarak tarihe geçeceksiniz. 
Tel
Rıfat katliamı bir çocuk katliamıdır, ölen 10 kişinin 8’i çocuktur. Bu,
büyüttüğünüz, beslediğiniz, desteklediğiniz ve “Yanımızda savaşıyorlar.” diye
meşrulaştırmaya çalıştığınız ÖSO çeteleri tarafından yapılmıştır. Bunu lanetle
ve nefretle kınıyorum. 
Meclisi
saygıyla selamlıyorum. (HDP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan. 
IV.- AÇIKLAMALAR (Devam)
53.- Denizli Milletvekili Cahit Özkan’ın, Adana
Milletvekili Kemal Peköz’ün 143 sıra sayılı Kamu İktisadi Teşebbüsleri
Komisyonu Raporları üzerinde HDP Grubu adına yaptığı konuşmasındaki bazı
ifadelerine ilişkin açıklaması
CAHİT
ÖZKAN (Denizli) – Sayın Başkan, gerçekten, cevap vermeyelim diye düşünüyorum
ancak sayın hatibin kürsüden konuşma yaparken TRT’yle ilgili eleştirilerine
sonuna kadar saygılıyız, yapacak bir şey yok. Ancak millî iradeyi gasbeden 12
Eylül darbecileri ile yüzde 50’den fazla oy alarak millete hizmet götüren ve
millî iradeyi…
KEMAL
PEKÖZ (Adana) – Yüzde 92’miz var, yüzde 72’miz var…
CAHİT
ÖZKAN (Denizli) – …temsil eden Sayın Cumhurbaşkanımızla ilgili, darbeciler ile
seçilmiş iradeyi benzeştiren, kıyaslayan ve aynı zemine oturtan yaklaşımını
kabul etmiyoruz. Her şeyden önce bunun demokrasimize ve görev yaptığımız bu
kutsal Meclis çatısına ve mehabetine uygun olmadığını düşünüyor, teşekkür
ediyorum. 
BAŞKAN
– Teşekkür ederim. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
– Halkların Demokratik Partisi Grubu adına son söz İstanbul Milletvekilimiz
Sayın Züleyha Gülüm’e aittir. (HDP sıralarından alkışlar)
Sayın
Gülüm, süreniz on dakika. 
HDP
GRUBU ADINA ZÜLEYHA GÜLÜM (İstanbul) – Merhabalar. 
TOKİ’yle
ilgili konuşmadan önce, iki konuya değinmek istiyorum. 
Bildiğiniz
gibi, Eş Başkanımız Sayın Selahattin Demirtaş’ı tüm hukuk kurallarını
çiğneyerek tutukladınız, tahliye olacakken yeni dosyalar çıkarıp yine hukuku
çiğneyerek tutukluluğunun devamına karar verdiniz. Sadece o değil, tüm parti
yöneticilerimize yönelik baskılarınız yargı aracılığıyla sürüyor. Ama herhâlde
korkularınız o kadar büyük ki bu baskı da yetmemiş, tutuklamalarınız da
yetmemiş, sağlığıyla alenen oynuyorsunuz; ciddi bir rahatsızlık geçirmesine
rağmen tedavisini yaptırmıyor, sağlığının ciddi bir risk altına girmesine yol
açıyorsunuz. Demirtaş’ın sağlığından ve cezaevlerindeki tüm tutsakların
sağlığından siz sorumlusunuz, bunu unutmayın. Rehineliğine son verin ve
Selahattin Demirtaş’ı serbest bırakın. 
Bir
diğer konumuz -umarız doğru değildir- Mecliste kadın çalışanların kılık
kıyafetine karıştığınızın duyumunu aldık. Kadınlara şöyle dediğinizi duyduk:
“Uzun yelekler giyeceksiniz, o zamana kadar da geniş pantolon giyin.”
dediğinizi duyduk, umarız doğru değildir. Kadınların bedenlerine müdahale
etmekten vazgeçin, giyim kuşamlarına müdahale etmekten vazgeçin. Kadınlar
nerede ne giyeceğine kendisi karar verebilir. Bugün burada lanetlediğiniz kadın
cinayetleri meselesi var ya, erkekler aynı gerekçelerle öldürüyor, kılığı
kıyafeti gerekçesiyle öldürüyor, oturuşu kalkışı gerekçesiyle öldürüyor. Siz de
aynı zihniyete sahipseniz burada da kadınların kıyafetlerine müdahale edersiniz
doğal olarak. 
TOKİ’yle
ilgili kısma gelince… Halkın olan her değerin, kamuya ait bütün varlıkların
haraç mezat ulusal ya da uluslararası sermayeye aktarıldığı bir süreçten
geçiyoruz. Kentler, neoliberal değişim sürecinde sermayenin rant alanı olarak
yeniden biçimlendiriliyor tarafınızdan. Kent merkezleri yoksullardan
arındırılıyor, hatta “mahalle” kavramı ortadan kaldırılmaya çalışılıyor,
gecekondu bölgeleri “kentsel dönüşüm” adı altında akıllı binalardan oluşan uydu
kentlere dönüştürülüyor. Kentin yarattığı değerler, TOKİ aracılığıyla,
kentlilere değil, sermaye birikimine kullandırılıyor. TOKİ için yasalar
çıkarılıyor, mevcutlar değiştiriliyor, sınırsız yetkiler veriliyor. TOKİ
“Evsizlere ev, işsizlere iş sağlamak, yoksulları ev sahibi yapmak.” reklamıyla
kuruldu oysa gerçek böyle değil. AKP iktidarı, hemen her konuda olduğu gibi bu
konuda da gerçekleri gizliyor. TOKİ, zenginlere akıllı evler üretmekle meşgul.
TOKİ, yoksulları ev sahibi değil, devletin kiracısı yapıyor. Kalitesiz evleri
insanlara yirmi yıl vadelerle satıyor, kiracılık âdeta bir ömre yayılıyor.
TOKİ’ye olan borçlarını ödeyemeyenler hacizle karşı karşıya. Bölgenin değişen
ekonomik, sosyal, kültürel ortamında barınamayan yoksullar mahallelerini terk
etmek zorunda kalıyor. İstanbul Taşoluk’ta yeni konuta hak kazanan 300 aileden
sadece 27’si mahallede kaldı. Oysaki hasılat paylaşımı yöntemiyle üst gelir
grubuna yönelik 3.454 konutta iade oranı ise sadece 0,4 idi. Yoksullara yapılan
binaların kalitesi ile zenginlere yapılan binaların kalitesi arasındaki fark bu
oranlarla açıkça görülüyor. 
Kentler
kimliksizleştiriliyor. Kentlerin, mahallelerin farklı sosyal, kültürel,
fiziksel özellikler taşımasına aldırmadan aynı tip, kimliksiz konutlar
üretiliyor. Yoksullara kalitesiz konut, TOKİ’nin gerçeği. İstanbul örneği,
TOKİ’nin yoksullara kalitesiz ev sattığını gösteriyor; konutlar çürümeye,
dökülmeye başladı. Dersim’de TOKİ’den ev satın alanlar evlerin
kalitesizliğinden şikâyetçi. Nusaybin’de TOKİ evlerinde dış duvarlarda
kullanılan yapıştırma taşlar dökülmeye başladı. Altyapı sorunları çözülmedi,
konutlarda çatlaklar oluştu, sokaklarda yollar çöktü. Atık suların Çağ
Deresi’ne bırakılması sağlık sorunlarına ve ekosistemin bozulmasına yol açacak.
Şırnak
Merkez, Cizre, Silopi, İdil ilçelerinde 2016 yılında ilan edilen sokağa çıkma
yasakları sonrasında Şırnak Merkezin yüzde 65’i yıkıldı, yurttaşlar evlerini
terk etmek zorunda bırakıldı. TOKİ tarafından yapılan toplam 9.270 konutun
yapımı bitmesine rağmen konutlar hâlâ hak sahiplerine teslim edilmedi. Bazı
konutlarda “ortak alan ücreti” olarak yurttaşlara yeni borçlar çıkarıldı.
Konutların zeminlerinde kaymalar ve altyapılarında sorunlar ortaya çıktı.
Diyarbakır’ın
Sur ilçesinde kentsel dönüşüm bahanesi ve sokağa çıkma yasakları yıkım
politikalarıyla halk yerinden yurdundan edildi. Yenişehir ilçesi Üçkuyular
Mahallesi’nde müteahhit firma iflas etti; tam olarak tamamlanmayan evler teslim
edildi. Binaların duvarlarında derin çatlakların oluştuğu, doğal gaz
bağlanmadığı, asansörlerin çalışmadığı ortaya çıktı. Açık kanalizasyonlar
nedeniyle çocuklar hastanelik oldu. 
İstanbul’da
Çevre ve Şehircilik Bakanlığı, bilimsel çalışmalara ve mahkemelerin kararlarına
rağmen, kamu alanlarını rant ve çıkar uğruna yapılaşmaya açıyor; tarihî
alanları, yaşam alanlarını yok ediyor. TOKİ, sosyal konutlar kapsamında
yurttaşların barınma ihtiyaçlarına değil; yüksek katlı plazalar, AVM’ler, lüks
beş yıldızlı oteller yaparak yandaşların çıkarına hizmet ediyor. Özellikle
kamuya açık yaşam alanlarını, deprem toplanma yerlerini bu amaçlar uğruna imara
açarak kentin tarihini, doğasını ve geleceğini yok ediyor. 
Zeytinburnu
ilçesi Kazlıçeşme Mahallesi’ndeki 120 dönüm kamu alanı TOKİ’ye devredildi. Bu
düzenlemeyle hâlihazırda nüfus ve yapı yoğunluğu fazla olan bölgede trafik ve
altyapı sorunları gibi sorunlar yumağı daha da şiddetlendi. 
Manisa’da
yapılan TOKİ konutları hak sahiplerine eksikleri tamamlanmadan verildi.
Eksiklerin giderilmesini isteyen yurttaşlar muhatap bulamadı. En yakın okul ve
sağlık ocağı 10 kilometre uzakta. 
Kentte
kentleşmeye ait kurallar sermayenin ihtiyaçları üzerinden belirleniyor. 2/B ve
kentsel dönüşüm denen afet yasası ile büyükşehir yasası peş peşe çıkarıldı.
TOKİ’ye sunulacak, yerleşime açılacak alanlar belirlendi. Üst ölçek planlarında
Datça, Bozburun, Fethiye örneklerinde olduğu gibi kıyılara, marinalara; doğal
alanlar ise agro turizmine, otellere ve yapılaşmaya açılıyor. 
Büyükşehir
yasasını çıkardınız. Bunu köylerde, beldelerde yaşayanlara daha iyi bir hizmet
götürmek için yaptığınızı söylediniz ama bu yalan da hızla ortaya çıktı.
Köylerin meralarını, tarım alanlarını hızla belediye il sınırlarına alıp
TOKİ’leştirmeye devam ediyorsunuz. Halkın ve Türkiye’nin doğal varlıklarını
tahrip edip yeni rant alanları yaratıyorsunuz. Yalnız tek bir günde, TOKİ
tarafından, aralarında Muğla Datça’nın da bulunduğu 26 ilde 993 bin metrekare
büyüklüğünde 87 arsa satışa çıkarıldı. TOKİ aracılığıyla iktidar tarafından
hayata geçirilen rantçı, yok edici anlayış sadece Türkiye sınırlarında değil.
“Suriye’de güvenli hat işine TOKİ olarak girebiliriz.” diyerek kuzey Suriye’ye
işgal girişiminde de rant odaklı niyetinizi açıkça ortaya koydunuz. 
Kentlerde
gecekonduda yaşayan konut sahiplerine önce konutların tapusunu alabilecekleri
söylendi, sonra kentsel dönüşüm yasası çıkarıldı, riskli alan ilan edilen
yerlerde konutların deprem yönetmeliğine uygun olmadığı gerekçesiyle yıkım
başladı. Rant çalışmaya başladı, insanlar mahallerinden sürüldü, şehir dışına
itildi, mülksüzleştirildi. Çekmece’de, Süleymaniye’de, Gülsuyu’nda, Sulukule’de
yapıldı ve yapılmaya devam ediyor. Deprem riski öncelikli olmayan bölgeler bile
-örneğin Beşiktaş, Ortaköy, Okmeydanı- bu kapsama alındı. Gaziosmanpaşa, zemin
olarak en sağlam yerlerden biri olmasına rağmen riskli bölge ilan edilerek 2
katlı konutlardan dahi insanlar evlerinden sokaklara atıldı. Binanın
güvenliğine bakılmadan yandaşlara kaynak için imar barış ruhsatları verildi.
Rant değeri taşımayan, zemini sağlam olmayan mahallelerse, yoksul insanlar ise
göz ardı edildi. 
Sayıştay
raporunda TOKİ şantiyelerinde seyyar kabloların muhafaza altına alınmamış
olduğu, yüksekten düşme tehlikesi olan yerlerde emniyet tedbirlerinin olmaması
gibi eksiklikler tespit edildi. TOKİ için işçinin hayatının da bir önemi yoktu.
Zira TOKİ’de çalışan çok sayıda işçi ücretlerini alamadı, ücretlerini alamadığı
gibi hayatlarından da oldu. Neredeyse sınırsız yetkilerle donatılmış rantçı
TOKİ anlayışınız, işlerini vergilerden ve denetimden muaf sürdürmekte ve daha
da önemlisi uyguladığı ihale sistemiyle bir kamu kuruluşu olmasına rağmen özel
bir şirket gibi davranmakta, gücünü kamu kaynaklarından sağlamakta da beis
görmemektedir. İhale işlemlerinde kendi yandaşı şirketlere ihale vermekte,
yandaşlarına rant alanı açmaktadır. “Konut sorunu” diyerek neoliberalizmin
insafsız çarkına kurban ettiğiniz şey halkın barınma hakkıdır ve talebin
muhatabı da devlettir. Sosyal devlet olmanın gereği barınmanın temel bir insan
hakkı olduğu gerçeğinin kabul edilmesi, sağlıklı, güvenli, yaşanabilir bir
çevreye sahip konutun kamu tarafından ihtiyaç sahiplerine bedelsiz
verilmesidir. Sermaye odaklı değil, insan odaklı bir yaşam esas alınmalıdır.
(HDP sıralarından alkışlar)
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün,
İstanbul Milletvekili Züleyha Gülüm’ün ifade ettiği üzere Meclisteki kadın
çalışanların kılık kıyafetine karışıldığı yönünde bir uygulamanın olmadığı
bilgisine ulaşıldığına ve konuyla ilgili gerekli araştırmayı yaparak Meclisi
bilgilendireceğine ilişkin konuşması
BAŞKAN
– Sayın Gülüm, az önce konuşmanızda ifade ettiğiniz hususla ilgili hemen bir
araştırma yaptırdım bu kıyafetlerle ilgili konu nedir diye çünkü Meclis Başkan
Vekili olarak benim bildiğim bir husus yok, Başkanlık Divanında tartıştığımız
bir husus yok ama Meclisimizin Genel Sekreteriyle az önce arkadaşlarımız görüştüler,
böyle bir uygulamanın olmadığını söylediler. Ben tekrar o konuyu bir
araştıracağım ama sizin bildiğiniz somut bir şey varsa -nereden kaynaklandı, ne
oldu- onu da bilmek isterim yani konuyu aydınlatmak bizim de görevimizdir ama
şu anda ulaştığımız bilgi böyle bir olayın olmadığı konusunda. Siz
iddialarınızı belgelerinizi toplayın, ben onlarla ilgili gerekli araştırmayı da
yaparım, Meclisimizi de bilgilendiririm. (CHP sıralarından alkışlar)
ZÜLEYHA
GÜLÜM (İstanbul) – Olur.
BAŞKAN
– Değerli milletvekilleri, son oturumumuz yaklaşık dört saati aştı, sanırım
biraz ara verme zamanı geldi. 
Birleşime
on beş dakika veriyorum.
Kapanma Saati: 21.23
DÖRDÜNCÜ OTURUM
Açılma Saati: 21.50
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 26’ncı Birleşiminin Dördüncü Oturumunu
açıyorum.
143
sıra sayılı Kamu İktisadi Teşebbüsleri Komisyonu Raporu’nun görüşmelerine devam
ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
– Komisyon yerinde.
Değerli
milletvekilleri, rapor üzerindeki görüşmelerde Cumhuriyet Halk Partisinin
konuşmacılarının söz taleplerini karşılayacağım.
Cumhuriyet
Halk Partisi Grubu adına ilk söz Trabzon Milletvekilimiz Sayın Ahmet Kaya’ya
aittir. (CHP sıralarından alkışlar)
Sayın
Kaya, süreniz on dakika. 
CHP
GRUBU ADINA AHMET KAYA (Trabzon) – Sayın Başkan, değerli milletvekilleri;
Devlet Hava Meydanları İşletmesi Genel Müdürlüğünün 2011-2016 yılları arası
raporlarına itirazlarımız konusunda grubumuz adına söz almış bulunuyorum, Genel
Kurulumuzu saygıyla selamlıyorum.
Devlet
Hava Meydanları İşletmesi Genel Müdürlüğü, sermayesinin tamamı devlete ait olan
ve tekel niteliğindeki mal ve hizmetleri kamu yararı gözeterek üretmek ve
pazarlamak üzere kurulan bir kamu iktisadi teşebbüsümüzdür. Havaalanı
işletmeciliği doğal tekel niteliğindedir ve havaalanlarının kamu yararı
gözetilerek inşa edilmesi ve işletilmesi kanunun emridir. O nedenle
havaalanlarının yapım aşamasında oluşan maliyet artışları ile işletilmeleri
sırasında oluşacak zararlar doğrudan kamu zararı niteliğindedir. 
Sayıştay
raporlarında Devlet Hava Meydanları İşletmesi Genel Müdürlüğüne ilişkin dikkat
çekilen husus şudur: “Kuruluşun yatırım projeleriyle ilgili olarak anahtar
teslimi götürü bedel teklif alınmak suretiyle ihale edilen terminal binası ve
otopark inşaatı gibi yapım işlerinde, arazi topografyası ve kotları ile
projedeki temel kotlarının farklı olması sebeplerinden dolayı sözleşme
imzalandıktan sonra proje değişikliği yapılarak işin adet ve alan olarak
miktarı değişmediği hâlde maliyet artışlarından dolayı ilave iş artışlarına yol
açmayacak şekilde hazırlanması…”
Sayıştay
tespitinde de ifade edildiği gibi, havaalanı inşaatı ve işletmesi gibi temel
kamu hizmetlerinden sorumlu kuruluşun, zemin ve mânia gibi temel hususlar
çözümlenmeden inşaat işlerine girişmesi ve birçok projede bu sorunların
yaşanması kabul edilebilir değildir.
Yap-işlet-devret
modelindeki temel ilke, yapım maliyetinin ve işletmecilik risklerinin yüklenici
tarafından iyi hesaplanması ve üstlenilmesidir. Bu işlerde kuruluş tarafından
yükleniciye gelir garantisi verilmesi aslında bütün risklerinin kamu tarafından
üstlenilmesi anlamına gelmektedir. İstanbul üçüncü havalimanı inşaatında olduğu
gibi, projenin finansmanı için finansal riskin dolaylı olarak kamu tarafından
üstlenilmesi anlamına gelen kamu bankalarından talimatla kredi sağlanması
yükleniciler için projenin neredeyse hiçbir riskinin üstlenilmemesi
anlamındadır. 
Bu
havaalanı projesinde Devlet Hava Meydanları İşletmesinin verdiği 6,3 milyar
avro gelir garantisi ve kamu bankalarından talimatla sağlanan krediler aslında
orta ve uzun vadeye yayılmış kamu borçları niteliğindedir ve bu nedenle,
devletimiz, bilançolarında görünmeyen büyük borç yüküyle karşı karşıyadır.
Yap-işlet-devret
modeliyle yapılan Kütahya Zafer Havaalanı’na verilen yolcu ve gelir
garantisinin gerçekleşme oranı yüzde 5’i bile bulmamıştır. İç hatlarda 570 bin
yolcu garantisi verilmesine rağmen taşınan yolcu sayısı 28.439, dış hatlarda
398.843 yolcu garantisine rağmen taşınan yolcu sayısı 13.437’de kalmıştır.
Bundan dolayı firmaya 5 milyon avro ödeme yapıldığı Sayıştay raporlarına
yansımıştır. Bu durum, Devlet Hava Meydanları İşletmesinin yürüttüğü projelerde
tekel niteliğindeki mal ve hizmetleri kamu yararı gözeterek üretmek ilkesinin
somut biçimde ihlal edildiğini göstermektedir. 
Bunları
söylediğimizde Devlet Hava Meydanları İşletmesinin bize cevabı şu olmuştur:
“Yapılması planlanan havalimanı projeleriyle ilgili olarak, bölge ihtiyaçlarını
dikkate alan, gerçekçi ve doğru verilere dayalı fizibilite etütleri yapılması
ve böylece ihtiyacın çok üzerinde kapasiteye sahip havalimanları yapılmasından
imtina edilerek gereksiz maliyetlerin oluşmadan önlenmesi.”
İşte
biz de tam bunu söylüyoruz: “İhtiyacın çok üzerinde kapasiteye sahip
havalimanlarını neden yaptınız?” diye soruyoruz. Kütahya Zafer Havalimanı’nda
verilen yolcu garantisinin yüzde 5’ine ulaşılamamıştır. İstanbul için yıllık
220 milyon yolcu öngörülmüş, bu sayıya 2050 yılında bile ulaşılması zor
görünmektedir. Böyle bir iş olur mu? İhtiyacın çok üzerinde kapasiteye sahip
havalimanları yapılmasından imtina etmemişsiniz, yüksek maliyetlerin oluşmasına
mani olmamışsınız, yapımcılara kamu bankalarından talimatla kredi
sağlamışsınız; yetmemiş, üstüne bir de gelir garantisi vererek bütün risklerin
kamu tarafından üstlenilmesine sebep olmuşsunuz. Gerçekten izah edemiyoruz.
(CHP sıralarından alkışlar) Hizmeti eleştirmeyi asla doğru bulmam. Bu
memleketin, bu milletin faydasına bir çivi çakana “Allah razı olsun.” demeyi
görev sayarım ama burada maalesef bunu diyemiyoruz.
İstanbul
üçüncü havalimanı ihalesi 3 Mayıs 2013’te yap-işlet-devret modeliyle yapılmış
ve Limak, Cengiz, Kolin, Mapa, Kalyon ortak girişimi yer teslimiyle başlayan ve
yirmi beş yıl sürecek olan havalimanının işletme işini KDV dâhil 26 milyar 139
milyon avro teklif vererek kazanmıştır. Bu nedenle inşaat işi işletme süresi ve
yıllık 1 milyar 45,5 milyon avro tutarındaki kira ödemesi ihaleden hemen sonra
başlamıştır. Ancak, işi alan İstanbul Grand Airport şirketi yer tesliminin geç
yapıldığı gerekçesiyle iki yıllık kirayı yani 2 milyar 90 milyon avroyu
ödememiş, devlet hazinesi zarara uğratılmıştır. Sadece bu değil, ödenmeyen iki
yıllık kira dışında işletmeye geçildikten sonra 2019 ve 2020 kiralarının da
yirmi beş yıl ötelendiği ve süre sonuna eklendiği yönünde duyumlarımız vardır.
Bu konuların Ulaştırma Bakanlığı tarafından açığa kavuşturulmasını bekliyoruz. 
Burada
bir diğer gariplik de yer teslimi yapılmadan inşaat çalışmalarına başlanmış
olmasıdır. Yer teslimi yapılmayan projenin temeli 7 Haziran 2014 tarihinde
Recep Tayyip Erdoğan tarafından atılmıştır. Yani yer teslimi temel atma
töreninden on bir ay, ihale tarihinden iki yıl sonra yapılmıştır. Bu, dünya
yolsuzluk tarihinde görülmemiş bir olaydır. 
Üçüncü
havaalanının 90 metre kotunda yapılması için ihaleye çıkılmıştır ancak ihale
sonrası yapılan değişiklikle havalimanı kotu 60 metreye düşürülmüştür.
Havalimanı kotu, pist koordinatları, dolgu alanı ve dolgu teknikleri gibi
ihaleye esas inşaat maliyetlerini kökten değiştiren plan değişiklikleri
yapılmış ve bu değişiklikler sonucunda Sayıştay tespitlerine göre -evet, bizim
değil Sayıştay tespitlerine göre- yatırım bedeli 1 milyar 354 milyon avro
düşmüştür. Bizim tespitlerimize göre bu rakam 2,5 milyar avrodur. Bu durum
ihale şartlarının ihale sonrası değiştirilerek haksız kazanç sağlanması
anlamına gelmektedir. Müteahhit şirketlerin ihaleyi alırken söz verdikleri
kredi finansmanını bulamaması üzerine üçüncü havalimanı uygulama sözleşmesinin
borç üstlenimiyle ilgili 36’ncı maddesinde değişiklik yapılarak bir kamu
kuruluşu olan Devlet Hava Meydanları İşletmesi koşulsuz kefil yapılmıştır.
Sonradan yapılan bu değişiklik ihale şartnamesine ve sözleşmesine aykırıdır. 
Özetlersek,
üçüncü havalimanı ihalesinde zamanında yer teslimi yapılmayarak 2 milyar 90
milyon avro, havaalanının kotu yani yüksekliği ve pist yerlerinde ihale
şartnamesine aykırı değişiklikler yapılarak 2,5 milyar avro olmak üzere,
toplamda 4 milyar 590 milyon avro kamu zararı oluşmasına ve bu tutarın yapımcı
şirketlere haksız olarak aktarılmasına sebep olunmuştur. Yapılan yolsuzluğun
Türk lirası olarak karşılığı 32 milyar lira olup Türkiye kamu bütçesine
maliyeti yüzde 5 kadardır. 
Üçüncü
havalimanı ihale şartnamesinde olmayan koşulsuz finansman garantisi sonradan
verilmiştir. Yapılan işlemler Türk Ceza Kanunu’nun 236’ncı maddesinde
belirtilen “edimin ifasına fesat karıştırılması” suçunu oluşturmaktadır. Tespit
ettiğimiz bu hususlar Sayıştayın 2015 ve 2016 raporlarında yer almasına rağmen
gereği yerine getirilmemiş ve suç duyurusunda bulunulmamıştır. Sayıştay neden
suç duyurusunda bulunmamıştır? Bu, kritik sorudur.
İstanbul
üçüncü havalimanıyla ilgili işletme güvenliğini tehlikeye sokacak ve işletme
maliyetlerini çok artıracak önemli teknik eksiklikler de bulunmaktadır.
Havalimanı inşaatı başlamadan önce yeterli araştırmalar yapılmadığı için
havaalanının uçuş güvenliğiyle ilgili ciddi kuşkular oluşmuştur. Havaalanı
yapılan alan eski maden sahası olup zemini “pasa” olarak tabir edilen çürük
zeminden oluşmaktadır, bu durum ciddi çökme riskleri doğurmaktadır. 
Havaalanının
bulunduğu yerde yeterli hava ölçümleri yapılmamıştır. Ayrıca, havaalanı
kuşların göç yolları üzerinde bulunmaktadır; bu sebeple, burada, özellikle kış
aylarında çiğ, dönen rüzgârlar ve kuş sürüleri kaynaklı uçuş güvenliğini
tehlikeye düşürecek tehditler bulunmaktadır. 
Üçüncü
havaalanında 330 uçaklık filosu olan Türk Hava Yollarına uçaklarının teknik
bakımlarını yapabileceği bir hangar yapılmamıştır; bu durum, terminal binası
ile uçaklar arasında yük ve yolcu taşıma mesafesini ve süresini artırmış, Türk
Hava Yollarının işletme maliyetlerini yükseltmiştir. 
Sorunsuz
çalışan Atatürk Havalimanı birçok mali ve hukuki bilinmezlik içinde çürümeye
terk edilmiştir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Söz sırası Adana Milletvekilimiz Sayın Orhan Sümer’e aittir. (CHP
sıralarından alkışlar) 
Süreniz
on dakika Sayın Sümer.
CHP
GRUBU ADINA ORHAN SÜMER (Adana) – Sayın Başkan, değerli milletvekilleri; ÇAYKUR
işletmeleri 2011-2016 yılları raporlarına itirazlarımız konusunda grubumuz
adına söz almış bulunmaktayım. 
Kamu
iktisadi teşebbüsleri yani KİT’ler, kamunun mal ve hizmet üretimi ve
ticaretinde bizzat yer aldıkları teşebbüs organlarıdır. Kapitalist ekonomi
modeli benimsemiş ülkelerde bile KİT’lerin ekonomide belirleyici bir rolü
bulunmaktadır çünkü KİT’ler ülke ekonomilerinin sigortası ve dinamosu
durumundadırlar. Sadece ekonomik olarak değil, sosyal olarak da KİT’lerin önemi
hâlen korunmaktadır. Sanayinin altyapısının oluşmasından bölgeler arası
dengesizliğin giderilmesine, istihdam sağlanmasından demokrasilerin olmazsa
olmazlarından olan sendikaların yaşayabilmesine kadar birçok alanda KİT’lerin
etkisi ve önemi büyüktür. Kimi sektörler vardır ki bunlar stratejik bir öneme
sahiptir, o alanda üretimin devam etmesi özel sektöre bırakılmayacak kadar
önemlidir. Demir yolu taşımacılığından hava yolu taşımacılığına, madencilikten
stratejik tarım ürünlerinin üretimine kadar geniş bir alanı kapsar. 
Bizler
KİT Komisyonu olarak şunu gördük: Neredeyse, her iktisadi teşebbüs kötü
yönetiliyor ve zarar ediyor, üstelik bu zararlar katlanarak artıyor. Kuruluşlar
faiz sarmalından çıkamıyor ve amaçlarını gereği gibi yerine getiremiyor. Hele
hele bazı KİT’ler bulundukları bölge için hayati önemde. Bunların amacının
gereği gibi yerine getirilememesi toplumsal sorunlara yol açabilecek bir
nitelikte. İşte bu kurumlardan biri de ÇAYKUR. 
ÇAYKUR,
Doğu Karadeniz Bölgesi ekonomisinin temel gelir kaynağı olan çayı ekmek
kapısına dönüştüren bir kurumdur. 210 bin aile çay tarımıyla uğraşıyor.
Dolayısıyla, bu kurumun yönetimi milyonlarca insanı doğrudan ilgilendiriyor.
Peki nasıl yönetiliyor bu kurum? Bilançodaki zararlar, yıllar içindeki
tutarsızlıklar, pazarlamanın özel sektöre devredilmesi gibi kötü yönetime
ilişkin birçok veri var. Bunlar bir şekilde telafi edilebilir, iyi bir
yönetimle bunlar halledilebilir. Ancak öyle bir konu var ki, sayın
milletvekilleri, işte bu çay için tehlike çanlarının çalıyor olması demektir. O
da, yaşlanan ve giderek ekonomik ömrünü tamamlayan çaylıklar. Bir çay
bahçesinin en fazla yüz yıllık bir ömrü var. Türkiye’de de yaklaşık seksen
yıldır çay üretimi yapılıyor ve üretim yapılan çaylıklar yenilenemiyor.
Ekonomik değeri giderek azalan çaylıklar yirmi yıl sonra ömrünü tamamen
tamamlamaya başlayacak. Üstelik bir çay bahçesinin yenilenmesi öyle kolayca
olmuyor. ÇAYKUR’un bir önlem alması ve bahçelerin yenilenmesine bir an önce
başlanması lazım. 
Bakın,
biz itirazımızda şöyle diyoruz: “İyi yönetilemeyen ÇAYKUR’un, çay
üreticilerine, yaşlanan çaylıklarının yenilenmesi için gerekli ve yeterli desteği
mümkün olamamaktadır ve olmayacaktır.” ÇAYKUR yönetimi itirazımıza ilişkin
verdiği cevapta, çaylık alanların yenilenmesinde tıpkı kentsel dönüşümde olduğu
gibi bir mevzuatın gerekliliğinden bahsediyor. Bu mevzuatın ardından arazilerin
sökülmesi, hazırlanması, gübrelenmesi ve fidan dikimine hazır hâle
getirilmesinin beş yıla yakın bir süreç alacağını belirtiyor ve şunları
söylüyor: “Geniş çaplı bir alanda kısa sürede çaylık alan yenilenmesi mümkün
görülmemektedir. Alınacak sonuçlar ve fidan ihtiyacının giderilmesine yönelik
çalışmaların tamamlanmasından itibaren büyük alanlar için yenilemeye ilişkin
bir kararname hazırlanması uygun olacaktır.” Aslında, burada, ÇAYKUR
yönetiminin merkezî idareye, Tarım ve Orman Bakanlığına bir sitemi var. Elbette
bu kadar büyük bir organizasyonu ÇAYKUR tek başına yapamaz. Merkezî yönetim de
anladığımız kadarıyla bu soruna karşı kör, sağır ve dilsiz. Neden bu sorun
sürekli ötelenir? O zaman, bu kurumun iyi yönetildiğini kim iddia edebilir?
Neden Meclisimiz üretimi destekleyen, üreticinin yüzünü güldürecek düzenlemeler
yapmıyor?
Yine
kuruluşun iyi yönetilip yönetilmediğine dair en temel bulgulardan biri de
bilançolarıdır. 2010 yılına kadar kâr eden kuruluşun 2011 yılında 26 milyon 927
bin TL’yle başlayan zarar etme dönemi 2018 yılında 657 milyon TL’ye çıkmıştır.
46 yaş çay işleme fabrikası, 1 paketleme fabrikası, 1 ana tamir fabrikası,
pazarlama ve üretim bölge müdürlüğü, 8 pazarlama bölge müdürlüğü, Atatürk Çay
ve Bahçe Kültürleri Araştırma Enstitüsü ve ülke genelinde 12.500 çalışanıyla
çay sektöründe olan ülkenin en büyük kuruluşu nasıl zarar eder? Aynı sektörde
bulunan ve ÇAYKUR’a göre imkânları daha kısıtlı olan özel sektör kâr elde
ediyor da ÇAYKUR neden zarar ediyor? Aklımıza bazı şeyler geliyor. “ÇAYKUR
kasıtlı olarak zarar ettirilip özelleştirilmek mi isteniyor?” diye sormadan da
edemiyoruz. 
ÇAYKUR
yönetimi, bu zararların gerekçesi olarak, maalesef, toplu iş sözleşmesinin
imzalanamamasından dolayı geçmiş yıllardan getirilen yükten ve işçilik
giderlerinin arttığından bahsediyor yani kötü yönetimin faturasını emeğiyle
çalışan işçilere kesiyor. Açıkçası, bu durum, sosyal devlet ilkesi bir tarafa,
en temel çalışma etiğine bile uymuyor. Faaliyet zararının faturasını işçilere
kesen ÇAYKUR, bu dönemde milyonlarca TL faiz ödemiş. Sayın milletvekillerimiz,
faiz ödemeleri kurumun en önemli gider kalemlerinden biri hâline gelmiş. ÇAYKUR
son altı yılda 85 milyon 912 bin TL faiz ödemiş, keşke bu yaptığı faiz
ödemelerini üreticiye verseydi. 
ÇAYKUR,
ödenen faizlere ilişkin bizim itirazımıza rağmen, verdiği cevapta, sermayenin
yetmediği yerlerde ve ihtiyaç duyulan sermayenin kamu kaynaklarından
karşılanamadığı durumlarda kredi kullanımının zorunlu hâle geldiğini söylüyor.
Kamu
kaynakları devletin malı denizmiş gibi yandaş iş adamlarına sonuna kadar
açılırken, kamu bankaları iktidara yakın patronlara verdikleri milyarlarca TL
batık krediyi toplayamazken bir kamu teşebbüsü olan ÇAYKUR faiz bataklığında
inliyor. Yandaş medyaya milyarlarca TL ilan veren bu bankalar ÇAYKUR’un finans
ihtiyacını neden düşük faizlerle karşılayamaz? 
Sayıştayın
2014 Yılı Raporu’nda, faiz sarmalına giren ve bundan bir türlü çıkamayan kurum
hakkında şöyle bir öneri yer alıyor: “Her yıl yabancı kaynak kullanımı ihtiyacı
içinde bulunan kuruluşun finansman dengesi sağlamaya yönelik ödeme sistemi
oluşturması ve nakit varlıkların daha etkili ve verimli kullanması amacıyla
finansman yönetiminin bir bütün olarak değerlendirilerek kredi kullanımı ve
nakit akışı dengesinin iyileştirilmesi yönünde çaba gösterilmesi.” Peki, ÇAYKUR
herhangi bir çaba göstermiş midir? Gösterseydi galiba bu durum böyle olmazdı. 
Kurumun
finansman dengesi sağlayamaması başlı başına kötü bir yönetimin göstergesidir.
Peki, merkezî yönetime ne demeli? Milyonlarca insanı yakından ilgilendiren bu
kurumun finans ihtiyacı neden kamu kaynaklarından karşılanmaz? Kamu kaynakları
ÇAYKUR için kullanılmayacak da kimin için kullanılacak? Aslında kötü yönetim
sadece ÇAYKUR’la sınırlı değil, baktığımız zaman bütün kamu yönetimi kötü
hâlde. Hani derler ya “Balık baştan kokar.” diye, işte ÇAYKUR’un da şu anki durumu
maalesef öyle. (CHP sıralarından alkışlar) 
Sayın
milletvekilleri, bu kadar faaliyet zararı olan, milyonlarca TL faiz ödemek
durumunda kalan Türkiye’nin en büyük çay üreticisi ÇAYKUR kâr elde edemezken
çok önemli olan pazarlama işinin yüzde 90’ını ise maalesef özelleştirmiş.
Kurulduğu günden bu yana kendi çayını kendi pazarlayan ÇAYKUR, kendilerinin bir
kamu kuruluşu olduğunu ve bu kısıtlamalardan dolayı bu işi özel sektöre
devrettiğini açıklıyor. Yani arkadaşlar, kötü yönetim bizzat ÇAYKUR tarafından
da kabul ediliyor. 
Sayın
milletvekilleri, çay tarımı milyonlarca insanı doğrudan ilgilendirmektedir. Su
gibi, ekmek gibi neredeyse her gün tükettiğimiz yaşamsal bir gıda hâline gelen
ve stratejik öneme sahip çay sektörünün maalesef kapsamlı bir kanunu da yok.
Sektör, hâlen, 1984 yılında çıkarılan ve özel sektöre de çay üretimini açan,
yürürlük ve yürütme maddesiyle birlikte 5 maddelik bir kanunla düzenleniyor.
Çay sektörü otuz beş yıldır kanun bekliyor, artık yeni bir kanun zorunlu hâle
gelmiştir. Çay üreticisi giderek sektördeki payını artıran özel şirketlerin
inisiyatifine bırakılmamalıdır. Çay kanunu çıkarılmalı ve çayda taban fiyat
uygulamasına başlanarak fiyat karmaşasına da son verilmelidir.
Bir
milletvekili olarak, parti ayrımı yapmadan, başta Karadeniz milletvekilleri
olmak üzere Meclisteki tüm milletvekillerimize sesleniyorum: Yüz binlerce
ailenin geçim kaynağı olan çay piyasasının düzenlenmesi ve böylece ÇAYKUR’un
daha etkin bir hâle getirilmesi için gerekli düzenlemeleri birlikte yapalım. Bu
Meclisin yapacağı en hayırlı işlerden biri de bu olacaktır diyor, bu temenniyle
Genel Kurulu saygıyla selamlıyorum. (CHP sıralarından alkışlar)
BAŞKAN
– Söz sırası Cumhuriyet Halk Partisi Grubu adına Osmaniye Milletvekili Sayın
Baha Ünlü’de. (CHP sıralarından alkışlar)
Süreniz
on dakika Sayın Ünlü.
CHP
GRUBU ADINA BAHA ÜNLÜ (Osmaniye) – Sayın Başkan, değerli milletvekilleri;
2011-2016 yıllarına ilişkin Atatürk Orman Çiftliği KİT Komisyonu raporlarına
yaptığımız itiraz üzerine Cumhuriyet Halk Partisi adına söz almış
bulunmaktayım. Hepinizi saygıyla selamlıyorum.
Cumhuriyet
Halk Partisi Grubu olarak 2011 yılından beri her KİT Komisyonu toplantısında
KİT denetim raporlarına yaptığımız itirazların başında, Atatürk Orman Çiftliğinin
cumhuriyetimizin kurucusu Ulu Önder Mustafa Kemal Atatürk’ün vasiyetine göre
yönetilemediği gelmektedir. Ata’mızın vasiyeti ve bağış mektubuna göre
çiftliklerin; yerine göre arazi ıslah ve tanzim etmek, muhitlerini
güzelleştirmek, halka gezecek ve dinlenecek sıhhi yerler, hilesiz ve nefis gıda
maddeleri temin eylemek Atatürk Orman Çiftliğinin görevidir. Bu kuruluşun ve
sahibi olduğu arazi varlığının Atatürk’ün vasiyetine uygun biçimde kullanılması
evrensel medeni hukukun gereğidir. Atatürk Orman Çiftliğinin bir bütün olarak
korunması yüce Türk milletinin dileğidir, arzusudur çünkü biraz önce
belirttiğim gibi Atatürk Orman Çiftliği Ata’mızın bize emanetidir. Buna rağmen
Atatürk Orman Çiftliğinin arazi varlığı yağmalanmış durumdadır ve bu yağmanın
acilen engellenmesi yönündeki Sayıştay tespiti ve önerisinin gereği yerine
getirilmesi gerekmektedir. Geçtiğimiz yıllarda bu konuları kamuoyunun gündemine
gerek basın yoluyla gerekse Cumhuriyet Halk Partisi Grubu olarak yaptığımız
itirazlarımızla birçok kez getirmiştik fakat Atatürk Orman Çiftliğinin
yaptığımız itirazlara verdiği cevaplar hiçbir zaman ne halkımızı ne de CHP
olarak bizleri tatmin etmemiştir. 
1983
yılında çıkarılan bir yasayla, Atatürk Orman Çiftliği arazilerinin bir bölümü
şartlı biçimde ve tıp fakültesi yapılması amacıyla Gazi Üniversitesine
verilmiştir fakat daha sonra TOKİ’ye devredilen bu arazilerin 37 bin
metrekaresi TOKİ tarafından 88 milyon dolar bedelle Amerika Birleşik
Devletleri’ne satılmıştır. Çukurambar semtinde bulunan 37 bin metrekarelik bu
arazide yeni Ankara Büyükelçiliği inşası hızla devam etmektedir. Atatürk Orman
Çiftliğine ait Etimesgut Bahçekapı Mahallesi’nde bulunan 300.492 metrekarelik
diğer arazi ile Susuz’da bulunan 657 bin metrekarelik arazi ihalelerinin 6
Mayısta yapılacağı 24 Nisan 2019 tarihinde Resmî Gazete’de yayımlanmıştır fakat
sonradan, Atatürk Orman Çiftliğine ait Etimesgut Bahçekapı Mahallesi’nde
bulunan 300 bin metrekarelik arazinin tekrardan açık artırmayla 17 Eylül 2019
tarihinde ihaleye çıkarılacağı Resmî Gazete’de yayımlanmıştır. Şimdi, ne oldu
da 6 Mayıs 2019’da ihalesi yapılan Atatürk Orman Çiftliği alanlarının 300 bin
metrekaresi yeniden kiralama ihalesine çıkarıldı? Bunun arkasında dönen ihale
oyunlarının kamuoyuna açıklanması gerekmektedir. Neyse ki Etimesgut Bahçekapı
Mahallesi’nde bulunan arazi ihalesini, Ankara Büyükşehir Belediye Başkanımız
Mansur Yavaş’ın talimatıyla 17 Eylül 2019 tarihinde yapılan ihaleye giren
Ankara Büyükşehir Metropol İmar AŞ kazanmış ve Atatürk Orman Çiftliği
arazisinin yapılaşmaya açılmasının önü kesilmiştir. Böylece, Mustafa Kemal
Atatürk’ün mirası olan Atatürk Orman Çiftliği arazisine, Ankara Büyükşehir
Belediyesi tarafından kamucu bir bakış açısıyla sahip çıkılmıştır. Belediye,
Atatürk’ün vasiyetine sahip çıkmış ve Atatürk Orman Çiftliği arazisinin
özelleştirilmesine izin vermemiştir. Bu arazide çiftçimize dağıtılmak üzere
tohum yetiştirilmeye başlanmış ve Atatürk’ün şartlı bağışına uygun olarak,
Atatürk Orman Çiftliğinin kuruluş amaçlarından biri olan tohum dağıtma,
damızlık dağıtma işlevi yıllar sonra tekrar aktif hâle getirilmeye
başlanmıştır.
CHP
Grubu olarak geçmiş dönem KİT denetim raporlarına yaptığımız diğer önemli
itirazımızsa kira alacakları konusunda Türkiye Büyük Millet Meclisi KİT
Komisyonunun 24/11/2018 tarihli toplantısında, Ankara Büyükşehir Belediyesinin
Atatürk Orman Çiftliğine ödemediği birikmiş kira borcunun 87 milyon TL’yi
geçtiğinin ortaya çıkması üzerine, 2018 tarihi itibarıyla Ankara Büyükşehir
Belediyesinden olan yapılandırılmamış kira alacaklarının tamamı tahsil
edilmiştir. Borç yapılandırması haricinde 14/03/2018 tarihi itibarıyla kira
alacaklarının toplamı olan 67 milyon 169 bin 724 TL için icra takibi başlamış
olup, 21/11/2018 tarihi itibarıyla alacakları, icra takibi dâhil 87 milyon 950
bin 805 TL’dir. Ankara Büyükşehir Belediyesinin bu keyfî tavrı, kurumu çok
ciddi mali sıkıntıya sokma riskini ortaya çıkarmıştır. Atatürk Orman
Çiftliğinin ulusal ekonomiye faydalı olabilmesi için özerk bir tarzda,
ekonominin kuralları ve ekonomik gerekler dâhilinde verimlilik ve kârlılık
ilkeleri doğrultusunda yönetilmediği, kuruluş amaçlarına ulaşmasını teminen
faaliyetlerinin mevzuata ve Atatürk’ün vasiyetine uygun bir biçimde
yürütülmediği ortadadır. Kurum, verdiği cevapta, Büyükşehir Belediyesinin
Atatürk Orman Çiftliğinden kiralamış olduğu yerlerle ilgili ödemediği kiralar
nedeniyle Atatürk Orman Çiftliği tarafından 7 adet icra takip dosyasının
açıldığını, 4 adet de daha önceden açılmış, bakiyesi kalan icra takip
dosyasının olduğunu belirtmiştir. 
Atatürk
Orman Çiftliği, Ankara Büyükşehir Belediyesinden, gerek Belediye tarafından
gerek icra dosyalarındaki haciz işlemlerinden kaynaklı olarak bugün itibarıyla
14 milyon 212 bin 580 TL tahsilat olduğunu, 7/3/2019 tarihinde, Belediyeyle,
takibe konulmuş veya konulmamış 118 milyon 972 bin 670 TL tutarındaki tüm
alacaklarla ilgili borç yapılandırma protokolü imzalanmış olduğunu ve birinci
taksitin Belediye tarafından ödendiğinin cevabını da iletmiştir. 
Her
zaman olduğu gibi Atatürk Orman Çiftliğinin verdiği bu cevap ne CHP Grubu
olarak bizi ne de halkımızı tatmin etmemiştir çünkü faiz hariç anapara ödemesi
yapılmıştır, faiz borcunun cezasıyla birlikte devam ettiğini belirtmiştir. Bu
durum gerçekten vahim bir durumdur. 
Melih
Gökçek ve ardından gelen Büyükşehir Belediye Başkanı Atatürk Orman Çiftliğine
olan tüm borcu ödemesi gerekirken sadece anapara ödemesi yapmış ve faiz borcunu
cezasıyla birlikte CHP’li Ankara Büyükşehir Belediyesine bırakmıştır. 
Aslında
Gökçek, açıklamalarında, kendi döneminde Ankara Büyükşehir Belediyesinin maddi
açıdan güçlü ve iyi yönetilen bir Belediye olduğunu her fırsatta iddia
etmekteydi. Fakat yaklaşık on yılı AKP yönetiminin kanatları altında, yirmi beş
yıl Başkanlığını yaptığı Ankara Büyükşehir Belediyesinin borcundan dolayı icra
takibine uğraması gerçekten kötü belediyecilik örneği oluşturmuş ve Belediyeyi,
dolayısıyla tüm Ankara halkını zarara sokmuştur. CHP’li Ankara Büyükşehir
Belediyesi ve Ankara halkının geçmişte kendi yönetiminden kaynaklanmayan bir
borcun faizini ödemeye mahkûm edilmesi adaletli değildir. 
CHP
Grubu olarak yaptığımız diğer itirazımız ise Atatürk Orman Çiftliğinin geçmiş
yıllardaki bilanço ve gelir tablolarına bakıldığında her ne kadar Atatürk Orman
Çiftliği kâr etmiş gibi görünse de gerçekte zarar eden bir kuruluş olduğudur.
Sayıştayın geçmiş yıllardaki Atatürk Orman Çiftliği raporlarında, kiracıların
kiraladığı açık ve kapalı alanları sürekli genişletme eğilimleri ve haksız
kazanç sağlama girişimlerinin olduğu belirtilmiştir. Yine Sayıştay kurumunca,
alınan mahkeme kararlarına karşın yıllarca devam eden tahliye ve kira alacağı
sorunlarının üzerine kararlılıkla gidilmesi gerekliliği belirtilmiştir.
Kiracıların sözleşme hükümlerine uymamasında en büyük etken, kiracıların
kullanımına verilen kapalı ve açık alanların yüz ölçümü ve mevcut durumlarını
gösteren parafe edilmiş krokilerin sözleşme eki olarak kiracılara teslim
edilmemesi ve sözleşmelerde aykırı davranışların kesin tahliye şartı olduğu
konusunda yeterli açıklıkta hüküm bulunmaması, hatta kullanıma verilen alanın
ada, parsel numaralarının dahi sözleşmede yer almaması olmuştur. 
Teşekkür
ediyor, hepinize saygılar sunuyorum. (CHP sıralarından alkışlar)
BAŞKAN
– Söz sırası İzmir Milletvekilimiz Sayın Atila Sertel’e aittir. (CHP
sıralarından alkışlar)
Süreniz
on dakika Sayın Sertel. 
CHP
GRUBU ADINA ATİLA SERTEL (İzmir) – Teşekkür ederim Sayın Başkanım. 
Kıymetli
arkadaşlar, benim sevdiğim bir söz var: “Deveye sormuşlar ‘Boynun niye eğri?’
diye, deve ‘Nerem doğru ki?’ demiş.” TRT’yi anlatacak tek cümle herhâlde bu
olsa gerek. “Neresinden tutsam, neresinden başlasam?” diye hep düşündüm, dedim
ki: “Önce bu halktan topladığı elektrik paralarından başlayayım, sonra reklam
gelirlerinden ne kadar almış ona bakalım ve bandrolden ne kadar almış ona
bakalım.”
TRT’nin
2015 yılında toplam geliri 1 milyar 776 milyon, eski parayla söylediğimizde 1
katrilyon 776 trilyon. Bu, yüzde 86’sı halkın cebinden alınmış bir para;
elektrik parası, katkı payları, bandrol ücretleri. 2016’da TRT’nin bütçesi 2
milyar 243 milyon liraya çıkmış yani 2 katrilyon 243 trilyon lira. 2017’deki
rakamı da söyleyeyim: 2 milyar 437 milyon, yani 2 katrilyon 437 trilyon. 
Şimdi,
TRT’nin aslında 16 televizyon kanalı var, 7 radyo kanalı var, 7 binden fazla
insan görev yapıyor; çok etkili olması lazım, çok izlenmesi lazım, çok reytingi
olması lazım; ne yazık ki öyle değil. Bu elektrik paylarından alınan paranın
har vurup harman savrulduğu ve gerçekten yönetiminin de, denetiminin de
olmadığı bir kurum olarak karşımıza çıkıyor. 
Aslında
TRT’nin, yasalarla koruma altına alınmış ve tarafsız yayıncılığı ilke edinmiş
bir yayıncılığı sürdürmesi lazım ama tarafsızlık mı? Çiğniyorlar. Yandaşlık mı?
Sonuna kadar. Bütün rakamlar bize bu gerçeği şöyle gösteriyor: Arkadaşlarımız
burada bahsettiler gündüz ama asıl rakamları verirsek TRT’nin adaletsizliğini,
TRT’nin vicdansızlığını, hukuksuzluğunu siz ve halkımız çok daha iyi öğrenecek.
24 Haziran Cumhurbaşkanlığı Seçimleri vardı; AKP Genel Başkanı Recep Tayyip
Erdoğan’a TRT altmış yedi saat elli sekiz dakika ayırdı, Cumhuriyet Halk
Partisi adayı Muharrem İnce’ye altı saat kırk üç dakika; İYİ PARTİ’nin adayı
Sayın Meral Akşener’e ayrılan dakikayı söylüyorum -saat değil- on iki dakika
kırk üç saniye. Recep Tayyip Erdoğan’a altmış yedi saat, Meral Akşener’e on iki
dakika, Saadet Partisi Cumhurbaşkanı adayı Temel Karamollaoğlu’na sekiz dakika,
HÜDA PAR diye bir parti var -oy oranı sıfır- yirmi üç dakika, yüzde 12
civarında oy alan HDP’ye sıfır dakika, hiç yer ayrılmamış. Böyle bir seçim
sisteminin içinde böyle bir TRT’nin anlatılabileceği en çarpıcı tablolardan
biri.
HAYDAR
AKAR (Kocaeli) – Haram zıkkım olsun onlara, haram zıkkım; verdiğim her kuruş.
ATİLA
SERTEL (Devamla) – Yerel seçimlere geliyorum arkadaşlar, yerel seçimlerde AK
PARTİ’ye kırk dokuz saat elli sekiz dakika on iki saniye vermişler, kırk dokuz
saat elli sekiz dakika on iki saniye; aleyhte hiç yayın yok, aleyhte tek kelime
yok, hiç eleştiri yok, mümkün değil, mümkün değil AK PARTİ’yi eleştirmek.
MHP’ye gelmiş, üç saat otuz iki dakika yirmi altı saniye vermişler Milliyetçi
Hareket Partisine; aleyhte hiç yayın yok, hiç yayın yok. Cumhuriyet Halk
Partisine beş saat kırk yedi dakika yirmi beş saniye lehte, beş saat elli altı
dakika on beş saniye aleyhte; dengelemişler. 
HAYDAR
AKAR (Kocaeli) – Tebrik etmek lazım, dengelemişler(!)
ATİLA
SERTEL (Devamla) – Beş saat lehte, beş saat aleyhte; AK PARTİ’ye kırk dokuz
saat.
ALİ
ŞEKER (İstanbul) – Sıfırlamışlar, orayı da sıfırlamışlar.
ATİLA
SERTEL (Devamla) – İYİ PARTİ’ye verilen dakikayı söylüyorum, saat yok onlara,
onlara saat yok; elli beş dakika otuz iki saniye. 
İSMAİL
TATLIOĞLU (Bursa) – Teşekkür ederiz, teşekkür ederiz(!)
ATİLA
SERTEL (Devamla) – Ama bir saat on iki dakika da aleyhte haberler yapmışlar. 
FAHRETTİN
YOKUŞ (Konya) – O sarayın adaleti, sarayın adaleti. 
HAYDAR
AKAR (Kocaeli) – Şu TRT’yi bir alkışlayalım(!) [CHP sıralarından alkışlar (!)] 
ATİLA
SERTEL (Devamla) – Cumhur İttifakı’nı elli üç saat otuz dakika otuz sekiz
saniye lehte konuşmuşlar, aleyhte hiç yayın yok; Millet İttifakı’nı altı saat
elli iki dakika lehte, yedi saat sekiz dakika aleyhte konuşmuşlar. 
LÜTFÜ
TÜRKKAN (Kocaeli) – Vallahi, vergi veriyorum, haram ediyorum onu!
FAHRETTİN
YOKUŞ (Konya) – Zıkkım olsun!
LÜTFÜ
TÜRKKAN (Kocaeli) – Haram ediyorum, verdiğim vergiler haram olsun!
FAHRETTİN
YOKUŞ (Konya) – Haram zıkkım olsun, boğazınıza dursun!
ATİLA
SERTEL (Devamla) – HDP’yi söyleyeyim: HDP’den gene ses yok, sıfır dakika yani
gerçekten rekoru kırmışlar.
LÜTFÜ
TÜRKKAN (Kocaeli) – Buraya temsilci göndermeye de utanmıyor bu TRT kurumu!
Utanır insan, buraya gelmez! 
BAŞKAN
– Değerli arkadaşlar, lütfen hatibi dinleyelim.
ATİLA
SERTEL (Devamla) – TRT, herkese “terörist” “terörist” diye bağırıp gezenlerin,
onu terörist, bunu terörist yapanların ses ve söz konusu da oldu. Bir baktık,
Osman Öcalan ekranlarda, TRT Kurdî’de. Anaa, Osman Öcalan, televizyonda. 
HAYDAR
AKAR (Kocaeli) – Ne işi varmış orada, kim getirmiş?
ATİLA
SERTEL (Devamla) – Herkese “terörist” diyorsun, PKK’nın kurucularından birini
televizyona çıkarıyorsun. 
LÜTFÜ
TÜRKKAN (Kocaeli) – Onlara o yakışıyor! Herkes yakışanla beraber. 
ATİLA
SERTEL (Devamla) – Sonra şikâyet ediliyor, Ankara Cumhuriyet Savcılığı diyor
ki: “Efendim, bu ifade özgürlüğü, adam ifade ediyor kendisini.” diyor. 
ALİ
ŞEKER (İstanbul) – Ama milletvekilleri içeride. 
ATİLA
SERTEL (Devamla) – “TRT’ye dilekçe verdi, o nedenle onu çıkardılar ifade
özgürlüğü temelinde.” diyor. O günlerde ne yaptım biliyor musunuz arkadaşlar?
Hemen oturdum, eski bir gazeteci olarak, cemiyet başkanı olarak, milletvekili
olarak TRT’ye bir dilekçe yazdım. “Ben Cumhuriyet Halk Partisi Milletvekili
Atila Sertel olarak düşüncelerimi ifade etmek istiyorum.” diye Genel Müdüre
faks çektim, ses yok. Bir süre sonra tekrar faks çektim, dedim ki: “Ben de
görüşlerimi ifade etmek istiyorum.” Kardeşim yani biz milletvekiliyiz. Hadi
bizi bırak, CHP’yi bırak, HDP hiç yok, İYİ PARTİ, MHP yok; ya, AK PARTİ’den de
milletvekili çıkmıyor TRT’ye kardeşim, çıkarmıyorlar. 
HAYDAR
AKAR (Kocaeli) – Bölücü olsaydın çıkardın! 
ATİLA
SERTEL (Devamla) – Çıkmak için uğraştım, bana yanıt bile vermediler arkadaşlar,
yanıt; gerçekten yazıklar olsun! Vicdansız TRT, hukuksuz TRT, yandaş TRT;
gerçekten çok kötü bir TRT yönetimiyle karşı karşıyayız.
ALİ
ŞEKER (İstanbul) – Ahlaksız…
HAYDAR
AKAR (Kocaeli) – Haram yiyen TRT! Söyle, söyle, rahat ol. 
ATİLA
SERTEL (Devamla) – Arkadaşlar, bunlar elektrik paralarını topluyorlar, har
vurup harman savuruyorlar. Ben sordum, program başına kaç para ödüyorsunuz
arkadaş diye? Bu düzen, iyi düzen, karşıma çıktı Ersin Düzen. 34.350 lira
program başına para ödüyorlar Ersin Düzen’e arkadaşlar, “Spor Stüdyosu” diye
program yapıyor. 2-3 eski futbolcuyu alıyor: “O goldü, o ofsayttı, yok o hakem
yanlış yaptı, korner yanlış atıldı da o yüzden de…” Böyle bir şeyi 34.350
liraya mal ediyorlar, bu TRT’nin rakamı. Topladık arkadaşlar, topladığım para
ne çıktı biliyor musunuz? Gerçekten çok üzücü bir rakam -hani milletvekillerine
“Çok para alıyor, çok para alıyor.” diyorlar ya ama utanır insan- 278 bin lira
her ay Ersin Düzen’in programına katkı veriliyor. 
FAHRETTİN
YOKUŞ (Konya) – Soygun düzeni bu işler.
ATİLA
SERTEL (Devamla) – TRT’nin bütün bütçesinin yüzde 60’ı dış yapımlara gidiyor
arkadaşlar. Bir şeye daha dikkatinizi çekeceğim -söyledim AK PARTİ Grup Başkan
Vekiline- “Miraç Kandili Özel” yayınına, TRT dış yapımına 900 bin lira para
veriyor, 900 bin lira; onların rakamları. Ya, yemin ederek söylüyorum: İzmir’de
istedikleri camiyi açacağım, istedikleri müezzinleri, vaizleri getireceğim,
canlı yayın araçlarını getireceğim, ben yaptıracağım TRT’ye, bedava, bedava, 5
kuruş aldırmayacağım ya. (CHP ve İYİ PARTİ sıralarından alkışlar) Ayıptır,
günahtır ya! Bu halkın parasını siz savurmak için mi bu TRT’yi tutuyorsunuz
ayakta? Hangi camimize gitseniz size oradaki din adamları gerçekten 5 kuruş
para almadan oradan her türlü yayını yapar, her türlü kandil yayınını yapar.
Sevgili
arkadaşlarım, çok üzülüyorum, bir gazeteci olarak üzülüyorum yani TRT’nin bütün
yönetimi açısından da üzülüyorum. TRT bu halkın kurumu. Kimse bu konuda taraf
olmamalı. Bütün siyasi partiler bu TRT’nin düzelmesi için çalışmalı. Çünkü
TRT’nin asli görevi, Türkiye’deki yayıncılığı tarafsız, doğru ve iktidarın sesi
olarak değil, bütün milletin, Türk milletinin, Türkiye’nin toplumsal sesi
olarak dünyaya ulaştırmasıdır, dünyanın TRT’yi izlemesi lazım. 
Bakın
arkadaşlar, bir rakam daha vereceğim, bitireceğim. Çok sevdiğiniz bir dizi var,
o dizinin reytinglerini de biliyoruz ama verilen parayı da bilmenizi isterim.
Arkadaşlar, o dizi Diriliş dizisi. 2016 rakamıyla söylüyorum: 1 milyon 100 bin
lira her hafta o diziye para veriyorlar, her hafta 1 milyon 100 bin lira.
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Vay, vay, vay, vay, vay, vay, vay!
ATİLA
SERTEL (Devamla) – Bugünlerde soruyorum TRT’ye “Bunları açıklayın.” diye,
açıklamıyorlar. TRT, halkın parasını har vurup harman savuruyor, Meclise dahi
gerekli bildirimleri yapmıyor. Gerçekten hakkımı helal etmiyorum.
Teşekkür
ediyorum. (CHP, HDP ve İYİ PARTİ sıralarından alkışlar)
BAŞKAN
– Söz sırası İzmir Milletvekilimiz Sayın Sevda Erdan Kılıç’a aittir. (CHP
sıralarından alkışlar) 
Sayın
Kılıç, süreniz on dakika.
CHP
GRUBU ADINA SEVDA ERDAN KILIÇ (İzmir) – Sayın Başkan, değerli milletvekilleri;
KİT Komisyonunun 2011-2016 yıllarını kapsayan TOKİ Raporu üzerinde grubumuzun
itirazları üzerine söz almış bulunmaktayım. Hepinizi saygıyla selamlıyorum.
TOKİ’nin
kuruluş amacı ve felsefesine baktığımızda, Kurum, evi olmayan orta ve dar
gelirlilere sosyal konut yapmak amacıyla kurulmuştur ama bugün geldiğimiz
noktada maalesef bunun böyle olmadığını, rantın merkezi hâline geldiğini
görmekteyiz. 1984 yılında kalite sembolü olup piyasadaki şirketlere örnek
olarak gösterilen TOKİ günümüzde kalitesizliğin sembolü hâline gelmiştir.
Günümüzde TOKİ sayesinde kentler özelliğini yitirmiş, tarih boyunca kimlikleri
olan bu şehirler âdeta kimliksizleştirilmiş, şehirlerimiz, giriş ve çıkışlarına
TOKİ’nin yaptığı çirkin, yüksek katlı binalar nedeniyle nefes alamaz hâle
gelmiştir. TOKİ, bugün amacı dışında, sosyal konut yapmaktan çok hastane,
köprü, iş merkezi, AVM yapma yoluna girmiştir. TOKİ, AKP hükûmetleri döneminde
70 milyar TL’nin üzerinde 5 binden fazla ihale gerçekleştirmiş ve bu dönemde
müteahhit firmalara 50 milyar TL’nin üzerinde hak ediş ödemesi yapmıştır. Kamu
İhale Kanunu’na 2003 yılında eklenen ve TOKİ’ye kamulaştırma, mülkiyet, arsa
temini, imar işlemleri ve uygulama projesine ilişkin şartlar aranmaksızın ihale
yapma yetkisi veren düzenlemeyle ilgili ciddi sorunlar yaşanmaktadır. TOKİ’ye
verilen bu yetki, koordinasyonsuzca ve ihale sonrası ortaya çıkan sorunlar
nedeniyle, Sayıştay raporlarında da gördüğümüz üzere önemli zararlara yol
açmıştır. Sayıştayın, TOKİ’nin hesaplarına ilişkin raporlarında, mülkiyet, arsa
temini ve uygulama projesi gibi süreçler tamamlanmadan yapılan ihaleler
sebebiyle kamu zararına yol açan birçok örnek vardır. Örneğin, Tokat’ta hastane
inşaatı için yapılan ihaleden sonra hastanenin yapılacağı bölgenin altından fay
hattı çıkmıştır. Konya’da ise 32 derslikli okul yapımı için gerçekleştirilen
ihaleden sonra aslında o alanda belediyenin zaten 2 adet okul yapmış olduğu
ortaya çıkmıştır. Bunlar sadece birkaç örnektir. 
Bir
diğer önemli konu ise TOKİ’nin iştiraki olan Emlak Konut Gayrimenkul Yatırım
Ortaklığı Anonim Şirketidir. Emlak Konut A.Ş.’nin gerçekleştirdiği birçok lüks
konut projesinde satılan bağımsız bölümlere ilişkin tapu harçları satış bedeli
üzerinden değil, arsa payı üzerinden ödendiği için bu yolda kamunun gelir
kaybına uğradığı ortaya çıkmıştır. İktidarın arsa, emlak rantı tezgâhı hâline
getirdiği bu şirketin Sayıştay denetiminden kaçırılmasının yolu ise 18 Kasım
2013’te yapılan bir halka arz operasyonuyla gerçekleşmiştir. Halka arz
sonucunda TOKİ’nin ve kamunun hissesi yüzde 49,33’e düşmüş ve kamu payı yüzde
50’nin altına düştüğü için şirket Sayıştay ve KİT Komisyonu denetim alanından
çıkarılmıştır. Halka arzda Emlak Konut AŞ’nin yüzde 26,66 oranındaki hissesi
1,3 milyar TL bedelle borsadaki yatırımcılara satılmıştır ancak şirketin
yeniden AKP Hükûmetinin kontrolüne girmesini sağlamak amacıyla borsada işlem
gören yüzde 2,73 oranındaki hissesi daha sonra geri alınmıştır. Sonuçta dolaylı
olarak kamunun hâlen yüzde 50 hissesi bulunmaktadır. Buna rağmen, ısrarla,
şirket, yeniden Sayıştay ve KİT Komisyonu denetimine girmesi gerekirken bu
gerçekleştirilmemektedir. (CHP sıralarından alkışlar) 
Daha
fazla usulsüzlük var mıdır? Tabii ki vardır. Emlak Konut AŞ’nin, az önce
söylediğimiz gibi, 25,66 oranındaki hissesi 1,3 milyar TL bedelle yatırımcılara
satılmıştır yani şirketin yüzde 2,73 oranındaki hissesinin bedeli 138 milyon
TL’dir ancak 18 Kasım 2013’te 138 milyon TL’ye satılan bu hisse yaklaşık kırk
beş elli gün sonra -138 milyon TL’ye satılan hisse- 223 milyon TL’ye aynı
şirket tarafından geri alınmıştır. Dolayısıyla elli gün sonra şirket tam tamına
85 milyon TL zarara uğratılmıştır. 
Sayın
milletvekilleri, hesaplar ortada. Bence elimizi vicdanımıza koyup dinlemeye
devam edelim bu TOKİ’nin yaptıklarını. Peki, rant burada bitmiş midir? Hayır,
bitmemiştir. TOKİ, denetimden çıktıktan sonra, bu şirkete çok değerli arsaları
doğrudan satmıştır. Şirket, bu kamu malı olan arsaları, TOKİ’den devraldığı
bedellerin çok üstünde fiyatlarla çeşitli firmalara, arsa karşılığı gelir
paylaşımıyla peşkeş çekmiştir. TOKİ çok değerli arsaları düşük bedellerle Emlak
Konut AŞ’ye devretmiş, şirket bu arsaları düşük paylar karşılığında çeşitli
firmalara vermiş; sadece vermekle de kalmamış, daha inşaatına başlanmamış
bağımsız bölümleri peşin parayla satın alıp o firmaların inşaat yatırımlarını
da finanse etmiştir.
ABDULLAH
GÜLER (İstanbul) - Hepsi uydurma! Hepsi uydurma!
SEVDA
ERDAN KILIÇ (Devamla) – TOKİ’de dönen dolapları, yolsuzlukları, rantı burada
anlatmaya başlasam…
HAYDAR
AKAR (Kocaeli) - Sen hiç okudun mu Sayıştay raporlarını? 
ABDULLAH
GÜLER (İstanbul) – Hepsi uydurma! 
BAŞKAN
– Değerli arkadaşlar, bir sayın hatip konuşuyor. Lütfen, rica ediyorum…
HAYDAR
AKAR (Kocaeli) – Tane tane anlatıyor, anlayana! 
SEVDA
ERDAN KILIÇ (Devamla) – TOKİ’de dönen dolapları burada anlatmaya çalışsam on
dakika yetmez, saatler sürer ama saat bile çatlar benim anlattıklarım
karşısında. (CHP sıralarından “Bravo” sesleri, alkışlar)
Başta
ne demiştik? TOKİ evsizleri ev sahibi yapmak için kuruldu ama sonuçta
geldiğimiz noktada TOKİ rantın merkezi hâline geldi. 
ABDULLAH
GÜLER (İstanbul) – Kamu İhale Yasası’na göre ihale yapıyor. 
HAYDAR
AKAR (Kocaeli) – Dinle, dinle öğren! Dinle öğren! 
SEVDA
ERDAN KILIÇ (Devamla) – TOKİ zenginlere ev yapıp, fakirlerin evlerini başlarına
yıkıp yandaş şirketleri de zenginleştirmiştir. 
Peki,
bu zenginleşme nasıl olmuştur? TOKİ’nin işlerinin büyük bir kısmı 2000’li
yıllarda kurulan firmalara verilmiştir. Bu şirketlerin kim olduğuna
baktığımızda, tabii ki, tahmin edeceğiniz gibi hepsi yandaş firmalar çıkmıştır.

ÖZGÜR
ÖZEL (Manisa) – Ondan bağırıyor zaten. 
SEVDA
ERDAN KILIÇ (Devamla) – İnşaat ve gayrimenkul sektörü darboğazdayken,
inşaatçılar ve müteahhitler kan ağlıyorken bazı firmaların kârına kâr katması
hakikaten ibretlik bir durum. 
Peki,
örnek vermek gerekirse… Bu örnekleri ben vermiyorum, Sayıştay veriyor; Sayıştay
raporlarında var. (CHP sıralarından “Bravo” sesleri, alkışlar) 
HAYDAR
AKAR (Kocaeli) – Duydun mu nereden okumuş, öğrenmiş? 
Raporu
ver, raporu; okusun. 
SEVDA
ERDAN KILIÇ (Devamla) – Mesela ben çok merak ediyorum, bu Pasifik İnşaat kimin?
Bu Tahincioğlu İnşaat kimin? Bu Makro İnşaat kimin? Bu firmaların diğer firmalardan
farkı ne, özelliği ne? 
ABDULLAH
GÜLER (İstanbul) - Beylikdüzü inşaat kimin mesela, Beylikdüzü İnşaat? İmamoğlu
İnşaat kimin? 
SEVDA
ERDAN KILIÇ (Devamla) – Yoksa saraylarda, yukarılarda akrabaları, eşleri
dostları mı var? 
ABDULLAH
GÜLER (İstanbul) – Mesela İmamoğlu İnşaat kimin? 
BAŞKAN
– Sayın Güler… Sayın Güler, rica ediyorum… Sayın Güler, rica ediyorum…
SEVDA
ERDAN KILIÇ (Devamla) – Yoksa TOKİ yukarıda dayısı olanları kollayıp onların
para kazanmasını sağlayıp “İşleri yolunda gitsin, dayısı olmayan batsın.” diye
mi düşünüyor? (CHP sıralarından alkışlar) 
ALİ
ÖZTUNÇ (Kahramanmaraş) – Aynen öyle.
ÖZGÜR
ÖZEL (Manisa) – Dayıları bağırıyor oradan dayıları.
SEVDA
ERDAN KILIÇ (Devamla) – Peki, şimdi, farklı bir açıdan da bakalım: TOKİ bu
kadar ev yapıyorken, inşaat yapıyorken bakıyoruz, TOKİ’de bir memnuniyetsizlik
oranı var yüzde 50’nin altında. 46 bin davadan, TOKİ, 26 binini kaybetmiş;
bunun sonucunda da 165 milyon lira tazminat ödemiş ve bu davaları kaybetme
sebepleri usulsüz ihale, işleri teslim etmeme, işçi alacakları ve icra
şeklinde. 
“İş”
demişken iş güvenliği açısından da baktık TOKİ’ye. Tabii, TOKİ yönetiminin
gözünde insan hayatının bir demir parçası kadar değeri olmadığını gördük. Bir
demir parçası kadar TOKİ gözünde insan hayatının bir değeri yok. TOKİ’nin
yaptığı konutlarda çalışırken birçok işçi hayatını kaybetmiş, iş kazasına
uğramış. Ve şantiyelere bakalım dedik. Mesleki eğitimlerin tam olarak
verilmediğini, iş elbisesi ve koruyucu araç gereçlerin temin edilmediğini, iş
güvenliği açısından gerekli önlemlerin alınmadığını da gördük. Bunu ben
söylemiyorum, yine Sayıştay raporlarında var, bakıp okuyabilirsiniz. 
Şimdi,
sayın milletvekilleri, bu ülkede dar gelirliler, bırakın ev sahibi olmayı
yiyecek ekmek bulamıyor; elektriğini, suyunu, doğal gazını ödeyemiyorken,
vatandaş yoksulluktan kıvranırken sizler yandaş firmalara kamunun parasını,
hepimizin vergisini peşkeş çekiyorsunuz TOKİ aracılığıyla. (CHP sıralarından
alkışlar) 
Tüm
bu gerekçelerle parti grubumuzun yaptığı itirazlar da dikkate alınarak ülkenin
en büyük müteahhidi hâline gelen TOKİ’nin ibra edilmemesi ve kurum
yöneticilerinin yargı önüne çıkıp adaletin tecelli etmesi için tüm
milletvekillerimizin elini vicdanına koyup oy kullanmalarını diliyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Söz sırası, Zonguldak Milletvekilimiz Sayın Deniz Yavuzyılmaz’a aittir.
Buyurun.
(CHP sıralarından alkışlar) 
Süreniz
on dakika.
CHP
GRUBU ADINA DENİZ YAVUZYILMAZ (Zonguldak) – Sayın Başkan, değerli
milletvekilleri; bugün 4 Aralık Dünya Madenciler Günü. Hayatta olup da çalışan,
yerin ve denizin yüzlerce metre altında çalışan madencilerimizi ve daha önce
maden kazalarında kaybettiğimiz maden şehitlerimizi saygıyla selamlıyor,
minnetle anıyorum. (CHP sıralarından alkışlar)
Dün
katledilerek hayatını kaybeden Ceren Özdemir kardeşimize Allah’tan rahmet,
yakınlarına ve tüm Türkiye’ye de başsağlığı ve sabırlar diliyorum. Daha önce
aktif siyaset hayatına partimizin yaptığı bir ön seçimle katılmıştım 2015
yılında. Bu kararı vermeme neden olan hazin olay Özgecan Aslan cinayetiydi. O
nedenle bugün Ceren Özdemir’e sahip çıkamamış olmamızdan dolayı gerçekten bir
milletvekili olarak çok çok üzgünüm. Bu Türkiye'de yaşanan her acının ve her
sevincin ortağıyız. Bu nedenle bu sorumluluğu hepimiz lütfen üzerimizde
hissedelim.
Evet,
KİT Komisyonu raporlarını inceliyoruz, Sayıştay denetiminden gelen raporları
inceliyoruz. O nedenle biraz da Sayıştay raporları konuşsun diyorum. Eti Maden
İşletmeleri Genel Müdürlüğü Sayıştay Denetim Raporu bakın elimde gördüğünüz. 
İLHAMİ
ÖZCAN AYGUN (Tekirdağ) – Göster, iyi göster.
HAYDAR
AKAR (Kocaeli) – Beyefendiye göster.
DENİZ
YAVUZYILMAZ (Devamla) – Eti Maden İşletmelerinin yurt dışında 2 tane şirketi
var, 1’i Finlandiya’da 1 tanesi de Lüksemburg’da, bunların da altında 4 tane
iştirakleri daha var yani toplam 6 tane şirket var. Sayıştay bu şirketlerde
görev alan yönetim kurulu başkanlarının, denetçilerinin, yönetim kurulunda yer
alanların maaşlarını yazıyor ve sonra da şirketlerin genel müdürlerinin maaşını
yazıyor. Bakın, ne diyor? Diyor ki: “Şirketlerin genel müdürlerine ise ortalama
13.500 avro tutarında aylık maaş ödemesi yapılmaktadır.” (CHP sıralarından
“Ooo” sesleri) 13.500 avro yani yaklaşık olarak 87 bin TL. Ne demek 87 bin TL?
Cumhurbaşkanının maaşından yüksek bir maaş demek. Ne demek 87 bin TL? Asgari
ücretin 40 katı maaş demek. 
Bu
şirket Genel Müdürlerinin kim olduğu belirtilmiyor. Türkiye’de mi yaşıyorlar,
yurt dışında mı yaşıyorlar belli değil, oysaki Sayıştay denetiminde, denetimin
hemen başında, bakın, genel müdürler, yönetim kurulu üyeleri, hepsinin adı,
soyadı, her şey var ancak bu şirket genel müdürleri belli değil. 
ALİ
ÖZTUNÇ (Kahramanmaraş) – Niye saklıyorlar? 
DENİZ
YAVUZYILMAZ (Devamla) – Bununla kalıyor mu? Bu, KİT’ten bir tane örnek. 
İkinci
bir örnek verelim: Yine Marmara Teknokent AŞ Denetim Raporu. Bakın, denetim
raporunda “Şirket Genel Müdürü 2016 yılı için ikramiyeler dâhil toplam brüt
ücret 384.994,33 TL; bunun aylık -kendisi çarpmış, bölmüş orada; 12’ye bölmüş-
32.082,86 TL’ye tekabül ettiği anlaşılmaktadır.” diyor ve ben KİT’leri yönetme
tarzınızı şu anda anlatıyorum. Aynı zamanda diyor ki “Genel Müdüre yapılan maaş
düzenlemesi, sözleşme yenileme tarihinden itibaren yaklaşık yüzde 60’lık bir
zam getirmektedir.”
ALİ
ÖZTUNÇ (Kahramanmaraş) – Maşallah!
YAVUZ
DENİZYILMAZ (Devamla) - Bunu Sayıştay raporunda yazıyor, sonra da devam ediyor,
yine yurt dışı gezilerinin kurum tarafından finanse edildiğinden, kredi kartı
verildiğinden, taşıt verildiğinden, taşıtın rakamının çok yüksek olduğundan
bahsediliyor. Sayıştay da “Bir Taşıt Kanunu var.” diyor ve Kanun’un şu kısmını
söylüyor: Taşıt Kanunu, 237 sayılı Kanun diyor ki: “Kullanılacak bu taşıtların
muayyen ve standart tipte lüks ve gösterişten uzak memleket yollarına elverişli
ucuz ve ekonomik olanlarından temin olunması şarttır.” diyor.
HAYDAR
AKAR (Kocaeli) – Ne kullanıyormuş?
DENİZ
YAVUZYILMAZ (Devamla) - Devam ediyorum, Phuket Adası’na implantla ilgili
yapılan bir gezi var. Bununla ilgili olarak da bu implant sempozyumunu -artık
bilmiyoruz, böyle bir sempozyum gerçekten oldu mu olmadı mı ama- düzenleyen
firmaya yine Sayıştay raporunda diyor ki: “DTİ adlı firmadan 2015 ve 2016
yılları içinde toplam 123.627 dolar kira alınması gerekirken bu kiranın
alınmadığını, alınmadığı hâlde alınmış gibi gösterildiği…” 
FAHRETTİN
YOKUŞ (Konya) – Maşallah!
DENİZ
YAVUZYILMAZ (Devamla) – Dolayısıyla, bu Phuket gezisini düzenleyen firmaya da
böyle bir kayırmacılık yapılmış. Şimdi, bunlar Genel Müdürlerle ilgili yapılan
usulsüz uygulamalar. Zaten Sayıştay bunu tespit etmiş. 
Şimdi,
gelelim, daha genel sıkıntılara, daha genel uygulama problemlerine. TEİAŞ, bir
KİT kuruluşu. Bakın, TEİAŞ termik santrallere ceza kesmiş biliyor musunuz? Bir
Komisyon toplantısında soru sorduk, CD içinde yanıtla geldi, oradan çıktısını
aldım; kaynak TEİAŞ. Bakın, Çatalağzı Termik Santraline (ÇATES) kesilen ceza
447 TL. Bir yıl içinde kesilen ceza.
HAYDAR
AKAR (Kocaeli) – Trafik cezası mı, kırmızı ışıktan mı geçmiş! Kırmızı ışıktan
mı geçmiş ÇATES!
FAHRETTİN
YOKUŞ (Konya) – Trafik cezası kesmiş ya! Bir yanlışlık olmasın!
DENİZ
YAVUZYILMAZ (Devamla) – Zaten çevre muafiyeti olduğu için dolayısıyla başka bir
ceza yok. 
Devam
edeyim, Silopi ve Çayırhan’daki termik santrallere kesilen ceza 1.261 TL. 
FAHRETTİN
YOKUŞ (Konya) – O da trafik cezası.
DENİZ
YAVUZYILMAZ (Devamla) - Evet, şimdi, bu cezaları bir kenara koyduk. Çevre ve
Şehircilik Bakanlığı da zaten 31/12/2019’a kadar hiçbir şekilde faaliyet
durduramıyor, idari para cezası da kesemiyor. Peki, ne yaptılar? Bir yandan bu
cezayı keserken bir yandan da “kapasite mekanizması” adı altında teşvik
verdiler bu filtresiz santrallere. Bakın, teşvik ne kadar? Yine Enerji
Bakanlığı, yine TEİAŞ üzerinden 2018 ve 2019 yıllarında toplam teşvik miktarı 1
milyar 100 milyon TL, 1 milyar 100 milyon. Kaynak nereden? TEİAŞ’ın sitesine
girin, kapasite mekanizması teşviki yazın, ay, ay bunu orada veriyor. Yeter mi?
Yetmez. 2020 yılında bu santrallere yine teşvik verilecek mi? Evet, verilecek,
yine teşvik verilecek.
Şimdi,
Devlet Demiryollarına gelirsek eğer, Devlet Demiryollarına... Hangi Devlet
Demiryolları? Marşandiz İstasyonu’nda sinyalizasyon olmadığı için manuel raylar
kumanda edilmeye çalışılarak 9 vatandaşımızı kaybetmemize, Çorlu tren
katliamının yaşanmasına neden olan Devlet Demiryolları. Bakın, yine bir resmî
yanıttan size söylüyorum: Bu sinyalizasyon yoktu ve yapılmadan açıldı ya, bakın
nasıl açılmış, nasıl orada bir yüksek hızlı tren, adı öyle ama tabii hızlı tren
olarak çalıştırılıyor? Bir gara yolcu garantisi veriliyor. “Ankara Yüksek Hızlı
Tren Garı kamu-özel işbirliği (KÖİ) projesi şeklinde inşa edilmiş ve 29 Ekim
2016 tarihinde hizmete açılmıştır. Sözleşmeye göre, yirmi yıl altı ay işletme
süresi bulunmakta olup yolcu başına 1,5 dolar artı KDV, yolcu garantisi
üstündeki rakamlar için ise yolcu başına 0,5 dolar artı KDV ödeme
yapılacaktır." diyor. Yolcu garantisi var. Dolayısıyla bunu ödememek için
hızla açtınız. 
SÜLEYMAN
KARAMAN (Erzincan) – Ne ilgisi var onun? 
DENİZ
YAVUZYILMAZ (Devamla) – Şimdi, göstereyim size, bakın, annesinin kelimeleriyle
size sesleniyorum: “Bu çocuğun adı Oğuz Arda Sel. 8 Temmuz Çorlu tren
katliamında hayatını kaybetti, bugün tam beş yüz on dört gün oldu. Adını da
yüzünü de iyi ezberleyin." Böyle diyor bir anne. Sinyalizasyonu yapmadan,
bu sistemleri güvenli olmadan çalıştırmak bir katliamdır diyorum, saygılar
sunuyorum. (CHP sıralarından alkışlar) 
FAHRETTİN
YOKUŞ (Konya) – Deniz Bey, şimdi, Sayıştayı kapattıracaksın bunlara ya! Niye
anlatıyorsun? Sayıştayı kapatır bunlar şimdi?
BAŞKAN
– Değerli milletvekilleri, KİT Komisyonu Raporu üzerindeki görüşmelerde son
grubumuz AK PARTİ Grubu. AK PARTİ Grubunun sözcülerine söz vereceğim.
İlk
söz, Aydın Milletvekilimiz Sayın Mustafa Savaş’a aittir. (AK PARTİ sıralarından
alkışlar) 
Süreniz
on beş dakika Sayın Savaş. 
AK
PARTİ GRUBU ADINA MUSTAFA ŞAVAŞ (Aydın) – Sayın Başkan, değerli
milletvekilleri; Cumhuriyet Halk Partisi Grubunun Kamu İktisadi Teşebbüsleri
Komisyonu raporlarına yaptığı itirazlar nedeniyle hazırlanan Komisyon Raporu
üzerinde AK PARTİ Grubu adına söz alıyorum. Bu vesileyle hepinizi saygıyla
selamlıyorum. 
Bilindiği
üzere, kamunun mal ve hizmet üretimiyle ticari faaliyette bulunması genel
olarak ekonomik ve sosyal nedenlere dayanmaktadır. Türkiye Cumhuriyeti’nin ilk
yılarında özel teşebbüsün yeterli sermaye birikimine sahip olmaması, altyapı
sorunları, yetişmiş insan gücünün yetersizliği ve dünyayı sarsan 1929 ekonomik
krizinin etkileri nedeniyle, kamunun, planlı bir şekilde bizzat kuracağı
iktisadi teşebbüsler aracılığıyla sanayileşmeyi ve kalkınmayı sağlayacak bir
ekonomik modele geçilmiştir.
Sayın
Başkan, değerli milletvekilleri; KİT’lerin, iktisadi alanda ticari esaslara
göre faaliyette bulunan kuruluşlar olmaları ve piyasa koşullarına göre hareket
etmeleri gereğinin bir sonucu olarak, genel bütçeli kuruluşların klasik
denetiminden farklı bir şekilde denetlenmelerini zorunlu kılmıştır.
KİT’lerin
denetlenmesi 1961 Anayasası’na girmiş, KİT’lerin Türkiye Büyük Millet
Meclisince denetiminin özel bir kanunla düzenlenmesi öngörülmüştür. 1982
Anayasası’nda da bu hüküm korunmuştur.
KİT’ler,
hâlen 1982 Anayasası’nın 165’inci maddesi gereğince 1987 yılında çıkarılan 3346
sayılı Kamu İktisadi Teşebbüsleri ile Fonların Türkiye Büyük Millet Meclisince
Denetlenmesi Hakkında Kanun çerçevesinde Türkiye Büyük Millet Meclisi tarafından
denetlenmektedir.
Kanunla
sermayesinin yarısından fazlası devlete ait olan kamu kuruluş ve
ortaklıklarının denetimlerini gerçekleştirmek üzere 35 üyeli Kamu İktisadi
Teşebbüsleri Komisyonu kurulmuştur. İlgili denetim faaliyeti 3346 ve 6085
sayılı Kanunlarda öngörülen usuller çerçevesinde Sayıştay Başkanlığınca
denetlenen kuruluşların her biri için hazırlanan yıllık denetim raporları
üzerinden gerçekleştirilmektedir. Sayıştay Başkanlığının yüz elli yedi yıllık
bilgi ve birikimiyle hazırladığı yıllık denetim raporu, denetlenen kuruluşların
bütün yönleriyle karşılaştırmalı olarak incelenmesi sonucunda hazırlanan,
kuruluşların bir çalışma dönemine ilişkin tüm bilgilerini, sorunlarını ve
sorunlarla ilgili çözüm yollarını kapsayan ve performanslarını değerlendiren
işlem, bilanço ve sonuç hesaplarına ilişkin görüşleri içeren bir rapordur. Her
raporun sununda, denetlenen kuruluşlarla ilgili analizlere, bulgulara ve
önerilere yer verilmektedir. Birazdan değineceğim üzere, KİT Komisyonu -hem alt
komisyon hem üst komisyon- toplantılarında bu önerileri tek tek görüşmekte ve
kararlar almaktadır. 
Sayın
Başkan, değerli milletvekilleri; KİT Komisyonu, denetlenecek kuruluşların
durumunu, ulusal ekonomiye faydalı olabilmeleri için ekonominin kuralları ve
ekonomik gerekler dâhilinde, verimlilik ve kârlılık ilkeleri doğrultusunda
yönetilerek kuruluş amaçlarına ulaşmalarını teminen, faaliyetlerini mevzuata,
uzun vadeli kalkınma planına ve planın uygulama programlarına uygunluğu
yönünden denetlemektedir. Denetim, önce, Komisyonun ihtisas alanlarına göre
kuracağı alt komisyonlar marifetiyle kuruluşların merkezinde yapılmaktadır.
KİT’lerin kuruluş, işletme, fabrika ve tesislerinin de yerinde incelendiği alt
komisyon toplantıları sonucu hazırlanan rapor Komisyona sunulmaktadır. KİT
Komisyonu, alt komisyonun raporlarını ve ilgili kuruluşların raporlarındaki
önerilere ilişkin cevap ve görüşleri birlikte ele alarak kuruluşların durumunu
yeniden denetlemekte ve sonuçlandırmaktadır. Esas olarak dosya üzerinde yapılan
denetimlerde, denetlenen kuruluşların yönetim kurulları, yöneticileri, Sayıştay
denetçileri, ilgili ve bağlı bulundukları bakanlık temsilcileri,
Cumhurbaşkanlığı Strateji ve Bütçe Başkanlığı ile Hazine ve Maliye Bakanlığı
yetkilileri ve ilgisine göre diğer kamu kuruluşları da hazır bulunmakta ve
gerekirse dinlenmektedir. Toplantıda önce kuruluş yönetim kurulu başkanı ve
genel müdürü tarafından bir sunum yapılmaktadır. Bu sunumda kurumun
faaliyetleri, hedefleri, projeleri ve yatırımlarıyla ilgili bilgiler
verilmektedir. Daha sonra, Sayıştay denetim raporunda yer alan bulgu ve
öneriler tek tek görüşülmekte, gereği yerine getirilen öneriler gündemden
çıkarılmakta, gereği kısmen yerine getirilen öneriler Sayıştay Başkanlığının
izlemesine bırakılmakta, gereği yerine getirilmeyen öneriler ise gündemde
bırakılarak bir sonraki yıl tekrar görüşülmektedir. 
Komisyon
bu önerilerin görüşülmesi sırasında gerek duyulması hâlinde bazı problemlerin
çözülmesi veya sürecin hızlandırılmasını teminen kuruluş ve Bakanlık nezdinde
tavsiye kararları alabilmekte; bir konunun Bakanlık denetim birimlerince
incelenmesini, gerekirse soruşturulmasını isteyebilmektedir.
Önerilerin
görüşülmesinin ardından geneli üzerinde yapılan görüşmelerde Komisyon üyeleri
ve dileyen milletvekilleri süre sınırı olmaksızın kuruluşla ilgili görüşlerini
açıklayarak sorularını sormaktadır. Bu sorular kuruluş yöneticileri tarafından
yanıtlanmakta, detaylı çalışma gerektiren hususlara ise on beş gün içinde
yazılı olarak cevap verilmektedir.
Görüşmelerin
tamamlanmasının ardından kuruluşun bilanço ve netice hesaplarının ibra
edilmesine veya edilmemesine gerekçeli olarak karar verilmektedir.
İlgili
yılın denetim programında yer alan tüm kuruluşların denetlenmesi için yılda
ortalama 35 alt ve 25 üst olmak üzere toplam 60 toplantı yapılmaktadır. Bütün
kuruluşların denetiminin tamamlanmasının ardından hazırlanan KİT Komisyonu
raporu tüm milletvekillerine dağıtılmakta, Cumhurbaşkanlığına gönderilmekte ve
şeffaflık adına Komisyonun “web” sayfasında yayımlanarak denetim sonuçları
kamuoyuna duyurulmaktadır.
Sayın
Başkan, değerli milletvekilleri; bütün bu süreçlerden geçerek hazırlanan
Komisyonun 2011-2016 yıllarını kapsayan raporları sizlere dağıtılmıştır.
Raporların Komisyonca daha önce ibra edilen Devlet Hava Meydanları İşletmesi
Genel Müdürlüğünün 2011-2016 arası, Çay İşletmeleri Genel Müdürlüğünün
2011-2016 arası, Atatürk Orman Çiftliği Müdürlüğünün 2011-2016 arası, Türkiye
Radyo Televizyon Kurumunun 2015 ve 2016, Toplu Konut İdaresi Başkanlığının
2011-2016 arası, Türkiye Cumhuriyeti Devlet Demiryolları İşletmesi Genel
Müdürlüğünün 2011-2016 yılları arası hesap yıllarına, Cumhuriyet Halk Partisi
Grubu tarafından 3346 sayılı Kanun’un 8’inci maddesi uyarınca itiraz edilerek
ibra edilmemesi talep edilmiştir. 
Söz
konusu itirazlar, aynı madde uyarınca önce Komisyonda görüşülmüştür. Komisyon,
itirazların kabul edilmemesi yönündeki görüşünü rapora bağlayarak kanunun
8’inci maddesine göre son kararı vermek üzere Genel Kurula getirmiştir.
Sayın
Başkan, değerli milletvekilleri; cumhuriyetin ilk yıllarından itibaren kurulan
KİT’ler, özel sektörün gerçekleştiremediği yatırımları yapmak, özel sektöre
öncülük etmek, ekonomik kalkınmayı sağlamak, piyasada düzenleyici rol
üstlenmek, ekonomiyi yönlendirmek ve sosyal hizmet nitelikli faaliyetler
vasıtasıyla gelir dağılımını düzenlemek amaçlarına hizmet etmiştir.
Ancak
daha sonra uygulanan yanlış politikalar sonucunda KİT’ler, AK PARTİ
hükûmetlerine kadar geçen dönemde kârlılık ve verimlilikten uzaklaşmış, görev
zararları nedeniyle genel bütçe üzerine sürekli baskı yapan, deyim yerindeyse
dipsiz bir kuyu hâline gelmiştir. 
Bunun
sonucunda, 1990’lı yıllardan itibaren KİT’lerin zararları sürekli gündemi
meşgul etmiş…
ATİLA
SERTEL (İzmir) – Mevlüt Bey… Mevlüt Bey, sizin iktidar döneminizi anlatıyor.
MUSTAFA
SAVAŞ (Devamla) – …bu yıllarda birçok KİT’teki atıl istihdam, kötü yönetim,
üretim teknolojisinin eskimesi gerekçe gösterilerek bazı KİT’lerin kapatılması
bile gündeme gelmiştir. 
ATİLA
SERTEL (İzmir) – 90’lı yılların sonuna geldi. Sizin dönemi anlatıyor.
BAŞKAN
– Sayın Sertel… Sayın Sertel…
MEVLÜT
KARAKAYA (Ankara) – 90’lı yılla? Anlamadım.
ATİLA
SERTEL (İzmir) – Sizin dönemi anlatıyor, KİT’ler sizin döneminizde zarar etmiş.
Onu anlatıyor.
BAŞKAN
– Sayın Sertel, Sayın Karakaya, lütfen… Rica ediyorum arkadaşlar. 
MEVLÜT
KARAKAYA (Ankara) – KİT’lerin değerlendirilmesi, kâr zarar değerlendirilmesi…
BAŞKAN
– Sayın Karakaya, değerli arkadaşlarım; bir değerli konuşmacımız, hatip… Rica
ediyorum…
MEVLÜT
KARAKAYA (Ankara) – Oraya söyleyin.
BAŞKAN
– Ama rica ediyorum.
MEVLÜT
KARAKAYA (Ankara) – Başkanım, oraya söyleyin.
BAŞKAN
– Rica ediyorum arkadaşlar… Konuşulacak yer burası mı?
MEVLÜT
KARAKAYA (Ankara) – Lütfen Başkanım, oraya söyleyin.
BAŞKAN
– Sayın Savaş, buyurun.
MUSTAFA
SAVAŞ (Devamla) – Sayın Başkan, değerli milletvekilleri; 2002 yılından itibaren
AK PARTİ hükûmetleriyle birlikte ülkemizde siyasi istikrarın sağlanması ve
yakalanan güven ortamına bağlı olarak faiz oranlarının düşmesi sonucunda
Türkiye ekonomisi ortalamanın üzerinde büyümüş, KİT’ler de daha kârlı ve verimli
çalışmaya başlamıştır.
AK
PARTİ’nin iktidara geldiği 2002 yılında kamu bankaları dışındaki mevcut
KİT’lerin aktif toplamı 35 milyar TL iken 2018 yıl sonunda bu rakam, mevcut
KİT’ler dikkate alındığında, yaklaşık 6 kat artışla 238 milyar TL olarak gerçekleşmiştir.
Yine kamu bankaları dışındaki KİT’lerin hazineye katkısı 2002 yılında 1,9
milyar TL iken yüzde 350 artışla 2018 yıl sonu itibarıyla yaklaşık 7 milyar
TL’ye yükselmiştir. Bunun 3,3 milyar TL’si temettü, 1,3 milyar TL’si hasılat
payı ve 2,4 milyar TL’si de kurumlar vergisidir. Söz konusu KİT’lerin 2002
yılında yaptığı yatırım harcaması 1,1 milyar TL iken yüzde 1.700 oranında
artışla 2018 yıl sonu itibarıyla 19,5 milyar TL olarak gerçekleşmiştir. On yedi
yıl içerisinde KİT’lerin aktif toplamının yüzde 585, hazineye katkısının ise
yüzde 350 oranlarında artması, bu kuruluşların kendilerine verilen görevleri
yerine getirmede, kaynaklarını etkili ve verimli bir şekilde kullanarak ulusal
ekonomiye katkı sağlamada ne kadar başarılı olduklarının açık bir göstergesidir.
Yukarıda belirtildiği üzere, 2002-2018 yılları arasında KİT’lerin yatırım
harcamalarının artması bizlere, bu kuruluşların kaynaklarını cari giderlere
değil, yatırım harcamalarına yaparak ekonomiye fazlasıyla geri
kazandırdıklarını göstermektedir.
Sayın
Başkan, değerli milletvekilleri; KİT Komisyonu denetimindeki kamu bankalarının
ekonomimize ve hazineye verdiği desteğe örnek verecek olursak, Ziraat
Bankasının aktif büyüklüğü 2018 yılı sonunda 2002 yılına göre 13 kat, öz
kaynakları ise 26 kat artış göstermiştir. Halk Bankasının ise aktif büyüklüğü
2018 yılı sonunda 2002 yılına göre 22 kat, öz kaynakları ise 16 kat artış
göstermiştir. Hazinemiz, 2002 yılından bu yana Ziraat Bankasından 11,1 milyar
TL ve Halk Bankasından ise 3,6 milyar TL net temettü geliri elde etmiştir.
Ziraat Bankası ve Halk Bankası, hazineye yaptıkları katkının yanı sıra,
verdikleri kredilerle çiftçiye, esnafa, üretime, yatırıma ve ihracata bu
dönemde önemli katkılar sunmuştur. 
Komisyonumuz
tarafından denetlenen Ziraat Bankası ve Halk Bankası dışındaki bankalar olan
EXIMBANK ile Kalkınma ve Yatırım Bankası da 2002 ve 2018 yılları arasında
yaklaşık 1 milyar TL hazineye temettü ödemesinde bulunmuştur. 
Ayrıca,
2002 yılından önce verimsiz olarak faaliyetlerine devam eden KİT’lerin kârlı ve
verimli hâle getirilmesinden sonra yapılan özelleştirmelerle hazineye ilave
kaynak sağlanması ve daha az borçlanılması sonucunda bütçe disiplinine de katkı
sağlanmıştır. 
2002’de
faiz harcamalarının bütçe giderleri içerisindeki payı yüzde 43 iken, AK PARTİ
hükûmetleri döneminde yapılan ekonomik düzenlemeler sonucunda bu oran yüzde
10’lara gerilemiştir. Yani bütçedeki giderlerin yaklaşık yüzde 90’ı doğrudan
doğruya vatandaşlarımıza hizmet olarak ülkemizin kalkınmasına destek olacak
alanlara aktarılmıştır. Bunun sonucunda Türkiye ekonomisi potansiyelinin
üzerinde büyüme sağlamış ve büyümenin nimetleri tüm topluma adaletli olarak
dağıtılmıştır. 
AK
PARTİ hükûmetlerimizle birlikte Türkiye'nin makroekonomik göstergeleri sağlam
temeller üzerine oturmuştur. Elde edilen büyük başarılar ve hedef olarak
açıklanan küresel ölçekli projeler sonrasında milletimiz ve devletimiz, kanlı
terör eylemleriyle, hain darbe girişimleriyle, finans odaklı ekonomik
saldırılarla yolundan saptırılmak istenmiştir. Ancak ekonomi yönetimimizin
aldığı doğru kararlar ve yapılan stratejik hamlelerle bu girişimler başarıyla
bertaraf edilmiştir. (AK PARTİ sıralarından alkışlar) 
Türkiye
ekonomisi, KİT’ler dâhil olmak üzere, tüm ekonomik birimleriyle geleceğe daha
güvenli yol almaktadır.
Bu
vesileyle Genel Kurulumuzu saygıyla selamlıyor, alınacak kararların hayırlara
vesile olmasını diliyorum. (AK PARTİ sıralarından alkışlar)
BAŞKAN
– Söz sırası Ankara Milletvekilimiz Sayın Nevzat Ceylan’a aittir.
Buyurun.
(AK PARTİ sıralarından alkışlar)
Süreniz
on beş dakika Sayın Ceylan.
AK
PARTİ GRUBU ADINA NEVZAT CEYLAN (Ankara) – Sayın Başkan, değerli
milletvekilleri; bugün 2 güzide kuruluşumuz olan TRT ve TOKİ hakkında konuşmak
istiyorum. Yüce Meclisi saygıyla selamlıyorum.
Bugün
yıpratmak için olağanüstü çaba gösterilen TRT’nin görmezden gelinen gurur
verici yanlarından da bahsetmek istiyorum. [CHP sıralarından alkışlar (!)] 
FAHRETTİN
YOKUŞ (Konya) – Hahha, çok komiksin!
NEVZAT
CEYLAN (Devamla) – TRT hem Türkiye’de hem uluslararası arenada, insana ve
teknolojiye yaptığı yatırımlarla ve en önemlisi insan odaklı yayınlarıyla
Türkiye’nin yüz akı kurumlarından bir tanesidir.
FAHRETTİN
YOKUŞ (Konya) – Türkiye’nin yüz akımı mı, kara yüzü mü?
NEVZAT
CEYLAN (Devamla) – Bu ülkenin tek kamu yayıncısı olan TRT insan ve değer odaklı
dizi, belgesel, çizgi animasyon, kültür sanat, haber, spor gibi temalarda yayın
yapan 14 televizyon kanalıyla; 1927’de başlayan ve bugün hem kültürel hem de
müzik temalarında uzmanlaşmış 16 radyosuyla Türkiye’de bütün vatandaşlarımızın
bu alanlardaki bütün ihtiyaç ve taleplerini karşılamaktadır. TRT’nin, bu
kapsayıcı uluslararası vizyonuyla gönül coğrafyamız ve tüm dünyadaki insanlara
ulaştığını gözlemliyoruz. TRT bütün kanallarıyla hem kültür ihraç etmekte hem
de kara propagandanın, bilgi kirliliğinin panzehri olmaktadır. İlk ağızdan, en
doğru şekilde gerçekleri ve tüm olan biteni dünyaya anlatan TRT Türkiye
açısından stratejik bir öneme sahiptir.
Değerli
arkadaşlar, TRT tarihin ruhunu incitmeyen, Türkiye’de ve yayınlandığı bütün
ülkelerde izlenme rekorları kıran çok kaliteli diziler yapıyor. Gençlerimiz
başta olmak üzere her yaştan vatandaşımız bu yapımların etkisiyle tarihe ilgi
duymaya başladı. Bu ilgi sayesinde kendi köklerine bağlı, kendi tarihine değer
veren, öz güvenli bir toplum oluşuyor. TRT sadece tarih dizileriyle değil;
maalesef karamsarlık, umutsuzluk ve şiddet aşılayan diğer dizilerin aksine
toplumsal değerlere saygılı dizileriyle ailece güvenle izlenebiliyor. TRT’de
yayınlanan dizilerde kadına şiddet uygulanan bir tane sahne göremezsiniz, bir
tane şahsiyeti zedeleyen çocuk sahnesi göremezsiniz. Reyting savaşının bu
türden rijit sahneler üzerinden yapıldığı ortamda TRT kültür kodlarımıza
dayanan bir duruş sergileyerek sektöre de örnek olmaktadır. TRT bu dizileri
100’den fazla ülkeye satıyor. Bunun maddi gelirinden ziyade manevi
kazanımlarının daha önemli olduğunu görüyoruz. Bugün dünyanın birçok ülkesine
gittiğiniz zaman Türkiye’den geldiğinizi söylediğinizde TRT’nin yayınladığı
dizilerden bahsedildiğini görürsünüz. Güney Amerika’da çocuğunun adını Ertuğrul
koyanlar varsa, dünyanın her yerinden, her tarafından izleniyorsa, TRT’nin
dizileri heyecanla takip edilip hayatlarının bir parçası hâline getiriliyorsa
bu büyük başarıyla gururlanmak düşer bizlere. 
TRT
bir kamu yayıncısı. TRT bunun gereğini her anlamda yapıyor. Spor yayıncılığının
okulu olan TRT bütün spor dallarındaki müsabakalar yayınlansın, spora ilgi
küçük yaşlarda başlasın diye ikinci spor kanalını kurmuş bulunuyor. Bugün
futbolla beraber federasyonlarımızın sayısı 65’e ulaştı. Bu da birçok faaliyet,
şampiyona ve organizasyon demek. TRT Spor 2’yle amatör branşlarımız futbolun
gölgesinden çıkıp seslerini daha gür duyurulabilecekleri bir mecra buldu. Çocuk
kanalı Türkiye'ye değil, dünyaya açılan bir kapı hâline geldi. Bu, çocuk
kanalında reklam alınmaması da ayrıca bir önem arz etmektedir. TRT’nin reklam
gelirlerinin son üç yılda tam 5 kat arttığını da özellikle söylemek istiyorum.
Bu konunun da son derece önemli olduğunu belirtmek istiyorum. Yine, TRT
World’ün dünya çapında yayınlarıyla çok ilgiyle izlendiğine şahit oluyoruz.
TRT’nin sadece ülkemizde değil, dünyada iyi işler yaptığını, çabasını hep
beraber gördüğümüzü de burada ilave etmek istiyorum. Yine, TRT’nin ortak
yapımcısı olduğu işlerden Oscar adayı olan filmlerin olduğunu da görüyoruz.
Evet,
TRT’yi eleştirecekseniz burada ancak bir kısmını anlatabildiğim başarıların
daha ötesini yapabilsin diye eleştirilebilirsiniz ama diğer eleştirileri de
kabul etmek mümkün değildir. Bir defa, “TRT payı” diye temcit pilavı gibi
ortaya getirilen haberlere de milletimizin itibar ettiğini sanmayın. Bizim
milletimiz 100 liralık bir elektrik faturasında TRT için ayrılacak 1 lirayı çok
görecek tıynette bir millet değildir. TRT’yi yıpratma niyetinde olanlar bizim
milletimizin feraset duvarına çarpacaklardır. Evet, ben TRT’yi bu yaptığı güzel
çalışmalardan dolayı huzurunuzda tebrik ediyorum.
Diğer
bir konu, değerli arkadaşlar, Toplu Konut İdaresi. Toplu Konut İdaresi de
özellikle dar ve orta gelirli vatandaşlarımızın sosyal konut ihtiyacının
karşılanması yönündeki çalışmalarını titizlikle sürdürmektedir. 1984 yılından
2002 yılına kadar on dokuz yıl içinde 43 bin konut üreten TOKİ, 2002-2019
yılları arasında on altı yıl içinde 855 bin konut rakamına ulaşmıştır. Ürettiği
konutların yüzde 36’sı sosyal konut olup yaklaşık 3,5 milyon vatandaşımız bu
konutlarda oturmaktadır. Ayrıca, konut üretiminin yanında kamu kuruluşlarının
ihtiyaç duyduğu eğitim, sağlık, spor ve güvenlik amaçlı hizmet binalarının
yanında millet bahçelerinin yapımında da önemli görevler üstlenmiştir.
2003-2019 yılları arasında 23.916 derslikli 1.086 okul, 40.120 yatak kapasiteli
266 hastane, 72 bin öğrenci kapasiteli yurt ve pansiyon, 993 ticari iş yeri,
228 kamu hizmet binası, 19 stadyum olmak üzere; sevgievi, engelsiz yaşam merkezi,
huzurevi, halk eğitim merkezi, kültür merkezi ve toplum merkezi gibi 14.808
sosyal donatı alanı inşa edilmiş ve edilmeye devam etmektedir.
2019
yılı içinde Sayın Cumhurbaşkanımız tarafından 5 Mart tarihinde 82 ilde 140
projeyle başlatılan sosyal konut kampanyasıyla -50 bin konut- geliri alt ve
orta düzeyde olan vatandaşlarımızın on ile yirmi yıl arasında kira öder gibi,
evinde oturarak ev sahibi yapılması sağlanmıştır. Büyük beğeniyle karşılanan bu
50 bin sosyal konuta 638 bin başvuru olmuştur. Yine, bu yıl içinde 35 bin
konutun satışı gerçekleştirilmiş olup 46 bin konutun da vatandaşlarımıza
teslimi sağlanmıştır. Yapılan 855 bin konutun yüzde 86’sı orta ve alt
gelirliler için yapılmıştır, sosyal konutların diğerlerinin bu konutların
finansı için yapıldığını da burada özellikle belirtmek istiyorum. Bu konutlar
öncelikle dar ve orta gelir düzeyindeki vatandaşlarımıza verilmiş olup
engelliler, şehit aileleri ve maluller ile emekliler için de ayrıca bir
kontenjan ayrılmıştır. Özellikle evi olmayan emekliler için her projeden
ayırdığımız konut oranı yüzde 25’tir, 240 aya kadar vade yapılmaktadır yani
yirmi yıl. Hâlen TOKİ’nin 317 aktif şantiyesinde yaklaşık 83 bin konut ve ilave
sosyal donatıların inşası devam etmektedir. 
Bunun
yanında, TOKİ’den konut alıp borcunu erken kapatıp tapusunu almak isteyen konut
ve iş yeri alıcılarından gelen yoğun talep nedeniyle, geri ödemeleri devam eden
gayrimenkuller için bu yıl 2 ayrı indirim kampanyası düzenlenmiştir. Yine,
eylem planı kapsamında 2.014 şehit ailesi ile görev mağduru vatandaşlarımıza
243 milyon TL’lik faizsiz konut kredisi kullandırılmıştır. Bu rakam ekim ayı
itibarıyla toplamda 24.537 aileye olmak üzere 1 milyar 212 milyon TL’ye
ulaşmıştır. 
Sayın
Başkan, değerli üyeler; ülkemizde kentsel dönüşüm Çevre ve Şehircilik
Bakanlığımızın ve TOKİ’nin öncelikli görevleri arasında 1’inci sıradadır.
Özellikle afet riskinin, çarpık kentleşmenin yoğun olduğu şehirlerde yürütülen
kentsel dönüşüm çalışmaları kapsamında yerel yönetimlerle iş birliği hâlinde,
hak sahipleriyle uzlaşma sağlanarak 147.460 konut ihale edilmiştir. 115.404
konut tamamlanarak hak sahibi vatandaşlarımıza teslim edilmiştir. 
Beş
yıl içinde yapılacak alanlara ilişkin çalışmalar devam ederken İstanbul’da 22
ilçede 20.175 konutluk 39 proje başlatılmış bulunmaktadır. Ankara’da ise 21
farklı kentsel dönüşüm projesinde 40.760 konut üretilmiş olup bunların yaklaşık
30 bini hak sahiplerine teslim edilmiştir. 9 kentsel dönüşüm projesi ise devam
etmektedir. 
Evet,
TOKİ tarafından hâlen 40 ilde 110 projede kentsel dönüşüm çalışmaları devam
etmektedir. TOKİ tarafından güneydoğuda 18 bin konut yapılmıştır, göçten dolayı
bazı konutların boş kaldığı da bir gerçektir. 
Nusaybin’deki
konutların dış cephelerinde dökülen taşlar hakkında bir konuşmacı bilgi sundu.
Bu taşların düşmesinin sebebi hain terör örgütünün bu konutlara yaptığı havan
saldırısından kaynaklanmıştır, bunu da özellikle sizlere söylemek istiyorum. 
Yine,
Şırnak ve Diyarbakır’da sosyal iyileştirmeler yapıldığını ve Şırnak’ın yeniden
inşa edildiğini de bütün kamuoyu biliyor. Sur’daki vatandaşlarımıza Üçkuyular
ve Çölgüzeli’nde yapılan konutlar teklif edildi. Tamamen uzlaşma ve vatandaş
rızasıyla, isteyenlere de yerinde, Suriçi’nde konutlar verildi. Yapılan
çalışmalarla Sur yirmi dört saat yaşanır hâle geldi. Eskiden esnaf hava
kararmadan kepengini kapatırken şu anda yirmi dört saat boyunca esnafımızın da
vatandaşımızın da gezdiği bir yer hâline getirildi. Güneydoğuda TOKİ tarafından
yaklaşık 17 milyar TL’lik yatırım yapıldığını da burada özellikle ifade etmek
istiyorum. 
Sanayi
alanlarının dönüşümü kapsamında ise 18 projede yaklaşık 10 bin iş yeri
projelendirilmiştir. Bu sanayi iş yerlerinin 1.420’si tamamlanmış, 3.422’sinin
inşaatı devam etmekte olup 4.591 iş yeri de proje aşamasındadır.
Şehirlerimizin
geleceğini ilgilendiren önemli projelerden biri de millet bahçeleridir. TOKİ
tarafından 3’ü bitirilerek hizmete açılan ve proje çalışmaları yürütülen 96
millet bahçesinin yapım, ihale ve projelendirme çalışmaları da devam
etmektedir. Ayrıca TOKİ projeleri içerisinde yaklaşık 60 milyon metrekare yeşil
alan, 21 milyon ağaç ve çalı dikimi gerçekleştirildiğini de bilmenizi
istiyorum. 
Bunun
dışında, güney ve doğu sınırlarımızı korumak amacıyla acil sınır duvarı
çekilmesi yönünde alınan karar gereğince TOKİ tarafından Gaziantep, Kilis,
Hatay, Mardin, Şanlıurfa, Şırnak, Ağrı ve Iğdır illerinde yaklaşık 820
kilometrelik sınır hattı ihalesi yapılmış olup bunun 653 kilometrelik kısmı
bitirilmiş bulunuyor.
TOKİ’nin
konut üretiminde düşük katlı yatay mimariyi esas alan, güvenli, sağlıklı ve
çevreyle bütünleşen projeler geliştirdiği de malumlarınızdır. Bu yıl beş katı
geçmeyen 50 bin konut inşaatı başlatılmış bulunmaktadır. Yapılan araştırmalarda
TOKİ’den memnuniyetin yüzde 80’in üzerinde olduğu da bilinmektedir. Bunun çok önemli
bir başarı olduğu görüldüğünden dolayı da 700 bin kişi konut sahibi olmak için
TOKİ’ye müracaatta bulunmaktadır. Ayrıca tüm konut uygulamaları afet riskleri
göz önüne alınarak yer seçiminden projelendirme ve inşa aşamasına kadar imar ve
inşaat mevzuatına uygun olarak gerekli denetim mekanizmalarıyla birlikte
eksiksiz olarak gerçekleştirilmektedir. 
Emlak
Konutun halka arz edilmesinin Sayıştay denetimiyle ilgisi bulunmamaktadır,
tamamen borsaya açılmak suretiyle dışarıdan yabancı sermaye ülkemize bu sayede
getirilmiştir. Tekrar hisse senedi satılmasının da tamamen şirket değerini
koruma amacıyla yapıldığını özellikle söylemek istiyorum. SPK Geri Alınan
Paylar Tebliği’ne de bu yapılan çalışmanın uygun olduğu bilinmektedir. 
Ülkemiz
için büyük bir sosyal hizmet üreten, her ilde ve şehirde projeler geliştiren
Toplu Konut İdaresinin 2023 yılına kadar 250 bin konut üretecek şekilde
planlamasını yapması ve 2020 yılında ise 50 bin yeni konut ihalesi için
çalışmalarını sürdürmesini takdirle karşılıyoruz. 
Bu
vesileyle yüce Meclisi saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Bursa Milletvekilimiz Sayın Mustafa Esgin’e aittir. (AK PARTİ
sıralarından alkışlar) 
Süreniz
on beş dakika Sayın Esgin. 
AK
PARTİ GRUBU ADINA MUSTAFA ESGİN (Bursa) – Sayın Başkan, değerli
milletvekilleri; KİT Komisyonu raporlarına yapılan itirazlar üzerine Atatürk
Orman Çiftliği Müdürlüğü ve Çay İşletmeleri Genel Müdürlüğü faaliyetleri için
hazırlanan Komisyon görüşü üzerinde AK PARTİ Grubu adına söz almış bulunuyorum,
Genel Kurulu saygıyla selamlıyorum. 
Atatürk
Orman Çiftliği 1925 senesinin ilkbahar mevsiminde Ankara civarında bataklık,
çorak ve elverişsiz bir yerin Atatürk’ün “Bunu biz ıslah etmezsek kim gelip
ıslah edecektir?” demesi üzerine 55.538 dekar arazide kurulmuş olan Gazi Orman
Çiftliği olarak faaliyete geçmiştir. Gazi Mustafa Kemal Atatürk çok sevdiği bu
yeri 11/6/1937 tarihinde hazineye yani dolayısıyla millete hediye etmiştir.
Atatürk Orman Çiftliği, 1950 tarihli 5659 sayılı Kuruluş Kanunu'yla yönetilmektedir;
tüzel kişiliği haiz, Tarım ve Orman Bakanlığına bağlı bir kuruluştur; Sayıştay
denetimine tabi olup Türkiye Büyük Millet Meclisi KİT Komisyonunda ibra
olmaktadır, tüm yatırım ve harcamalarını hazineden hiçbir ödenek almadan
gerçekleştirmektedir. 
Atatürk
Orman Çiftliği 55.538 dekar arazide kurulmuşken 1939 ile 1983 yılları arasında
çıkan kanunlar ve kararlarla yaklaşık 22.239 dekarının çeşitli kurum ve
kuruluşlara satışları yapılmıştır; 1938-1950 yılları arasında 8.334 dekarı
satılmıştır -gerçi muhalefet sözcüleri ne yazık ki bu bilgiyi atladılar-
1950-1960 yılları arasında 11.300 dekarı, 1960-1980 yılları arasında 167
dekarı, 1980-1983 yılları arasında 2.338 dekarı yani toplam 22.239 dekarı
satılmıştır; hâlen arazi varlığı 33.252 dekardır. 1983 yılından günümüze kadar
son otuz altı yıldır Atatürk Orman Çiftliğinin varlığında herhangi bir
değişiklik olmamıştır. 
Atatürk
Orman Çiftliği, hâlihazırda süt fabrikasında 57 çeşit ürün, meyve suyu ve bal
fabrikasında 32 çeşit ürün üretmektedir; iç mekân ve dış mekân süs bitkileri,
sertifikalı ve pasaportlu meyve fidanı üretimiyle tarımsal faaliyetlerine devam
etmektedir; 82 adet kamu kurumu, 68 adet özel sektör olmak üzere 150 adet
kiracısı bulunmaktadır. 1925-2002 yılları arasında yetmiş yedi yılda 4.500
dekar alan ağaçlandırılırken 2002’den günümüze kadar, on yedi yılda 17.700
dekar yani yaklaşık 4,5 katı kadar ağaçlandırma çalışması yapılmıştır. Atatürk
Orman Çiftliği arazisinin yüzde 67’sine tekabül eden yaklaşık 22.200 dekarlık
alan park, orman ve rekreasyon alanına dönüştürülerek halkımızın hizmetine
sunulmuştur. 2011 yılından 2016 yılına kadar KİT denetim raporuna yapılan
itirazlarda her yıl âdeta aynı itirazların yapıldığı ve özetle “Bilanço ve
gelir tablosuna bakıldığında her ne kadar Atatürk Orman Çiftliği kâr etmiş
görünse de zarar eden bir kuruluştur.” itirazları yer almaktadır. Oysa gerçekte
müdürlüğün faaliyet ve kira gelirleri birlikte ve ayrı ayrı
değerlendirildiğinde kârlı bir kamu kuruluşudur. Aralık 2019 tarihi itibarıyla
kurum bünyesinde çalışan işçi sayısı 362’dir. 
Atatürk
Orman Çiftliği, gıda ürünleri üretimi ve tarımsal faaliyetlerin yanı sıra çevre
düzenlemesi faaliyetleri, kültür ve eğitim faaliyetleri alanında da önemli
çalışmalar yapmıştır. Biraz da bunlardan bahsedecek olursak, mülkiyeti Atatürk
Orman Çiftliği Müdürlüğüne ait olan Almanya eski büyükelçilik binasının 2015
yılında restorasyon çalışması tamamlanmıştır. Restore edildikten sonra
başbakanlık genelgesi kapsamında kiralama izni alınmış ve bir kamu
üniversitesine kiralanmıştır. 1934 yılında Atatürk’ün talimatıyla yaptırılan
tarihî hamam, Kültür Varlıklarını Korumu Bölge Kurulu tarafından “korunması
gerekli kültür varlığı” statüsünde tescil edilmiş olup sanat galerisi olarak
işlevlendirilmesi amacıyla yeniden restore edilmiş, kültür mirasımıza 2019
yılında kazandırılmıştır. Atatürk Orman Çiftliği sınırları içerisinde yer alan
Gazi Orman Parkı, yine Atatürk Orman Çiftliği öz kaynakları ile 2011 yılında
çocuk oyun alanları, oturma alanları, peyzajları ve kaldırımları yeniden düzenlenerek
halkın kullanımına sunulmuştur. Az önce bir arkadaşımız da ifade etti yani
Atatürk’ün 1937 yılında çiftliklerin halka devri hakkında yazdığı feragat
mektubunda bahsetmiş olduğu, “yerine göre araziyi ıslah ve tanzim etmek,
muhitlerini güzelleştirmek; halka gezecek, eğlenecek ve dinlenecek sıhhi yerler
temin eylemek” misyonu doğrultusunda bugün de aynı çalışmalar devam
ettirilmektedir.
1925
yılında ahır olarak kullanılmak için yapılan bina, 2009 yılında basit onarım
izni alınarak Atatürk Orman Çiftliği Müze ve Sergi Salonu olarak Mayıs 2010
yılında hizmete girmiştir. Yine aynı yıl, Kasım 2010’da Kültür ve Turizm
Bakanlığının denetiminde “özel müze” statüsüne girmiştir. Müzede hâlihazırda
çiftlikte kullanılan eski makine ve ekipmanlar sergilenmekte olup sergi salonu
her türlü kültürel ve sanatsal faaliyetler için kullanılmaktadır. 
Atatürk
Orman Çiftliği 2020 bütçesi 136 milyon 985 bin TL’si cari, 17 milyon 15 bin
TL’si yatırım olmak üzere 154 milyon TL’dir. Atatürk Orman Çiftliği Müdürlüğü
bütün yatırım ve cari harcamalarını kendi öz kaynaklarıyla karşılamaktadır. 
Atatürk
Orman Çiftliği arazisinin özel bir vakfa veya kuruluşa verilmesi gündemiyle
ilgili söylenebilecek bir tek şey vardır: Atatürk Orman Çiftliği envanterinde
böyle bir arazi kaydı olmayıp herhangi bir arazi tahsisi veya satışı da söz
konusu değildir. Yani bu konu Atatürk Orman Çiftliği’yle ilgili gündemin
kapsama alanı dışındadır. 
Yine,
Amerika Birleşik Devletleri büyükelçilik inşaatı alanı, Atatürk Orman Çiftliği
Müdürlüğü yasal tasarrufunda olan bir parsel değildir. Bir kez daha ifade
ediyorum: 1983 yılından günümüze kadar, son otuz altı yıldır Atatürk Orman
Çiftliği arazi varlığında hiçbir değişiklik olmamıştır.
Yine,
muhalefet sözcüsü arkadaşlarımız Atatürk Orman Çiftliği’nin 2011 yılında sit
alanı olmaktan çıkarıldığını ifade ettiler, bu bilgi doğru bir bilgi değil.
Atatürk Orman Çiftliği arazileri 1998 yılından beri birinci derece tarihî ve
doğal sit alanıdır, bu iddialar gerçeği yansıtmamaktadır. 
Değerli
arkadaşlar, Türkiye Büyük Millet Meclisi KİT Komisyonunda ibra olunan bir diğer
kurumumuz Çay İşletmeleri Genel Müdürlüğüdür. Doğu Karadeniz Bölgesi
ekonomisinin temel gelir kaynağı olan çayı bölge halkına ekmek kapısına
dönüştürmek, bölgenin ekonomik ve sosyal yönden kalkınması, geliştirilmesi ve
göç olgusunun yarattığı sosyal problemleri azaltmak amacıyla ilk yaş çay
yaprağı hasadı ve kuru çay üretimine 1938 yılında başlanmış ve uzun yıllar
devlet tarafından desteklenmiş, teşvik edilmiştir. 1982 yılında çıkarılan 2929
sayılı Kanun’la Çay İşletmeleri Genel Müdürlüğü adı altında faaliyetlerini
devam ettirmek üzere kamu iktisadi kuruluşu kapsamına dâhil edilmiştir. ÇAYKUR
Genel Müdürlüğü 1994 yılında 4046 sayılı Kanun’la Başbakanlıkla
ilişkilendirilerek KİK kapsamından çıkarılmış ve iktisadi devlet teşekkülleri
arasına alınmıştır. ÇAYKUR, 46 yaş çay işleme fabrikası, 1 çay paketleme
fabrikası, 1 pazarlama ve üretim bölge müdürlüğü, 8 pazarlama bölge müdürlüğü,
ana tamir fabrikası, Atatürk Çay ve Bahçe Kültürleri Araştırma Enstitüsü Müdürlüğü,
11.241 çalışanı ve günlük 9.095 ton yaş çay işleme kapasitesiyle Türkiye çay
sektörünün en büyük kuruluşudur. ÇAYKUR, Türkiye’nin tarım politikasına uygun
olarak çay ziraatını gerçekleştirmek, ekonomik gereklilik, kârlılık ve
verimlilik ilkeleri doğrultusunda sermaye birikimine yardım ederek yatırım
kaynağı oluşturmak, serbest piyasa şartlarında en çok faydayı temin etmek,
gerekli ham madde teminiyle her türlü çay ürünü üretmek, pazarlamak, ithal ve
ihraç etmek, iç ve dış pazarlarda teşekkülün rekabet gücünü artırmaya yönelik
çalışmalar yapmaktadır. 
ÇAYKUR’un
faaliyet alanlarına da değinecek olursak, işletmeye uygun nitelikteki yaş çay
yapraklarını satın almak, kuru çay üretmek ve ürettirmek, satın alınan çay
yapraklarını işlemek ve değerlendirmek için teknolojik faaliyette bulunmak,
ürettiği veya ithal ettiği kuru çayların iç ve dış isteklerine uygun olarak
harmanlanmasını, paketlenmesi ve pazarlamasını sağlamaktır. ÇAYKUR Genel
Müdürlüğünün 2 milyar 945 milyon TL sermayesi bulunmaktadır. Yaş çay alım
fiyatı genel yatırım ve finansman programı kararnamesi doğrultusunda yönetim
kurulunca belirlenmektedir. Teşekkül olarak ödemelerde belirlenen esasa göre
satın alınan yaş çayların ürün bedelleri bir sonraki ay içerisinde
üreticilerimizin hesaplarına aktarılmakta ve bu uygulama bütün sürgün
dönemlerinde aynı şekilde sürdürülmektedir. Kaliteli yaş çay yaprağı temini
amacıyla budamaya tabi tutulan çaylıklar nedeniyle üreticilerin uğradıkları
gelir kayıpları budama tazminatı olarak ödenmektedir. Tarım ve Orman Bakanlığı,
2003 yılından itibaren çay üreticilerine yaş çay yaprağı ürünü için kilogram
başına destekleme ödemesi yapmaktadır. Kilogram başına 13 kuruş fark ödemesi
desteği yapılmaktadır. 
2007
yılından itibaren organik çay tarımı faaliyetlerine başlanmış olup yıllara göre
satın alınan organik yaş çay miktarı organik alanların artmasıyla birlikte
artış göstermektedir. Hâlen 12 bin üreticiyle 38 bin dekarda organik çay
üretimi yapılmaktadır. 
Kuruluşun
kârlı ve verimli bir yapıya kavuşması için, satışların artırılması ve stok
yükünün azaltılması, pazarlama ve satış maliyetlerinin gözden geçirilmesi,
nakit ve fon akışına önem verilerek finansman ihtiyacının azalması için çaba
gösterilmiş ve 2016 yılı faaliyet döneminde 82,1 milyon TL kârla kapatılmıştır.
309,2 milyon TL birikmiş geçmiş yıllar zararı olarak ifade edilen konunun yanı
sıra, ÇAYKUR’un kendi öz sermayesiyle yapmış olduğu önemli ve büyük yatırımları
da göz ardı etmemek gerekmektedir. 
ÇAYKUR,
bakın, yapmış olduğu çok sayıda yatırımdan sadece üçüne, evet, 100. Yıl Çay
Paketleme Fabrikasına, Fındıklı (Sümer) Çay Fabrikasına, Pazar Taşlıdere Çay
Fabrikasına yaklaşık olarak 850 milyon TL yatırım yapmıştır değerli arkadaşlar
ve bu noktada ÇAYKUR’un zarar ettiğini ifade etmek kesinlikle mümkün değildir. ÇAYKUR,
bu anlamda, bazı yıllarda fiilî olarak kâr etmiştir ama bu kadar büyük
yatırımları da beraberinde yapan bir kurum olarak ÇAYKUR’u görmekteyiz. 
Önümüzdeki
süreçte çaylık alanların rehabilitasyonu, organik çay tarımının
yaygınlaştırılması için -bu da bugün çok gündeme gelen bir konuydu- yoğun bir
sürecimiz var, çabamız var. Teknolojik yeniliklerin üretim süreçlerinde
kullanılması ve pazar payının sürdürülebilir seviyede artırılması çalışmalarına
devam edilecektir. Çaylıkların yenilenmesiyle ilgili, TÜBİTAK, Recep Tayyip
Erdoğan Üniversitesi ve ÇAYKUR’un, gen havuzu oluşturulması çalışmaları devam
etmektedir.
Bu
vesileyle, sözlerime son verirken Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Adalet ve Kalkınma Partisi adına son söz Erzincan Milletvekilimiz Sayın
Süleyman Karaman’a aittir.
Buyurun.
(AK PARTİ sıralarından alkışlar) 
Sayın
Karaman, süreniz on beş dakika. 
AK
PARTİ GRUBU ADINA SÜLEYMAN KARAMAN (Erzincan) – Sayın Başkan, değerli
milletvekilleri; Cumhuriyet Halk Partisi Grubunun Kamu İktisadi Teşebbüsleri
Komisyonu raporlarına yaptığı itirazlar nedeniyle hazırlanan Komisyon raporu
üzerine, AK PARTİ Grubu adına, Demiryolları ve Devlet Hava Meydanlarıyla ilgili
söz almış bulunuyorum. Yüce heyetinizi saygıyla selamlıyorum.
Demir
yollarımızın geliştirilmesi, cumhuriyetin ilk yıllarında olduğu gibi, 2003
yılında Hükûmetimiz tarafından yeniden devlet politikası olarak ele alınmıştır.
Bugün Türkiye yüksek hızlı tren ülkesiyse evvela bu karar sayesindedir, bu
politika sayesindedir; yeni yüksek hızlı tren hatları yapılıyorsa bu
politikanın bir neticesidir. Raya muhtaç Türkiye ray satar duruma gelmişse; yüz
yıldır el değmeyen yollar yenilenmişse; kendi rayını, kendi malzemelerini kendi
üretiyorsa bunlar, demir yollarının devlet politikası olmasıyla
gerçekleşmiştir. Bugün Marmaray işliyorsa, kent içi ulaşımda raylı sistem
çözümleri üretilmişse bu kararın sonucudur; Millî Sinyal başta olmak üzere
yerli bir demir yolu endüstrisinin temeli atılmışsa bundan dolayıdır; lojistik
merkezler kurulmuşsa bundandır. 
HAYDAR
AKAR (Kocaeli) – On senedir “Millî Sinyal”i duyuyoruz ama daha icraat yok. 
SÜLEYMAN
KARAMAN (Devamla) – Doğu Asya’dan Batı Avrupa’ya modern Demir İpek Yolu
bağlantısı sağlanmışsa bu kararın meyvesidir. Geçen ay Çin’den Çekoslovakya’ya
ilk uluslararası yük treni seferleri yapılmıştır. Emeği geçen herkese çok
teşekkür ederim.
Demiryolları,
ülkemizin küresel ve kıtalar arası ticaretten daha fazla pay alması için
stratejik öneme sahiptir. Trilyonlarca dolarlık kıtalar arası ticarette köprü
konumunda bulunuyoruz. Pekin’den Londra’ya, kesintisiz Demir İpek Yolu’yla,
Asya’dan Avrupa’ya ve Avrupa’dan Asya’ya taşımacılıkta en avantajlı koridor
hâline geliyoruz.
HAYDAR
AKAR (Kocaeli) – Bursa yolu ne oldu, Sivas yolu ne oldu; onu söyle ya. Ne zaman
bitecek?
SÜLEYMAN
KARAMAN (Devamla) – Yurt içinde üretim merkezlerinin demir yoluna
bağlanmasıyla, bu fotoğraf bir arada düşünüldüğünde, demir yolu, Türkiye
lojistik ve ticaretinin vazgeçilmezi hâline geliyor. Bu yatırımlar her şeyden
önce Türkiye’nin geleceğine yapılan yatırımlardır. Bütün bunları demir
yollarının devlet politikası olarak ele alınmasına borçluyuz. 
Burada
mirasını devralmaktan iftihar duyduğumuz, cumhuriyetin kurulmasıyla birlikte
demir yolu yapımını millî hedef hâline getiren Gazi Mustafa Kemal Atatürk ve
arkadaşlarını minnetle, rahmetle yâd ederken; kaderine terk edilen demir
yollarını, 2’nci demir yolu seferberliğini talimatlarıyla başlatan
Cumhurbaşkanımız Sayın Recep Tayyip Erdoğan’a şükranlarımızı arz ediyorum. (AK
PARTİ sıralarından alkışlar) O dönemin Ulaştırma Bakanı, son Başbakanımız Sayın
Binali Yıldırım’a teşekkür ediyorum. Emeği geçen Hükûmetimize, Ulaştırma
Bakanlarımıza teşekkür ediyorum.
HAYDAR
AKAR (Kocaeli) – Krediyi kim buldu, krediyi? İstanbul-Ankara… Proje kimin?
BURHAN
ÇAKIR (Erzincan) – Ya, bir dur, bir dinle ya!
HAYDAR
AKAR (Kocaeli) – Sen dinle, ben biliyorum, doğru söylemiyor da onun için
söylüyorum. 
BURHAN
ÇAKIR (Erzincan) – Biz sizinkiler konuşurken hep dinledik.
BAŞKAN
– Değerli arkadaşlar, lütfen…
SÜLEYMAN
KARAMAN (Devamla) – Demir yollarında atılan her adımda Hükûmetimizle birlikte
heyecan duyan… 
HAYDAR
AKAR (Kocaeli) – Recep Tayyip Erdoğan’la ne ilgisi var? 
BURHAN
ÇAKIR (Erzincan) – Dinle bir, ondan sonra konuş. 
BAŞKAN
– Değerli arkadaşlar, lütfen…
SÜLEYMAN
KARAMAN (Devamla) – …demir yolu meselesini millî mesele olarak kabul edip her
türlü desteği veren…
HAYDAR
AKAR (Kocaeli) – Oktay Vural projesi, İspanyol kredisi, hazır kredi…
BAŞKAN
– Sayın Akar… Değerli arkadaşlar, lütfen…
SÜLEYMAN
KARAMAN (Devamla) – …son on beş yılın Türkiye Büyük Millet Meclisi üyelerine
bir kez daha şükranlarımı arz ediyorum.
HAYDAR
AKAR (Kocaeli) – Sivas hattını yapabildiniz mi? Bursa hattını yapabildiniz mi?
Karaman hattını yapabildiniz mi? (AK PARTİ sıralarından gürültüler)
BAŞKAN
– Konuşmacıyı dinleyelim Sayın Akar. 
Değerli
arkadaşlar, lütfen, karşılıklı olmasın, sayın hatibi dinleyelim.
SÜLEYMAN
KARAMAN (Devamla) – Edirne Kapıkule’den Van Kapıköy’e kadar, Kars’tan İzmir’e
kadar…
HAYDAR
AKAR (Kocaeli) – Hazır krediyle yaptınız, yarısı da konvansiyoneldi onun.
BAŞKAN
– Sayın Akar… Sayın Akar, son konuşmacımızı dinliyoruz. 
SÜLEYMAN
KARAMAN (Devamla) – …kar kış demeden hizmet eden Demiryolcu arkadaşlarıma
teşekkür ediyorum.
HAYDAR
AKAR (Kocaeli) – Onun için makasçıyı hapse attınız.
SÜLEYMAN
KARAMAN (Devamla) – Sayın Başkan, değerli milletvekilleri; eski fotoğrafı
yeniden hatırlayalım. Demir yollarını halkımızın yüzde 98’i seviyor ancak yüzde
2’si biniyordu. Kara tren gecikmesiyle maruftu, meşhurdu. Demiryollarında, ihmal
edilen, yatırım yapılmayan kurum psikolojisi hâkimdi. 
HAYDAR
AKAR (Kocaeli) – “Elektrikli tren geldi de devrim oldu.” diyordunuz. 
SÜLEYMAN
KARAMAN (Devamla) – Hızlı tren rüyaydı, Marmaray rüyaydı, yerli demir yolu
endüstrisi rüyaydı. AK PARTİ hükûmetlerinden önce Demiryolcular kendi içlerine
kapanmışlar, yarım asırlık ihmalin neredeyse kapısına kilit vurma noktasına
getirdiği bir buçuk asırlık bu mirası güç bela ayakta tutmaya çalışıyorlardı.
HAYDAR
AKAR (Kocaeli) – Doğru söylüyorsun!
SÜLEYMAN
KARAMAN (Devamla) – Bugün gelinen nokta pek çok açıdan TCDD’yi dünyanın ilk 10
ülkesinin demir yolları arasına sokmuştur. Hükûmet olarak Demiryolcuların
gerçekleşmesini bekledikleri rüyalardan güç alındı, milletimizin demir yolu
sevgisinden güç alındı, Parlamentomuzun sınırsız desteğinden güç alındı, hep
birlikte Demir Yollarını bugüne getirdik. 
HAYDAR
AKAR (Kocaeli) – Sayın Karaman, Sayıştayın eleştirisi var T26 Tüneli’ne, onu
açıklar mısın?
SÜLEYMAN
KARAMAN (Devamla) – Bu konuları en iyi Haydar Bey bilir ama devamlı oradan
benden daha çok konuşuyor. (AK PARTİ sıralarından alkışlar) 
HAYDAR
AKAR (Kocaeli) – Eyvallah Sayın Karaman, eyvallah.
SÜLEYMAN
KARAMAN (Devamla) – Güç aldık, hep birlikte Demir Yollarını bugüne getirdik. 
HAYDAR
AKAR (Kocaeli) – Bir şey söyleyeceğim, konuşmayacağım söz. 
BAŞKAN
– Değerli arkadaşlar…
SÜLEYMAN
KARAMAN (Devamla) – Bu yatırımlar 2023 yılına kadar hız kesmeden devam edecek.
(AK PARTİ sıralarından alkışlar) 
HAYDAR
AKAR (Kocaeli) – Söz, konuşmayacağım; T26 Tüneli’ni bir açıkla, konuşmayacağım.
BAŞKAN
– Sükûnetle dinleyelim değerli arkadaşlar, lütfen, sükûnetle dinleyelim. 
HAYDAR
AKAR (Kocaeli) – İhaleyi nasıl verdiniz? Söz, konuşmayacağım. (AK PARTİ
sıralarından gürültüler) 
BAŞKAN
– Bakın, herkes konuşuyor, lütfen sükûnetle dinleyelim, rica ediyorum.
SÜLEYMAN
KARAMAN (Devamla) – On beş yılda halkımızın yüzde 72’sinin demir yollarından
istifa edebileceği bir büyüklüğe ulaştık. On beş yılda 137 milyar TL demir yolu
yatırımı yaptık. 
HAYDAR
AKAR (Kocaeli) – Bir şey soruyorum, onu açıkla, konuşmayacağım.
SÜLEYMAN
KARAMAN (Devamla) – Proje stokumuzun büyüklüğüyse 98 milyar TL’dir. 
İLHAMİ
ÖZCAN AYGUN (Tekirdağ) – Belli, stoklar bitti.
(Uğultular)
BAŞKAN
– Uğultuyu keselim arkadaşlar, lütfen…
SÜLEYMAN
KARAMAN (Devamla) – Hedef, insanımızın tamamının demir yollarından istifade
edebileceği bir ağ oluşturarak gelecek kuşaklara miras bırakmaktır. 
İLHAMİ
ÖZCAN AYGUN (Tekirdağ) – Ne mirası?
SÜLEYMAN
KARAMAN (Devamla) – Demir yolu yatırımlarını 81 milyon insanımızın tamamı
destekliyor, siyasi irade destekliyor, siyasi partilerimiz destekliyor…
HAYDAR
AKAR (Kocaeli) – Bursa hattını kaça ihale ettiniz, yüzde kaç gerçekleşme oldu?
SÜLEYMAN
KARAMAN (Devamla) – …Parlamentomuz destekliyor, sadece Haydar Bey
desteklemiyor. (AK PARTİ sıralarından alkışlar) 
HAYDAR
AKAR (Kocaeli) – Teşekkür ediyorum.
SÜLEYMAN
KARAMAN (Devamla) – Toplumun bütün katmanları, bütün kesimleri destekliyor ve
istiyor. 
HAYDAR
AKAR (Kocaeli) – Bak, bir soru: Bursa hattını kaça ihale ettiniz, yüzde kaç
gerçekleşme oldu?
BURHAN
ÇAKIR (Erzincan) – Ya, bir dinle, dinle!
BAŞKAN
– Sayın Akar, lütfen…
BURHAN
ÇAKIR (Erzincan) – Ya, siz akşama kadar yalan, dolan, iftira atıyorsunuz biz
sizi dinliyoruz, siz dinlemiyorsunuz ya!
BAŞKAN
– Değerli arkadaşlar, sessiz olalım lütfen…
HAYDAR
AKAR (Kocaeli) – Ya, bir soru soruyorum ya, bir soru soruyorum, cevap versin. 
BAŞKAN
– Değerli arkadaşlar, lütfen…
BURHAN
ÇAKIR (Erzincan) – Ne söyleyeceğim? Boş konuşuyorsun ya!
HAYDAR
AKAR (Kocaeli) – Sayıştay raporundan bir soru soruyorum, bir cevap…
BURHAN
ÇAKIR (Erzincan) – Boş konuşuyorsun! İftiracısınız! Hamasetçisiniz!
BAŞKAN
– Sayın Akar… Lütfen, değerli arkadaşlarım…
HAYDAR
AKAR (Kocaeli) – Bursa hattını kaça ihale ettiniz, gerçekleşme oranı ne kadar?
Tek bir kelime, tek bir cümle, tek bir soru.
BAŞKAN
– Değerli arkadaşlar…
SÜLEYMAN
KARAMAN (Devamla) – Bugüne kadar olduğu gibi bundan sonra da Türkiye Büyük
Millet Meclisinin desteğinin Demiryollarının yanında olacağına inancımız
tamdır. 
BAŞKAN
– Sayın Karaman, bir saniye lütfen… Sayın Karaman, bir saniye…
HAYDAR
AKAR (Kocaeli) – Sayın Karaman, Google haritasından, Google’dan proje yaptınız
bu ülkede siz.
BURHAN
ÇAKIR (Erzincan) – Ya bu mu konuşuyor?
BAŞKAN
– Sayın Akar… Değerli arkadaşlarım, bakın…
SÜLEYMAN
KARAMAN (Devamla) – Haydar Bey, gel buraya…
BAŞKAN
– Sayın Karaman… Sayın Karaman, rica ediyorum. 
HAYDAR
AKAR (Kocaeli) – Ben anlatacağım onları.
SÜLEYMAN
KARAMAN (Devamla) – Gel, gel.
BAŞKAN
– Sayın Akar, lütfen…
Bakın,
bu saate kadar -çok uzun bir saat- görüşmeleri yaptık; AK PARTİ Grubu adına son
konuşmacıyı dinliyoruz. Lütfen, sükûnetle dinleyelim değerli arkadaşlarım;
herkes konuşuyor… 
SÜLEYMAN
KARAMAN (Devamla) – Başkan, bir sürü trene de bindirip gezdirdim; öğrensin…
HAYDAR
AKAR (Kocaeli) – Sayın Başkan, Sayıştay raporlarını görüşüyoruz. 
BAŞKAN
– Lütfen… 
HAYDAR
AKAR (Kocaeli) – Talebim şu: Sayıştay raporlarındaki tespitleri anlatsın,
TCDD’nin Genel Müdürü değil ki icraatları anlatıyor. 
BAŞKAN
– Lütfen Sayın Akar, böyle bir usul yok ama. Lütfen rica ediyorum… 
Sayın
Karaman, siz lütfen devam edin; sürenize ben bir dakika da ekleyeceğim. 
Buyurun.

HAYDAR
AKAR (Kocaeli) – İki dakika da benim için ver Sayın Başkan!
SÜLEYMAN
KARAMAN (Devamla) – Demir yollarında bu gelişmeler olurken elbette bazı
eleştiriler olabilir. Türkiye bu alanda dünyanın ilk sıralarına yerleşinceye
kadar, ülkemiz yeniden hızlı demir yolu ağıyla örülene kadar bu yatırımlar
sürecek diyoruz. 
ENEZ
KAPLAN (Tekirdağ) – Kazalarda mı birinci olacağız? 
BAŞKAN
– Siz Genel Kurula hitap edin Sayın Karaman, lütfen. 
SÜLEYMAN
KARAMAN (Devamla) – Sayın Başkan, yüce Meclisin değerli üyeleri; CHP Grubunun
itirazlarına bir göz atalım. Birinci itirazı ne? Kurumun uygulama projelerinin
tüm detaylarıyla hazırlanmadığı ve kesin projelerle ihaleye çıkıldığı
eleştirisidir. Anahtar teslimi götürü bedel işlerin uygulama projesiyle ihaleye
çıkılması esastır. 
ATİLA
SERTEL (İzmir) – İzmir-Ankara hattı ne oldu?
SÜLEYMAN
KARAMAN (Devamla) – Esasen, altyapı kurumları da TCDD de bunu istemekte ve
mümkün olduğunca da uygulamaya çalışmaktadır. 
HAYDAR
AKAR (Kocaeli) – Sivas hattı ne oldu? Kaçta bitireceğiz, gerçekleşme oranı ne,
maliyeti ne? Sayıştayın tespitleri doğru mu?
BAŞKAN
– Değerli arkadaşlar, lütfen… Rica ediyorum değerli arkadaşlar. 
HAYDAR
AKAR (Kocaeli) – Sayıştayı boşa çalıştırıyoruz ya!
SÜLEYMAN
KARAMAN (Devamla) – Ancak çok büyük altyapı projelerinde uygulama projesi
mümkün olmamakta ve çok uzun zaman almaktadır.
HAYDAR
AKAR (Kocaeli) – Serbestleşme olmasına rağmen Mazıdağı Projesi’ni niye Cengiz
İnşaata verdiniz? 
SÜLEYMAN
KARAMAN (Devamla) – Bu yüzden 4734 sayılı KİK Kanunu’nun 62/(c) maddesi
doğrultusunda, kurumlara kanuna uygun olarak kesin projeyle de ihaleye çıkma
yetkisi yüce Meclis tarafından verilmiştir. 
HAYDAR
AKAR (Kocaeli) – 109 milyona niye Cengiz’e verdiniz Mazıdağı’nı?
BAŞKAN
– Değerli arkadaşlar, lütfen… Sayın Akar, rica ediyorum. 
SÜLEYMAN
KARAMAN (Devamla) – O hâlde, kurumlar kısa zamanda işi bitirmek için kanundan
gelen bu yetkiyi zorunlu hâlde kullanabilirler. Demir yolu projeleri
kilometrelerce uzunlukta, her türlü topografik araziden geçen altyapı yapım
işleriyle birlikte, her biri ayrı bir ihale konusu olabilecek teknik
özellikleri ve büyüklükleri haiz elektrifikasyon, sinyalizasyon ve
telekomünikasyon sistemlerinden müteşekkil üstyapı sistemlerini de bünyesinde
bulundurmaktadır. Altyapı projelerinin hazırlanmasında çok uzun proje hazırlama
süreçleri ve çok kısa aralıklarla sondajlar yapılsa dahi elde edilen verilerle
uygulama aşaması farklılık gösterebileceğinden, uygulama projeleri yerine 4734
sayılı Kamu İhale Kanunu’na uygun olarak yapım işleri kesin projelerle ihale
edilmektedir. 
HAYDAR
AKAR (Kocaeli) - Allah aşkına bir şey söyle.
SÜLEYMAN
KARAMAN (Devamla) – İkinci itiraza gelirsek, TCDD’nin demir yolu yapım işlerine
özgü, kendi birim fiyat, tarif ve analizlerinin yapılması konusunda ilgili
Bakanlıkla birlikte çalışma yürütülmesi konularını kapsamaktadır. 4734 sayılı
Kamu İhale Kanunu’nun 62’nci maddesinin (c) fıkrası demir yolu işlerinde
kamulaştırma yapılmadan işin ihale edilmesine imkân vermektedir. Projelerin
hazırlanma aşamasında, güzergâhın geçtiği yerlerde mülkiyet sahibi olan özel ve
kamu tüm kuruluşların görüşleri alınarak gerekli koordinasyon yapılmaktadır.
Bu, her durumda yerine getirilmesi gereken, zaten yerine getirilen bir
husustur; aksi takdirde, projenin sahaya uygulaması mümkün olmayacaktır. Demir
yolu inşaatlarında elektrifikasyon ve sinyalizasyon işleri dâhil tüm
altyapı-üstyapı projelendirme işlerinde menfez, köprü, viyadük, mevcut yapılar
ve gabariler de dikkate alınmaktadır. Altyapı işlerinde uygulama projesi
hazırlamak süre ve diğer hususlar açısından her zaman mümkün olmadığından
kanuna uygun olarak kesin projeler hazırlanmakta ve projelere dayalı olarak da
ihalelere çıkılmaktadır. 
TCDD
İşletmesi Genel Müdürlüğü yüz altmış üç yıllık bilgi ve birikime sahip bir
kuruluştur. Elde edilen bu tecrübe, her kurumda olduğu ve olması gerektiği
gibi, teknik ve idari şartnamelere yansıtılmakta ve sürekli geliştirilmektedir.

Eleştiri
konusu bazı şekil ve teknik konulara yönelik hususlar kurum tarafından gerek
Sayıştay denetim raporlarına cevap aşamasında gerek KİT alt komisyonu
toplantılarında yapılan uygulamalarla anlatılmış, açıklamalar yapılmış,
eleştiri konularına yönelik hususların giderilmesi için azami gayret
gösterilmiştir. Bütün bu konularda Demiryolcuların gösterdiği dikkate ve ilgiye
teşekkür ederken ülkemizi dünyanın 8’inci, Avrupa’nın 6’ncı hızlı tren ülkesi
hâline getiren Hükûmetimize ve Demiryolculara teşekkür ediyorum.
Bu
arada müsaade ederseniz iki konuya da açıklık getirmek istiyorum. Bir kere,
TRT’de Ersin Düzen’e bölüm başı 2.500 lira veriliyor, 34.500 lira değil; yanlış
bilgi. TRT kandil programlarını iç yapım olarak yapmaktadır, iddia edildiği
gibi bir ödeme yoktur.
HAYDAR
AKAR (Kocaeli) – Sayın Karaman, alanın değil orası senin.
SÜLEYMAN
KARAMAN (Devamla) – Bunlar da benim alanım.
TOKİ’ye
gelince, sosyal konut inşaatı yüzde 86, lüks konut inşaatı ise yüzde 14
oranında yapılmaktaydı ancak 2019’dan sonra artık, sosyal konut yapımına TOKİ
devam ediyor, TOKİ’ye de başarılar diliyorum.
Şimdi,
Devlet Hava Meydanlarında yapılan itirazlara gelelim. 2003’ten sonra “Hava yolu
halkın yolu hâline gelecek, herkes uçağa binecek.” sloganıyla başlayan
havacılıktaki gelişmelerde en büyük pay Cumhurbaşkanımız Sayın Recep Tayyip
Erdoğan ile zamanın Ulaştırma Bakanı, son Başbakanımız Sayın Binali
Yıldırım’ındır. Zatıalilerine ve tüm Ulaştırma Bakanlarımıza teşekkürlerimi
sunuyorum. (AK PARTİ sıralarından alkışlar) Bunun başarılmasında,
havalimanlarındaki gelişmedeki en büyük pay ise Devlet Hava Meydanları
İşletmesinindir. Dünyada yap-işlet-devret yönteminin gelişmesi ve havacılıkta
söz sahibi olmamız bu kurumun başarısı ve Türk müteahhitlerinin başarısıdır,
hepsine ayrı ayrı teşekkür ediyorum. 
2008’den
itibaren Atatürk Havalimanı ihtiyaca cevap verememiş, her ne kadar Sabiha
Gökçen Havalimanı da genişletilerek faaliyete geçirilse de oluşan talep her iki
limanın kapasitesinin üzerine çıkmış, 2012 yılında İstanbul’da yeni bir
havalimanı ihtiyacı oluşmuş ve İstanbul Havalimanı’nın fizibilite çalışmaları
başlamıştı. 
HAYDAR
AKAR (Kocaeli) – Bizi kandırmış bu Sayıştaycılar hep!
SÜLEYMAN
KARAMAN (Devamla) – Bugün dünyanın gıpta ettiği en büyük havalimanı İstanbul’da
inşa edilmiştir. Emeği geçen herkese teşekkür ediyorum.
Sayın
Başkan, değerli milletvekilleri; Devlet Hava Meydanlarıyla ilgili itirazların
ilki, havalimanları kamu yararı gözetilerek inşa edilmelidir eleştirisidir.
Zaten havalimanları yapılırken fizibilite yapılır ve fizibilite çalışmaları,
teknik çalışmalar, planlamalar, çevre şartları da dikkate alınarak yapılmaktadır.

HAYDAR
AKAR (Kocaeli) – Zafer Havaalanı’na neredeyse 3 kentin toplam nüfusu kadar
garanti vermişsiniz, bayağı iyi fizibilite yapmışsınız; alkışlıyorum sizi!
SÜLEYMAN
KARAMAN (Devamla) – Devlet Hava Meydanlarının hem Türkiye’de hem de yurt
dışındaki başarısı da bundan gelmektedir.
İtiraz
edilen 2’nci konu ise, kurumun uygulama projelerinin tüm detaylarıyla
hazırlanmadığı ve kesin projelerle ihaleye çıkıldığı eleştirisidir.
(Uğultular)

BAŞKAN
– Uğultuyu keselim değerli arkadaşlar, lütfen, rica ediyorum. 
SÜLEYMAN
KARAMAN (Devamla) – Anahtar teslimi götürü bedel işlerin uygulama projesiyle
ihaleye çıkılması esastır. Esasen, altyapı kurumlarından bunu istemektedir
ancak çok büyük altyapı projelerinin uygulama projeleri mümkün olmamakta veya
çok uzun zaman almaktadır. Bu yüzden 655 no.lu Kanun Hükmünde Kararname ile
3996 sayılı Bazı Yatırım ve Hizmetlerin Yap-İşlet-Devret Modeli Çerçevesinde
Yaptırılması Hakkında Kanun’a uygun olarak kesin projeyle ihaleye çıkmaya yetki
tanınmıştır. Öyleyse, kanundan gelen bu yetkinin eleştiri konusu olmaması
lazım.
3’üncü
itiraz ise İstanbul Havalimanı’nın ihalesinde Devlet Hava Meydanlarının garanti
vermesi, borç yüklenmesiyle ilgilidir. Öncelikle her iki konu da yasa
gereğidir. İstanbul Havalimanı’nda ihaleye çıkılırken bu hususlar şartnamede
duyurulmuş ve ihaleye bu şekilde çıkılmıştır. 
(Mikrofon
otomatik cihaz tarafından kapatıldı) 
BAŞKAN
– Sayın Karaman, az önce sözünüzü kestiğimiz için size bir dakika süre
veriyorum, devam edin. 
SÜLEYMAN
KARAMAN (Devamla) – Zira, bu ihale 3996 sayılı Bazı Yatırım ve Hizmetlerin
Yap-İşlet-Devret Modeli Çerçevesinde Yaptırılması Hakkındaki Kanun’a tamamen
uygun olarak yürütülmüş ve bundan sonra da bu kanun çerçevesinde
yürütülecektir. Kaldı ki anılan kanuna göre garanti verme, borç üstlenme
yetkisi kuruma aittir yani Devlet Hava Meydanlarına aittir. Kurum da kanundan
gelen bu yetkisini kullanmış, ayrıca, hazine garantisi de verilmemiştir.
4’üncü
itiraz ise Zafer Havaalanı’yla ilgilidir. 2011 yılında Ulaştırma Bakanlığı,
Devlet Hava Meydanları ve Afyon, Kütahya, Uşak illerinin yetkilileriyle
görüşülerek ilk defa her ile bir havalimanı yerine bölgesel havalimanı yapımına
dönük fizibilite ve teknik çalışmalar yapılmış ve bu 3 ilin yurt içi ve yurt
dışı bağlantıları burada fizibil olduğunu göstermiştir.
Burada,
zamanım bitmeden şunu söyleyeyim: Zafer Havaalanı’na ödenen Devlet Hava Meydanı
gelirinin sadece yüzde 8’idir, 443 milyon dolar kâr etmiştir Devlet Hava
Meydanları. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Nerede, nerede? 
SÜLEYMAN
KARAMAN (Devamla) – Bu, büyük bir başarıdır. Emeği geçen herkesi kutluyoruz. 
HAYDAR
AKAR (Kocaeli) – Ankara dış hatlardan mı, nereden etmiştir? 
SÜLEYMAN
KARAMAN (Devamla) – Yap-işlet-devret... 
CAVİT
ARI (Antalya) – Nereden bahsediyorsunuz, nereden? 
BAŞKAN
– Evet, teşekkür ederiz Sayın Karaman, süreniz bitti. 
HAYDAR
AKAR (Kocaeli) – Ya boş ver! Sayın Karaman, bizi kandıramazsın sen. 
ALİ
ŞEKER (İstanbul) – Yüzde 96 sapmışsınız. 
SÜLEYMAN
KARAMAN (Devamla) – Ek süre verecektiniz. 
BAŞKAN
– Ben size bir dakika süre ekledim. 
Teşekkür
ederim. 
SÜLEYMAN
KARAMAN (Devamla) – Genel Kurulu saygıyla selamlıyorum. (AK PARTİ sıralarından
“Bravo” sesleri, alkışlar; Komisyon sıralarından alkışlar)
HAYDAR
AKAR (Kocaeli) – Sayemde alkışlıyorlar!
LÜTFÜ
TÜRKKAN (Kocaeli) – Ya komisyon alkışlamaz, yeni bir moda mı bu? Yeni bir moda
herhâlde. Başkan, eski köye yeni adet oldu. Başkan, biz alkışlarız, sen
alkışlama. 
HAYDAR
AKAR (Kocaeli) – Bak, benim sayemde alkışlıyorlar, benim sayemde alkışlıyorlar!

BAŞKAN
– Değerli arkadaşlar, bir saniye… Değerli arkadaşlarım, gürültüyü bir keselim,
Sayın Akçay'ın bir söz talebi oldu. 
LÜTFÜ
TÜRKKAN (Kocaeli) – Başkan, eski köyde yeni adet oldu. 
BAŞKAN
– Sayın Türkkan, Sayın Akçay’a söz verdim… 
Değerli
arkadaşlar, bir Sayın Grup Başkan Vekiline söz verdim, herkes konuşuyor. Böyle
bir tablo yok. Rica ediyorum arkadaşlar, birbirimize saygılı olalım. 
HAYDAR
AKAR (Kocaeli) Görmedik Sayın Başkanım, tabii ki. 
BAŞKAN
– Buyurun Sayın Akçay. 
IV.- AÇIKLAMALAR (Devam)
54.- Manisa Milletvekili Erkan Akçay’ın, 57’nci
Hükûmetin gerçekleştirdiği yapısal reformlarla Türkiye Cumhuriyeti’nin iftihar
edeceği bir Hükûmet olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Bugünkü
görüşmeler esnasında bazı konuşmacı arkadaşlarımız kürsüde görüşlerini ifade
ederken zaman zaman 57’nci Hükûmet Dönemi’ne atıfta bulundular. Ona ilişkin
bazı hatırlatmalarda bulunmak istiyorum. 
Değerli
arkadaşlar, 57’nci Hükûmet, 1999 ve 2002 yılları arasında, üç buçuk yıl devam
eden, Türkiye'nin en uzun ömürlü koalisyon Hükûmetidir; bir. Ayrıca,
Türkiye'nin en reformist hükûmetlerinden biridir, bilhassa koalisyonlar dönemi
bakımından. Son derece bozuk bir finans ve mali yapı devralarak sağlam bir
finans ve mali yapı devretmiştir. Ayrıca, pek çok yapısal reform yapılmış,
uygun küresel ortamda siyasi bedeli ödenmiş bir Türkiye devretmiştir. 
Sadece
başlıklar hâlinde saymak bile uzun dakikalar ve saatler alabilecek bu yapısal
reformların bazı önemli gördüğümüz başlıklarını sayacak olursak: Merkez
Bankasının özerk hâle getirilmesi, bankacılık reformu, kamu bankalarının
yeniden düzenlenmesi, kamu finansmanı ve borç yönetiminin düzenlenmesi, görev
zararlarının tasfiyesi. Bu çerçevede, 97 adet, görev zararlarına ilişkin
kararname yürürlükten kaldırılmıştır ve bu görev zararları tasfiye edilmiştir.
(Mikrofon
otomatik cihaz tarafından kapatıldı)
BAŞKAN
– Devam edin Sayın Akçay.
ERKAN
AKÇAY (Manisa) – Bütçe ve harcamaya ilişkin düzenlemelerle, yatırım ortamının
iyileştirilmesiyle, kamu proje stokunun rasyonalizasyonuyla; bireysel
emeklilik, işsizlik sigortası, birtakım tarım reformu, çiftçi kayıt sisteminin
getirilmesiyle; enerji piyasalarının düzenlenmesiyle, kamu ihale sistemine
ilişkin temel bir yapılandırmayla; çeşitli, sağlık alanında ve yapılarda
güvenliklerin sağlanmasıyla -ve daha sayabileceğimiz pek çok,
demokratikleşmeye, Medeni Kanun’a, memurlara, sendikaya ve bir dizi yapıların
sahibi- Türkiye Cumhuriyeti'nin iftihar edeceği bir Hükûmet olmuştur. Bu
hatırlatmayı da yaptım.
Teşekkür
ediyorum.
BAŞKAN
– Ben de teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
– Değerli milletvekilleri, gruplar adına konuşmalar sona erdi.
Şimdi
şahıslar adına 2 arkadaşımıza söz vereceğiz.
Grubu
olmayan partilerimize de söz vereceğimi ifade etmiştim ama eğer buradalarsa
-ben şu anda göremiyor olabilirim- bana bilgi verirlerse onlara da şahıslar
adına sözlerden sonra söz vereceğim.
Şahıslar
adına ilk söz İzmir Milletvekilimiz Sayın Atila Sertel’e aittir. (CHP
sıralarından alkışlar) 
Sayın
Sertel, süreniz on dakika.
ATİLA
SERTEL (İzmir) – Sayın Başkanım, kıymetli arkadaşlarım; Sayın Grup Başkan
Vekilimiz Özgür Özel’e teşekkür ediyorum, söz hakkını bana verdi. Bu eksik
kalan bir hadisenin tamamlanması için, bir yol açımı için teşekkür ettiğimi bir
kez daha ifade etmek istiyorum. 
Bir
teşekkürüm de Sayıştaya. Gerçekten uğraşıyorlar ve gerçekten iyi raporlar
hazırlıyorlar fakat hazırlanan raporlar, son dönemde, bir grup tarafından
eleniyor, o elenenleri ancak biz okuyabiliyoruz; okuduklarımızı da buradan
aktarıyoruz, arkadaşlar bağırıyorlar.
LÜTFÜ
TÜRKKAN (Kocaeli) – Elekçiler de burada mı?
ATİLA
SERTEL (Devamla) – Yani, burada bizim arkadaşlarımızın, Cumhuriyet Halk Partisi
Grubu adına konuşan arkadaşlarımızın verdikleri rakamlar ve iddialar tamamen
doğru ve bu, Sayıştay raporlarından alınan donelerle ortaya konuluyor, hiç
kimse kendi niyetini ya da kendi rakamını söylemiyor. Sayıştayın
müfettişlerinin hazırladığı rakamları okudukları için, anladıkları için,
geliyorlar burada anladıklarını aktarıyorlar. Ama okumayanlar, ama anlamak istemeyenler
bu işi yine anlamıyor ve biz bir türlü anlatamıyoruz. Zaten “Sen ne anlatırsan
anlat senin anlattıkların karşıdakinin anladığı kadardır.” derler. 
RECEP
ÖZEL (Isparta) – Sizin için de geçerli aynı şey. Sizin anladığınızı nereden
bileceğiz?
BAŞKAN
– Sayın Özel, rica ediyorum... 
ATİLA
SERTEL (Devamla) – Şimdi, Sayın Başkan “Milletvekillerinin yazılı sorularına on
beş gün içinde yanıt veriyor KİT’ler.” dedi. Bunu TRT adına kabul etmek mümkün
değil. Bizim sorduğumuz soruların hiçbirine TRT yanıt vermiyor. Burada yüce
Meclise şikâyet ediyorum: Biz TRT’yi denetlemiyoruz arkadaşlar. Bedri Bey de,
herkes de burada, yukarıda Allah var, aşağıda da kullar var, milletvekilleri
var, TRT de var. (AK PARTİ sıralarından “Allah her yerde var.” sesleri)
KİT’lerin
kalkınmasını, AK PARTİ dönemindeki durumunu, geçmiş hükûmetler dönemindeki
durumunu herkes biliyor. Yani KİT’ler nasıl peşkeş çekiliyor, ne oluyor, bunu
herkes değerlendirecek. 
Ama
ben, TRT’de kaldığım yerden devam edeyim arkadaşlar. TRT öyle bir kurum ki hak
eden insanları, yani bizi bırakın, hadi muhalefeti bırakın… Ben soruyorum AK
PARTİ Grubuna: Kaç milletvekilini konuk olarak aldı da TRT -kendi
arkadaşlarımızın görüşlerini bir yana bıraktı- AK PARTİ iktidarının gidişatıyla
ilgili kaç milletvekiliyle röportaj yaptı? Soruyorum. Bakın, ama TRT bir
aklıevveli çıkarıyor. Bu aklıevvel Doçent Doktor Teyfur Erdoğdu. Onu RTÜK’e
şikâyet ettim. Adam TRT 1’de diyor ki: “Ben, çok fazla, rüyamda Peygamber’i,
Allah’ı ve Kâbe’yi görüyorum. Bir gün odaya girdim, Kâbe örtüsü var.” Ya,
hakikaten nereden buluyor TRT bu manyakları ya? (CHP sıralarından alkışlar)
Nereden buluyor, ben soruyorum. Yani inanılmaz bir şey. 
Bakın,
arkadaşlar, TRT aynı zamanda çok yanlış bir uygulamayı da yaptı. Hani diyor ya
AKP iktidarı “Biz FETÖ’ye karşı mücadele ediyoruz, FETÖ’ye karşı şöyle yaptık,
FETÖ’ye karşı böyle yaptık.” Hakikaten yıpratmak için söylemiyorum, Nevzat Bey
iyi dinlesin beni, şarkıdan, türküden bahsetti, ona bir şarkı söyleyeceğim
şimdi, görecek. Gülen’in güftelediği, o terör örgütünün FETÖ’nün başı olan
Gülen’in güftelediği şarkı TRT ekranlarında çaldı. Ne zaman çaldı biliyor
musunuz arkadaşlar? 24 Haziran seçimlerine iki gün kala, 22 Haziran günü,
güftelediği şarkı çaldı. Şarkının adı “Bulanlar Hakk’ı Buldu” diye yazdı, altına
da “Güfte: Fetullah Gülen” yazdı. Bundan haberiniz var mı? 
LÜTFÜ
TÜRKKAN (Kocaeli) – Var. 
FAHRETTİN
YOKUŞ (Konya) – Var tabii. 
ATİLA
SERTEL (Devamla) – Niye TRT’yle ilgili soruşturma açılmadı? Herhangi bir
televizyonda Fetullah Gülen’in ismi yazılmış olsaydı, Halk TV’de, TELE 1’de,
KRT’de, CNN Türk’te, Kanal D’de, nerede olursa olsun o televizyonu mutlaka
mahkûm ederdiniz, kapatma cihetine giderdiniz. Yalan mı? İnsan utanır yani ben
bunları söylerken gerçekten utanıyorum. 
Bakın,
arkadaşlar, TRT aynı zamanda sansürcü. Birçok şarkıyı, birçok şarkıcıyı sansür
etti yani 12 Eylül dönemini arattı. 142 Türkçe, 66 Kürtçe şarkıyı yasakladı
TRT. Mesela Sıla’nın bir şarkısını yasakladı, “Müstehcen” diye bir şarkısını
yasakladı. Adı “Müstehcen” diye yasakladı, içinde ne yazdığı önemli değil.
Sıla’nın “Yan Benimle” şarkısını yasakladı. Bütün dünya dinliyor, konserleri
doluyor, bizim TRT bunu yasaklıyor. Hadi “Yan Benimle” “Müstehcen” oldu,
yasakladınız, peki Selim Bölükbaşı’nın “Dere Akayi Dere”sini TRT niye yasakladı?
Sansürcü TRT, yasakçı TRT. Yani Nevzat Bey, bunları bil. 
Şimdi,
memleketin birinde milletvekilleri bir heyet olarak bir gölün kenarına
gidiyorlar bir kurumdan çağrılı olarak. Göl kenarında beraber sohbet ederken
flamingolar geziyor orada, -böyle uzun bacaklı, beyaz gagalı filan- “Yahu,
bunlar ne?” diyor milletvekili. Diyorlar ki: “O flamingo.” “Peki, bunu kim
besliyor?” diyor. “Ya bu flamingolar kendi doğal ortamı içerisinde yaşıyorlar.”
diyor. “Peki, bunlar yeniyor mu?” diyor. “Yok, onlar yenmez.” diyor. “E o zaman
niye besliyorlar?” diyor. Şimdi, bu hikâye aynen doğru ama bir başka ülkede,
burada değil. Sözüm meclisten dışarı, kimse yanlış anlamasın. (CHP sıralarından
alkışlar) 
Şimdi,
bütün bunları bilmeyen, okumayan insanların gelip burada ahkâm kesmesini
anlamak mümkün değil. 
Bakın,
ben gazeteciyim ve gazeteci olarak da çok açık ve net sordum ve soruyorum:
İzmir’de TRT’nin 10 adet silahı kayboldu arkadaşlar, güvenliğin kullandığı 10
adet silah kayboldu. Bu silahların konusu bana geldi, araştırdım, doğrulattım;
hakikaten kayıp. Gündeme getirdim, basın açıklaması yaptım, TRT’dekiler hiç
yalanlamadılar “Evet, silahlar kayıp.” dediler. “Peki, ne olacak?” dedim, TRT
Genel Müdürüne de sorduk. Ya, bir kurumdan 10 silah çıkıyor, maazallah
gitseler, o silahla birini vursalar TRT katil de olacak yani TRT’nin silahıyla
vuracaklar. Böyle bir şeyi sordum, araştırdılar taraştırdılar, dediler ki:
“Güvenlik şube müdürü ile birini açığa aldık.” Bir ay açıkta kaldı bu
arkadaşlar, bir ay sonra görevlerine iade edildiler. Sordum “Silahlar bulundu
mu?” Silahlar gene yok. 10 silah kayıp; hiçbir soruşturma yok, hiçbir şey yok.
Başıbozuk, sistemsiz, düzensiz, ilkesiz… Böyle bir yapı ya, böyle bir yapı, ne
anlatayım daha size?
ZÜLFÜ
DEMİRBAĞ (Elâzığ) – İsmail Cem zamanında da öyleydi.
ATİLA
SERTEL (Devamla) – Ve çok açık ve net, diyor ki işte bir arkadaş: “Ya, elektrik
paylarından birer lira…” Yazıklar olsun ya, ne birer lirası ya? 2015 yılında bu
fakir fukara halktan topladıkları elektrik payı 843 milyon lira, 2016 yılında
793 milyon lira, 2017’de 690 milyon lira yani trilyon lira. Bu fakir halktan
topluyorsunuz siz ya, garibandan topluyorsunuz ya. Bandrol ücreti olarak
2015’te 679 milyon topladınız, 2016’da 962 milyon, 2017’de 1 milyar 472 milyon
para topladınız. 
“Reklam
gelirleri arttı.” Ne arttı ya? 17 tane kanal var, aldıkları reklama bak: 2015
yılında 100 milyon lira. Gelirinin yüzde 86’sını elektrikten, bandrolden alan
bir kuruma, halkın cebine elini sokmuş bir kuruma, bütün gelirlerini halktan
emen bir kuruma, böyle bir yapıya nasıl “Başarılı.” denir ya arkadaş, nasıl
“Başarılı.” denir?
Sonra,
bakın diyorlar ki: “Dış yapımlara para harcanmıyor.” Biraz önce söyledim “Miraç
Kandili’ne 900 bin lira ödediler.” diye. Bakın, okuyorum: Diriliş’e her hafta 1
milyon 100 bin lira ödemişler 2016’da. “Muna” isimli filme 1 milyon lira
ödemişler ve bu film TRT’de gösterime girmedi arkadaşlar, gösterime; 1 milyon
lira uçtu gitti, yazık. 14 milyon 650 bin liraya bir film daha çekmişler, 2007
yılından beri gösterime girmedi. “Filinta” diye bir hikâye vardı 56 bölümlük,
sezon finali yaptı; bölüm başına 850 bin lira verdiler. “Milat” diye bir dizi
yaptılar, 750 bin lira. Say say bitmez. 
Arkadaşlar,
vicdan var, hukuk var, adalet var ve insanların da beyni var. Ben beyinlere
seslenmek istiyorum, beyni olan beni anlar. Bu kadar basit.
Teşekkür
ediyorum. (CHP, HDP ve İYİ PARTİ sıralarından alkışlar) 
BAŞKAN
– Şahıslar adına son söz talebi Kırıkkale Milletvekilimiz Sayın Ramazan Can’a
aittir. (AK PARTİ sıralarından alkışlar)
Süreniz
on dakika Sayın Can.
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
KİT
Komisyonunun KİT’lerle ilgili raporlarına yapılan itiraz sonucu Türkiye Büyük
Millet Meclisi Genel Kuruluna gelen bütçelerle ilgili söz almış bulunmaktayım. 
TRT,
Çay İşletmeleri Genel Müdürlüğü, Devlet Hava Meydanları İşletmesi, Atatürk
Orman Çiftliği, Toplu Konut İdaresi Başkanlığı ve Devlet Demiryolları
Türkiye’nin en güzide kuruluşlarından. Özellikle Devlet Demiryollarıyla ilgili
cumhuriyetin kuruluşunda ciddi bir hamle Gazi Mustafa Kemal Atatürk’ün
liderliğinde başlamış ve ondan sonra devam ettirilememiş. Cumhurbaşkanımız
Recep Tayyip Erdoğan’ın riyasetinde ikinci hamle başladı. Bunda emeği geçen
bütün arkadaşlarımıza teşekkür ediyorum. Netice itibarıyla ciddi yatırımlar
yapılmıştır. Hızlı tren ve Türkiye’deki ana arterleri birbirine bağlama
noktasında inşallah 2020 yılında da ciddi mesafe alınacak. Devlet Hava
Meydanlarının yatırımları hakeza, Atatürk Orman Çiftliğine yapılan yatırımlar
ve Toplu Konut İdaresi… Özellikle son dönemde estetik üzerine ve fiyat
anlamında, piyasayı oluşturma anlamında da Toplu Konut İdaresinin güzel
hizmetleri olmuştur, teşekkür ediyoruz. 
TRT’yle
ilgili burada bir sürü şeyden bahsedildi. TRT son dönemde ciddi manada -Kürtçe
yayınlar, Arapça yayınlar, belgeseller, müzik kanalları- güzel yatırımlar
yaptı. Burada TRT’yle ilgili itiraz edilirken dikkatimi çeken bir nokta,
dizilere ödenen fiyatlardan bahsedildi. Acaba dizilere ödenen fiyatlara mı
itiraz ediliyor, yoksa dizilerin içeriğinin yerli ve millî olmasına mı itiraz
ediliyor? (AK PARTİ sıralarından alkışlar)
ZÜLFÜ
DEMİRBAĞ (Elâzığ) – İçeriğine…
FAHRETTİN
YOKUŞ (Konya) – TRT’yi kel Ali’nin bağına çevirdiniz be! Hâlâ savunuyorsunuz.
LÜTFÜ
TÜRKKAN (Kocaeli) – TRT çiftlik olmuş Ramazan Bey, çiftlik, çiftlik! İbrahim
Eren’in çiftliği olmuş TRT!
RAMAZAN
CAN (Devamla) – TRT çocuklarımızın geleceğine, yerli ve millî olarak güzel,
eğitici öğretici ciddi derecede yatırımlar yapmıştır. 
LÜTFÜ
TÜRKKAN (Kocaeli) – Millî tarafı kalmamış, Osman Öcalan’ı televizyona çıkarmış.
Daha ne millîsi ya!
RAMAZAN
CAN (Devamla) – Netice itibarıyla her kurum eleştirilebilir, hiçbir kurum
eleştiriden ari değildir.
ZÜLFÜ
DEMİRBAĞ (Elâzığ) – Ramazan Bey, muhatap olma.
RAMAZAN
CAN (Devamla) – Ama geleneklerimize göreneklerimize, yerli ve millî olmaya da
dikkat eden kurumlarımızın yaşatılması önemlidir diye düşünüyorum. 
LÜTFÜ
TÜRKKAN (Kocaeli) – Osman Öcalan’ı çıkarırken yerli ve millî miydi?
ZÜLFÜ
DEMİRBAĞ (Elâzığ) – Ramazan Bey, muhatap olma sen.
LÜTFÜ
TÜRKKAN (Kocaeli) – Osman Öcalan’ı çıkarırken hem yerli hem millî miydi,
nasıldı? Onu anlat.
FAHRETTİN
YOKUŞ (Konya) – Kırmızı bültenle arandığından haberi yokmuş! Sizin neden
haberiniz var, dünyadan haberiniz yok!
RAMAZAN
CAN (Devamla) – Bütün gruplar bu bütçelerle ilgili konuşmaları da kamuoyuyla
paylaştı, Genel Kurulun takdirine arz etti. Özellikle KİT Komisyon Başkanımız
Mustafa Savaş, grup sözcülerimiz Mustafa Esgin, Süleyman Karaman, Nevzat Ceylan
ağabeyimizin beyanlarına iştirak ediyor, Genel Kurulu saygıyla selamlıyorum.
(AK PARTİ sıralarından alkışlar)
BAŞKAN
– Sayın Özel, bir söz talebiniz oldu, buyurun.
IV.- AÇIKLAMALAR (Devam)
55.- Manisa Milletvekili Özgür Özel’in, Sayıştay
raporlarında tespit edilen eksikliklerin gündeme getirilmesinin ve gerekli suç
duyurularında bulunarak yolsuzluklardan bu millet adına hesap sorulmasının
Meclisin başlıca görevi olduğuna ilişkin açıklaması
ÖZGÜR
ÖZEL (Manisa) – Sayın Başkan, on beş yıl sonra ilk kez böyle bir oturum
gerçekleşti, çok önemliydi. Altı yıldır KİT Komisyon raporları
kesinleşemiyordu, onun kesinleşmesinin önündeki bir engel bertaraf ediliyor.
Sayıştay bu Meclisin, Meclis adına denetim yapan elidir; bu milletin elidir,
vicdanıdır, aklıdır. Sayıştay, bu millete Meclisin verdiği sözü tutmasına olanak
tanıyan, bu Meclisin namusudur. Sayıştay raporlarında tespit edilen
eksiklikleri gündeme getirmek, varsa açıklanamayan meselelerin üstüne gitmek ve
gerekli suç duyurularında bulunarak yolsuzluklardan bu millet adına hesap
sormak da bu Meclisin başlıca görevidir, yasama kadar önemli denetim görevinin
gereğidir. 
Bu
noktada, eğer bir ülkede yolsuzluklarla ilgili veya hepimizin vergilerinin
harcanmasıyla ilgili yani devletin alan sağ eli ile veren şefkatli sol elinin
dengesiyle ilgili birileri harama, birileri haksızlığa, yolsuzluğa bulaşmışsa,
parayı doğru harcamamışsa bunun hesabı sorulurken bunu yerlilik, millîlik veya
inanç ekseninde kategorik bir savunmaya sokarak hamaset üzerinden bu meseleye
bir koruma zırhı yerleştirirseniz, yaptığınız iş sadece hırsızı, yolsuzu
korumak, kollamak olmaz; yaptığınız iş aynı zamanda, savunduğunuz değerleri
değersizleştirmek olur, buna dikkat etmek lazım. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
ÖZGÜR
ÖZEL (Manisa) – Böylesine özel bir gündemin, özel bir gündemin, özel bir
oturumun sonunda “Efendim, bu kadar para çarçur edildi ama, 1 tane bölüme
milyon TL’ler verildi ama, sen bunun parasında değil, yerlisinde, millîsinde…”
deyip, bir hamasetle buna alkış alıp bu haksızlığa, bu israfa kategorik olarak
bir zırh örüyorsan senin yaptığın iş hırsızı güçlendirir “millî değerler, yerli
değerler” dediğin değerleri de değersizleştirir, yerlerde süründürür. Herkes
buna dikkat etsin. 
Bugünkü
görüşmelerde başta şahsınıza, tüm Grup Başkan Vekillerimize, tüm grup
müdürlerimize -hep beraber bunlar oldu- ve KİT Komisyonunun parti ayırmadan
bütün üyelerine, emek veren bütün bürokratlara ve özellikle Sayıştayın
emekçilerine teşekkür ediyoruz. Bundan sonra bu görüşmelerin her yıl zamanında
yapılması noktasındaki ortak sorumluluğumuzu hatırlatarak saygılar sunuyoruz. 
Teşekkür
ediyorum. (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan. 
56.- Denizli Milletvekili Cahit Özkan’ın, Sayıştayın,
KİT Komisyonunun ve Parlamentonun bir bütün hâlinde çalışmasının ülke
kaynaklarına sahip çıkılması açısından önemli olduğuna ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; hepinizi gecenin bu
saatinde saygıyla, muhabbetle tekrar selamlıyorum. 
Tabii,
biz de grubumuz adına yapılan konuşmaların tamamında KİT’lerin denetimi
açısından Meclisimizde gerek KİT Komisyonunun gerekse Genel Kurulun
çalışmalarının önemine vurgu yapmıştık. Tabii bu çalışmalar olacak ve biz de
bugüne kadar olmayışından dolayı “Keşke olsaydı.” diye temennimizi ifade
ediyoruz. Bundan sonra gerek Kamu Denetçiliği Kurumunun raporu gerekse Sayıştay
raporu, KİT raporu konusunda bunların her yıl, süresinde, zamanında görüşülmesi
gerektiğine inanıyoruz ve biz de taahhüt ediyoruz. Kaldı ki on yedi yıldan beri
bu raporların Meclis Genel Kurulunda görüşülemiyor olması tek başına AK PARTİ
Grubumuzun engellemiş olduğu bir husus değildir. 
LÜTFÜ
TÜRKKAN (Kocaeli) – Aa! Bu ne ya!
FAHRETTİN
YOKUŞ (Konya) – Muhalefet mi engelledi? 
CAHİT
ÖZKAN (Denizli) – Kaldı ki İç Tüzük gereği bunların önlenebilmesi mümkün
değildir. 
Bu
bağlamda, sistemimizin çalışması, Sayıştayımızın, KİT Komisyonumuzun,
Parlamentomuzun bir bütün hâlinde çalışması kesinlikle beytülmale, ülkemizin
kaynaklarına sahip çıkmak açısından önemlidir. Bunların denetimi son tahlilde
milletimize kazandıracaktır. Milletimize kazandıracak bu KİT raporunun
görüşülmesine vesile olan Cumhuriyet Halk Partisi Grubu ve diğer tüm gruplara
teşekkür ediyor, Genel Kurulu saygıyla selamlıyorum. (CHP ve İYİ PARTİ
sıralarından alkışlar)
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
– Değerli milletvekilleri, Kamu İktisadi Teşebbüsleri Komisyonu raporlarının
itiraz edilen bölümleri ve raporlara yapılan itirazlar ile Komisyonun görüşüne
ilişkin genel görüşme tamamlanmıştır. 
VI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
Anayasa’da ve kanunlarda belirtilen konularda Türkiye Büyük Millet Meclisinin
denetim görevini yerine getirmesinin esas olduğuna ilişkin konuşması
BAŞKAN
– Ben de bir iki şey söylemek isterim. 
Bir
devletin saygınlığı ve bir sistemin işleyişiyle ilgili kamuda herkes tarafından
oluşturulacak vicdan o sistemin denetlenmesiyle mümkündür. Türkiye Büyük Millet
Meclisinin denetim görevini yerine getirmesi, hele Anayasa’da ve kanunlarda
belirtilen konularda bunları hiç aksatmadan yerine getirmesi esastır ve asıl
olmalıdır.
Ben
bugün uzun aralardan sonra ilk defa görüşülen KİT Komisyonu raporlarının
müzakerelerine Başkanlık etmekten de büyük bir mutluluk duydum. Bir denetimin
sergilenmesi açısından sayın milletvekillerimizin görüşlerinin ifadesine de
olağanüstü bir hoşgörüyle, herkese serbestlik tanıdığıma da inanıyorum.
Umuyorum ve diliyorum ki emsal olan bu görüşme, bundan sonra, öteki yıllarda
bir rehber niteliğinde ülkemizdeki denetimler konusunda esas olacaktır. Önemli
bir iş yapılmıştır bugün. Ben de bütün milletvekillerine teşekkür ederim. 
Değerli
milletvekilleri, birleşime on dakika ara veriyorum. Sayın Grup Başkan
Vekillerini odama bekliyorum. 
Kapanma Saati: 00.17
BEŞİNCİ OTURUM
Açılma Saati: 00.38
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Emine Sare AYDIN YILMAZ
(İstanbul)
-----0-----
BAŞKAN – Türkiye
Büyük Millet Meclisinin 26’ncı Birleşiminin Beşinci Oturumunu açıyorum.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Komisyonlardan Gelen Diğer İşler (Devam)
1.- Kamu İktisadi Teşebbüsleri Komisyonunun, Kamu
İktisadi Teşebbüslerinin 2011-2014 ve 2015-2016 Yılları Denetimine İlişkin
Raporlarının Devlet Hava Meydanları İşletmesi Genel Müdürlüğünün 2011-2016, Çay
İşletmeleri Genel Müdürlüğünün 2011-2016, Atatürk Orman Çiftliği Müdürlüğünün
2011-2016, Türkiye Radyo-Televizyon Kurumunun 2015-2016, Toplu Konut İdaresi
Başkanlığının 2011-2016 ve Türkiye Cumhuriyeti Devlet Demiryolları İşletmesi
Genel Müdürlüğünün 2011-2016 Yıllarına Ait Bölümleri ile Raporların Bu
Bölümlerine Yapılan İtirazlar ve Komisyonun Görüşü (3/21, 22, 23, 24, 25, 26,
27) (S. Sayısı: 143) (Devam)
BAŞKAN
– Değerli milletvekilleri, az önce de ifade ettiğim gibi Kamu İktisadi
Teşebbüsleri Komisyonu raporlarının itiraz edilen bölümleri ve raporlara
yapılan itirazlar ile Komisyonun görüşüne ilişkin genel görüşmeyi
tamamlamıştık. 
Komisyonun
görüşü, yapılan itirazların reddedilerek daha önce ibraz edilen Devlet Hava
Meydanları İşletmesi Genel Müdürlüğünün 2011 ila 2016, Çay İşletmeleri Genel
Müdürlüğünün 2011 ila 2016, Atatürk Orman Çiftliği Müdürlüğünün 2011 ila 2016,
Türkiye Radyo-Televizyon Kurumunun 2015 ila 2016, Toplu Konut İdaresi
Başkanlığının 2011 ila 2016 ve Türkiye Cumhuriyeti Devlet Demiryolları
İşletmesi Genel Müdürlüğünün 2011 ila 2016 yılları hesap ve işlemlerinin ibra
edilmesi şeklindedir.
Şimdi
itiraza konu edilen kuruluşlar ve hesap yıllarına ilişkin Komisyon görüşünü
3346 sayılı Kamu İktisadi Teşebbüsleri ile Fonların Türkiye Büyük Millet
Meclisince Denetlenmesinin Düzenlenmesi Hakkında Kanun’un 8’inci maddesine göre
ayrı ayrı oylarınıza sunacağım. 
Değerli
milletvekilleri, Devlet Hava Meydanları İşletmesi Genel Müdürlüğünün 2011 yılı
hesap ve işlemlerinin ibra edilmesine ilişkin Komisyon görüşünü oylarınıza
sunuyorum: Kabul edenler… Kabul etmeyenler… Kabul edilmiştir.
Devlet
Hava Meydanları İşletmesi Genel Müdürlüğünün 2012 yılı hesap ve işlemlerinin
ibra edilmesine ilişkin Komisyon görüşünü oylarınıza sunuyorum: Kabul edenler…
Kabul etmeyenler… Kabul edilmiştir. 
Devlet
Hava Meydanları İşletmesi Genel Müdürlüğünün 2013 yılı hesap ve işlemlerinin
ibra edilmesine ilişkin Komisyon görüşünü oylarınıza sunuyorum: Kabul edenler…
Kabul etmeyenler… Kabul edilmiştir. 
Devlet
Hava Meydanları İşletmesi Genel Müdürlüğünün 2014 yılı hesap ve işlemlerinin
ibra edilmesine ilişkin Komisyon görüşünü oylarınıza sunuyorum: Kabul edenler…
Kabul etmeyenler… Kabul edilmiştir. 
Devlet
Hava Meydanları İşletmesi Genel Müdürlüğünün 2015 yılı hesap ve işlemlerinin ibra
edilmesine ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir. 
Devlet
Hava Meydanları İşletmesi Genel Müdürlüğünün 2016 yılı hesap ve işlemlerinin
ibra edilmesine ilişkin Komisyon görüşünü oylarınıza sunuyorum: Kabul edenler…
Kabul etmeyenler… Kabul edilmiştir.
Çay
İşletmeleri Genel Müdürlüğünün 2011 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Çay
İşletmeleri Genel Müdürlüğünün 2012 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Çay
İşletmeleri Genel Müdürlüğünün 2013 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Çay
İşletmeleri Genel Müdürlüğünün 2014 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Çay
İşletmeleri Genel Müdürlüğünün 2015 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Çay
İşletmeleri Genel Müdürlüğünün 2016 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Atatürk
Orman Çiftliği Müdürlüğünün 2011 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Atatürk
Orman Çiftliği Müdürlüğünün 2012 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Atatürk
Orman Çiftliği Müdürlüğünün 2013 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Atatürk
Orman Çiftliği Müdürlüğünün 2014 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Atatürk
Orman Çiftliği Müdürlüğünün 2015 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Atatürk
Orman Çiftliği Müdürlüğünün 2016 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler… Kabul
etmeyenler… Kabul edilmiştir.
Türkiye
Radyo-Televizyon Kurumunun 2015 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul
etmeyenler... Kabul edilmiştir.
Türkiye
Radyo-Televizyon Kurumunun 2016 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul
etmeyenler... Kabul edilmiştir.
Toplu
Konut İdaresi Başkanlığının 2011 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul
etmeyenler... Kabul edilmiştir.
Toplu
Konut İdaresi Başkanlığının 2012 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul
etmeyenler... Kabul edilmiştir.
Toplu
Konut İdaresi Başkanlığının 2013 yılı hesap ve işlemlerinin ibra edilmesine ilişkin
Komisyon görüşünü oylarınıza sunuyorum: Kabul edenler... Kabul etmeyenler...
Kabul edilmiştir.
Toplu
Konut İdaresi Başkanlığının 2014 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul etmeyenler...
Kabul edilmiştir.
Toplu
Konut İdaresi Başkanlığının 2015 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul
etmeyenler... Kabul edilmiştir.
Toplu
Konut İdaresi Başkanlığının 2016 yılı hesap ve işlemlerinin ibra edilmesine
ilişkin Komisyon görüşünü oylarınıza sunuyorum: Kabul edenler... Kabul
etmeyenler... Kabul edilmiştir.
Türkiye
Cumhuriyeti Devlet Demiryolları İşletmesi Genel Müdürlüğünün 2011 yılı hesap ve
işlemlerinin ibra edilmesine ilişkin Komisyon görüşünü oylarınıza sunuyorum:
Kabul edenler... Kabul etmeyenler... Kabul edilmiştir.
Türkiye
Cumhuriyeti Devlet Demiryolları İşletmesi Genel Müdürlüğünün 2012 yılı hesap ve
işlemlerinin ibra edilmesine ilişkin Komisyon görüşünü oylarınıza sunuyorum:
Kabul edenler... Kabul etmeyenler... Kabul edilmiştir.
Türkiye
Cumhuriyeti Devlet Demiryolları İşletmesi Genel Müdürlüğünün 2013 yılı hesap ve
işlemlerinin ibra edilmesine ilişkin Komisyon görüşünü oylarınıza sunuyorum:
Kabul edenler… Kabul etmeyenler… Kabul edilmiştir. 
Türkiye
Cumhuriyeti Devlet Demiryolları İşletmesi Genel Müdürlüğünün 2014 yılı hesap ve
işlemlerinin ibra edilmesine ilişkin Komisyon görüşünü oylarınıza sunuyorum:
Kabul edenler… Kabul etmeyenler… Kabul edilmiştir. 
Türkiye
Cumhuriyeti Devlet Demiryolları İşletmesi Genel Müdürlüğünün 2015 yılı hesap ve
işlemlerinin ibra edilmesine ilişkin Komisyon görüşünü oylarınıza sunuyorum:
Kabul edenler… Kabul etmeyenler… Kabul edilmiştir. 
Türkiye
Cumhuriyeti Devlet Demiryolları İşletmesi Genel Müdürlüğünün 2016 yılı hesap ve
işlemlerinin ibra edilmesine ilişkin Komisyon görüşünü oylarınıza sunuyorum:
Kabul edenler… Kabul etmeyenler… Kabul edilmiştir. 
Değerli
milletvekilleri, bu şekilde, Kamu İktisadi Teşebbüsleri Komisyonu raporlarının
itiraz edilen bölümlerine konu kamu iktisadi teşebbüslerine ilişkin Komisyon
görüşüyle ilgili oylamalar sonucunda Devlet Hava Meydanları İşletmesi Genel
Müdürlüğünün 2011 ila 2016, Çay İşletmeleri Genel Müdürlüğünün 2011 ila 2016,
Atatürk Orman Çiftliği Müdürlüğünün 2011 ila 2016, Türkiye Radyo-Televizyon
Kurumunun 2015 ve 2016, Toplu Konut İdaresi Başkanlığının 2011 ila 2016 ve
Türkiye Cumhuriyeti Devlet Demiryolları İşletmesi Genel Müdürlüğünün 2011 ila
2016 yılları yönetim kurulları ibra edilmiştir. 
Değerli
milletvekilleri, bir iki arkadaşımıza söz verdikten sonra finali yapacağız. Söz
verdiğim için, bekleyen arkadaşlarımızın, 4 arkadaşımızın 60’a göre söz
taleplerini karşılayacağım. 
Sayın
Aygun, buyurun. 
IV.- AÇIKLAMALAR (Devam)
57.- Tekirdağ Milletvekili İlhami Özcan Aygun’un,
3’üncü Türkiye Tarım ve Orman Şûrası tavsiye kararlarında sorunlara ve çözüm
önerilerine yönelik tek bir cümlenin bulunmadığına ilişkin açıklaması
İLHAMİ
ÖZCAN AYGUN (Tekirdağ) – Teşekkür ediyorum Sayın Başkanım. 
3’üncü
Türkiye Tarım ve Orman Şûrası yapıldı. Cumhurbaşkanı Erdoğan şûradaki
konuşmasında tarım kredi faizlerinin yüksek olduğunu belirtmiştir. Tarım Bakanı
ise “Çiftçinin gündeminde 3 konu var, bunlar; girdiler, destekler ve borçlar.”
diye konuşmuştur. Ancak bu açıklamalar ile şûranın tavsiye kararları arasında
bir paralellik yoktur. Tavsiye kararlarında bu sorunlara ve çözüm önerilerine
yönelik tek bir cümle dahi bulunmamaktadır. Sayın Bakan, şûra tavsiye kararları
sonrasında iki ayrı yol haritası planlanarak bir eylem planı hazırlanacağını
belirtmiştir. Ne var ki tavsiye kararlarında çiftçinin girdi maliyetleri olan
mazot, gübre, ilaç, yem, tohum maliyetleri ve faizlerin çözümüne yönelik bir
ifade yer almamakta ve çiftçinin sorunlarına çözüm olması mümkün değildir. 
Zaten
bizler alıştık, Birinci 100 Günlük Eylem Planı, İkinci 100 Günlük Eylem Planı;
sizler sözleri suya yazıyorsunuz ve unutuyorsunuz. Gelin hep birlikte çiftçinin
girdi maliyetlerini aşağı çekecek doğru destekleme modeli ve borçlar sorununu
Mecliste çözelim ve sağlıklı, güvenli gıda üretiminin önünü hep birlikte açalım
diyor…
(Mikrofon
otomatik cihaz tarafından kapatıldı) 
BAŞKAN
– Sayın Yılmaz… 
58.- Düzce Milletvekili Ümit Yılmaz’ın, 18 Temmuzda
Düzce ili ve ilçelerinde meydana gelen sel ve heyelanın yol açtığı mağduriyetin
giderilmediğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan. 
18
Temmuz tarihinde Düzce’nin Akçakoca, Cumayeri, Gümüşova ilçeleri başta olmak
üzere birçok noktasında sel ve heyelan felaketi meydana gelmiştir. Bu
felaketlerin neticesinde başta çiftçilerimiz olmak üzere bölgede faaliyet
gösteren tüm esnafımız doğrudan etkilenmiştir. Felaketten sonra bölgeyi ziyaret
eden bakanlarımız ve kurum amirleri çiftçilerimizin ve esnafımızın banka
borçlarının ve tarım krediye olan borçlarının erteleneceği ve yeni kredi
imkânlarının sağlanacağını ifade ettiler ancak geçen süre zarfında
çiftçilerimizin tarım krediye ve Ziraat Bankasına olan borçları
ertelenmemiştir. Esnafımızdan sadece 55-60 kişiye kredi çıkartılmış, esnafımızın
da kredi borçlarına yönelik bir girişim söz konusu olmamıştır. 
Buradan
vatandaşa yardımcı olacağının sözünü veren yetkililere sesleniyorum: Sözünüzün
gereğini yerine getirip bir an önce çiftçimiz ve esnafımızın borçlarını
erteleyin. 
(Mikrofon
otomatik cihaz tarafından kapatıldı) 
BAŞKAN
– Sayın Kılavuz… 
59.- Mersin Milletvekili Olcay Kılavuz’un, bazı
belediyelerde işçilerin işten çıkarılmasıyla yaşanılan mağduriyetlerin
giderilebilmesi için kadroya alınmayan işçilerimizin haklarının teslim edilmesinin
zaruret olduğuna ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan. 
Son
günlerde bazı belediyelerde basit gerekçelerle binlerce işçi kardeşimiz işten
çıkartılmaktadır. Kısa bir mesajla yahut bir telefonla işten çıkarılan işçilerimizin
yaşadığı sıkıntılar hepimizi derinden yaralamaktadır. Hâlihazırda çalışan
kardeşlerimiz ise böylesi baskıcı bir psikolojik ortamda çalışma mücadelesi
veriyor. Ailelerine rızık temin etmekten başka bir derdi olmayan işçilerimize
yapılan bu zulüm hiçbir siyasi, insani, vicdani gerekçeyle açıklanamaz. Bu
konuda yaşanan mağduriyetlerin ve eşitsizliklerin giderilmesi için kadroya
alınmayan tüm işçilerimizin haklarının teslim edilmesi bir zarurettir. Bu
karışık durumun giderilmesi için, Hükûmetimizin kamuda çalışan tüm işçilere ve
sözleşmeli memurlara kadro vererek meseleyi kökünden çözmesi herkesin
beklentisidir.
Saygılar
sunuyorum. 
BAŞKAN
– Son olarak Sayın Girgin…
60.- Muğla Milletvekili Süleyman Girgin’in, Ermenek,
Kozlu, Şirvan, Soma başta olmak üzere maden katliamlarında yitirilen işçileri
saygıyla andığına, madenlerde dayıbaşılık mekanizmasının lağvedilmesi, ton
başına üretim sisteminden vazgeçilmesi ve denetimlerin işçi örgütlerine açık
olarak yapılması gerektiğine ilişkin açıklaması
SÜLEYMAN
GİRGİN (Muğla) – Teşekkürler Sayın Başkan.
Eski
bir maden işçisi olarak Ermenek, Kozlu, Şirvan, Soma ve birçok maden ocağında,
maden katliamlarında yitirdiğimiz işçilerimizi saygıyla anıyor; işçi sağlığını
ve doğayı korumayı hedef alan, kamu eliyle işletilen bir madencilik yaratma
mücadelemizi onların anısına ithaf ediyorum. 
Madenlerde
dayıbaşılık mekanizması lağvedilmelidir, ton başına üretim sisteminden
vazgeçilmelidir. Hâlihazırda üretime devam eden bütün madenlerin, sunulan plan
ve projelerle, fiiliyattaki üretim sürecine uygunluğu acilen denetlenmeli, bu
denetimler işçi örgütlerine açık olmalıdır. Maden havzalarımızın, maden
işçilerinin direniş tarihinden aldığı feyzle emek cehennemine karşı bir direniş
yatağına er ya da geç dönüştürüleceği inancıyla selam olsun tüm maden
emekçilerine.
Teşekkür
ediyorum.
BAŞKAN
– Değerli milletvekilleri, bugün önemli bir görüşme gerçekleştirdik. Bu
görüşmeye katkı sağlayan tüm siyasi parti gruplarına, konuşmalarını yapan tüm
değerli milletvekillerimize, Değerli Komisyonumuza, toplantımıza iştirak eden
kamu kuruluşu temsilcilerimize ve bu saatlere kadar Mecliste bizlere yardımcı
olan Kanunlar Başkanlığına, tüm arkadaşlarımıza, tüm Meclis çalışanlarımıza
ayrı ayrı teşekkür ediyorum.
Alınan
karar gereğince, kanun teklifleri ile komisyonlardan gelen diğer işleri
sırasıyla görüşmek üzere 5 Aralık 2019 Perşembe günü saat 14.00’te toplanmak
üzere birleşimi kapatıyorum.
Kapanma
Saati: 00.54




(x) 143 S. Sayılı Basmayazı tutanağa
eklidir.




