



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 23’üncü
Birleşim
 28
Kasım 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Habibe Öçal’ın, Kahramanmaraş ilinin
sosyoekonomik gelişmişliğine ilişkin gündem dışı konuşması
2.- Kastamonu Milletvekili Hasan Baltacı’nın, Kastamonu ilinin
sorunlarına sorunlarına ilişkin gündem dışı konuşması
3.- Hakkâri Milletvekili Sait Dede’nin, 28 Kasım 2015 tarihinde
Diyarbakır’da katledilen Tahir Elçi’yi saygıyla andığına ve Hakkâri ilinin
sorunlarına ilişkin gündem dışı konuşması

IV.- AÇIKLAMALAR
1.- Sakarya Milletvekili Muhammed Levent Bülbül’ün, Türkiye’nin millî
üniter yapısına ve ortak değerlerine yönelik yapılabilecek haksız
değerlendirmeleri kabul etmelerinin mümkün olmadığına, bu konuda Başkanlık
makamının gerekli müeyyideleri uygulamasını talep ettiklerine ilişkin
açıklaması 
2.- Sivas Milletvekili Ahmet Özyürek’in, Batman ilindeki operasyonda
şehit düşen polise Allah’tan rahmet, Sivas'ta yolcu treninin yük treniyle
çarpışması sonucu yaralananlara acil şifalar dilediğine ilişkin açıklaması
3.- Gaziantep Milletvekili Ali Muhittin Taşdoğan’ın, Edirne’de sağanak
yağış sonrası yaşanan sel felaketi nedeniyle Edirnelilere geçmiş olsun
dileğinde bulunduğuna ilişkin açıklaması 
4.- İstanbul Milletvekili Serap Yaşar’ın, Yemen’de yaşanan insani krize
ilişkin açıklaması

5.- Niğde Milletvekili Ömer Fethi Gürer’in, Niğde ili Ulukışla ilçesindeki
Darboğaz Göleti’nde su kaçağı sebebiyle su tutulamamasının yarattığı
problemlere ilişkin açıklaması 
6.- Mersin Milletvekili Ali Cumhur Taşkın’ın, 25 Kasım Kadına Yönelik
Şiddete Karşı Uluslararası Mücadele ve Dayanışma Günü vesilesiyle kadına şiddeti
önleyecek en önemli yöntemin eğitim olduğuna ilişkin açıklaması 
7.- Kocaeli Milletvekili İlyas Şeker’in, 24 Kasım Öğretmenler Günü
vesilesiyle öğretmenleri saygıyla selamladığına ve Kocaeli’de Kuzey Marmara
Otoyolu çalışmaları sırasında viyadüğün çökmesiyle yaralanan işçilere acil
şifalar dilediğine ilişkin açıklaması 
8.- Ordu Milletvekili Mustafa Adıgüzel’in, TMO’nun fındık alımıyla
ilgili yaşanan sorunlara ilişkin açıklaması 
9.- Kahramanmaraş Milletvekili İmran Kılıç’ın, şehit Hulusi Demirci’ye
Allah’tan rahmet dilediğine ve 28 Kasım 1919 Cuma sabahı Maraş’ta yaşanan
bayrak olayına ilişkin açıklaması 
10.- Gaziantep Milletvekili Derya Bakbak’ın, “kadına karşı şiddette
sıfır tolerans” ilkesiyle kadınların istismara, haksızlığa ve şiddete uğramadan
onurlu bir yaşam sürmeleri için mücadelelerine devam edeceklerine ilişkin
açıklaması 
11.- Uşak Milletvekili Özkan Yalım’ın, ilk taksiti ödeyemediği için 7143
sayılı Bazı Alacakların Yeniden Yapılandırılmasına Dair Kanun kapsamında matrah
artırımından ve borç yapılandırmasından faydalanamayan mükelleflerin
mağduriyetine ilişkin açıklaması 
12.- Gaziantnep Milletvekili İmam Hüseyin Filiz’in, işsizliği azaltmak
için üretimi artırmak gerektiğine ilişkin açıklaması 
13.- İstanbul Milletvekili Mahmut Tanal’ın, Şanlıurfa ili Karaköprü
ilçesi Seyrantepe Mahallesi’nde yaşanan elektrik ve doğal gaz sıkıntısına,
Şanlıurfa Büyükşehir Belediyesinin Seyrantepe Mahallesi’ne neden hizmet
götürmediğini öğrenmek istediğine ilişkin açıklaması 
14.- İzmir Milletvekili Mehmet Ali Çelebi’nin, emeklilikte yaşa
takılanlara makul ve adilane bir çözüm üretilmesi gerektiğine ilişkin
açıklaması 
15.- Bursa Milletvekili Nurhayat Altaca Kayışoğlu’nun, Bursa Hızlı Tren
Projesi’nde çalışan işçilerin mağduriyetinin giderilmesi gerektiğine ilişkin
açıklaması 
16.- Hatay Milletvekili Hüseyin Yayman’ın, Kocaeli’de Kuzey Marmara
Otoyolu çalışması sırasında viyadüğün çökmesi sonucu hayatını kaybeden işçilere
Allah’tan rahmet dilediğine ve Türkiye’nin yeni bir seçim sürecine girdiğine
ilişkin açıklaması 
17.- İstanbul Milletvekili Arzu Erdem’in, ücret ve özlük hakları
yönünden sözleşmeli eczacılar ile kadrolu eczacılar arasındaki farkın
giderilmesiyle ilgili Çalışma, Sosyal Hizmetler ve Aile Bakanlığında, yaşlı
bakım teknikerlerinin meslek tanımıyla ilgili Sağlık Bakanlığında çalışma
yapılıp yapılmadığını öğrenmek istediğine ilişkin açıklaması 
18.- Kocaeli Milletvekili Lütfü Türkkan’ın, Kocaeli’nin Gebze ilçesinde
Kuzey Marmara Otoyolu çalışması sırasında viyadüğün çökmesi sonucu hayatını
kaybeden işçiler ile Batman’da şehit olan polis memuru Birol Öztekin’e
Allah’tan rahmet dilediğine, Edirne’de yaşanan sel felaketi nedeniyle
çiftçilere yardımcı olunması gerektiğine, 28 Kasım Necip Hablemitoğlu’nu
doğumunun 64’üncü yıl dönümüne, 28 Kasım İznik’in düşman işgalinden
kurtuluşunun 98’inci yıl dönümüne ve Cumhurbaşkanının AK PARTİ grup
toplantısında yaptığı açıklamalarına ilişkin açıklaması 



19.- Sakarya Milletvekili Muhammed Levent Bülbül’ün, Batman’da şehit
olan polis memuru Birol Öztekin ile Kocaeli’de Kuzey Marmara Otoyolu çalışması
sırasında viyadüğün çökmesi sonucu hayatını kaybeden işçilere Allah’tan rahmet
dilediğine, Edirne’de yaşanan sel felaketi nedeniyle geçmiş olsun dileğinde
bulunduğuna, yurt dışındaki okullardan 2007 yılında mezun olanların
Türkiye’deki üniversitelerde denklik alamamasının ve askerlik görevini yerine
getirmede yaşadıkları sıkıntıların takipçisi olacaklarına ilişkin açıklaması 
20.- Mersin Milletvekili Fatma Kurtulan’ın, 28 Kasım Tahir Elçi’nin
ölümünün 3’üncü yıl dönümü vesilesiyle Tahir Elçi’nin barış mücadelesini zafere
taşıyacaklarına, Kocaeli’de Kuzey Marmara Otoyolu çalışması sırasında viyadüğün
çökmesi sonucu işçilerin enkaz altında kaldığına ve birer işçi mezarlığına
dönen mega projelere yatırım yapmak yerine insan hayatına öncelik verilmesi
gerektiğine ilişkin açıklaması 
21.- Sakarya Milletvekili Engin Özkoç’un, Kocaeli’de Kuzey Marmara
Otoyolu çalışması sırasında viyadüğün çökmesi sonucu ölen işçilerin yakınlarına
başsağlığı dilediğine, insanların hayatlarını boşu boşuna kaybetmesine daha ne
kadar göz yumulacağını, sadece taziye dilekleri dileyen milletvekilleri olarak
mı kalınacağını ve Türkiye’nin itibarının nasıl geri getirileceğini öğrenmek
istediğine, 28 Kasım Tahir Elçi’nin ölümünün 3’üncü yıl dönümüne ilişkin
açıklaması 
22.- Çanakkale Milletvekili Bülent Turan’ın, Kocaeli’de Kuzey Marmara
Otoyolu çalışması sırasında viyadüğün çökmesi sonucu ölen işçilere, 28 Kasım
2015 tarihinde hayatını kaybeden Tahir Elçi’ye, şehit polis Ahmet Çiftaslan ve
Cengiz Erdur’a Allah’tan rahmet dilediğine, Batman ilindeki operasyonda polis
Birol Öztekin’in şehit olduğuna, Kocaeli Milletvekili Lütfü Türkkan’ın
Cumhurbaşkanının grup konuşmasındaki siyasi eleştirisini başka bir bağlamda
değerlendirdiğine, Sakarya Milletvekili Engin Özkoç’un İçişleri Bakanıyla
ilgili ifadelerini doğru bulmadığına ilişkin açıklaması 
23.- Kocaeli Milletvekili Lütfü Türkkan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması 
24.- Çanakkale Milletvekili Bülent Turan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması 
25.- Kocaeli Milletvekili Saffet Sancaklı’nın, Kocaeli’nin Gebze
ilçesindeki viyadük çalışması sırasında beton blokun düşmesi sonucu yaralananlar
olduğuna, kurtarma çalışmalarının devam ettiğine ve televizyon kananlarının 2
işçinin öldüğü yönündeki bilgilendirmesinin yanlış olduğuna ilişkin açıklaması
26.- Edirne Milletvekili Okan Gaytancıoğlu’nun, Edirne’de sağanak
yağıştan özellikle Edirne merkez, Havsa ve Süloğlu ilçeleri ile Tayakadın,
Karakasım köylerinin etkilendiğine, Oğulpaşa Köyü’nde bir yurttaşın
kaybolduğuna, yaşanan sel felaketi nedeniyle Edirnelilere geçmiş olsun
dileğinde bulunduğuna ilişkin açıklaması
27.- Çanakkale Milletvekili Bülent Turan’ın, Diyarbakır Milletvekili
Garo Paylan’ın CHP grup önerisi üzerinde HDP Grubu adına yaptığı konuşmasındaki
bazı ifadelerine ilişkin açıklaması 
28.- Çanakkale Milletvekili Bülent Turan’ın, Şırnak Milletvekili Hüseyin
Kaçmaz’ın 15 sıra sayılı Kanun Teklifi’nin 14’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
29.- Gaziantep Milletvekili Mahmut Toğrul’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
30.- Çanakkale Milletvekili Bülent Turan, Gaziantep Milletvekili Mahmut
Toğrul’un yaptığı açıklamasındaki bazı ifadelerine ve “AİHM’in her kararı
doğrudur.” diyemeyeceklerine ilişkin açıklaması 
31.- Kocaeli Milletvekili Lütfü Türkkan’ın, dünyanın hiçbir meclisinde
bir terörist için “sayın” ifadesi kullanılmayacağına ve bu ifadeyi ısrarla
kullananlara tepkilerini göstereceklerine ilişkin açıklaması
32.- Gaziantep Milletvekili Mahmut Toğrul’un, 6-8 Ekim olaylarından
dolayı Selahattin Demirtaş’ın yargılanmadığına, Figen Yüksekdağ’ın “Biz
sırtımızı PKK’ye dayadık.” şeklinde bir ifadesinin olmadığına ilişkin
açıklaması
33.- Çanakkale Milletvekili Bülent Turan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
34.- Kocaeli Milletvekili Lütfü Türkkan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
35.- Çanakkale Melletvekili Bülent Turan’ın, 15 sıra sayılı Kanun
Teklifi’nin 15’inci maddesiyle ilgili önergenin oylamasında MHP’li vekiller ile
AK PARTİ’li vekillerin sayısının muhalefetten fazla olduğuna ilişkin açıklaması
36.- Kocaeli Milletvekili Lütfü Türkkan’ın, oturum devam ettiği sürece
başka bir maddeye geçmeden evvel usul tartışması açılabileceğine ilişkin
açıklaması
37.- Mersin Milletvekili Fatma Kurtulan’ın, bir usulsüzlük durumunun söz
konusu olduğuna ilişkin açıklaması
38.- Kocaeli Milletvekili Haydar Akar’ın, Mustafa Şentop’un 15 sıra
sayılı Kanun Teklifi’nin 15’inci maddesiyle ilgili önergenin oylaması
sırasındaki tutumunun etik olmadığına ilişkin açıklaması 
39.- Antalya Milletvekili Cavit Arı’nın, Antalya ili Aksu ilçesi Çalkaya
Mahallesi’nde yaşayanların mağduriyetinin giderilmesine yönelik çalışmayı
desteklediğine ilişkin açıklaması
40.- Sakarya Milletvekili Engin Özkoç’un, Gebze’deki kazayla ilgili
yayın yasağı getirilmesinin toplum tarafından kaygıyla karşılandığına ve bu
durumun bir an önce düzeltilmesini talep ettiklerine ilişkin açıklaması
41.- Aydın Milletvekili Bekir Kuvvet Erim’in, Aydın ili Çine ilçesi
Kahramanköy, Yolboyu, Evciler, Karakollar, Çaltı, Kuruköy ve Yağcılar
mahallesinde yaşayanların mağduriyetine ilişkin açıklaması 

V.- ÖNERİLER
A) Siyasi Parti Grubu Önerileri
1,- İYİ PARTİ Grubunun, İYİ PARTİ Grup Başkan Vekili Kocaeli
Milletvekili Lütfü Türkkan tarafından, genç işsizler için işe başlayana kadar
sosyal ve ekonomik hayatlarında yardımcı olabilmek amacıyla işsizlik maaşı
verilmesi öngörülmektedir. Bu doğrultuda, genç işsizlik sorununun nedenlerini,
mücadele politikalarını, çözüm önerilerini araştırmak ve genç işsizlere iş
bulana kadar vatandaşlık maaşı verilmesi konusunda kamuya maliyetini hesaplamak
ve bu konuda gerekli girişimler ve yatırımların yapılabilmesi amacıyla
23/11/2018 tarihinde TBMM Başkanlığına verilmiş olan Meclis araştırması
önergesinin (10/550) ön görüşmelerinin, Genel Kurulun 28 Kasım 2018 Çarşamba
günkü birleşiminde yapılmasına ilişkin önerisi 
2.- HDP Grubunun, Siirt Milletvekili Meral Danış Beştaş ve arkadaşları
tarafından, Tahir Elçi cinayetinin tüm boyutlarıyla araştırılması amacıyla
27/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 28 Kasım 2018 Çarşamba günkü
birleşiminde yapılmasına ilişkin önerisi

3.- CHP Grubunun, gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ekonomik gidişatın
basın-yayın sektörüne etkilerinin incelenerek başta kâğıt temini olmak üzere
sektörün sorunlarının çözülmesi amacıyla TBMM Başkanlığına verilmiş olan Meclis
araştırması önergesinin (10/182) ön görüşmelerinin, Genel Kurulun 28 Kasım 2018
Çarşamba günkü birleşiminde yapılmasına ilişkin önerisi

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, Kocaeli’nin
Gebze ilçesindeki viyadük çalışması sırasında enkaz altında kalan işçilerin
kurtarılması için dua ettiklerine ilişkin açıklaması
2.- Oturum Başkanı TBMM Başkan Vekili Mustafa Şentop’un, yaşanan sel
felaketi nedeniyle Edirnelilere geçmiş olsun dileğinde bulunduğuna ilişkin
açıklaması

VII.- SATAŞMALARA İLİŞKİN KONUŞMALAR
1.- Batman Milletvekili Ayşe Acar Başaran’ın, İzmir Milletvekili Mahmut
Atilla Kaya’nın HDP grup önerisi üzerinde AK PARTİ Grubu adına yaptığı
konuşmasında HDP Grubuna sataşması nedeniyle konuşması
2.- İzmir Milletvekili Mahmut Atilla Kaya’nın, Batman Milletvekili Ayşe
Acar Başaran’ın sataşma nedeniyle yaptığı konuşmasında şahsına sataşması
nedeniyle konuşması
3.- Mersin Milletvekili Fatma Kurtulan’ın, İzmir Milletvekili Mahmut
Atilla Kaya’nın sataşma nedeniyle yaptığı konuşmasında Halkların Demokratik
Partisine sataşması nedeniyle konuşması
4.- Aksaray Milletvekili Ayhan Erel’in, Mersin Milletvekili Fatma
Kurtulan’ın sataşma nedeniyle yaptığı konuşmasında İYİ PARTİ’ye sataşması
nedeniyle konuşması
5.- Sakarya Milletvekili Muhammed Levent Bülbül’ün, Mersin Milletvekili
Fatma Kurtulan’ın sataşma nedeniyle yaptığı konuşmasında Milliyetçi Hareket
Partisine sataşması nedeniyle konuşması

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) 
2 - Afyonkarahisar Milletvekili Ali Özkaya ve 5 Milletvekilinin Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi (2/1286) ve Adalet Komisyonu Raporu (S. Sayısı: 16)
3- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ve Birleşmiş Milletler Arasında En Az Gelişmiş
Ülkeler İçin Teknoloji Bankası Kurulmasına Yönelik Anlaşmanın Onaylanmasının
Uygun Bulunduğuna Dair Kanun Teklifi (2/1247) ve Dışişleri Komisyonu Raporu (S.
Sayısı: 13)

IX.- YAZILI SORULAR VE CEVAPLARI
1.- Adıyaman Milletvekili Abdurrahman Tutdere'nin,
Adıyaman Gölbaşı'nın Hasanlar mezrasında elektrik hattı olmamasına ilişkin
sorusu ve Enerji ve Tabii Kaynaklar Bakanı Fatih Dönmez’in cevabı (7/4997)

2.- İstanbul Milletvekili Mustafa Sezgin Tanrıkulu'nun,
Bakanlıkça kullanılan binaların yıllık kira tutarlarına ilişkin sorusu ve Enerji
ve Tabii Kaynaklar Bakanı Fatih Dönmez’in cevabı (7/5001)

3.- Adana Milletvekili Orhan Sümer'in, 2002-2018
yılları arasında Bakanlık tarafından Adana'ya yapılan ve 2019 yılında yapılması
planlanan yatırımlara ilişkin sorusu ve Ticaret Bakanı Ruhsar Pekcan’ın cevabı
(7/5079)

4.- İstanbul Milletvekili Gürsel Tekin'in, son dönemde
yaşanan fabrika yangınlarına ilişkin sorusu ve Ticaret Bakanı Ruhsar Pekcan’ın
cevabı (7/5237)

5.- Denizli Milletvekili Yasin Öztürk'ün, 2018'in ilk 6
ayında gerçekleşen fabrika yangınlarına ilişkin sorusu ve Ticaret Bakanı Ruhsar
Pekcan’ın cevabı (7/5241)

6.- İstanbul Milletvekili Mustafa Sezgin Tanrıkulu'nun,
tüketici güven endeksi oranlarına ilişkin sorusu ve Ticaret Bakanı Ruhsar
Pekcan’ın cevabı (7/5365)

7.- Kayseri Milletvekili İsmail Özdemir'in,
Kayseri-Felahiye yolu yapım çalışmalarına ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/5371)

28 Kasım 2018 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Mustafa ŞENTOP
KÂTİP
ÜYELER: Rümeysa KADAK (İstanbul), Barış KARADENİZ (Sinop)
-----0-----
BAŞKAN
- Türkiye Büyük Millet Meclisinin 23’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Kahramanmaraş’ın sosyoekonomik gelişmişliği hakkında söz isteyen
Kahramanmaraş Milletvekili Habibe Öçal’a aittir. 
Buyurun
Sayın Öçal. (AK PARTİ sıralarından alkışlar) 
Süreniz
beş dakika. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Habibe Öçal’ın, Kahramanmaraş ilinin
sosyoekonomik gelişmişliğine ilişkin gündem dışı konuşması
HABİBE
ÖÇAL (Kahramanmaraş) – Sayın Başkan, değerli milletvekilleri; memleketim olan Kahramanmaraş’ın
sosyoekonomik gelişmişliği hakkında gündem dışı söz almış bulunmaktayım. Yüce
heyetinizi saygıyla selamlıyorum.
“Maraş,
Türkiye’min kalem kaşıdır / Maraş, Türkiye’min köşe taşıdır / Maraş bize mezar
olmadan / Düşmana Gülizar olmaz.” diyen yiğitlerin diyarıdır Kahramanmaraş;
şairlerin ve millî edebiyatımızın başkentidir. Kahramanmaraş, insanıyla,
ekonomisiyle, turizmiyle eşsiz bir memlekettir. 
Kıymetli
vekillerim, yatırımlarla gelişme kaydeden Kahramanmaraş’ımız, tarım ve sanayi
potansiyeliyle de ekonomik yönden bir cazibe merkezidir. Tarhanası, dondurması,
pul biberi ve tekstiliyle dünya markasıdır. Bu güzide şehrimiz AK PARTİ
iktidarıyla da değerine değer katmıştır.
AK
PARTİ’yle Kahramanmaraş’a son on beş yılda 30 milyar TL yatırım yaptık. Kahramanmaraş’ta
yatırım ortamını iyileştirdik, ekonominin önünü açtık. Böylelikle, ihracatını 9
kat artırdık. Ekonomik saldırılara rağmen, ekonomi ve istihdam alanındaki olumlu
performansımızı önemli ölçüde devam ettirdik. 2002’den bugüne toplam 96 bin
vatandaşımızı İŞKUR aracılığıyla işe yerleştirdik. Eğitime 1,2 milyar yatırım
yaptık. Okul öncesi, ilköğretim ve ortaöğretim kademesinde okul sayısını 1.061’e
çıkardık. Şu an 45 okulumuzun yapımı devam etmektedir. 
Yine,
Kahramanmaraş’taki kara yolu ağını, 320 kilometresi bölünmüş yol olmak üzere,
1.000 km’ye yükselttik. Kahramanmaraş–Ankara arası ulaşımını 80 kilometre
kısaltan, toplam 47 kilometrelik Göksun tünellerinde sona yaklaştık. 11 tünelin
6’sı kullanıma açıldı, 5’i ise 2019 yılında inşallah Kahramanmaraş’ın hizmetine
verilecektir.
Kahramanmaraş’ın
turizm dinamiklerine yeni bir zenginlik katacak olan EXPO 2023’ün “start”ını 8
Kasımda verdik. 747 bin metrekare alan içerisinde 196 milyon maliyetiyle
dünyanın en büyük sergi alanlarından biri, ana teması “doğa dostu şehir ve
duyarlılık” olan EXPO 2023, yatırımcılarını ve ziyaretçilerini beklemektedir.
22
Ekimde açılışını yaptığımız Elbistan-Afşin doğal gazını dün itibarıyla da
Elbistan’da 1.054, Afşin’de 1.440 abonenin evinde aktif olarak kullanımına
açtık; hayırlı olsun diyoruz. 
Buradan
yanlış bilgilerle kamuoyunu yanıltan siyasetçileri de sorumluluğa davet
ediyoruz.
Çiftçilerimizin
her zaman yanında olduk ve olmaya da devam ediyoruz. Son on beş yılda
Kahramanmaraş’a 1,3 milyar TL tarımsal destek verdik.
Tüm
bu olumlu gelişmelere rağmen yaşanan bazı aksaklıkların giderilmesi için gece
gündüz çalışmaktayız.
Geçen
hafta Afşin-Elbistan ilçelerimizde iklimsel nedenlerden ötürü yaşanan şeker
pancarı sorununu da çözüme ulaştırdık. Şu an şeker pancarının üçte 2’si
toplanmış bulunmaktadır. Geri kalan kısımları da 20 Aralığa kadar
toplanacaktır. Burada yetkililerle yapılan pazarlık sonucu yüzde 19 küspe
iadesinin geri verileceği müjdesi de tüm çiftçilerimize hayırlı olsun diyoruz.
Kahraman
şehrimin böylesi dev hizmetler karşısında 31 Mart yerel seçimlerinde tercihini
tekrardan AK PARTİ’den yana kullanacağından eminiz. Bizler de
milletvekillerimizle, muhtarlarımızla, belediye başkanlarımızla hizmete devam
edeceğiz. Kısacası, onlar konuşur, AK PARTİ yapar.
Değerli
milletvekilleri, bugün, aynı zamanda Maraş millî mücadelesinde bayrak olayının
yaşanmasının 99’uncu yıl dönümüdür. 28 Kasım 1919 Cuma günü Maraş'ın kara
sabahıdır. Yatağından kalkan Maraşlılar, asırlardan beri Kaleburcu’nda
dalgalanan şanlı bayrağı yerinde görmeyince hiddetle kaleye hücum etmiştir.
"Bayraksız cuma namazı kılınmaz." diyerek topluca kaleye hücum
ederek... 
(Mikrofon
otomatik cihaz tarafından kapatıldı)
BAŞKAN
– Tamamlayalım.
HABİBE
ÖÇAL (Devamla) – ...tekrar bayrağı dikmişler ve cuma namazını orada eda
etmişlerdir diyorum, saygıyla selamlıyorum hepinizi. (AK PARTİ sıralarından
alkışlar) 
BAŞKAN
– Teşekkür ederim. 
Gündem
dışı ikinci söz, Kastamonu’nun sorunları hakkında söz isteyen Kastamonu
Milletvekili Hasan Baltacı’ya aittir. 
Buyurun
Sayın Baltacı. (CHP sıralarından alkışlar) 
2.- Kastamonu Milletvekili Hasan Baltacı’nın, Kastamonu ilinin
sorunlarına sorunlarına ilişkin gündem dışı konuşması
HASAN
BALTACI (Kastamonu) - Sayın Başkan, değerli milletvekilleri; bir millî mücadele
şehri olan Kastamonu’nun sağlıktan eğitime, tarımdan hayvancılığa, ulaşımdan
turizme yaşadığı sorunlara dikkat çekmek için burada bulunuyorum. Hepinizi
saygıyla selamlıyorum. 
Elindeki
fabrikaların bir bir özelleştirildiği, istihdama yönelik yeni yatırım alamadığı
yetmezmiş gibi, sağlık ve eğitim hizmetlerinden yeteri kadar faydalanamayan
Kastamonu’nun, bu sebeplerden ötürü nüfusunun 2 katı bugün metropollerdedir.
Geçtiğimiz
hafta Plan ve Bütçe Komisyonunda Sağlık Bakanlığının bütçesi görüşülürken,
eksik olmasın, Sağlık Bakanı da sorduğumuz sorulara cevap vermiş. Kastamonu’nun
19 ilçesi 372 bin nüfusu olduğunu unutmuş olacak ki şöyle bir cevap vermiş:
“Kastamonu ili sağlık tesislerimizde 7 çocuk sağlığı hastalıkları uzmanı, 6
kadın hastalıkları ve doğum uzmanı, 3 göğüs hastalıkları uzmanı görev
yapmaktadır.” Bu cevap, Kastamonu’nun Sağlık Bakanlığı nezdinde yok hükmünde
olduğunun bir ifadesidir. Baypas yapılamayan Kastamonu’da, öğrencilerinin yaklaşık
on iki senedir başka şehirde okuduğu tıp fakültesi, FETÖ kumpasıyla kapatılan
Özel Uğurlu Hastanesi ile kaderine terk edilen Daday Ballıdağ Hastanesinin
durumu hâlâ belirsiz. 
Bakın,
2018-2019 eğitim öğretim döneminde 815 öğretmen açığı hâlâ kapatılmamış
durumda. İl genelindeki okul ve öğretmen açığı nedeniyle bugün Kastamonu’da
10.200 öğrenci taşımalı olarak eğitim yapıyor. On iki yıllık zorunlu eğitimini
tamamladıktan sonra örgün eğitimden uzaklaşan, açık liseye kayıt yaptıran
öğrenci sayımız yeni dönemle birlikte 5.525’e yükseldi. İktidar her öğrencinin
istediği okula gidebileceğini söylemişti. Yeni eğitim öğretim dönemi öncesinde
Kastamonu’da sınavla öğrenci alan liselere 1.785 öğrenci müracaat etti ama
sadece 681’i yerleştirilebildi. Sınavsız öğrenci alan liselere ilk tercihinde
yerleşemeyen öğrenci sayımız 974, imam-hatip liselerine ilk tercihinde yerleşen
öğrenci sayısı ise sadece 259’dur. Bu arada, Millî Eğitimin de aralarında
bulunduğu 22 kurum Kastamonu’da vekâleten idare ediliyor. Böyle bir durumda hiç
kimse görevini layıkıyla yapamaz. 
Eğitimdeki
kaosun bir nedeni de inşaat politikalarıdır. Depreme dayanıklı olmadığı için il
genelinde 21 okul yıkıldı. Yıkılan okulların öğrencileri kamudan bozma
binalarda, 40 ve üzeri mevcutlu sınıflarda eğitim görüyor. Bu kaosun yıllarca
süreceği şimdiden belli. Çocuklarımızın yine mağdur edileceğini şimdiden
söyleyebiliriz. 
Ayrıca,
Kastamonu’da toplam tarım alanının sadece yüzde 44’ünü işleyebilen çiftçiler
artık ekemiyor. Onların ifadesiyle “Hayat televizyonda farklı, köyde çok
farklı.” Bankaya, kooperatife borcu olmayan çiftçi neredeyse kalmamış durumda.
Raflardaki gıda fiyatlarının artışına rağmen çiftçimiz yüzde 50 fakirleşti, her
100 çiftçiden 5’i artık üretmiyor. Kastamonu en çok çiftçisi azalan ilk 15 ilin
arasındadır. Ağlı’da, Devrekâni’de, Seydiler’de insanlar hayvancılık yapmıyor,
hayvanlarını mecburen satıyorlar. Bundan dört ay önce 6 bin lira yapan büyükbaş
hayvanı, bugün 4 bin liraya satamıyor. Tüm bunlar yetmezmiş gibi, Kastamonu
Şeker Fabrikasında özelleştirme süreci hâlâ devam ediyor. Özelleşen fabrikalara
üretim yapan çiftçilerin tarlalarda kar altında kalan pancarları, Kastamonu
Şeker Fabrikası önünde küspe kuyruğu oluşturan Çorumlu hayvan besicileri
Kastamonu Şeker Fabrikasının neden satılmaması gerektiğinin cevabını bizlere
veriyor. 
Ayrıca,
Kastamonu özelleştirmenin ne olduğunu Küre Eti Bakır’dan, Taşköprü SEKA
Fabrikası’ndan çok iyi biliyor. SEKA, MOPAK’a satıldı, bugün, fabrika çürüyor.
Kâğıt fabrikalarını satanlar Türkiye’yi gazete basacak kâğıda muhtaç etmiştir.
Bir asırlık basın geleneğini sürdürmeye gayret eden, İstiklal Marşı’nı ilk kez
Kastamonu’da gazetesinde yayımlayan Hüsnü Açıksöz’ün yol arkadaşları bugün,
gazetelerini günlükten haftalığa, renkliden renksize, 8 sayfadan 6 sayfaya
düşürmek zorunda kaldılar. 
Ayrıca,
bu millete küfür eden Cengiz, yok pahasına, kasasındaki parasıyla birlikte Küre
Eti Bakır’ın sahibi oldu. Bugün, Kastamonu’yu otomobil farikasıyla uyutmaya
çalışanlar, Cengiz Holding’in, Küre Eti Bakır’dan çıkardığı bir pirit ve
kobaltı yine aynı holdingin Mardin Mazıdağı’ndaki fabrikasına götürüldüğünü
bilmek zorundalar. Yine, aynı holdinge, Küre’deki fabrika yetmezmiş gibi, 1
milyar 380 milyonluk ihalesi olan İnebolu Limanı da peşkeş çekilmiş durumda. 
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen. 
Buyurun.

HASAN
BALTACI (Devamla) – Kastamonu turizm cenneti olacaktı ama ilgisizlik nedeniyle
o yıldızı da bir türlü parlayamadı. Sınırları içerisinde 2 milli parka, 170
kilometre sahile, 1.400’ün üzerinde tescilli konağa, kış sporları için eşsiz
sayılabilecek Ilgaz Dağı’na sahip olmasına rağmen Kastamonu’ya üvey evlat
muamelesi yapılıyor. 
Bakın,
bir dönem Abana, Çatalzeytin, İnebolu ve Doğanyurt deniz turizminin gözdesiydi.
Sadece kendi topraklarında yetişen 29 endemik bitkiye sahip olan Loç Vadisi
HES’le hançerlenmeye çalışılıyor. Gelin görün ki derdi doğasını, toprağını
savunmak olan Şerife bacıların, “Çanakkale” türküsünü yazanların karşısına bu
hafta jandarmayla çıktınız. Yine, Ilgaz telesiyej ve teleski tesisleri çürümeye
mahkûm edildi. 
Kastamonu
can çekişiyor, Kastamonu sahipsiz değildir, bunun da bilinmesini istiyorum.
Teşekkür
ediyorum. (CHP sıralarından alkışlar)
BAŞKAN
– Gündem dışı üçüncü söz, Hakkâri’nin genel sorunları hakkında söz isteyen
Hakkâri Milletvekili Sait Dede’ye aittir.
Buyurun
Sayın Dede. (HDP sıralarından alkışlar)
3.- Hakkâri Milletvekili Sait Dede’nin, 28 Kasım 2015 tarihinde
Diyarbakır’da katledilen Tahir Elçi’yi saygıyla andığına ve Hakkâri ilinin
sorunlarına ilişkin gündem dışı konuşması
SAİT
DEDE (Hakkâri) – Sayın Başkan, değerli milletvekilleri; Hakkâri ilinde yaşanan
sorunlarla ilgili konuşma yapmak için gündem dışı söz almış bulunmaktayım. 
Konuşmama
başlamadan önce, bundan üç yıl önce Diyarbakır’da katledilen Sayın Tahir
Elçi’yi saygı ve özlemle andığımı belirtmek istiyorum.
Elbette,
Hakkâri’nin sorunlarını beş dakikaya sığdırmak imkânsız ama elimden geldiğince
kısa kısa anlatmaya çalışacağım. Değerli arkadaşlar, Hakkâri’nin en önemli
sorunu Hakkâri’yi iradesizleştirme ve temsiliyetsiz bırakma sorunudur. Bundan
bir önceki dönem Hakkâri’den seçilen iki milletvekili, Sayın Selma Irmak ve
Sayın Abdullah Zeydan şu an cezaevinde ve yine bu dönem rekor bir oyla seçilen
Leyla Güven, Anayasa’ya aykırı olmasına rağmen, Anayasa’nın 83’üncü maddesine
göre seçilenlerin yargılanmalarının durdurulup bırakılmaları gerekirken ve
yine, Anayasa Mahkemesinin daha önce verdiği emsal örnekler ortadayken haksız
hukuksuz bir şekilde Diyarbakır Cezaevinde tutulmaktadır. Leyla Güven Hakkâri’nin
iradesidir. Leyla Güven bu Meclisin bir üyesidir ve hepinizi bu konuda
sorumluluğa davet ediyorum. Leyla Güven 21 gündür Sayın Öcalan üzerindeki
tecride dikkat çekmek için süresiz, dönüşümsüz açlık grevine girmiştir. Leyla
Güven’in talepleri Hakkâri’nin talepleridir, bizlerin talepleridir. Leyla Güven
haklıdır, tecrit kalkmalıdır. 
Tabii,
bu iradesizleştirme sadece milletvekilleriyle de sınırlı değil. Hakkâri merkez
ve üç ilçesi de 2016 yılından beri halkın seçtikleri tarafından değil kayyumlar
tarafından yönetilmektedir. Yine Hakkâri’nin Yüksekova ilçesinde, sadece bir
ilçede 31 muhtar görevden alınmıştır. Bu da neredeyse halkın yarısının oy
verdiği kişiler tarafından yönetilmemesi demektir. Yani neredeyse Hakkâri’de
seçme ve seçilme hakkı yok sayılmıştır. 
Değerli
arkadaşlar, bildiğiniz gibi Hakkâri ilimiz İran ve Irak’a sınır olan bir
ilimizdir. Ancak bu mevcut konumundan yeterince faydalanmamaktadır. Esendere
Sınır Kapısı bir ticaret kapısı olmasına rağmen, ithalat çok küçük, sınırlı bir
kotayla yapılabilmektedir, bu da halkı ciddi anlamda mağdur etmektedir. Yine
yıllardır iktidar tarafından “Açıldı, açılacak.” denilen Derecik Sınır Kapısı
hâlâ faaliyete geçmemiştir. 
Hakkâri
de sanayi adına herhangi bir tesis, bir kuruluş yok, turizm ise yok denecek
kadar azdır. Halkın temel geçim kaynağı ise tamamen tarım ve hayvancılıktır.
Yalnız, boşaltılan köyler, yasaklanan yaylalar ve özel güvenlik bölgeleri
nedeniyle tarım ve hayvancılık da neredeyse bitmiş durumdadır. 
Yine
bir diğer önemli sorunumuz Hakkâri’de bulunan arama, kontrol noktaları. Başta
Yeniköprü arama, kontrol noktası olmak üzere Van-Hakkâri, Hakkâri-Çukurca,
Hakkâri-Yüksekova ve Yüksekova-Şemdinli arasında bulunan arama, kontrol
noktalarında uzun araç kuyrukları oluşmakta ve insanlar bu noktalarda saatlerce
beklemektedir. Yarım saat, kırk beş dakikada gitmeniz gereken yolu bir buçuk
saatte ancak katedebiliyorsunuz. 
Hakkâri’de
sağlık alanında da ciddi sorunlar yaşanmaktadır. Bildiğiniz gibi, Hakkâri’ye en
yakın il Van olup arasındaki mesafe 200 kilometre civarıdır, yolları çetin ve
çoğu zaman da mevsimlik koşullarından dolayı geçilemez durumdadır. Hakkâri’de
anjiyo ünitesi olmadığından dolayı hastalar Van’a sevk ediliyor. Bu yolda geçen
süre hem hastalar hem sağlık personeli hem de maliyet bakımından ciddi sorunlar
oluşturuyor. 
Yine
2016 yılından beri Hakkâri ve ilçelerine atanan kayyumların yaptığı
hukuksuzluklar, kural tanımazlıklar saymakla bitmez. Çok küçük bir örnek
vereyim size, Yüksekova’ya atanan kayyumun cuma namazında ilçe merkezinde yaşattığı
sıkıyönetim ve OHAL benzeri bir durumu sizinle paylaşayım: Kayyum her cuma
Merkez Camisi’nde namaza gittiğinde Yüksekova çarşı merkezindeki ana cadde
trafiğe namaz süresince kapatılıyor, hiçbir aracın geliş gidişine izin
verilmiyor ve bu bahsettiğim cadde, Yüksekova’yı Şemdinli’ye, Esendere’ye,
Hakkâri’ye bağlayan ana caddedir. 
Hakkâri’deki
idarecilerin hukuk tanımazlıkları bunlarla da sınırlı değil. Son Sayıştay
raporlarında ortaya çıktığı üzere köye hizmet götürme birliklerine ait bütçe
amacı dışında kullanılarak folklor kıyafetlerine, tenis kortuna, referandum
için araç kiralamaya ve kiralanan araçların yakıt giderleri gibi yerlere
harcandığı kalem kalem tespit edildi. Ortaya çıkan rakam 10,5 milyon TL. İl
özel idaresi bütçesi işte böyle pervasızca harcanmış. 
Gördüğünüz
gibi, Hakkâri’yle ilgili birkaç sorunu bu kısa sürede sizlerle paylaştım.
Aslında tüm bu sorunların altında yatan temel sorun demokrasi sorunudur.
Bunları aşmanın tek yolu demokrasiyi ve hukuku üstün kılmaktan geçer.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Sayın milletvekilleri, şimdi, sisteme giren ilk on beş milletvekiline
yerlerinden birer dakika süreyle söz vereceğim.
MUHAMMED
LEVENT BÜLBÜL (Sakarya) – Sayın Başkanım, affedersiniz.
BAŞKAN
– Buyurun Sayın Bülbül.
MUHAMMED
LEVENT BÜLBÜL (Sakarya) – Şimdi ben sisteme girmedim ama bir mikrofonumu
açabilir misiniz? 
BAŞKAN
– Açabilir miyiz arkadaşlar.
Tamam,
buyurun.
IV.- AÇIKLAMALAR
1.- Sakarya Milletvekili Muhammed Levent Bülbül’ün, Türkiye’nin millî
üniter yapısına ve ortak değerlerine yönelik yapılabilecek haksız
değerlendirmeleri kabul etmelerinin mümkün olmadığına, bu konuda Başkanlık
makamının gerekli müeyyideleri uygulamasını talep ettiklerine ilişkin
açıklaması 
MUHAMMED
LEVENT BÜLBÜL (Sakarya) – Sayın Başkanım, şimdi, bu son günlerde, yaklaşık bir
hafta, on günden beri Meclis kürsüsünden, Türkiye’yi var eden ortak
değerlerimize, anayasal millî üniter yapımıza yönelik ve aynı zamanda
Türkiye’nin anayasal idari bütünlüğüne yönelik bazı ifadeler bizim ciddi bir
şekilde tepkimize neden olmaktadır, Mecliste de bunları sık sık dile
getiriyoruz. Dün de sizin zatıalinizin ifade ettiği gibi, daha önce İç Tüzük’te
yapılmış olan değişiklikler gereğince bunların birtakım müeyyidelerinin
olduğunu sizler hatırlatmıştınız efendim. Bu konular, tabii ki Başkanlığımızın
teklifi üzerine gündeme gelebilecek hususlardır ama biz de Milliyetçi Hareket
Partisi Grubu olarak bu husustaki hassasiyetimizi dile getirmek istiyoruz.
Türkiye’nin millî üniter yapısına yönelik olarak, bu memleketin ortak
değerlerine yönelik olarak yapılabilecek haksız ve yanlış değerlendirmeleri,
nitelendirmeleri bizim kabul etmemiz mümkün değildir. Bunlarla ilgili olarak
Başkanlık makamının da gerektiği zaman değerlendirmesini yapıp gerekli müeyyideleri
uygulamasını da ayrıca talep ediyoruz efendim.
Saygılar
sunuyorum.
BAŞKAN
– Teşekkür ederim Sayın Bülbül.
Sayın
milletvekilleri, şimdi, sisteme giren ilk on beş milletvekiline yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Birer
dakikaya başlıyoruz.
Sayın
Özyürek, buyurun.
2.- Sivas Milletvekili Ahmet Özyürek’in, Batman ilindeki operasyonda
şehit düşen polise Allah’tan rahmet, Sivas'ta yolcu treninin yük treniyle
çarpışması sonucu yaralananlara acil şifalar dilediğine ilişkin açıklaması
AHMET
ÖZYÜREK (Sivas) – Sayın Başkan, dün Batman’da yapılan operasyonda şehit düşen
polisimize Allah’tan rahmet, kederli ailesine başsağlığı diliyorum. 
Sivas
Divriği ilçemizden Sivas yönüne giden yolcu treninin Ulaş ilçemiz yakınlarında
Bostankaya mevkisinde raylarda bekleyen yük treniyle çarpıştığı ve ilk
belirlemelerde 8 kişinin yaralandığı kazada yaralılarımıza acil şifalar
diliyorum. 
Ne
mutlu Türküm diyene!
BAŞKAN
– Sayın Taşdoğan…
3.- Gaziantep Milletvekili Ali Muhittin Taşdoğan’ın, Edirne’de sağanak
yağış sonrası yaşanan sel felaketi nedeniyle Edirnelilere geçmiş olsun
dileğinde bulunduğuna ilişkin açıklaması 
ALİ
MUHİTTİN TAŞDOĞAN (Gaziantep) – Sayın Başkan, değerli milletvekilleri;
meteorolojinin kuvvetli yağış uyarısı yaptığı Edirne’de dün akşam saatlerinden
itibaren etkili olan sağanak yağış kentte gece boyunca etkili oldu ve giderek
şiddetini artırarak sel felaketine sebep oldu. Edirne-Kırklareli ve Edirne
Havsa kara yollarında ulaşımın yağış nedeniyle durma noktasına geldiğini, cadde
ve sokakların, hatta hastane acil servislerinin sular altında kaldığını gördük.
Bu hastanelerde yatan hastalar güvenle Sultan 1. Murat Hastanesine
nakledilmiştir. Edirne Valimiz Sayın Ekrem Canalp’la irtibat kurduğumuzda
kendileri afet sahasında olduğunu, yaraların sarıldığını, en kısa zamanda
selden zarar gören vatandaşlarımızın yaralarının sarılacağını ifade etti. 80
yaşında bir vatandaşımızın kayıp olduğu bilgisi mevcuttur. Bunun dışında çok
şükür, can kaybı bilgisi yoktur. Biz de MHP olarak tüm Edirneli
vatandaşlarımıza geçmiş olsun dileklerimizi iletiriz. 
Teşekkürler.

BAŞKAN
– Sayın Yaşar…
4.- İstanbul Milletvekili Serap Yaşar’ın, Yemen’de yaşanan insani krize
ilişkin açıklaması
SERAP
YAŞAR (İstanbul) – Teşekkürler Sayın Başkanım. 
Meclis
Genel Kurulunun dikkatini Yemen’de yaşanan insani krize ve açlıktan bir deri,
bir kemik kalmış çocukların içler acısı durumuna çekmek istiyorum. 
Maalesef
Birinci Dünya Savaşı’nda yaşananların çok ilerisinde, acı manzaralara ve
zulümlere şahit oluyoruz. Yemen’deki durum Birleşmiş Milletler raporlarında
modern tarihin insan eliyle üretilmiş en büyük insani krizi olarak
tanımlanıyor. Ülke nüfusunun yaklaşık yarısı açlık sınırında. Hâlihazırda
ülkede 2017 nisan ayında ortaya çıkan ve 2.200’den fazla kişinin hayatını
kaybetmesiyle sonuçlanan ve vaka sayısı 1 milyonu bulan modern tarihin en büyük
ve en hızlı yayılan kolera salgını yaşanmakta. Ülkemiz bu konuda dünyanın
vicdanı hâline gelmiştir. Tüm kurum ve kuruluşlarımızla yaraya merhem olmaya
çalışıyorsak da zulüm tüm yakıcılığıyla devam etmektedir. 
Bugün
Sayın Cumhurbaşkanımızın İstanbul’da düzenlenen İSEDAK toplantısında dile
getirdiği gibi, çözümün asıl muhatapları bizler ve tüm İslam coğrafyasıdır. 
(Mikrofon
otomatik cihaz tarafından kapatıldı) 
BAŞKAN
– Sayın Gürer... 
5.- Niğde Milletvekili Ömer Fethi Gürer’in, Niğde ili Ulukışla
ilçesindeki Darboğaz Göleti’nde su kaçağı sebebiyle su tutulamamasının
yarattığı problemlere ilişkin açıklaması 
ÖMER
FETHİ GÜRER (Niğde) – Teşekkürler Sayın Başkan. 
Niğde
Ulukışla Darboğaz yerleşmesi 2014 yılında inşaatı biten Darboğaz Sulama
Göleti’nde gölette meydana gelen su kaçağı sebebiyle dört yıldır su
tutulamamaktadır. Gölet tadilatı için çabalarımız olmuştur. Devlet Su İşleri
Bölge Müdürlüğü inceleme sonucu 2018 yılında keşif bedeli çıkarılmış ve Devlet
Su İşleri Genel Müdürlüğüne gönderilmiştir. Göletin tadilat, tamirat için
ödenek sıkıntısı olduğu söylenerek ihaleye çıkarılamayacağı belirtilmektedir.
Darboğaz’ın kapalı sulama sistemi ve göleti olmaması bahçeciliği tehdit
etmektedir. Dünyaca ünlü Darboğaz kirazının devamı ve kalitenin düşmemesi için
2019 Mart ayı başından itibaren gölette mutlaka su tutulması için gereği
yapılmalıdır. Ayrıca Darboğaz Sındıran mevkisinde Niğde İl Özel İdaresinin
yapacağı gölet de mutlaka yapılmalıdır. Dünyaca ünlü Darboğaz Napolyon kirazı
üreticisinin mağdur olmaması için gereken çalışmalar sağlanmalıdır. 
Ayrıca
Himmetli, Karanlıkdere, Kolsuz, Emirler Göletlerinin de bir an önce yapılması
sağlanmalıdır. 
(Mikrofon
otomatik cihaz tarafından kapatıldı) 
BAŞKAN
– Sayın Taşkın… 
6.- Mersin Milletvekili Ali Cumhur Taşkın’ın, 25 Kasım Kadına Yönelik
Şiddete Karşı Uluslararası Mücadele ve Dayanışma Günü vesilesiyle kadına
şiddeti önleyecek en önemli yöntemin eğitim olduğuna ilişkin açıklaması 
ALİ
CUMHUR TAŞKIN (Mersin) – Teşekkür ederim Sayın Başkan. 
Hafta
sonu 25 Kasım Kadına Yönelik Şiddete Karşı Uluslararası Mücadele Günü
çerçevesinde ülkemizde farkındalık ve duyarlılık oluşumuna yönelik birçok
etkinlik düzenlendi. Yaradılmışların en şereflisi olan insana, hele hele kadına
yönelik şiddet asla kabul edilemez. Bizim medeniyetimiz ve inanç değerlerimizde
şiddetin asla yeri yoktur. 
AK
PARTİ olarak iktidara geldiğimiz günden beri kadınlarımızın önündeki engelleri
kaldırmak için tarihî reformlar gerçekleştirdik. Bunların en önemlilerinden
biri Ailenin Korunması ve Kadına Karşı Şiddetin Önlenmesine Dair 6284 sayılı
Kanun’dur. Aile kurumunun güçlendirilmesi, ülkemiz için bir gelecek
meselesidir, gündelik siyasi kaygılara alet edilmeden ele alınması
gerekmektedir. Kadına şiddeti uzun vadede önleyecek en önemli yöntem eğitimdir.

Yediden
yetmişe toplumun her kesiminde yapılacak eğitim çalışmaları artarak devam
etmelidir diyor, Genel Kurulu saygıyla selamlıyorum. 
BAŞKAN
– Sayın Şeker… 
7.- Kocaeli Milletvekili İlyas Şeker’in, 24 Kasım Öğretmenler Günü
vesilesiyle öğretmenleri saygıyla selamladığına ve Kocaeli’de Kuzey Marmara
Otoyolu çalışmaları sırasında viyadüğün çökmesiyle yaralanan işçilere acil şifalar
dilediğine ilişkin açıklaması 
İLYAS
ŞEKER (Kocaeli) – Teşekkür ediyorum Sayın Başkan. 
Kutsal
olduğu kadar mesuliyeti de yüksek olan bir mesleği icra eden, gönüllerimizde
müstesna bir yere sahip olan öğretmenlerimizi saygıyla selamlıyorum. 
Bizleri
yetiştiren ve bu görevlere gelmemizin altyapısını oluşturan, gençlerimizin
mimarı olan ve geleceğe hazırlayan öğretmenlerimizin 24 Kasım Öğretmenler
Günü’nü kutluyorum. 
Başta
görevleri başında şehit düşmüş eğitimciler olmak üzere ahirete intikal eden tüm
öğretmenlerimize Allah’tan rahmet diliyorum. 
Sayın
Başkanım, seçim bölgem Kocaeli’de Kuzey Marmara Otoyolu Kocaeli-Gebze-Tavşanlı
kesimindeki viyadük inşaatı çalışması sırasında oluşan iş kazasında 4 işçimizin
beton altında kaldığı haberini aldık. Kurtarma çalışmaları devam ediyor.
Temennimiz işçilerimizin sağlıklı bir şekilde kurtarılmalarıdır. İlgili
kurumlar gerekli incelemeleri başlatmışlardır. Geçmiş olsun diyorum,
işçilerimize acil şifalar diliyorum.
BAŞKAN
– Sayın Adıgüzel…
8.- Ordu Milletvekili Mustafa Adıgüzel’in, TMO’nun fındık alımıyla
ilgili yaşanan sorunlara ilişkin açıklaması 
MUSTAFA
ADIGÜZEL (Ordu) – Teşekkürler Sayın Başkan.
Bilindiği
üzere 2018 fındık sezonunda bütün uyarılarımıza rağmen devlet, destekleme
fiyatı vermedi ve en son nihayet kasım ayında 14 liradan TMO üzerinden fındık
alımına başladı. Fakat bu sefer de TMO nem ve randıman oyunları yapmaya
başladı. Bölgeden çok yoğun şikâyet geliyor. Yani nem oranı fazla olmayan
fındıklar yüksek nem oranı çıkarılarak ve de randımanı düşük gösterilerek
alınmıyor. Bu şekilde manavlara giden fındıkların alındığını görüyoruz. 70-80
kilometreden TMO depolarına gelip fındığı teslim etmek isteyen vatandaşlar bir
sürü eziyetle karşılaşıyorlar. Artık bu saatten sonra bu eziyete son
verilmesini özellikle rica ediyorum.
Teşekkür
ediyorum.
BAŞKAN
– Sayın Kılıç…
9.- Kahramanmaraş Milletvekili İmran Kılıç’ın, şehit Hulusi Demirci’ye
Allah’tan rahmet dilediğine ve 28 Kasım 1919 Cuma sabahı Maraş’ta yaşanan
bayrak olayına ilişkin açıklaması 
İMRAN
KILIÇ (Kahramanmaraş) – Teşekkür ederim Sayın Başkanım.
Dün
Kahramanmaraş Ekinözülü şehidimiz Hulusi Demirci’yi ebedi aleme yolcu eyledik. 
İşgalci
güçlerin Kahramanmaraş’ta yaptığı taşkınlıklar tam bir terör havası estirir,
hatta işgal amirlerinden Guvernör Andre’nin emriyle Maraş Kalesi’nde dalgalanan
bayrağımız indirilir. 28 Kasım 1919 Cuma sabahı Maraşlının acı günüdür. Kale
burcundan bayrağın indirilmesi şehri infiale sürükler. Savcı Mehmet Ali
Kısakürek’in Alem-i İslam’a Hitap beyannamesini yazarak şehrin muhtelif
yerlerine dağıtması halkın bilgilenmesine ve bu olumsuz olaya karşı tepkisine
neden olur. Bayrağın inmesi karşısında Maraşlılar sessiz kalmazlar. O gün cuma
namazı için gelen cemaate hutbede İmam Hatip Rıdvan Hoca’nın “Bayraksız cuma
namazı kılınması caiz değildir.” sözü üzerine cemaat topluca kaleye hücum
ederek indirilen bayrağı yeniden kale burçlarına diker ve dönüp cuma namazını
eda eder. 
BAŞKAN
– Sayın Bakbak…
10.- Gaziantep Milletvekili Derya Bakbak’ın, “kadına karşı şiddette
sıfır tolerans” ilkesiyle kadınların istismara, haksızlığa ve şiddete uğramadan
onurlu bir yaşam sürmeleri için mücadelelerine devam edeceklerine ilişkin
açıklaması 
DERYA
BAKBAK (Gaziantep) – Sayın Başkan, değerli milletvekilleri; kadına yönelik
çalışmalarda elde ettiğimiz onca başarı yanında şiddetin hâlâ insanlık sorunu
olarak varlığını koruyor olması elbette hepimizi derinden üzmektedir. Şiddet, kadının başarısını
gölgeleyen, kadının kazanımlarının önüne geçen bir sorun olarak hepimizin ortak
mücadele alanıdır. Öncelikle belirtmek isterim ki, ister aile içinde olsun
ister toplum hayatı içinde olsun, her türlü şiddete karşıyız. Şiddetin hiçbir
çeşidine müsamaha gösterilemez. Kadına karşı şiddetle mücadele her zaman ilk
önceliğimiz oldu. Sayın Cumhurbaşkanımızdan aldığımız güçle, “kadına karşı
şiddette sıfır tolerans” ilkesiyle, kadınların zulme, istismara, haksızlığa ve
şiddete uğramadan onurlu bir yaşam sürmeleri için mücadelemize devam edeceğiz. 
Kadına yönelik şiddetin gündemimizden sonsuza dek silinip
gitmesini temenni eder, hepinizi sevgi ve saygıyla selamlarım. 
BAŞKAN – Sayın Yalım…
11.- Uşak Milletvekili Özkan Yalım’ın, ilk taksiti ödeyemediği için 7143
sayılı Bazı Alacakların Yeniden Yapılandırılmasına Dair Kanun kapsamında matrah
artırımından ve borç yapılandırmasından faydalanamayan mükelleflerin
mağduriyetine ilişkin açıklaması 
ÖZKAN
YALIM (Uşak) – Teşekkür ederim Sayın Başkan. 
Birçok
mükellefimizin talebi üzerine, 7143 sayılı Yapılandırma Kanunu kapsamında
matrah artırımından ve borç yapılandırmasından faydalanan mükelleflerin, gelir
idaresince, ilk taksitlerini eylül ayında ödemeleri gerekiyordu. Ancak ilk
taksiti ödeyemeyenler hem yapılandırmadan hem de matrah artırımındaki koruyucu
hükümlerden faydalanamıyorlar. Bu durumda çok sayıda mükellefimiz var.
Mükelleflerimizin talebi; ilk taksiti ödeyemeyen kişilere ilk taksitlerini ve
gecikme zammıyla ödeme imkânı verilerek yasadan yararlanma olanaklarının
devamının sağlanmasıdır. Böylelikle, yasanın amacına uygunluğunun sağlanması da
daha üst düzeyde olacaktır. 30 Kasım Cuma günü ikinci taksitlerin ödenmesinin
son günüdür. Bir ve ikinci taksitleri birlikte ödenilirse, böyle bir hak
verilirse sorun çözülecektir. 
Teşekkür
ederim. 
BAŞKAN
– Sayın Filiz…
12.- Gaziantnep Milletvekili İmam Hüseyin Filiz’in, işsizliği azaltmak için
üretimi artırmak gerektiğine ilişkin açıklaması 
İMAM
HÜSEYİN FİLİZ (Gaziantep) - Teşekkür ederim Sayın Başkan. 
İki
gün önce Gaziantep’te karşılaştığım, altı aylık iş akitlerinin beş gün sonra
sona ereceğini, işsiz kalacaklarını ve ceplerinde dolmuş paralarının bile
olmadığını dile getiren iki geçici işçinin feryadı, tüm işsizlerimizin içinde
bulundukları vahim duruma tercüman olmuştur. Türkiye İstatistik Kurumu
verilerine göre, Türkiye genelinde işsiz sayısı, 2018 yılı ağustos ayı
itibarıyla 3 milyon 670 bin kişi olmuştur. Üniversite mezunu işsiz sayısı ise
850 bin civarındadır. Yani işsizlerin yüzde 30’a yakını üniversite mezunu. 
İşsizliği
azaltmak için üretimi artırmaktan başka çare olmadığını belirtiyor, Genel
Kurulu saygılarımla selamlıyorum.
BAŞKAN
– Sayın Tanal…
13.- İstanbul Milletvekili Mahmut Tanal’ın, Şanlıurfa ili Karaköprü
ilçesi Seyrantepe Mahallesi’nde yaşanan elektrik ve doğal gaz sıkıntısına,
Şanlıurfa Büyükşehir Belediyesinin Seyrantepe Mahallesi’ne neden hizmet
götürmediğini öğrenmek istediğine ilişkin açıklaması 
MAHMUT
TANAL (İstanbul) – Teşekkür ediyorum Değerli Başkan.
Şanlıurfa
ili Karaköprü ilçesi Seyrantepe mahallesi Urfa’nın en fazla gelişen
mahallelerinden, nüfusu 40 binin üzerinde. Dört beş gün sırayla günde en az
yedi saat ile on saat arası sürekli elektrik kesilmekte ve burada yetkililer
herhangi bir muhatap bulamamakta. TOKİ’nin burada yapmış olduğu binalar
nedeniyle doğal gaz yok; elektrik günde yedi sekiz saat, on saat kesiliyor ve
binalarda kömür bacası da olmadığı için, soba bacası da olmadığı için
vatandaşımız ısınamıyor, taksitlerini ödeyemiyor. Belediye sokak isimlerinin
tabelasını koymadığı için gelen tebligatların hepsi, yüzde 50’si geri dönüyor.
Vatandaşımız borcunu ödeyemediği için yüzde 70’i icralık. Bu nedenden dolayı,
vatandaş TOKİ’den aldığı evlerden dolayı mağdur; TOKİ taksitlerinin
düşürülmesini, bedellerin düşürülmesini… Şanlıurfa Belediyesi neden bu
Seyrantepe mahallesine hizmet yapmamaktadır, hizmet götürmemektedir?
Teşekkür
ediyorum.
BAŞKAN
– Sayın Çelebi…
14.- İzmir Milletvekili Mehmet Ali Çelebi’nin, emeklilikte yaşa
takılanlara makul ve adilane bir çözüm üretilmesi gerektiğine ilişkin
açıklaması 
MEHMET
ALİ ÇELEBİ (İzmir) – Teşekkürler Sayın Başkan.
Çalışma
yaşamına başladıklarında yirmi-yirmi beş yıl sigortalılık süresini ve gerekli
prim gün sayısını doldurduğunda emekliliğe hak kazanacağını düşünen milyonlarca
yurttaş bir anda yaş koşuluyla karşı karşıya kalmıştır. Bu, özü itibarıyla bir
hak gasbıdır. Emeklilikte yaşa takılanlara makul ve adilane bir çözüm
üretilmesi gerekmektedir. Siyasal iktidar tarafından mevcut durum, talepler ve
hatta rakamlar gerçekliğinden kopartılarak 38 yaşında emekliliğe, maliyete ve
sosyal güvenlik sisteminin altından kalkamayacağı bir yüke indirgenmiştir. Yaşa
takılanlar için emeklilik yaşının düşürülmesi yoluyla yurttaşlarımıza emeklilik
haklarının, sosyal güvenlik sistemimizi zora sokmaksızın iade edilmesi
mümkündür; bu, lütuf değil hak iadesidir. EYT meselesi çözülmelidir.
Teşekkürler.

BAŞKAN
– Sayın Kayışoğlu…
15.- Bursa Milletvekili Nurhayat Altaca Kayışoğlu’nun, Bursa Hızlı Tren
Projesi’nde çalışan işçilerin mağduriyetinin giderilmesi gerektiğine ilişkin
açıklaması 
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Bursa
hızlı tren projesinde çalışan yaklaşık 300 işçi iki aydır ücretlerini
alamadıklarını söylüyor. Yılan hikâyesine dönen Bursa hızlı treni için ayrılan
ödeneği yanlış projelerle çöpe atanlar işçilerin emeğinin karşılığını
vermeyerek şimdi de işçileri mağdur ediyorlar. 2012’den beri Godot’yu bekler
gibi hızlı treni bekleyen Bursalılar zaten bu tren projesiyle ilgili her
anlamda fazlasıyla mağdur oldular. Bari işçileri mağdur etmeyin, alınlarındaki
ter kurumadan emeklerinin karşılığını ödeyin diyorum Bursalılar adına.
BAŞKAN
– Sayın Yayman…
16.- Hatay Milletvekili Hüseyin Yayman’ın, Kocaeli’de Kuzey Marmara
Otoyolu çalışması sırasında viyadüğün çökmesi sonucu hayatını kaybeden işçilere
Allah’tan rahmet dilediğine ve Türkiye’nin yeni bir seçim sürecine girdiğine
ilişkin açıklaması 
HÜSEYİN
YAYMAN (Hatay) – Teşekkür ederim Sayın Başkanım.
Sizi
ve değerli Meclisimizi saygıyla, sevgiyle selamlıyorum ve ekranları başında
bizleri izleyen değerli hemşehrilerime saygılarımı, sevgilerimi gönderiyorum. 
Öncelikle
bugün Kocaeli’de elim bir iş kazasında hayatını kaybeden işçi kardeşlerime
Allah’tan rahmet diliyorum, kederli ailelerine sabır diliyorum, milletimizin
başı sağ olsun. 
Türkiye
yeni bir seçim sürecine girdi. İnşallah 11’inci yerel seçimleri yapmış olacağız
31 Mart seçimlerinde. Şimdiye kadar yapılan 10 seçimin 3 tanesini AK PARTİ
kazandı ve 6 tane genel seçim, 3 tane yerel seçim, 3 tane referandum, 2
Cumhurbaşkanlığı seçimi olmak üzere 14 genel seçimi, yerel seçimi ve
Cumhurbaşkanlığı seçimini kazanan AK PARTİ’miz bu yerel seçimlerin de favorisidir
ve inşallah kazanacağız diyoruz. Belediyecilik AK PARTİ’nin işidir ve yerel
yönetimlerde başlattığımız hizmetlerin 31 Mart…
(Mikrofon
otomatik cihaz tarafından kapatıldı) 
BAŞKAN
– Son olarak Sayın Erdem…
17.- İstanbul Milletvekili Arzu Erdem’in, ücret ve özlük hakları
yönünden sözleşmeli eczacılar ile kadrolu eczacılar arasındaki farkın
giderilmesiyle ilgili Çalışma, Sosyal Hizmetler ve Aile Bakanlığında, yaşlı
bakım teknikerlerinin meslek tanımıyla ilgili Sağlık Bakanlığında çalışma
yapılıp yapılmadığını öğrenmek istediğine ilişkin açıklaması 
ARZU
ERDEM (İstanbul) – Teşekkür ederim Sayın Başkan.
Sayıları
102 olan sözleşmeli eczacılar kadrolu eczacılarımızla aynı görevi yapmalarına
rağmen ücret ve özlük hakları yönünden mağduriyet yaşamaktadır. Sözleşmeli ve
kadrolu eczacılar arasındaki farkın giderilmesi için Çalışma Bakanlığının bir
çalışması var mıdır?
İkincisi:
Yükseköğretim bünyesinde 109’dan fazla yaşlı bakımı ön lisans programı
bulunmaktadır. Buradan mezun olanların toplam sayısı 35 bine ulaşmıştır.
Başımızın tacı yaşlılarımızın sağlık, sosyal ve kişisel bakımlarını karşılamak
üzere eğitilen bu gençlerimize temel branş sağlık meslek dersleri
verilmektedir. Sağlık meslek mensupları ile sağlık hizmetlerinde çalışan diğer
mensupların iş ve görev tanımlarına dâhil yönetmelikte yaşlı bakım teknikerleri
“diğer meslek mensupları” olarak tanımlanmaktadır. Meslek tanımı içeriği çok
kısıtlı tutulmuştur. Basit sağlık işlemlerine bile yetki verilmemiştir. Sağlık
Bakanlığının yaşlı bakım teknikerlerinin meslek tanımıyla ilgili bir çalışması
var mıdır, yoksa ne zaman olacaktır?
Teşekkür
ederim.
BAŞKAN
– Değerli arkadaşlar, şimdi sayın grup başkan vekillerinin söz taleplerini
karşılayacağım.
Sayın
Türkkan, buyurun.
18.- Kocaeli Milletvekili Lütfü Türkkan’ın, Kocaeli’nin Gebze ilçesinde
Kuzey Marmara Otoyolu çalışması sırasında viyadüğün çökmesi sonucu hayatını
kaybeden işçiler ile Batman’da şehit olan polis memuru Birol Öztekin’e
Allah’tan rahmet dilediğine, Edirne’de yaşanan sel felaketi nedeniyle
çiftçilere yardımcı olunması gerektiğine, 28 Kasım Necip Hablemitoğlu’nu
doğumunun 64’üncü yıl dönümüne, 28 Kasım İznik’in düşman işgalinden
kurtuluşunun 98’inci yıl dönümüne ve Cumhurbaşkanının AK PARTİ grup
toplantısında yaptığı açıklamalarına ilişkin açıklaması 
LÜTFÜ
TÜRKKAN (Kocaeli) – Sayın Başkanım, bugün öğle saatlerine doğru benim seçim
bölgem olan Kocaeli’nin Gebze ilçesinden üzücü bir haber aldım. Kuzey Marmara
Otoyolu kapsamında inşaatı devam eden bir viyadük çöktü. Sayın Valinin son
açıklamasına göre 4 işçi enkazın altında hâlâ, 2 işçimizin de cansız bedenine
ulaşılmış. Gelişmeleri yakından takip ediyorum, başka can kaybı olmamasını
Cenab-ı Allah’tan niyaz ediyorum. Hayatını kaybeden kardeşlerimize Allah’tan
rahmet, ailelerine ve ülkemize başsağlığı diliyorum. Bu noktada bu olayla
ilgili ihmal veya ihmallerin ortaya çıkarılması konusunda, hem şahsımın hem de
İYİ PARTİ Grubunun, sonuna kadar takipçisi olacağını ifade etmek istiyorum.
Az
evvel Edirne’den de bir sel felaketi haberi aldık. Umuyorum herhangi bir can kaybı
da yok ama orada yaşayan, tarım yapan çiftçilerimizin çok ciddi bir mal kaybı
var. Devletimiz bu konuda, çiftçilerin mağduriyetinin giderilmesi konusunda
yardımcı olacaktır diye düşünüyorum.
Dün
akşam Batman’da özel harekât polislerimiz ile teröristler arasında çıkan
çatışmada binada bulunan 4 yaşındaki bir çocuğun zarar görmemesi için hassas
davranıp kendisini tehlikeye atan polis memuru Birol Öztekin şehit oldu.
Kahraman polisimize Allah’tan rahmet diliyorum, ailesine ve milletimize
başsağlığı diliyorum. 
Bugün,
evinin önünde uğradığı silahlı saldırı sonucu 2002 yılında kaybettiğimiz merhum
tarihçi ve yazar hemşehrim Necip Hablemitoğlu’nun 64’üncü doğum günü.
Hablemitoğlu Türkiye dışındaki Türk toplulukların yakın tarihi hakkında önemli
çalışmalar yapan, Orta Avrupa ve Balkanlardaki Türk eserleri, Türk azınlıkları
ve şehitlikleri konusunda detaylı araştırmalarda bulunan, Gagavuz Türklerinin
Latin alfabesine geçişinde danışmanlık hizmeti veren ve özellikle Kırım
Türkleri hakkında çok sayıda makale yayınlayan önemli bir akademisyendi.
(Mikrofon
otomatik cihaz tarafından kapatıldı)
BAŞKAN
– Açalım arkadaşlar.
LÜTFÜ
TÜRKKAN (Kocaeli) - FETÖ’nün devlette kadrolaşmasıyla ilgili ilk ciddi
araştırmayı yapan ve bunu “Köstebek” adlı kitabıyla ortaya koyan Hablemitoğlu,
bu terör örgütünün doğrudan hedefi hâline gelmiş ve suikastının üzerinden on
altı yıl geçmiştir. Bugün yapılan FETÖ’yle mücadelede kendisinin haklılığı geç
de olsa anlaşılmıştır. Bu vesileyle merhum Hablemitoğlu’nu yüce Meclisin
huzurunda rahmet ve minnetle anıyorum.
Bugün
kültür abidesi, âlimler diyarı İznik’in düşman işgalinden kurtuluşunun 98’inci
yıl dönümü, de kutlu olsun. Bu vesileyle başta Millî Mücadele Başkomutanı Gazi
Mustafa Kemal Atatürk olmak üzere, İznik topraklarını vatan yapan tüm şehitlerimizi
rahmetle, minnetle yâd ediyor, tüm İznik halkına buradan da sevgi ve
saygılarımı gönderiyorum.
Sayın
Başkan, değerli milletvekilleri; dün Adalet ve Kalkınma Partisi grup
toplantısında Cumhurbaşkanı Sayın Erdoğan Çankaya, Beşiktaş, Kadıköy ve Şişli
ilçesinde yaşayan vatandaşlarımız için...
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – ...“Türkiye yansa bunların umurlarında değil.” açıklamasını
yaptı. Bu açıklamayı oldukça talihsiz buluyor ve şiddetle kınıyoruz. İnsanları
sürekli etnik ve mezhepsel olarak kutuplaştıran Sayın Cumhurbaşkanının yeni
marifeti ilçeleri ayrıştırmak olmuştur. Erdoğan’ın bu sözleri bana, Akit
televizyonunda sunuculuk yapan bir meczubun “Sivil öldürecek olsak Etiler’den,
Cihangir’den, Nişantaşı’ndan başlarız.” sözlerini hatırlattı. Bu iki söylem
arasında mental olarak hiçbir fark yoktur. Biz bu kutuplaştırıcı ve ayrıştıran
söylemlere inat, İYİ PARTİ olarak bu güzel memleketin dört bir köşesinde
yaşayan her vatandaşımızı aynı görüyor, etnik, mezhep ve ilçe ayırmaksızın
herkesi kucaklıyoruz.
Saygılar
sunuyorum Sayın Başkanım, teşekkür ederim.
BAŞKAN
– Sayın Bülbül, buyurun.
19.- Sakarya Milletvekili Muhammed Levent Bülbül’ün, Batman’da şehit
olan polis memuru Birol Öztekin ile Kocaeli’de Kuzey Marmara Otoyolu çalışması
sırasında viyadüğün çökmesi sonucu hayatını kaybeden işçilere Allah’tan rahmet
dilediğine, Edirne’de yaşanan sel felaketi nedeniyle geçmiş olsun dileğinde
bulunduğuna, yurt dışındaki okullardan 2007 yılında mezun olanların
Türkiye’deki üniversitelerde denklik alamamasının ve askerlik görevini yerine
getirmede yaşadıkları sıkıntıların takipçisi olacaklarına ilişkin açıklaması 
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; ben de
öncelikle dün Batman’da şehit olan Birol Öztekin polisimize Allah’tan rahmet,
ailesine ve Türk milletine başsağlığı dileyerek konuşmama başlamak istiyorum.
Edirne’de
meydana gelen sel ve su baskınından dolayı da Edirne halkına, vatandaşlarımıza
geçmiş olsun dileklerimi ifade ediyorum.
Kuzey
Marmara Otoyolu inşaatının Gebze mevkisinde meydana gelen göçük hepimizin içini
sızlattı. Burada valiliğin açıklamasına göre 4, basın ve diğer organlarda
gördüğümüze göre göçük altında 5 işçi bulunduğu ifade edilmektedir. Bunların
2’sinin cansız bedenine ulaşıldığı ifade edilmektedir. Hayatını kaybedenlere
rahmet diliyorum. Göçükten kurtarma çalışmalarının da en kısa sürede bitmesi ve
başarılı bir şekilde, canlı bir şekilde diğer işçilerin kurtarılmasını temenni
ediyorum. İnşallah, bu ve buna benzer büyük iş kazaları bir daha meydana
gelmez. Bununla alakalı da ihmali veya kastı olanların gerekli hukuki yollar
vasıtasıyla cezasını bulması da en büyük temennimizdir. 
Bugün
ifade etmek istediğimiz bir mesele daha vardır. Bilindiği üzere, eğitim ve
öğretim hakkı evrenseldir. Bugün dünyanın birçok yerinde aynı müfredat ve ders
sayısıyla eğitim veren okullar vardır. Ülkemizde de kendi isteğiyle veya puan
durumundan dolayı yurt dışında okumaya giden ve mezun olan birçok öğrencimiz
vardır. Ancak, ülkemizde bugün yurt dışından mezun olan öğrencilerimizin bir
kısmının karşı karşıya kaldığı denklik problemi gün geçtikçe büyümektedir.
Problem o kadar çetrefil ve büyük hâle gelmiştir ki bu durumdan mağdur
olanların sayısı on binlerle ifade edilmektedir. 2006 yılında yurt dışında
okuduğu okuldan mezun olup Türkiye’ye geldiklerinde denklik almalarına rağmen
2007 yılında aynı okuldan aynı müfredat, aynı transkriptle mezun olup
Türkiye’ye gelenler denklik alamamışlardır. 
(Mikrofon
otomatik cihaz tarafından kapatıldı) 
BAŞKAN
– Mikrofonu açalım arkadaşlar. 
MUHAMMED
LEVENT BÜLBÜL (Sakarya) – Örneğin, aynı okulun eczacılık fakültesinden,
mimarlık fakültesinden mezun olanlar denklik alabilirken bu okulun inşaat
mühendisliği bölümünden mezun olanlar denklik alamamaktadırlar. Bu, büyük bir
çelişkidir.
Yine,
üniversite okudukları sırada, bu öğrenciler yurt dışında üniversite okudukları
sırada askerlik tecil işlemlerini başarılı bir şekilde yaptırmış olmalarına
rağmen, ne anlaşılamaz bir durumdur ki üniversiteyi bitirdiklerinde bu
öğrencilere denklik alamadıkları için lise mezunu muamelesi yapılmakta ve
bunlar askerlik görevini kısa dönem, üniversite mezunlarıyla, lisans
mezunlarıyla birlikte kısa dönem yapmak yerine, on iki ay er olarak
yapmaktadırlar. İdare mahkemelerinde açılan davalar lehlerine sonuçlansa da
bunlarla alakalı olarak henüz bir aşama kaydedilmiş değildir.
Lizbon
Antlaşması’nın, Türkiye’nin de taraf olduğu Lizbon Antlaşması’nın Avrupa
Bölgesinde Yüksek Eğitim Niteliklerinin Tanınmasına İlişkin Sözleşmesi’nde bu
mesele aslında açıklığa kavuşturulmuştur. 
(Mikrofon
otomatik cihaz tarafından kapatıldı)
BAŞKAN
– Mikrofonu açalım arkadaşlar. 
MUHAMMED
LEVENT BÜLBÜL (Sakarya) – Avrupa bölgesinde yükseköğretimle ilgili belgelerin
tanınması ve diploma denklik belgesinin tek şartı olarak mezun olunan ve
diploma alınan yükseköğretim kurumunun eğitim düzeyi ve içeriği ile denklik
alınacak yükseköğretim kurumu arasında önemli farklılık bulunmaması denkliğin
verilmesi için tek kriterdir. Denklik verilmemesinin nedeni, taraf olan
devletlerin yükseköğretim kurumları arasında önemli farklılıklar olmasıdır. Bu
kurumlar arasında böyle bir farklılık olmamasına rağmen bu kardeşlerimiz şu an
denklik alamamaktan dolayı yakınmaktadırlar. Sayın Cumhurbaşkanımız 23 Mart
2017 tarihinde Rumeli Balkan Buluşması’nda “Denklik ve diplomalar konusunda
yaşanan sıkıntıların en kısa zamanda çözüleceğini ümit ediyorum. Gerekli
talimatları verdim.” ifadesini kullanmıştır. Grup Başkan Vekilimiz Sayın Erkan
Akçay da bu konuyu yazılı soru önergesiyle gündeme getirmiştir. Bu konu,
mesele, partiler üstü bir meseledir. Ülkemizin geleceği olan bu gençlerimizin…
(Mikrofon
otomatik cihaz tarafından kapatıldı)
BAŞKAN
– Açalım arkadaşlar mikrofonu. 
MUHAMMED
LEVENT BÜLBÜL (Sakarya) – …bin bir ümitle okumaya gittikleri yerlerden mezun
olduktan sonra devletine hizmet etme istekleri gözardı edilmemelidir.
Milliyetçi Hareket Partisi olarak bu konun takipçisi olacağımızı buradan
bildirmek istiyorum. 
Saygılar
sunuyorum. 
BAŞKAN
– Teşekkür ederim. 
Sayın
Kurtulan… 
20.- Mersin Milletvekili Fatma Kurtulan’ın, 28 Kasım Tahir Elçi’nin
ölümünün 3’üncü yıl dönümü vesilesiyle Tahir Elçi’nin barış mücadelesini zafere
taşıyacaklarına, Kocaeli’de Kuzey Marmara Otoyolu çalışması sırasında viyadüğün
çökmesi sonucu işçilerin enkaz altında kaldığına ve birer işçi mezarlığına
dönen mega projelere yatırım yapmak yerine insan hayatına öncelik verilmesi
gerektiğine ilişkin açıklaması 
FATMA
KURTULAN (Mersin) – Teşekkürler Sayın Başkan. 
Üç
yıl önce bugün, ömrünü cezasızlıkla mücadeleye, faili meçhullerle mücadeleye
adayan bir hukuk insanı, ömrünü barışa adayan Tahir Elçi Diyarbakır’ın orta
yerinde, Dört Ayaklı Minare’nin dibinde, bir mesaj verilir gibi ensesinden
vurularak öldürüldü. O an Türkiye hukuku ve yargısı da yitirildi. Tahir
Elçi’nin vurulduğu yerde ve anda onlarca kamera kayıttaydı; gazetecilerin
kameraları, etraftaki iş yerlerinin güvenlik kameraları ve Tahir Elçi’nin Dört
Ayaklı Minare dibinde yapacağı açıklamanın tamamını bir an bile kayıttan
çıkmadan kaydetmekle görevli polis kameraları… Onlarca insan tanık oldu; o
polislerin kendisi, Diyarbakır Barosu avukatları ve gazetecileri. Ancak üç yıl
geçmesine rağmen hâlâ faili topluma açıklanmadı. Bulunamadı demiyoruz çünkü
failin belli olduğunu biliyoruz. Savcılar da biliyor, o gün orada olan aslında
herkes biliyor. Faili meçhullerle hesaplaşmaya gelen bu iktidar tarihine işte
böyle bir utanç kazıdı. O gün Adalet Bakanı Diyarbakır’da cinayeti
aydınlatacağına dair sözler verdi, tutmadı. Dönemin başbakanı, Diyarbakır
Cumhuriyet Başsavcısı ile Diyarbakır Valisi, Diyarbakır Emniyet Müdürü ve
Cumhurbaşkanı faillerin bulunacağını taahhüt etti, hiçbiri sözünü tutmadı.
Çünkü cezasızlığı mevcut hukuk sisteminin bir geleneği hâline getirenlere inat
hayatını adadığı faili meçhul ve pek çok da davada mücadele veren Tahir
Elçi’nin cinayeti de faili meçhul hâline getirilmeye çalışılıyordu. Tıpkı bugün
Tahir Elçi’yi ananların taşıdığı pankartta yazılanlar gibi, devletin
aydınlatamadığı cinayet yoktur...
(Mikrofon
otomatik cihaz tarafından kapatıldı) 
BAŞKAN
– Mikrofonu açalım. 
FATMA
KURTULAN (Mersin) – …aydınlatmadığı cinayet vardır. 
Tahir
Elçi’nin failini koruyan, yargılanmasını engelleyen, delillerin yasaklı alan
içerisinden yok olmasını bekleyen olay yeri incelemesi için gelenleri ateş altına
alan bizlerin nezdinde aynı eldir. Bu el cinayetin karanlıkta bırakılması için
ne kadar uğraşırsa uğraşsın gerçek bir gün kamuoyu nezdinde açığa çıkacaktır.
Biz de Tahir’in azmiyle çabalayacağız; sabrıyla, inadıyla bekleyeceğiz.
Sakladığınız o katilleri adil bir yargının önüne çıkaracağız ve Tahir Elçi’nin
uğrunda hayatını verdiği barış mücadelesini zafere taşıyacağız. 
Bir
de ayrıca bir viyadük çökmesi olayına da azıcık değinmek isterim. İnsan
hayatının, emekçinin hayatının dev projelere nasıl kurban edildiğini…
(Mikrofon
otomatik cihaz tarafından kapatıldı) 
BAŞKAN
– Mikrofonu açalım arkadaşlar.
FATMA
KURTULAN (Mersin) – …bugün bir kez daha gördük. Kocaeli’de iktidarın mega
projelerinden Kuzey Marmara Otoyolu inşaatında viyadük çöktü, 5 işçi enkaz altında.
Umuyoruz bir an önce, sağ salim enkaz altından çıkarılırlar. 
Hatırlatmak
isteriz ki sadece geçtiğimiz ekim ayında en az 177 işçi hayatını kaybetti.
İşçiler ölüm, yaralanma, sakat kalma gibi durumlarla her an karşı karşıyalar.
Artık birer işçi mezarlığına dönen mega projelere yatırım yapmak yerine insan
hayatını, emekçinin hayatını öncelik olarak görmeliler diyorum. 
Teşekkür
ediyorum.
BAŞKAN
– Sayın Özkoç, buyurun.
21.- Sakarya Milletvekili Engin Özkoç’un, Kocaeli’de Kuzey Marmara
Otoyolu çalışması sırasında viyadüğün çökmesi sonucu ölen işçilerin yakınlarına
başsağlığı dilediğine, insanların hayatlarını boşu boşuna kaybetmesine daha ne
kadar göz yumulacağını, sadece taziye dilekleri dileyen milletvekilleri olarak
mı kalınacağını ve Türkiye’nin itibarının nasıl geri getirileceğini öğrenmek
istediğine, 28 Kasım Tahir Elçi’nin ölümünün 3’üncü yıl dönümüne ilişkin
açıklaması 
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
Sayın
Başkan, öncelikle Kocaeli’de enkaz altında kalan arkadaşlarımızdan maalesef
2’sinin ölüm haberini aldık. Yakınlarına başsağlığı diliyorum.
Sayın
Başkan, dünkü konuşmamda da ifade etmiştim, TÜRK-İŞ Genel Başkanı günde
ortalama 5 kişinin iş cinayetlerine kurban gittiğini söylüyor. İnsanlarımızın
hayatları neden bu kadar değersiz? Türkiye gibi bir ülkede savaşta
kaybedilmeyecek kadar insan kaybetmemizin vicdani rahatsızlığını hiç kimse
duymuyor mu?
Türkiye
Büyük Millet Meclisinde güzel sözlerle, başsağlığı dilekleriyle bunları geçiştiriyoruz.
Peki, yıkılan hayatlar, o ölen insanlarımızın çocukları, eşleri, biten bu
hayatlar, gencecik hayatlardan sonra diğer dağılan yuvalar, bunların hiçbir
tanesini düşünmeyecek miyiz? İnsanlarımızın hayatlarını boşu boşuna
kaybetmesine daha ne kadar göz yumacağız?
Askerimiz
nöbetteyken ölüyor; eğitim uçuşunda helikopter düşüyor, insanlarımız,
Mehmetçiklerimiz şehit düşüyor; işçilerimiz sadece ihmalden dolayı iş
kazalarından yok olup gidiyor, hayatlar sönüyor. Peki, biz, sadece Türkiye
Büyük Millet Meclisinden taziye dileklerini dileyen milletvekilleri olarak mı
kalacağız? Bunun için gerçekten hiçbir şey yapmayacak mıyız? Muhalefet
partilerinin araştırma önergeleri, muhalefet partilerinin soru önergeleri, bu
konuda Türkiye Büyük Millet Meclisinin gündemine getirilen her şey…
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) - …iktidar partisi tarafından reddedilmeye devam mı edecek?
Bunu bir kader olarak mı göreceğiz? Peki, işlenen cinayetlerle Türkiye’nin
kaybolan itibarını nasıl getireceğiz geriye? Tahir Elçi bundan üç yıl önce
öldürüldü. Türkiye gibi bir ülkede “İstihbaratına güveniyorum.” diyen
Cumhurbaşkanımız, “Polisine güveniyorum.” diyen Cumhurbaşkanımız, “Emniyetine
güveniyorum.” diyen Cumhurbaşkanımız, şereften yoksun İçişleri Bakanına
“Güveniyorum.” diyen Cumhurbaşkanımız neden bunların hesabını sormuyor?
İnsanlar ellerini kollarını sallayarak cinayet işleyecekler, Türkiye’yi terk
edecekler. İnsanlar kendi insanlarını aydınlatmak için konuşma yaparken bir
kurşunla, kör bir kurşunla yok olup gidecekler ve Türkiye hâlâ “Biz büyük
ülkeyiz.” “Demokratik ülkeyiz.”…
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ÖZKOÇ (Sakarya) – …“Türkiye’de yasalar geçerlidir.” demeye devam mı edeceğiz?
Amerika
Birleşik Devletleri’nin gündeminde NASA’nın Mars’a gönderdiği uzay aracı var,
onlar yer katmanlarındaki madenleri arıyorlar; Türkiye Büyük Millet Meclisindeki
gündemimize bakın…
Arkadaşlarımız
enkaz altında kalıp ölüyorlar, insanlarımız şehit düşüyorlar; üstelik de
terörden değil, savaştan değil ihmalden şehit düşüyorlar. Türkiye’de yoksulluk
almış başını gidiyor. Dış dünyayla olan bütün irtibatımızı kopartmışız. Amerika
başka yerlerde başka çareler arıyor üstelik de sadece Amerika için değil belki
de dünya için ama Türkiye’de büyük laflar söyleniyor “Biz büyük ülkeyiz ve
büyük ülke olmaya devam edeceğiz.” diye. 
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ÖZKOÇ (Sakarya) – Elbette büyük ülkeyiz elbette ki büyük ülke olmaya
azmettireceğiz ama kendi askerinin soğuktan donarak ölmesinden utanan bir
Cumhurbaşkanına sahip olduğumuz zaman, ama Türkiye’de kimliği belirsiz
cinayetlerin olmadığı, şereften yoksun bir İçişleri Bakanımız olmadığı zaman,
ama Türkiye'nin demokrasisinin her şeyin üstünde tutulduğu zaman Türkiye büyük
ve güçlü bir ülke olacaktır.
Teşekkür
ediyorum. (CHP sıralarından alkışlar) 
BAŞKAN
– Sayın Özkoç, nezih bir dille ifade etmemiz lazım. Bu, açık hakaret içeren bir
ifade, kullandığınız ifade İçişleri Bakanıyla ilgili. O konuda Meclis Başkanı
olarak hatibi uyarıyorum.
Buyurun.
TURAN
AYDOĞAN (İstanbul) – “Hakaret değil.” diyor mahkeme efendim.
ENGİN
ÖZKOÇ (Sakarya) – Efendim, size çok hak veriyorum. Bugüne kadar bütün
ilişkilerimizde Meclis Başkanı olarak sizinle de bir saygınlık çerçevesi
içerisinde hareket ediyoruz. Başta grup başkan vekilleri sözlerine dikkat
etmeliler ama Türkiye’de yasalarımız bizlerin nasıl konuşacağına artık izin
veriyorlar. Türkiye’de yasalarımız bir partinin genel başkanına “şerefsiz”
diyen, “haysiyetsiz” diyen bir İçişleri Bakanına “Bu, eleştiri kapsamı
içerisindedir.” diyerek izin veriyor. Bu, ya Türkiye yasalarıdır ya da Türkiye
yasalarına emir veren idarenin, iktidarın başındaki zattır. O ne izin veriyorsa
kendileri de onunla muhatap olacaktır.
Arz
ederim. (CHP sıralarından alkışlar) 
BAŞKAN
– Tabii, Sayın Özkoç, o benim takip edebildiğim kadarıyla kanunla ilgili bir
husus değil, bir mahkeme kararı. Onun süreçlerinde doğru bir karara ulaşılma
imkânı var; muhtemelen istinaf, temyiz aşamalarında. Onu beklememiz lazım. O
bakımdan, kaba ve yaralayıcı ifadelerin, Genel Kurulda özellikle kullanılmaması
gerekir. Bunu ifade ediyorum.
Sayın
Turan, buyurun.
22.- Çanakkale Milletvekili Bülent Turan’ın, Kocaeli’de Kuzey Marmara
Otoyolu çalışması sırasında viyadüğün çökmesi sonucu ölen işçilere, 28 Kasım
2015 tarihinde hayatını kaybeden Tahir Elçi’ye, şehit polis Ahmet Çiftaslan ve
Cengiz Erdur’a Allah’tan rahmet dilediğine, Batman ilindeki operasyonda polis
Birol Öztekin’in şehit olduğuna, Kocaeli Milletvekili Lütfü Türkkan’ın
Cumhurbaşkanının grup konuşmasındaki siyasi eleştirisini başka bir bağlamda
değerlendirdiğine, Sakarya Milletvekili Engin Özkoç’un İçişleri Bakanıyla
ilgili ifadelerini doğru bulmadığına ilişkin açıklaması 
BÜLENT
TURAN (Çanakkale) – Sayın Başkan, değerli milletvekili arkadaşlarım; hepinizi
saygıyla selamlıyorum.
Kocaeli’de
viyadük altında kalan işçilerimizin varlığını hepimiz takip ettik. 2 işçimizin
cenazesine ulaşılmış. Bununla ilgili Allah’tan rahmet diliyorum. İnşallah daha
ağır sonuçlar haber almayız. Tüm kurumlarımızın bölgede olduğunu ifade etmek
isterim.
Sayın
Başkan, değerli milletvekilleri; üç yıl önce hayatını kaybeden Sayın Elçi’ye
öncelikle Allah’tan rahmet diliyorum. O gün orada yalnız Sayın Elçi değil,
ayrıca 2 polisimiz de -biliyorsunuz- şehit oldular. Ahmet Çiftaslan ve Cengiz
Erdur da orada, maalesef, menfur saldırıda hayatlarını kaybettiler; ben
Allah’tan rahmet diliyorum. Bu polislerimizi öncelikle anmak istiyorum çünkü
olay yerinde teröristler ile güvenlik güçleri arasında bir çatışma oldu, gözden
kaçırılan husus bu diye düşünüyorum. Burada illa bir suikastçı aranacaksa…
Öncelikle hendek eleştirisi yaptığı, PKK tarafından sevilmediği bilinen Sayın
Elçi’nin yanında şehit olan 2 tane de polisimizin olduğunu hatırlatmak isterim.
Konuşmalarını yaparak, soruşturmanın sözüm ona kapatıldığını iddia ederek belli
yerlere mesaj veren arkadaşların polislerimizi görmüyor olmasını esefle
karşılıyorum. Her can candır, bununla ilgili öncelik sırası olmaz diye
düşünüyorum.
Sayın
Başkan, değerli milletvekilleri; bir de biliyorsunuz dün Batman’da milletimizin
yüreğini dağlayan, terör örgütünün acımasız yüzünü bir kez daha ortaya koyan
bir eylemde polis memurumuz Birol Öztekin kardeşimiz şehit oldu. Terörist, 4
yaşındaki çocuğu rehin almaktan çekinmedi. Çocuğun zarar görmemesi için hassas
davranıp kendisini tehlikeye atan Öztekin, çocuğu kurtardı ama kendisi şehit
oldu. Kadın, yaşlı, çocuk, sivil ayrım yapmayan, gözü dönmüş…
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) - …bu örgüte karşı sessiz kalan sözüm ona demokratları, sahte
barış elçilerini de kamuoyunun takdirine sunuyorum.
Sayın
Başkan, değerli milletvekilleri; bir grup başkan vekilinin az önceki
konuşmasında dün Cumhurbaşkanımızın grup konuşmasındaki bir siyasi eleştirisini
bambaşka bir bağlamda değerlendirip “meczup” diye ifade edilen bir konuşmayla
ilişkilendirmesini de esefle karşılıyorum, kınıyorum; bu doğru olmamıştır.
Cumhurbaşkanımızın konuşması siyasi bir eleştiridir. Her partinin kendi çok oy
aldığı ve az oy aldığı ilçelerle, illerle ilgili kanaatlerini ortaya koyması
siyasi bir eleştiridir.
Yine,
bunun dışında, sayın CHP grup başkan vekilinin İçişleri Bakanımızla ilgili
ifadelerini doğru bulmadığımı, Meclisin mehabetine yakıştırmadığımı ve bu
konuda daha dikkatli bir dil kullanması gerektiğini ifade etmek istiyorum.
Bizim saygınlığımız bizim lisanımızdır aynı zamanda. Üslup medeniyettir aynı
zamanda.
(Mikrofon
otomatik cihaz tarafından kapatıldı)
BAŞKAN
– Buyurun.
BÜLENT
TURAN (Çanakkale) – Dolayısıyla, bu ifadelerin Meclise ve kendisine
yakışmadığını ifade etmek isterim.
Teşekkür
ediyorum Sayın Başkanım.
BAŞKAN
– Değerli arkadaşlar, şimdi gündeme geçiyoruz.
LÜTFÜ
TÜRKKAN (Kocaeli) – Sayın Başkan, müsaade ederseniz…
BAŞKAN
– Buyurun.
23.- Kocaeli Milletvekili Lütfü Türkkan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması 
LÜTFÜ
TÜRKKAN (Kocaeli) – Sayın grup başkan vekili Cumhurbaşkanının bu ifadelerini
sadece az oy aldığı veya çok oy aldığı bölgelerle ilgili bir tespit olarak
ifade etti ama bakın, bir şeyin altını çizmek istiyorum. Ülkemizde çok ciddi
ayrışmaların yaşandığı bir dönemden geçiyoruz. Buna en çok dikkat etmesi
gereken kurum Sayın Cumhurbaşkanlığı makamı. Sayın Cumhurbaşkanının bu
ifadeleri bu toplumun bütünleşmesinden, birlik içinde hareket etmesinden ziyade
ayrışmasına hizmet eder. Akit televizyonunda o ifadeleri kullanan meczubun “Biz
yakmaya, kesmeye başlarsak önce Nişantaşı’ndan, Etiler’den başlarız.” sözü ne
kadar tehlikeli bir ifadeyse bu da o kadar tehlikeli bir ifadedir. Maksadım,
özellikle, bunu, bu tespitimi ortaya koymaktı.
Teşekkür
ediyorum.
BAŞKAN
– Sayın Özkoç…
ENGİN
ÖZKOÇ (Sakarya) – Efendim, sadece kayıtlara geçsin diye söylüyorum.
Gerçekten,
hem sizin hem grup başkan vekili arkadaşlarımızın uyarısı sonuna kadar
haklıdır. Biz gerçekten hem devletimize hem de milletimize yakışır bir konuşma
üslubu içerisinde hareket edeceğiz ama bunu herkesin bilmesini istiyorum,
Cumhuriyet Halk Partisi bundan böyle hem kendi lideriyle hem Cumhuriyet Halk
Partisiyle, milletimizi aşağılayan, ayrıştıran, yok eden her kelimeyi sahibine
fazlasıyla iade edecektir, bundan hiç geri adım atmayacaktır. Ülkemizi
parçalamak, ayrıştırmak, aşağılık sözlerle, kabadayıvari hareketlerle ülkeyi
yönetmek isteyenler nasıl hareket ediyorlarsa karşılığını öyle bulacaklardır.
Arz
ederim. (CHP sıralarından alkışlar) 
BAŞKAN
– Sayın Turan…
24.- Çanakkale Milletvekili Bülent Turan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması 
BÜLENT
TURAN (Çanakkale) – Sayın Başkan, Lütfü Bey’i hayretle takip ediyorum. Bakınız,
“İzmir CHP’nin kalesi.” demek ne kadar makul, ne kadar siyasal bir dilse “Biz
iş yaptık, yol yaptık, köprü yaptık ama oy alamadık.” demek de bu kadar siyasal
bir dildir. Bu siyasal dili hiç kıyası mümkün olmayan bir konuyla bir araya
koymanın bizim siyaset kültürümüzde yeri olmadığını söylemek istiyorum. 
BAŞKAN
– Evet, değerli arkadaşlar, Başkanlığın Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım: 
V.- ÖNERİLER
A) Siyasi Parti Grubu Önerileri
1,- İYİ PARTİ Grubunun, İYİ PARTİ Grup Başkan Vekili Kocaeli Milletvekili
Lütfü Türkkan tarafından, genç işsizler için işe başlayana kadar sosyal ve
ekonomik hayatlarında yardımcı olabilmek amacıyla işsizlik maaşı verilmesi
öngörülmektedir. Bu doğrultuda, genç işsizlik sorununun nedenlerini, mücadele
politikalarını, çözüm önerilerini araştırmak ve genç işsizlere iş bulana kadar
vatandaşlık maaşı verilmesi konusunda kamuya maliyetini hesaplamak ve bu konuda
gerekli girişimler ve yatırımların yapılabilmesi amacıyla 23/11/2018 tarihinde
TBMM Başkanlığına verilmiş olan Meclis araştırması önergesinin (10/550) ön
görüşmelerinin, Genel Kurulun 28 Kasım 2018 Çarşamba günkü birleşiminde
yapılmasına ilişkin önerisi 
28/11/2018
Türkiye Büyük Millet Meclisi
Başkanlığına
Danışma
Kurulu 28/11/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli

 Grup
Başkan Vekili
Öneri:
Kocaeli
Milletvekili ve İYİ PARTİ Grup Başkan Vekili Lütfü Türkkan tarafından verilen
araştırma önergemize konu olan, genç işsizler için işe başlayana kadar sosyal
ve ekonomik hayatlarında yardımcı olabilmek amacıyla işsizlik maaşı verilmesi
öngörülmektedir. Bu doğrultuda, genç işsizlik sorununun nedenlerini, mücadele
politikalarını, çözüm önerilerini araştırmak ve genç işsizlere iş bulana kadar
vatandaşlık maaşı verilmesi konusunda kamuya maliyetini hesaplamak ve bu konuda
gerekli girişimlerin ve yatırımların yapılabilmesi amacıyla 23/11/2018
tarihinde (10-055 numaralı araştırma önergemiz) Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerin 28/11/2018 Çarşamba günlü birleşimde yapılması
önerilmiştir.
BAŞKAN
– Şimdi, önerinin gerekçesini açıklamak üzere, öneri sahibi İYİ PARTİ Grubu
adına Kocaeli Milletvekili Lütfü Türkkan.
Buyurun
Sayın Türkkan. (İYİ PARTİ sıralarından alkışlar)
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; sözlerime cumhuriyetin banisi Gazi Mustafa Kemal Atatürk’ün
“Ey yükselen yeni nesil, istikbal sizindir. Cumhuriyeti biz kurduk, onu
yükseltecek ve sürdürecek sizsiniz.” sözleriyle başlamak istiyorum. Türk
gençliği, Gazi Mustafa Kemal Atatürk’ün çok sık dile getirdiği gibi
umudumuzdur. Hiç şüphesiz, Türk gençliği ülkemizin yarınlarıdır, Türk gençliği
geleceğimizdir, Türk gençliği istikbalimizdir. Peki, şimdi durum nasıl? İşsiz
güçsüz gezen, yarınlardan umudu olmayan, yarınlarla ilgili endişe taşıyan bir
gençlikle karşı karşıyayız.
İşsizlik
oranları her geçen gün artıyor. Fabrikalar satılıyor, şirketler kapanıyor,
konkordato ilan ediliyor, Suriyeli mülteciler kayıt dışı çalıştırılarak esnaf
kendini zor çeviriyor, bir de personel masrafı altına girmek istemiyor derken
işsizlik rakamları hızla artıyor, arttıkça işimiz de zorlaşıyor arkadaşlar. 
TÜİK’in
verilerine göre 2016 yılı 15-24 yaş arası genç nüfus işsizlik oranı yüzde 19,6;
2017 yılında ise bu oran yüzde 20,8. Tabii, açık öğretim ve yüksek lisans
öğrencileri bu hesaplamalara dâhil edilmediğinden bu oranlar gerçeğin çok
altında. Zira bu oranlar hesap edilirken açık öğretime devam eden öğrenciler
işsizlik klasmanında gösterilmiyor veya iş bulamadığı için yüksek lisansa devam
eden gençler de bu istihdam edilmeyen gençler arasına katılmıyor. 
Takdir
edersiniz ki umudumuz, istikbalimiz olan gençlerimize, işsiz yavrularımıza
istihdam alanları yaratmak bizlerin en mühim vazifelerinden bir tanesi. İş gücü
olmayan bu gençlerden ne bekliyorsunuz, söyleyin bana, merak ediyorum. Ya, bu
çocuklar hayatlarının en güzel yaşlarını, en güzel dönemlerini bunalımda
geçiriyorlar, ciddi anlamda psikolojik tedavi gören bir genç nüfus var. Bu genç
adamlar, bu genç kızlarımız ailelerinden gelecek üç beş kuruş harçlığın peşinde
dolaşıyorlar. Eğer ailesinin de bunu verecek durumu yoksa bunların bunalımdan
kaçmaları mümkün değil. Bunların yarattığı sosyal travmanın önüne geçmek de
mümkün değil. Yeri geliyor bu çocuklar ailesine yük olduğunu düşünüyor, eve
kapanıyor ve para kazanmanın farklı yöntemlerini araştırmaya başlıyor. “Elime
iki kuruş para geçsin de ne olursa olsun.” diyerek sosyal güvencesine, maaş
miktarına falan bakmadan kayıt dışı çalışma yollarına başvuruyor. 
Bu
gençler çalışma hayatlarına başlayacaklar, kendilerine bir hayat kuracaklar,
evlenip barklanıp vatana millete hayırlı evlat yetiştirecekler. Yarın öbür gün
bu sıralarda bu çocuklar oturacak arkadaşlar, bu kürsüden yarın öbür gün, bugün
“işsiz” dediğimiz bir evladımız seslenecek. Peki, ne oldu bizim istikbalimiz
dediğimiz bu çocuklar?
Benim
size bir önerim var: Gelin, bu çocukların derdine derman olalım. Sayın
vekiller, paralı askerlik çıkardınız, 15 bin lira ücreti bulmak için ailesinin
imkânı olmayan bir çocuğun yaşadığı sıkıntıyı düşünün. Yanında bir arkadaşı
var; işi olsa sigortalı gözükecek, bankadan kredi alacak, gidecek ama işi
olmadığı için, parası da olmadığı için çok haksız bir rekabetle yanındaki
arkadaşı yirmi bir gün giderken o kendisini on beş ay askere gönderecek kararı
beklemekle meşgul. 
Bu
adaletsizliği ortadan kaldıracak tek bir seçeneğimiz var: İstihdam alanları
yaratmak. Yani betonla yani yolla istihdam açılmıyor. Türkiye’deki üniversite
bitiren genç nüfus oranı -ben size TÜİK’ten söyleyeceğim- yüzde 38,6 2017’de,
yüzde 38,2 2018’de, kadın nüfusuna oranla; erkekte de bu 19,4 ile 17,7. Çok ciddi
rakamlar bunlar ya. Bu çocuklar eğitiliyor, eğitim görüyorlar, okula
gidiyorlar, bitirdikten sonra da “Ne iş olsa yaparım ağabey.” diye bir meslek
seçmeye çalışıyorlar. 
Ben
sanayiciyim, gelen gençlerin çok önemli bir kısmının iyi diplomaları var.
İşsizlikten, iş bulamamaktan bunalmış bir hâlde “Ne iş yaparsın?” diye
sorduğumda artık bir iş yapmaktan umudunu kestiği için “Ne iş olsa yaparım
ağabey.” diye geliyor yani böyle bir meslek yok. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Devamla) – Sayın Başkan, toparlıyorum müsaade ederseniz.
BAŞKAN
– Toparlayalım Sayın Türkkan.
Buyurun.
LÜTFÜ
TÜRKKAN (Devamla) – “Ne iş olsa yaparım ağabey." diye bir meslek yok. Bu
çocuk eğitim gördüğü dalda istihdam edilmek istiyor ama maalesef, Türkiye'de izlenen
yanlış ekonomik politikalar sonucu bu çocukları istihdam etmek yerine işsizler
ordusuna birer nefer olarak yetiştiriyoruz. Dileğim odur ki bu önerimize destek
verirsiniz, bu genç çocuklarımızın, işsiz evlatlarımızın sorunlarını araştırmak
üzere bir komisyon kurarız; o komisyonun da hazırladığı raporu Meclise getirsek
Meclis bu konuda daha düzgün, daha olumlu bir tavır alır diye düşünüyorum.
Teşekkür
ediyorum. Saygılarımla. (İYİ PARTİ sıralarından alkışlar) 
BAŞKAN
– Teşekkür ederim.
Öneri
üzerinde Milliyetçi Hareket Partisi Grubu adına Mersin Milletvekili Baki
Şimşek…
Buyurun
Sayın Şimşek. (MHP sıralarından alkışlar) 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri;
sözlerime başlamadan önce yüce Meclisi saygıyla selamlıyorum.
Kocaeli’de
yaşanan kazada hayatını kaybedenlere Allah’tan rahmet diliyorum. Yine, dün
şehit olan Batman’daki polisimize de Allah’tan rahmet diliyorum.
Tabii,
gençlerin işsizliğiyle alakalı olarak Türkiye'de birinci sorun terör, terörden
sonra ikinci sorun da işsizlik. Gençlerimize ilkokuldan başlayarak iyi bir
eğitim veremediğimiz süre içerisinde, eğitim sistemini yeniden gözden geçirip
gençlerin okul hayatı sırasında ayrıca bir meslek edinmelerini de
sağlayamadığımız süre içerisinde gençler işsiz kalmaya, gençler umutsuz olmaya,
gençler uyuşturucuya ve alkole teslim olmaya, sosyal medya bağımlılığına ve
obeziteye teslim olacaklardır. 
Bize
düşen, ilkokuldan itibaren -ben geçtiğimiz dönemlerde Sayın Bakanımız Spor
Bakanıyken de bu kürsüden dile getirmiştim- gençlerimize beden eğitimi dersini,
günlük zorunlu en az bir saat, bir buçuk saat beden eğitimi yaptırarak sağlıklı
nesiller yetiştirebilmek, ortaokul ve lisede bunları devam ettirebilmek, Millî
Eğitim Bakanlığı ve Gençlik ve Spor Bakanlığının bununla ilgili mutlaka bir
proje ortaya koyarak bu konuda gençliğin iyi bir eğitim alarak
yetiştirilebilmesi ve üniversiteye giderken de -ortaokul, lise yıllarından
itibaren planlanarak- ülkenin ihtiyaç duyduğu branşlara göre bir branşlaşma
sağlanarak, gençlerin iyi bir eğitim alarak hayata tutunmalarını sağlamak
hepimizin görevidir. Bugün gençler umutsuzdur, doğru. Gençlerin hayalleri
yıkılmaktadır, doğru. Bunların tamamında itiraz edeceğimiz bir şey yoktur. Bize
düşen, millî ve manevi değerlerine bağlı, Türk devleti ve Türk milleti adına
çalışacak, hayatını buna feda edebilecek, teröriste “terörist” diyebilecek,
idam cezası almış olan bir teröriste Türkiye Büyük Millet Meclisi kürsüsünden
“sayın” demeyecek, “Vallahi Apo’yu özledim.” diyen bir sanatçıyı sanatçı olarak
kabul etmeyecek, millî ve manevi değerlerine bağlı, şuurlu bir gençlik
yetiştirmek, Türkiye Cumhuriyeti devletinin binlerce yıl daha bu coğrafyada,
sırtlanların ve çakalların dolaştığı bu coğrafyada var olmasını sağlayacak bir
gençlik yetiştirebilmek hepimizin görevidir.
Bir
de ben buradan iş adamlarına ve iş dünyasına çağrıda bulunuyorum. İş
ilanlarının tamamında şunu yazıyorlar: “İş tecrübesi olan mühendis alacağız.
Tecrübesi olan eleman alınacak. Tecrübesi olan başka branşlarda işletmeci veya
muhasebeci alınacak.” Allah aşkına, üniversiteyi bitiren bir genç iş
tecrübesini çalışmadan nasıl kazanacak? 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Şimşek.
BAKİ
ŞİMŞEK (Devamla) - Toparlıyorum Sayın Başkanım.
Devletin
de bunları destekleyecek, gençliğin önünü açacak gerekli yasal düzenlemeleri
yaparak -özellikle öğrencilerin eğitim hayatı devam ederken yaz dönemlerinde-
bunların daha iyi yetiştirilebilmeleri adına eğitimlerini destekleyici
fabrikalarda, avukatsa hukuk bürolarında, doktorsa hastanelerde, mühendisse
şantiyelerde çalıştırılmalarının önü açılmalı. Bununla ilgili belli
çalışmaların yapıldığını biliyoruz. Gençlere sadece para vermek yetmiyor.
Gençlere para yerine, bunlara açılan kurslarla… Belli kurslar açılıyor, bunların
sayılarının mutlaka artırılarak… Hem bu kurslara gidenlere günlük yevmiye
veriliyor hem bir meslek öğrenmeleri sağlanıyor. Bu kursların sayısının
artırılması, buraya ayrılan ödeneklerin mutlaka artırılması ve gençliğimizin
Avrupa’nın 1970’li yıllarda yaşadığı sorunları yaşamadan geleceğe umutla
bakabilmesi sağlanmalıdır.
Bu
duygu ve düşüncelerle yüce Meclisi saygıyla selamlıyorum. (MHP sıralarından
alkışlar)
BAŞKAN
– Teşekkür ederim. 
Sayın
Sancaklı’nın bir söz talebi var. 
Buyurun.

IV.- AÇIKLAMALAR (Devam)
25.- Kocaeli Milletvekili Saffet Sancaklı’nın, Kocaeli’nin Gebze
ilçesindeki viyadük çalışması sırasında beton blokun düşmesi sonucu
yaralananlar olduğuna, kurtarma çalışmalarının devam ettiğine ve televizyon
kananlarının 2 işçinin öldüğü yönündeki bilgilendirmesinin yanlış olduğuna
ilişkin açıklaması
SAFFET
SANCAKLI (Kocaeli) – Teşekkür ederim Sayın Başkan. 
Sabah
saat 11.00’de Kocaeli’nin Gebze ilçesinde yapılan bir viyadükte bir kaza
meydana gelmiştir. Ben de Sayın Valimizle şimdi, on beş dakika önce konuştum
fakat bir iki televizyon kanalında yanlış bilgilendirme var, onun için söz
istedim. 
Başkanım,
söz verdiğiniz teşekkür ederim. 
Viyadük
çalışması sırasında, 30 metre civarında bir yükseklikten aşağı doğru büyük bir
beton tablası düşüyor ve şu anda hemen müdahale edildi, AFAD orada, itfaiye
orada, Sayın Valimiz orada, herkes orada, ben kendisiyle konuştum. Televizyonda
“2 ölü” diye yanlış bilgi var. Şu anda, daha tabla kalkmadığı için… Altında 3
veya 4 kişi olduğu zannediliyor ve ses geliyor. Onun için de o demirleri yavaş
yavaş kesiyorlar oradaki yaralı olabilecek arkadaşlarımızı kurtarmak için. Şu
an itibarıyla, şükürler olsun, öyle bir haber yok daha, inşallah da olmayacak
ama televizyon kanalları yanlış bilgi verince ben de bir kısa bilgilendirme
için söz aldım. 
Teşekkür
ederim Sayın Başkanım. 
BAŞKAN
– Teşekkür ederim. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, Kocaeli’nin
Gebze ilçesindeki viyadük çalışması sırasında enkaz altında kalan işçilerin
kurtarılması için dua ettiklerine ilişkin açıklaması
BAŞKAN
– Biz de enkaz altında olan kardeşlerimizin sağ salim kurtulması için dua
ediyoruz. 
V.- ÖNERİLER (Devam)
A) Siyasi Parti Grubu Önerileri (Devam)
1,- İYİ PARTİ Grubunun, İYİ PARTİ Grup Başkan Vekili Kocaeli
Milletvekili Lütfü Türkkan tarafından, genç işsizler için işe başlayana kadar
sosyal ve ekonomik hayatlarında yardımcı olabilmek amacıyla işsizlik maaşı
verilmesi öngörülmektedir. Bu doğrultuda, genç işsizlik sorununun nedenlerini, mücadele
politikalarını, çözüm önerilerini araştırmak ve genç işsizlere iş bulana kadar
vatandaşlık maaşı verilmesi konusunda kamuya maliyetini hesaplamak ve bu konuda
gerekli girişimler ve yatırımların yapılabilmesi amacıyla 23/11/2018 tarihinde
TBMM Başkanlığına verilmiş olan Meclis araştırması önergesinin (10/550) ön
görüşmelerinin, Genel Kurulun 28 Kasım 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Şimdi, öneri üzerinde Halkların Demokratik Partisi Grubu adına İstanbul Milletvekili
Erol Katırcıoğlu. 
Buyurun
Sayın Katırcıoğlu. (HDP sıralarından alkışlar) 
HDP
GRUBU ADINA EROL KATIRCIOĞLU (İstanbul) – Sayın Başkan, değerli
milletvekilleri; İYİ PARTİ’nin gündeme getirdiği öneri, bizim için de
desteklenecek olan bir öneridir. 
Türkiye’de
gençlik konusu özellikle genç işsizlik bağlamında baktığımızda, gerçekten çok
önemli bir yara hâline gelmiş durumda fakat ne yazık ki iktidarın yaklaşımında
bu genç işsizlik meselesini yeteri kadar ciddiye almadığını görüyoruz. Bir kere
şunu söyleyeyim: İktidar diyor ki: “En kötüsü geride kaldı.” Hayır arkadaşlar,
en kötüsü geride kalmadı, maalesef kalmadı. Ben size söyleyeyim: Yıl sonu
itibarıyla Adalet ve Kalkınma Partisinin öngördüğü işsizlik oranı yüzde 11,3
civarında olacak gibi gözüküyor ama ben bu kürsüden söylemiş olayım ki
özellikle tarım dışı işsizliğin yüzde 15’e doğru geleceğini düşünüyorum. Çünkü
beklendiği gibi 2,7 civarında bir büyüme değil, çok daha küçük bir büyümeyle
biz sene sonunu getireceğiz. O sebeple, işsizlik ve genç işsizlik meselesi
önümüzdeki dönemin bence en önemli meselelerinden biri olacaktır.
Şimdi,
birçok istatistik var ama şu sadece istatistiği dikkatinize getirmek istiyorum:
TÜİK’in verdiği bir istatistik var, ne istihdamda ne eğitimde olan gençlerin
rakamını veriyor. Bu, yüzde 21,8 gözüküyor yani 2,6 milyon ne istihdamda ne
eğitimde olan gençlerimizi işaret ediyor. Bu oran mesela OECD ortalamasına
bakarsanız 13,9 yani neredeyse 2 katına yakın bir rakam. Yunanistan’da bu oran
yüzde 17 civarında. 
Şimdi,
bu ne söylüyor? Bu, şunu söylüyor: Bizler gençlerimize bir gelecek
vadedemiyoruz. Ne söylüyoruz diye baktığımızda, bakın, ben üç tane şey
söyleyeyim: Gençlerimize şunu söylüyoruz: “Git, memur ol. Memur ol, personel
kanununun basamaklarından hayatının sonuna kadar tırmanarak böyle bir yaşam
yaşa.” Ya da “Özel sektöre git, o plazaların konforlu odalarında çalış ama
büyükşehrin sokaklarında yalnız başına yürü ve aldığın üç kuruş parayla
yaşamaya çalış.” Ya da arkadaşlar, “Git.” diyoruz gençlerimize, “Git, nereye
olursa git. Yurt dışına git, orada uzman olarak çalış, görece daha iyi bir para
kazanacaksındır, iyi bir hayat kuracaksındır.” diyoruz. Fakat arkadaşlar, o
insanlar, evet, gidiyorlar -ve son yıllarda daha da fazla gidiyor- ama emin
olun, orada bir yabancı gibi yaşamanın sıkıntılarını yaşayarak bu kararları
alıyorlar.
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – Sayın Başkan, toparlıyorum.
BAŞKAN
– Toparlayalım.
EROL
KATIRCIOĞLU (Devamla) – Oysa, değerli arkadaşlar, gençlerimiz burada olmak
istiyor, burada yaşamak istiyor ama burada özgürce yaşamak istiyor, demokratik
bir toplumda yaşamak istiyor, kurda kuşa yem olmamak istiyor, tefeciye,
bezirgâna emeğini satmamak istiyor; bu ülkeyi seviyor ve bu ülkede yaşamak
istiyor. Ve biz o insanlara -sayıları bugün itibarıyla 2 milyon 600 bin
civarında gözüküyor- ben size söyleyeyim, hiçbir şey söylemiyoruz, zaten hiçbir
şey söylemediğimiz veya hiçbir şey söylemeyeceğimize karar vermiş olmamız
iktidar partisinin koltuklarında oturan arkadaşların sayılarından da
anlaşılabiliyor. Oysa -tekrar altını çizeyim- gençlik meselesi Türkiye’nin en
önemli meselelerinden biridir ve bu meseleye karşı duyarlı olmamak mümkün
değildir.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
Öneri
üzerinde Cumhuriyet Halk Partisi Grubu adına Bartın Milletvekili Aysu Bankoğlu.
Buyurun
Sayın Bankoğlu. 
CHP
GRUBU ADINA AYSU BANKOĞLU (Bartın) – Teşekkürler Sayın Başkan.
Değerli
milletvekilleri, İYİ PARTİ Grubunun genç işsizliğiyle ilgili Meclis araştırma
önergesi üzerine Cumhuriyet Halk Partisi Grubu adına söz almış bulunuyorum. 
Değerli
vekiller, bu işsizlik meselesi, aslında ülkemiz açısından uzun yıllardır
süregelen, özellikle de ve maalesef 2018 yılında etkisini giderek artıran bu
ekonomik krizle birlikte daha da derinleşen bir yaradır. Ve Türkiye İstatistik
Kurumunun yani devletin işsizlik verilerinden sizlere bahsetmek istiyorum
değerli vekiller. Bakın, Türkiye İstatistik Kurumunun açıkladığı verilere göre
15-24 yaş arasındaki gençlerimizin işsizlik oranının yüzde 19,4 olduğunu
görüyoruz ve bunun içinde de tarım dışı genç işsizlik oranı ise yüzde 22’dir.
Ve bu yüzdeler bize şunu göstermektedir ki aslında şu anda 1 milyondan fazla
gencimiz iş aramaktadır. Durum hemcinslerime geldiğinde ise daha da vahimdir.
Genç kadın arkadaşlarımın işsizlik oranı yüzde 25’e dayanmıştır ve bunun içinde
de tarım dışı çalışan genç kadınlarımızın işsizlik oranıysa yüzde 30’a ulaşmış
vaziyettedir değerli vekiller. Yani burada, baktığımız zaman, 1 milyon 900 bini
genç kadın olmak üzere toplamda 2 milyon 868 bin gencimiz evde oturmaktadır. En
çarpıcı olan ise şudur değerli vekiller: Üniversiteden mezun olan her 10
kişiden 4’ü evde oturmaktadır. 
Tabii,
siz şu anda beni dinlemiyorsunuz çünkü sizin gençleriniz evde oturmuyor, işsiz
değiller, ben yine de devam edeyim değerli milletvekilleri. 
Gençlerimiz
mezun olduktan sonra kendi ekonomik bağımsızlıklarını elde edememeleri
sebebiyle gençlerin sorununun sadece ekonomik bir problem olmaktan çıktığından
bahsetmek istiyorum size. Gençlerimizin madde bağımlılığı sorunu var değerli
vekiller. Gençlerimiz depresyonda. Dolayısıyla genç işsizliği meselesinin
sadece gençleri etkileyen değil, aileleri de etkileyen sosyal bir problem
olduğunu vurgulamak istiyorum. 
Biz
Cumhuriyet Halk Partisi olarak bu sorunun pansuman yöntemlerle çözülemeyeceği
kanaatindeyiz ve sizlerin yerel seçim öncesi getirdiğiniz, İŞKUR tarafından
sağlanan toplum yararına programlarla işsizlik sorununa kalıcı bir çözüm
getiremeyiz değerli vekiller. Bizim önerimiz, 30 yaş altı yükseköğrenim mezunu
gençlerimizin istihdam, ücretli staj, eğitime devam ya da işsizlik desteği gibi
kalıcı çözüm yollarıyla bu sorunun çözümüdür çünkü bizim gayemiz, günü
kurtarmak ya da yaklaşan her bir seçim öncesi genç yurttaşlarımızın ağzına bal
çalmak değildir değerli vekiller. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Bankoğlu, tamamlayalım lütfen. 
AYSU
BANKOĞLU (Devamla) – “Bütün ümidim gençliktedir.” diyen 
Gazi Mustafa Kemal Atatürk’ün gençleri size cevabını en güzel şekilde
verecektir ve martta da bahar gelecektir diyorum, teşekkür ediyorum. (CHP
sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına Ankara Milletvekili
Orhan Yegin.
Buyurun
Sayın Yegin. (AK PARTİ sıralarından alkışlar) 
AK
PARTİ GRUBU ADINA ORHAN YEGİN (Ankara) – Sayın Başkan, çok kıymetli
milletvekilleri; İYİ PARTİ’nin grup önerisi üzerine grubumuz adına söz almış
bulunuyorum. Aziz milletimizi ve onu temsil eden Gazi Meclisimizi saygıyla selamlıyorum.

Şehitlerimize
rahmet diliyorum, yaralılarımıza acil şifalar diliyorum.
Kıymetli
milletvekilleri, iktidara geldiği günden beri her alanda milletinin yüzünü
güldürme gayreti içerisinde olan bir siyasetin mensubu olmaktan hakikaten
iftihar ediyoruz. Bu anlamda, hayatın her alanında, eğitimden sağlığa -daha
önce de bu kürsüde bunları defaatle ifade ettim- her alanda çok önemli
çalışmalara, önemli başarılara imza attık. Bu atılan imzaların çok önemli bir
bölümü de… Çalışma hayatında, çalışma hayatının içerisinde bir alt başlık olan
istihdam, istihdamın artırılması, istihdamda dezavantajlı kesimlerin iş gücü
piyasalarında yer edinmesi için olanakların geliştirilmesi ve teşvikler
konusunda çok ciddi düzenlemelere hakikaten imza attık. Her alanda olduğu gibi
bu alanda da yeni teşvik modellerinin hayata geçtiğine; istihdam oranının, iş
gücü oranlarının; kadın, genç, engelli, eski hükümlü, her türlü, hangi alana
bakarsanız bakın hepsinin istatistiki verilerinde çok olumlu manada artış
trendinin bu dönemlerde yakalandığına hep beraber şahitlik edebiliriz. 
Saysam,
anlatsam -hazırlıklarım var- çok uzun zaman sürer ama ben sadece birkaç başlık
altında ifade etmek istiyorum. Girişimcilik destekleriyle ve eğitimleriyle
gençlerimizin, kadınlarımızın, eski hükümlülerimizin ve engellilerimizin kendi
işlerini kurabilme kapasitelerini geliştirmek için önce eğitimler verildi ve bu
eğitimlerin peşinde, onlara kimi zaman karşılıksız, kimi zaman belli bir süre
sonra geri ödemeli şekilde kendi işlerini kurabilecekleri finansman destekleri
ve hibeler sağlandı bu dönemlerde.
“Bir
Senden Bir Benden” diye bir teşvik duydunuz mu, bilmiyorum. Bu “Bir Senden Bir
Benden Teşviki”yle, özellikle imalat sektöründe ve ustalık belgesi olan iş
yerlerinde 1 ila 3 çalışanı olan bir iş yeri, bir işletme varsa bir önceki
yılda, ona “Bundan sonra alacağın -2 kişiyi aşmamak üzere- 18-25 yaş arası
gencin bir ay maaş ve primlerini işveren olarak sen öde, bir ay maaş ve
primlerini devlet olarak teşvik kapsamında biz destekleyelim.” diyerek hem ustalık
belgesi olan ustalığın yaygınlaşması için o alanı teşvik etmiş olduk hem de
gençlerin bir meslek edinmesi, bir ustanın yanında bir iş öğrenmesi açısından
esnafımıza da iş yerlerimize de önemli bir teşviki hayata geçirmiş olduk. 
Kupon
yöntemiyle… Bazen birçok kurslar var, birçok yerde eğitimler yapılıyor ama
gençler farklı bir alanda bir eğitim almak istiyor.
(Mikrofon
otomatik cihaz tarafından kapatıldı) 
ORHAN
YEGİN (Devamla) – Sayın Başkan…
BAŞKAN
– Tamamlayalım Sayın Yegin. 
ORHAN
YEGİN (Devamla) – O alanda belki bir teşvik olmadığı için, ona bir kupon
verilmek suretiyle, akredite edilmiş kurslardan ihtiyaç duyduğu eğitiminin
finansmanının devlet tarafından ödendiği bir modele doğru geçiş yapıyoruz. 
MEGİP
projesiyle Türkiye Odalar ve Borsalar Birliğiyle, ticaret odalarıyla ihtiyaç
duydukları ara eleman, nitelikli eleman konusunda eğitim verebilecekleri ve o
eğitimi alan kişilere ödemelerin yapılabileceği teşvik sistemleri hayata
geçirildi. 
Artı
İstihdam Programı’yla bir önceki yıl çalışan sayısı ortalamasının üzerine
bundan sonraki çalışma takvimi içerisinde artı kaç istihdam sağlarsa onun on
iki ay boyunca sigorta primlerinin devlet tarafından teşvik edildiği; eğer
genç, kadın ve engelli olursa bu sürenin on iki ay değil, on sekiz aya çıktığı
yeni bir teşvik modeline geçtik. 
İşbaşı
Eğitim Programı, zaten çok daha olağanüstü bir program olarak yine karşımıza
çıkıyor. Bilişim ve imalat sektöründe altı ay, geleceğin meslekleri olarak
ifade edilen sektörler olan siber güvenlik, bulut bilişim, kodlama ve yazılım
sektörlerinde dokuz ay olmak üzere günlük 75 TL… 
(Mikrofon
otomatik cihaz tarafından kapatıldı) 
ORHAN
YEGİN (Devamla) – Sayın Başkan, toparlamama izin verir misiniz? 
BAŞKAN
– Artı süre vermiyorum, bitirelim lütfen. 
ORHAN
YEGİN (Devamla) – Tamam, hemen toparlıyorum. 
75
TL kadar…
BAŞKAN
– Hayır, hayır; vermiyorum süre, bitirelim lütfen. Ek süre verdim. 
LÜTFÜ
TÜRKKAN (Kocaeli) – Olsun, bir defa veriverin, genç arkadaşımızı dinleyelim. 
ORHAN
YEGİN (Devamla) – Peki, tamam. 
BAŞKAN
– Teşekkür ederim. 
Değerli
arkadaşlar, öneriyi oylarınıza sunuyorum: Kabul edenler… Kabul etmeyenler…
LÜTFÜ
TÜRKKAN (Kocaeli) – Kabul edildi.
MAHMUT
TANAL (İstanbul) – Başkan, biz daha çoğuz.
BAŞKAN
– Kabul etmeyenleri sormuştum.
BÜLENT
TURAN (Çanakkale) – Var Başkanım, var.
LÜTFÜ
TÜRKKAN (Kocaeli) – Kabul edildi Sayın Başkan.
MAHMUT
TANAL (İstanbul) – 53 kişi Sayın Başkan, 53 kişi. 53 kişiler, bakın.
BÜLENT
TURAN (Çanakkale) – Sayın Tanal uzağı göremiyor. Başkanım, o yüzden…
BAŞKAN
– Arkadaşlar, bir dakika… 
MAHMUT
TANAL (İstanbul) – 53 kişiler Sayın Başkan.
HÜDA
KAYA (İstanbul) – Vakit kazanıyorlar efendim. Kapatın kapıları, almayın
kimseyi.
LÜTFÜ
TÜRKKAN (Kocaeli) – Başkan, böyle vakit kazanıyorsunuz. Başkan, şike
yapıyorsunuz, şike.
BAŞKAN
- Arkadaşlar, öneri kabul edilmemiştir. 
Arkadaşlarımıza
da sordum. Kabul etmeyenler burada da var.
MAHMUT
TANAL (İstanbul) – 53 kişi Sayın Başkan.
BAŞKAN
– Sayın Tanal, sayıyoruz burada. Saydın mı?
MAHMUT
TANAL (İstanbul) – 53 kişi orada, 6 kişi de MHP’de; 59 etti.
BAŞKAN
– Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım, oylarınıza sunacağım.
2.- HDP Grubunun, Siirt Milletvekili Meral Danış Beştaş ve arkadaşları
tarafından, Tahir Elçi cinayetinin tüm boyutlarıyla araştırılması amacıyla
27/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 28 Kasım 2018 Çarşamba günkü
birleşiminde yapılmasına ilişkin önerisi
28/11/2018
Türkiye Büyük Millet Meclisi Başkanlığına
Danışma
Kurulu 28/11/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:
27
Kasım 2018 tarihinde Siirt Milletvekili Sayın Meral Danış Beştaş ve arkadaşları
tarafından (952 sıra numaralı) Tahir Elçi cinayetinin tüm boyutlarıyla
araştırılması amacıyla Türkiye Büyük Millet Meclisine verilmiş olan Meclis
araştırma önergesinin diğer önergelerin önüne alınarak görüşmelerinin
28/11/2018 Çarşamba günkü birleşimde yapılması önerilmiştir.
BAŞKAN
– Şimdi önerinin gerekçesini açıklamak üzere öneri sahibi Halkların Demokratik
Partisi Grubu adına Batman Milletvekili Ayşe Acar Başaran konuşacaktır.
Buyurun
Sayın Acar Başaran. (HDP sıralarından alkışlar) 
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
grubumuzun Tahir Elçi cinayetinin bütün boyutlarıyla araştırılması üzerine
sunduğu önerge üzerine konuşuyorum. 
Öncelikle,
üç yıl önce bu tarihte, bugün katledilen barış savunucusu, hak savunucusu
meslektaşımız, yoldaşımız Sayın Tahir Elçi’yi saygı ve minnetle anarak başlamak
istiyorum. 
Değerli
arkadaşlar, Tahir Elçi üç yıl önce bugün katledildi ama katliama götüren bir
yol vardı, öncesi vardı. Tahir Elçi bir televizyon programına katılmıştı, orada
düşüncelerini ifade etmişti ama başta basın olmak üzere toplumun birçok kesimi
tarafından hedef gösterildi, linç edildi. Hemen akabinde, tamamen düşüncesini
ifade etmeye çalışırken savcılık tarafından hakkında soruşturma başlatıldı.
Baroda beklerken, ifade için, hiçbir yere gitmemişken, hazırken, bu düşüncesini
savunmaya hazırken hakkında yakalama kararı çıkarıldı ve -ben oradaydım- Sayın
Tahir Elçi yakalama kararı çıktıktan sonra, baroda, kendine yakışır bir tavırla
gözaltına alınmayı bekledi. Gözaltına alındı, hakkında beş yıla kadar hapis
cezası istendi ve hemen akabinde, sadece “İnsan hakları savunucusu olmayan,
Dört Ayaklı Minare’nin ayağına kurşun sıkanlar yarın tamamına ne yapar?”
düşüncesiyle Dört Ayaklı Minare’yi savunmak için orada basın açıklaması yapmak
istedi ve maalesef, tarih boyunca, kendi kişisel tarihi boyunca mücadele ettiği
faili meçhul cinayetlere bir tanesi daha olarak eklenmiş oldu. 
Tahir
Elçi cinayetinin üzerinden üç yıl geçti değerli arkadaşlar ve “Bu üç yıl
içerisinde ne yapıldı?” diye sorarsanız, koca bir hiç… Orada bütün kameralar
açıktı Tahir Elçi açıklama yaparken; bazı kameralar yok oldu, bazı kamera
kayıtları silindi, bazı kameralar da her nasılsa bütün üstü örtbas edilen
davalarda olduğu gibi yok oldu, ortadan kayboldu. Bir kamera kaydına ulaşmak
istedi avukatlar -yıllarca bunu istediler- üç yılın sonunda kameranın ortada
olmadığı ifade edildi. Bir kamera kaydının on üç saniyesi ve her nasılsa Sayın
Elçi’nin katledildiği saniyelerin olduğu on üç saniyesi, yok ortada. Müfettiş,
inceleme yaptı, müfettiş raporu avukatlara verilmedi. Bu üç yılın sonunda yine,
dediğim gibi, orada polisler vardı, bir çatışma çıkmıştı ama ateş etmelerine
rağmen o polislerin hiçbirinin “şüpheli” sıfatıyla ifadeleri alınmadı; “tanık”
olarak çağrıldılar. 
Şimdi,
değerli arkadaşlar, peki, bu katliamdan sonra gazete başlıkları neydi? Biz niye
bu cinayetin de tıpkı diğerleri gibi, tıpkı 90’lı yıllarda yapılanlar gibi meçhul,
aslında meşhur kalacağını biliyorduk? Çünkü gazeteler katliamın hemen akabinde
“Al sana terör” başlığı atmıştı, hemen akabinde “PKK’nin elçisi öldürüldü”
başlığı atmıştı. 
Sonrasında
ne oldu peki? Bu soruşturmadan hiçbir sonuç alınamadı ama Tahir Elçi’nin
fotoğrafını sosyal medyada paylaşanlar hakkında soruşturma başlatıldı. Van
Çatak’ta Tahir Elçi’nin ismini taşıyan parkın, kayyum tarafından ismi
değiştirildi ve üç yılın sonunda, dediğim gibi, bir hiçle karşı karşıyayız. 
Peki,
dönemin Başbakanı ne demişti? O zaman devrik Başbakan Davutoğlu vardı, “Bu
olay, mutlak suretle aydınlatılacaktır. Bizim dönemimizde faili meçhullere izin
vermeyiz.” demişti. Bunun üzerine iki Başbakan değişti, bir Adalet Bakanı, bir
İçişleri Bakanı değişti; Türkiye’de sistem değişti, Meclisin yapısı değişti ama
bu cinayet de tıpkı 90’lı yıllarda olduğu gibi aslında bilinen, görünen ama
meçhul kalması gerektiği için bırakılan bir cinayet olarak tarihe geçmek üzere.

Şimdi,
bütün gruplara sesleniyorum ve bütün ideolojik düşüncelerimizi bir tarafa
bırakarak…
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Bir dakika daha Başkan.
BAŞKAN
– Toparlayalım. 
AYŞE
ACAR BAŞARAN (Devamla) – …Tahir Elçi’nin o mağrur ifadesini, Tahir Elçi’nin hak
savunuculuğu kimliğini, Tahir Elçi’nin barış savunuculuğu kimliğini, Tahir
Elçi’nin hümanist kişiliğini hatırlayalım. O görüntüyü, Dört Ayaklı Minare’nin
altında yatan Tahir Elçi’nin o görüntüsünü tarihten silmenin bir tek yolu
vardır, faillerin araştırılması. Gelin, hep beraber, bütün düşüncelerimizi bir
tarafa bırakalım, samimi bir şekilde bu Mecliste bir komisyon kuralım ve Tahir
Elçi’yi katledenleri, olayın sorumlularını enine boyuna tespit edelim diye
öneriyorum. Umarım ki elinizi vicdanınıza koyarsınız ve Tahir Elçi’ye bu kadar
sorumluluğumuzun olduğu düşüncesiyle “evet” oyu verirsiniz diye düşünüyorum.
Dinlediğiniz
için teşekkür ederim. (HDP sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına İstanbul Milletvekili
Turan Aydoğan konuşacak.
Sayın
Aydoğan, buyurun. (CHP sıralarından alkışlar)
CHP
GRUBU ADINA TURAN AYDOĞAN (İstanbul) – Sayın Başkanım, sayın milletvekilleri;
barış ve insan hakları savunucusu, kime yönelirse yönelsin, tüm hak
ihlallerinin takipçisi, meslektaşım Tahir Elçi’yi ve aynı olayda hayatını
kaybeden güvenlik görevlilerimizi rahmetle, sevgiyle ve özlemle anıyorum. 
Sevgili
Tahir Elçi’yi ölüme götüren süreç, bize o kadar tanıdık ki ölümünden sonra
yaşananlara da o kadar şaşırmıyoruz. Hatırlamakta fayda var, Sayın Elçi bir
televizyon programına katılmış, orada bazı ifadeler kullanmıştı. Katılın ya da
katılmayın, savunun ya da savunmayın önemli değil, kimseyi sözlerinden ve
düşüncelerinden dolayı linç edemezsiniz. Ne oldu o televizyon programının
ardından? Önce sosyal medyada bir linç kampanyası başladı, hemen ardından, bazı
basın kuruluşları, Elçi’yi hedef tahtasına oturttular. Savcılık soruşturma
açtı, ifadeye çağrılmayı bekleyen Elçi hakkında yakalama kararı çıkarıldı,
firariymiş gibi, Elçi tutuklanmadı ama. Eşinin “Keşke tutuklansaydı.” sözleri
hâlâ yüreklerimizi dağlıyor. 
Elçi’nin
ölümüne giden süreç hiç yabancı gelmedi, değil mi? Hrant Dink’in ölümüne giden
sürece ne kadar da çok benziyor. Kısa bir süre sonra, Diyarbakır’da tarihî Dört
Ayaklı Minare’nin önünde basın açıklaması yaparken öldürüldü Tahir Elçi.
Diyarbakır’ın bir evladını Diyarbakır’ın simgelerinin birinin altında
öldürdüler. Kentlerin içinde hendeklerin kazıldığı, çatışmaların şehir
içlerinde yaşandığı bir dönemde Elçi’yi kim öldürdü, neden öldürdü? Öldürenler
nasıl bir mesaj vermek istiyordu? Bu soruların cevaplarını bilmiyoruz ama
ölümünün ardından barış isteyen seslerin daha da sustuğunu, sivil toplumun
üzerine ölü toprağı serildiğini çok iyi biliyoruz; galiba öldürenler de bunu
amaçlamışlardı. Basın açıklaması yapıyordu Sayın Elçi, çatışmaların, terörün
yaşamı yok ederken aynı zamanda tarihi de yok ettiğine dikkat çekiyordu, “Dört
Ayaklı Miraye’yi koruyun.” diyordu. İşte tam bu sırada çıkan bir çatışmanın
ortasında kaldı. Kameraların, onlarca kişinin gözleri önünde öldürüldü Tahir
Elçi ama kamera kayıtları ortada yok.
Üç
yıl geçti cinayetin üzerinden, tek bildiğimiz şey, otopsi raporunda yer aldığı
gibi, Elçi’ye isabet eden kurşunun uzak bir mesafeden atıldığı ama hâlâ
şüphelisi olmayan bir ölüm olayıyla karşı karşıyayız, hâlâ şüphelilerin
ifadesinin alınmadığı bir olayla karşı karşıyayız. Anlaşılan, bu cinayeti
sadece Dört Ayaklı Minare gördü, o da konuşamıyor, konuşmuyor.
Sayın
milletvekilleri, bu tür cinayetler sadece bir kişiyi hedef almaz, toplumun bir kesimini
ya da tamamını hedef alır. Bu bakımdan, bu cinayetin aydınlatılması toplumsal
bir zorunluluktur. 
(Mikrofon
otomatik cihaz tarafından kapatıldı)
TURAN
AYDOĞAN (Devamla) – Sayın Başkan, devam edebilir miyim?
BAŞKAN
– Sayın Aydoğan, tamamlayalım lütfen.
TURAN
AYDOĞAN (Devamla) – Elçi’yle beraber orada hayatını kaybeden güvenlik
görevlilerimizin ve olayın aydınlatılması gerektiği kesindir ve tüm siyasi
partiler bunun aydınlatılması için çaba göstermelidir.
Ben
sözlerimi Sayın Elçi’nin sözleriyle bitiriyorum: Biz bu tarihî bölgede birçok
medeniyete beşiklik etmiş, ev sahipliği yapmış bu kadim bölgede, insanlığın bu
ortak mekânında silah, çatışma, operasyon istemiyoruz. Savaşlar, çatışmalar,
silahlar, operasyonlar bu alandan uzak olsun diyoruz. Tarihine, tarihsel
değerlerine sahip çıkmayan toplumlar, doğru ve güvenli bir gelecek kuramazlar.
Hepinizi
saygıyla selamlıyorum. (CHP ve HDP sıralarından alkışlar)
BAŞKAN
– Öneri üzerinde, Adalet ve Kalkınma Partisi Grubu adına İzmir Milletvekili
Mahmut Atilla Kaya.
Buyurun
Sayın Kaya. (AK PARTİ sıralarından alkışlar) 
AK
PARTİ GRUBU ADINA MAHMUT ATİLLA KAYA (İzmir) – Sayın Başkanım, değerli
milletvekilleri; HDP grup önerisi hakkında AK PARTİ Grubu adına söz almış
bulunmaktayım. Bu vesileyle yüce heyetinizi saygıyla, sevgiyle selamlıyorum. 
Sözlerime
başlamadan önce, Diyarbakır Barosu Başkanı Sayın Tahir Elçi ve o saldırıda
şehit olan 2 kahraman güvenlik görevlimiz Ahmet Çiftaslan ve Cengiz Erdur’u da
rahmetle anıyorum.
Değerli
milletvekilleri, olaya ilişkin tahkikat Diyarbakır Cumhuriyet Başsavcılığının
2015/42413 sayılı dosyasıyla devam etmektedir. Anayasa’mızın 6’ncı, 9’uncu
maddeleri ve 138’inci maddesinin üçüncü fıkrası gereğince, HDP Grubunun da çok
iyi bildiği şekilde aslında bu grup önerisinin Mecliste görüşülme imkânı yoktur
çünkü artık yargının kontrolüne geçmiş ve tahkikatı devam eden bir konu söz
konusudur. 
MAHMUT
TOĞRUL (Gaziantep) – Üç yıldır bir arpa boyu yol alamadınız, üç yıldır.
MAHMUT
ATİLLA KAYA (Devamla) – Tahkikata gelince, bakın, benden önceki değerli
konuşmacılar aslında olayı başka bir boyuttan ele aldılar ama çok iyi
hatırlayalım ki Sayın Tahir Elçi, bir gün öncesinde çukur siyasetine, hendek
siyasetine karşı bir açıklama yapacağını, bir basın toplantısı yapacağını
belirtmiş ve akabinde PKK’nın 1 numaralı hedefi hâline de gelmişti. 
FATMA
KURTULAN (Mersin) – Geçin onları, geçin.
MAHMUT
TOĞRUL (Gaziantep) – Araştırın, araştırın. 
MAHMUT
ATİLLA KAYA (Devamla) – Ve bu saldırıdan hemen sonrası, olay yerine giden
Diyarbakır... (HDP sıralarından gürültüler)
BÜLENT
TURAN (Çanakkale) – Duyamıyoruz Başkan, duyamıyoruz; konuşuyor arkadaşımız.
FATMA
KURTULAN (Mersin) – Araştırın.
MAHMUT
TOĞRUL (Gaziantep) – Araştırın madem öyle.
MAHMUT
ATİLLA KAYA (Devamla) – PKK’yı konuşmam sizi niye rahatsız ediyor ya, niye
rahatsız ediyor ya, niye rahatsız ediyor? (HDP sıralarından gürültüler) 
FATMA
KURTULAN (Mersin) – Hayır, hayır; araştırın, kimin yaptığını araştırın.
BAŞKAN
– Arkadaşlar, niye kürsüdeki hatibi dinlemiyoruz?
MAHMUT
ATİLLA KAYA (Devamla) – Diyarbakır Cumhuriyet Başsavcımız, Başsavcı Vekilimiz
ve 8 avukat arkadaşımızın katılımıyla olay yeri inceleme yapılmasına ilişkin
oraya heyet gittiğinde PKK saldırıları yüzünden heyetin orada güvenliği
sağlanamadığı için -roketatarlarla biliyorsunuz o dönemde saldırı yapılmıştı
olayın olduğu yere- ve akabinde, daha sonra 30 Kasımda ve yine 3 Aralıkta olay
yeri incelemesi yapılmaya çalışılmış ama bu, PKK’nın yapmış olduğu saldırılar
sebebiyle mümkün olmamıştır. Kamera kayıtlarından bahsedeyim, bakın, tüm kamera
kayıtları incelenmiştir ve dosya münderecatı içerisinde bulunmaktadır. 
Yine,
özellikle sizin bahsettiğiniz Mardin Kebap Evi’ndeki kameranın bir tanesinin
çalışmadığı noktasındaki iddia da, kesinti olduğu iddiası da adli tıpta yapılan
inceleme noktasında da bu da çürütülmüş ve on üç saniyelik bir kesinti değil,
zaten kameranın hiç kayıt yapmadığı da net bir şekilde anlaşılmıştır.
Dolayısıyla bakın, Tahir Elçi o dönem Diyarbakır’ı, Sur’u açtığı çukurlarla,
yaptığı barikatlarla, hastanelere, okullara ve camilere yaptığı saldırılarıyla
Diyarbakır’ı ve Sur’u yaşanmaz hâle getirmeye çalışan ve sizin gösteremediğiniz
cesareti ve yüreği gösterip PKK’nın çukur siyasetine karşı duruş göstermesi
sebebiyle…
(Mikrofon
otomatik cihaz tarafından kapatıldı)
ALİ
KENANOĞLU (İstanbul) – Ne güzel işte araştırma önergesi verdik, onaylayın, o
zaman araştıralım hep beraber. 
EROL
KATIRCIOĞLU (İstanbul) – Araştırılsın o zaman. 
BAŞKAN
– Tamamlayalım Sayın Kaya, lütfen. 
MAHMUT
ATİLLA KAYA (Devamla) – ...PKK tarafından katledilmiştir. Araştırma da
savcılıkta yapılıyor. Aslında siz bu öneriyle vicdanınızı rahatlatmaya
çalışıyorsunuz. 
MEHMET
RUŞTU TİRYAKİ (Batman) – Biliyor musunuz faili? Ama söylüyorsunuz yani bunu
söylemek için faili bilmeniz gerekiyor. 
MAHMUT
ATİLLA KAYA (Devamla) – Ama bakın, her yıl Tahir Elçi’nin yıl dönümlerinde
vermiş olduğunuz bu önerilerle vicdanınızı rahatlamazsınız. 
MAHMUT
TOĞRUL (Gaziantep) – Sen Hükûmetsin Hükûmet, açığa çıkarmak senin elinde. 
MEHMET
RUŞTU TİRYAKİ (Batman) – Öyleyse biz bilmek istiyoruz yani. 
MAHMUT
ATİLLA KAYA (Devamla) – Eğer Tahir Elçi gibi duruş gösterip PKK’yı bir terör
örgütü olarak lanetlemedikten sonra…
AYŞE
ACAR BAŞARAN (Batman) – Tam da bundan linç edildi, tam da bundan, tam da bundan
linç edildi.
MAHMUT
ATİLLA KAYA (Devamla) – …sizin yaptığınız ve ortaya koyduğunuz her türlü işlem,
her türlü söz ne bizim ne de milletimizin vicdanında boş olarak kabul
edilecektir diyorum Başkanım. Tekrar yüce heyetinizi saygıyla sevgiyle
selamlıyorum. (AK PARTİ sıralarından alkışlar) 
FATMA
KURTULAN (Mersin) – Tamam onaylayın, araştırın, araştırın. 
MEHMET
RUŞTU TİRYAKİ (Batman) – Tamam bulalım. 
EROL
KATIRCIOĞLU (İstanbul) – Üç senedir bir şey yapamadınız ya. 
AYŞE
ACAR BAŞARAN (Batman) – Başkan, açık sataşma vardır, bir cesaret
göstermediğimizden ve bu konuyu vicdanımızı rahatlattığımızdan…
BAŞKAN
– Size, şahsınıza mı? 
AYŞE
ACAR BAŞARAN (Batman) – Grubumuza açık sataşma vardır, söz istiyorum. Ben
konuştum Başkan, başka sataşacak biri var mı? 
BAŞKAN
– Hayır grupla, genel, isim vermedi çünkü, şahsa ait bir şey değildi. 
AYŞE
ACAR BAŞARAN (Batman) – Konuşmamıza, hayır, grubumuza sataşmaydı. 
FATMA
KURTULAN (Mersin) – Başkan, grup adına istiyoruz, arkadaşımız konuşacak. 
BAŞKAN
– Tamam buyurun Sayın Acar Başaran.
Yeni
bir sataşma olmasın lütfen, uzatmayalım konuyu. 
VII.- SATAŞMALARA İLİŞKİN KONUŞMALAR
1.- Batman Milletvekili Ayşe Acar Başaran’ın, İzmir Milletvekili Mahmut
Atilla Kaya’nın HDP grup önerisi üzerinde AK PARTİ Grubu adına yaptığı
konuşmasında HDP Grubuna sataşması nedeniyle konuşması
AYŞE
ACAR BAŞARAN (Batman) – Değerli arkadaşlar, biz burada çok olağan bir şeyden
söz ediyoruz. Bu Meclisin bir çalışma usulü var ve biz burada bir şaibenin
olduğunu, toplum vicdanının bu konuda yara aldığını, bu yarayı gidermenin yol
ve yönteminin de bu Mecliste bir komisyon kurmak olduğundan söz ediyoruz, tıpkı
Tahir Elçi’ye yapıldığı gibi burada biz linç ediliyoruz. Aynen bu sözlerden
linç edildi Tahir Elçi, bakın, aynen bu. Tahir Elçi, televizyon programında ne
demişti? “PKK terör örgütü değil.” demişti. Bu sözü onu katledilmeye götürdü.
Şu anda burada bize yapılan da aslında Tahir Elçi’ye yapılanın bir benzeridir.
(HDP sıralarından alkışlar) 
Bakın,
hiç kimse, düşüncesini açıkladığı için linç edilemez, hedef gösterilemez. Bu,
bir defa, yasaya da aykırı, ayrıca imzalamış olduğunuz uluslararası
sözleşmelere de aykırı. Şimdi, biz “Şu, bu mu suçlu.” diyoruz yoksa “Buyurun,
gelin, bu konuyu araştırılalım.” mı diyoruz? 
Şimdi,
bizim korkumuz yok arkadaşlar. Biz HDP Grubu olarak ne sözümüzü söylemekten ne
de çıkacak sonucun bize dokunmasından çekiniyoruz ama çekinenler var ki bu
öneriyi sunduğumuz için reddediyorlar. Mademki sizinle hiçbir bağlantısı yok,
mademki dosya çok iyi ilerletiliyor, mademki soruşturma dört dörtlük
ilerletiliyor, mademki siz bütün yaptıklarınıza rağmen sonuç alamıyorsunuz,
buyurun, gelin komisyon kuralım, araştıralım, bakalım gerçekten bunları yapıyor
musunuz yoksa tıpkı 90’lı yıllarda olduğu gibi binlerce faili meçhule ek bunu
da mı yapmak istiyorsunuz? 
ŞİRİN
ÜNAL (İstanbul) – “PKK, terör örgütü.” deyin!
AYŞE
ACAR BAŞARAN (Devamla) – Tabii, bundaki mesaj açıktı, burada mesaj, toplumun
diğer kesimine, muhalif kesimineydi. “Muhalif hiçbir söz söylemeyeceksiniz,
söylediğinizde Dört Ayaklı Minare’nin altında katledilirsiniz.” denmişti ama
Tahir Elçi’nin bir sözünü buradan tekrar hatırlatayım, demişti ki o böyle basın
önünde: “Biz sizin ağababalarınıza diz çökmedik, sizden mi korkacağız?” 
Hepinizi
saygıyla selamlıyorum. (HDP sıralarından alkışlar) 
ABDULLAH
GÜLER (İstanbul) – PKK, eli kanlı bir terör örgütüdür! 
MAHMUT
ATİLLA KAYA (İzmir) – Başkanım, sözlerimi başka manasıyla, değiştirir yönde
kullandı. Ben de sataşmadan ötürü söz istiyorum. 
FATMA
KURTULAN (Mersin) – Ne dedik? 
AYŞE
ACAR BAŞARAN (Batman) – Nereye çektik? 
BAŞKAN
– Bir dakika. 
Sizinkini
ona sormadık, onunkini de size sormayacağız. 
Buyurun
Sayın Kaya. 
AYŞE
ACAR BAŞARAN (Batman) – Hedef gösterdi, açıkça hedef gösterdi! Başımıza gelecek
her şeyden sorumludurlar! 
BAŞKAN
- Yani kendisinin söylediği bir sözün farklı bir şekilde atfedildiğini ifade
ediyor. Bakalım… 
2.- İzmir Milletvekili Mahmut Atilla Kaya’nın, Batman Milletvekili Ayşe
Acar Başaran’ın sataşma nedeniyle yaptığı konuşmasında şahsına sataşması
nedeniyle konuşması
MAHMUT
ATİLLA KAYA (İzmir) – Sayın Başkanım, bir defa, söylediğim her kelimenin sonuna
kadar arkasındayım, bunu ifade edeyim. 
AYŞE
ACAR BAŞARAN (Batman) - Başımıza gelecek her şeyden sorumludur, burada
kayıtlara geçsin.
BAŞKAN
– Lütfen… 
MAHMUT
ATİLLA KAYA (Devamla) – Bakın, çok doğru bir tespit yaptınız. Evet, PKK için,
kendisi gibi düşünmeyen Kürt yok, PKK’nın aslında Kürt diye bir derdi de yok.
PKK’nın burada ortaya koyduğu “Eğer ki siz, PKK’nın istediği gibi düşünmezseniz
Tahir Elçi gibi katlederim sizi.” diyor. (HDP sıralarından gürültüler)
ALİ
KENANOĞLU (İstanbul) – Konu PKK değil… 
GARO
PAYLAN (Diyarbakır) – Tahir Elçi katledildi.
BAŞKAN
– Arkadaşlar, ne oluyor anlamadım.
MAHMUT
ATİLLA KAYA (Devamla) - Ortaya koymuş olduğu uygulama budur. (AK PARTİ ve MHP
sıralarından alkışlar, HDP sıralarından gürültüler) 
BAŞKAN
– Ne oluyor yani? Size ne oluyor?
MAHMUT
ATİLLA KAYA (Devamla) - PKK için Türk yoktur, PKK için kadın, yaşlı, erkek,
çocuk ya PKK için bebek yoktur, varsa yoksa kan vardır.
MEHMET
RUŞTU TİRYAKİ (Batman) - Ya, gidin söyleyin onlara, bize niye söylüyorsunuz?
MAHMUT
ATİLLA KAYA (Devamla) - Şimdi kadın hakları savunucusu olarak biliyoruz sizi,
değil mi, kadın hakları konusunda da…
HÜDA
KAYA (İstanbul) – Ya, Tahir Elçi’yi konuşuyoruz.
MAHMUT
ATİLLA KAYA (Devamla) - …çok özellikle sözleriniz var. Orada Kürt çocuklarını
eğitmek için giden ve şehit olan kadın öğretmenlerimiz için bir kelime ettiniz
mi? Şu çatı altında bir kelime ettiniz mi? Etmediniz, edemezsiniz. (AK PARTİ ve
MHP sıralarından alkışlar, HDP sıralarından gürültüler) 
AYŞE
ACAR BAŞARAN (Batman) - Sizin politikalarınız… Onu da siz yaptınız. Sizin bu
savaşçı politikalarınız olmasa insanlar ölmez.
MAHMUT
ATİLLA KAYA (Devamla) - İşte sizin bu duruşunuz, sizin bu ikiyüzlü tavrınız,
zaten bizim burada üstünü çizdiğimiz, altını çizdiğimiz bu. Bakın bu nefret
diliyle, ayrıştırıcı dille hiçbir çözüm bulamazsınız. (AK PARTİ ve HDP arasında
karşılıklı konuşmalar)
HÜDA
KAYA (İstanbul) - Biz barış diyoruz, siz…
MAHMUT
ATİLLA KAYA (Devamla) - Size burada bunu ifade edeyim. “Yurtseveriz” diyorsunuz
değil mi? “Yurtseveriz” diyorsunuz değil mi, kendinizi öyle tanımlıyorsunuz. 
BAŞKAN
– Karşılıklı konuşmayalım. 
MAHMUT
ATİLLA KAYA (Devamla) - Yurtsever demek, yurduyla özdeşleşmek demektir. 
BAŞKAN
– Genel Kurula hitap edin Sayın Kaya.
MAHMUT
ATİLLA KAYA (Devamla) - Sizler bizim yurdumuzu bölmek isteyen, parçalamak
isteyen, kendisi gibi düşünmeyen herkesi katleden hain bir örgüte terör örgütü
bile demiyorsunuz. (AK PARTİ ve MHP sıralarından alkışlar, HDP sıralarından
gürültüler) Dolayısıyla siz ne zaman PKK’ya terör örgütü deyip PKK’nın
eylemlerini bu çatı altında lanetlersiniz o zaman biz sizin dediklerinizi
dikkate alırız diyorum.
ALİ
KENANOĞLU (İstanbul) - Yazıklar olsun! Yazıklar olsun!
MAHMUT
TOĞRUL (Gaziantep) – Bölücüsünüz bölücü!
HÜDA
KAYA (İstanbul) – Başkan, tahrik ediyor, necisiniz?
AYŞE
ACAR BAŞARAN (Batman) – Aynen Tahir Elçi’yi bu zihniyet katletti.
MAHMUT
ATİLLA KAYA (Devamla) - Hepinizi tekrar saygıyla sevgiyle selamlıyorum. (AK
PARTİ ve MHP sıralarından alkışlar)
HÜDA
KAYA (İstanbul) – Resmen provokatörlük ediyorsunuz.
FATMA
KURTULAN (Mersin) – Sayın Başkan…
MEHMET
RUŞTU TİRYAKİ (Batman) – Niye neyi söyleyeceğimize siz mi karar veriyorsunuz
ya! Biz istediğimizi söyleriz, siz de çıkıp söyleyin.
BAŞKAN
– Arkadaşlar, ne oluyor böyle? Kimse birbirini anlamıyor, herkes gürültü
yapıyor, konuşmak değil bunun adı. Lütfen… Grup Başkan Vekiliniz konuşmaya
çalışıyor müsaade ederseniz.
Buyurun
Sayın Kurtulan.
FATMA
KURTULAN (Mersin) – Sayın Başkan, ikiyüzlü bir politikanın sahibi olduğumuzu
iddia etti ve ondan sonra da zaten bütünüyle bir linç kampanyasına hedef
gösteren, partimizi farklı bir şekilde itham eden söylemlerde bulundu. Söz
hakkımız doğmuştur. İki dakikalık söz talep ediyorum. 
BAŞKAN
– Buyurun Sayın Kurtulan. (HDP sıralarından alkışlar)
3.- Mersin Milletvekili Fatma Kurtulan’ın, İzmir Milletvekili Mahmut
Atilla Kaya’nın sataşma nedeniyle yaptığı konuşmasında Halkların Demokratik
Partisine sataşması nedeniyle konuşması
FATMA
KURTULAN (Mersin) – Değerli arkadaşlar, şimdi, uzunca bir zamandır, özellikle
seçim süreci başladığından beri, gruplar arasında bir milliyetçilik-ırkçılık
yarışına girmiş durumdasınız. Bu partilerin ikisi, sizler, âdeta burayı linç
etmeye çalışan bir…
BAŞKAN
– Sayın Kurtulan, lütfen, yeniden tekrar bütün partileri katıyorsunuz, sabaha
kadar devam edecek. 
FATMA
KURTULAN (Devamla) – Hayır, bir bütünle, arkadaşlar, sadece bu değil, şunu
söylüyoruz biz: Bu ülkenin çocukları dağlarda birbirini öldürüyorsa oturup bunu
düşünmeniz lazım. 
ŞİRİN
ÜNAL (İstanbul) – PKK öldürüyor, PKK! Biz kimseyi öldürmüyoruz! 
ABDULLAH
GÜLER (İstanbul) – PKK öldürüyor!
FATMA
KURTULAN (Devamla) – Ceylan derili koltuklarda bu siyaseti yapamazsınız. O
gençlerin ömrünün üzerine, hayatları üzerine siyaset yapıp burayı taziye evine
çevirmişsiniz. Taziyenizi diledikten sonra bu ceylan derili koltuklarda, ondan
sonra bu kapıdan çıktıktan sonra güle oynaya koltuklarınızın ömrünü uzatma
derdine düşüyorsunuz. 
ARSLAN
KABUKCUOĞLU (Eskişehir) – Sen kilimde mi oturuyorsun? Sen toprakta mı
oturuyorsun?
FATMA
KURTULAN (Devamla) – Sizin derdiniz budur! Biz buna alet olmayacağız. Siz bizi
burada linç etseniz de, cenazemiz buradan çıksa da “barış” demeye devam
edeceğiz. (AK PARTİ sıralarından gürültüler) Tahir Elçi cinayetini
saptıramazsınız, sağa sola çekemezsiniz, gözünüzün önünde öldürüldü, iki polis
de öldürüldü, gelin araştıralım, gelin araştıralım. (AK PARTİ sıralarından
gürültüler)
ABDULLAH
GÜLER (İstanbul) – PKK öldürdü!
SERMİN
BALIK (Elâzığ) – Şehit oldu onlar!
FATMA
KURTULAN (Devamla) – Her neyse, sen öyle dersin, ben “öldürüldü” derim. Burası
özgür bir kürsüyse bize ayar vermeyin, burası diz çökmez, hiç unutmayın, ayar
yeri değildir burası. Herkes gelir, düşüncesini ifade eder, siz de gelirsiniz,
düşüncenizi ifade edersiniz. Oturduğunuz yerden HDP’ye ayar vermeye çalışmayın.
Tahir Elçi cinayetini araştırmak, tüm yönleriyle cesaretlice araştırma ihtiyacı
olan bir durumdur. Gelin, biz size sunuyoruz, kim yaptıysa, kimin olduğunu
iddia ediyorsanız, araştıralım, sonuna kadar da üstüne gidelim. 
Teşekkür
ediyorum. (HDP sıralarından alkışlar)
AYHAN
EREL (Aksaray) – Sayın Başkanım…
BAŞKAN
– Buyurun. 
AYHAN
EREL (Aksaray) - Konuşmacı, partimizi göstererek ırkçılıkla itham etmiştir.
Bize, lütfen, söz verin.
AYŞE
ACAR BAŞARAN (Batman) – Vallahi, üstüne alınan artık…
BAŞKAN
– Bir dakika…
Sayın
Grup Başkan Vekili…
MUHAMMED
LEVENT BÜLBÜL (Sakarya) - Sizi kastetmedi ya, sizi kastetmedi, alınganlık
göstermeyin. 
AYHAN
EREL (Aksaray) - İYİ PARTİ’yi kastederek İYİ PARTİ’ye sataşmada bulunmuştur.
BAŞKAN
– Bir dakika… 
Sayın
Grup Başkan Vekili, buyurun. 
MUHAMMED
LEVENT BÜLBÜL (Sakarya) – Efendim, bizi gösterdi. Alınganlık göstermesinler.
AYHAN
EREL (Aksaray) – Hayır, hayır, “iki parti” dedi. 
BAŞKAN
– Ben dedim aslında “Kimseyi gösterme.” ama maalesef…
MUHAMMED
LEVENT BÜLBÜL (Sakarya) – Adalet ve Kalkınma Partisi ile bizi gösterdiler. 
AYHAN
EREL (Aksaray) – Hayır efendim, iki partiyi, burayı gösterdiler.
BAŞKAN
– Buyurun, yerinizden…
İsim
vermedi, böyle bir işaret oldu ama gene de…
AYHAN
EREL (Aksaray) – “Bu iki parti” dedi. Efendim, sataşmadan dolayı ben, lütfen,
kürsüden söz istiyorum.
BAŞKAN
– Bir bakalım, bir dinleyelim sizi yerinizden. 
Buyurun.

AYHAN
EREL (Aksaray) - Bir partinin grup sözcüsü, grubumuza dönerek buradaki iki
partiyi ırkçılık ve milliyetçilikle suçlamıştır; dolayısıyla, partimize bir
sataşma olmuştur. 
FATMA
KURTULAN (Mersin) – Milliyetçilikte yarış hâlindesiniz, yarış hâlindesiniz. 
AYHAN
EREL (Aksaray) - Müsaadenizle, kürsüden iki dakika buna cevap vermek istiyorum.
BAŞKAN
– Buyurun, buyurun. (İYİ PARTİ sıralarından alkışlar)
Arkadaşlar,
sataşmadan söz alan arkadaşlar yeni sataşmalar yapıyor. Böyle giderse bir
konuda, malumunuz, Başkanın takdir yetkisi var bu sataşmalar konusunda, onu
biraz kısıtlı kullanacağım.
4.- Aksaray Milletvekili Ayhan Erel’in, Mersin Milletvekili Fatma Kurtulan’ın
sataşma nedeniyle yaptığı konuşmasında İYİ PARTİ’ye sataşması nedeniyle
konuşması
AYHAN
EREL (Aksaray) – Başkanım, Teşekkür ediyorum.
İYİ
PARTİ, Türkiye’deki ayrıştırmaya, bölünmeye, ötekileştirmeye karşı Türk
milletini, 81 milyonu aynı ülküler, aynı idealler etrafında birleştirmek
amacıyla kurulmuştur; bir kazağın fermuarı gibi fermuarı çekip Türk milletini
tekrar aynı ülküler etrafında birleştirmeyi hedef edinmiştir. İYİ PARTİ
milliyetçidir, Türk milliyetçisidir ama kesinlikle ırkçı değildir. Allah’ı,
kitabı, Kur'an’ı bir olan, aynı kıbleye yönelen, aynı Peygamber’in ümmeti olan,
camileri ve mezarları bile aynı olan bir milleti bölüştürmek, ayrıştırmak İYİ
PARTİ’nin felsefesinde yoktur. Bizim hedefimiz; Doğu’dan Batı’ya, Kuzey’den
Güney’e bu bayrak altında yaşamaktan gurur duyan, bayrağın altında yaşadığından
dolayı, bu memleketin havasını teneffüs ettiğinden dolayı mutlu olan, içtiği
suya ihanet etmeyen, altında gölgelendiği bayrağa kem gözle bakmayan her
vatandaşımızı bu milletin kutsal, değerli bir ferdi olarak kabul eder ve
bunların hepsini İYİ PARTİ olarak bağrına basar. Biz kesinlikle etnik yapıdan
dolayı Türk milletini ayırma niyetinde değiliz; milliyetçiyiz ama ırkçı
değiliz. Bu böyle biline. Türk, Kürt kardeştir, bölen kalleştir felsefesinden
gelen bir görüşe bu şekilde ithamı yakıştırmıyorum. 
Hepinize
sevgi ve saygılar sunuyorum. (İYİ PARTİ sıralarından alkışlar)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, buyurun.
5.- Sakarya Milletvekili Muhammed Levent Bülbül’ün, Mersin Milletvekili
Fatma Kurtulan’ın sataşma nedeniyle yaptığı konuşmasında Milliyetçi Hareket
Partisine sataşması nedeniyle konuşması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; Milliyetçi
Hareket Partisinin ırkçılık veya milliyetçilik yarışı içerisinde olması gibi
bir durum söz konusu değildir. Türkiye'de milliyetçiliğin sadece Milliyetçi
Hareket Partisi tekelinde olduğu gibi bir durum söz konusu da değildir. Sadece
şunu ifade ederiz: Milliyetçi Hareket Partisi, Türk milliyetçiliğine inanan,
Türk milletinin tamamını bu memleket sınırları içerisinde yaşayan, kendini bu
bayrağa, bu vatana bağlı hisseden, mensubiyet şuuru içerisinde olan herkesi bu
aziz milletin, Türk milletinin şerefli bir mensubu olarak kabul eder. Bunun
adı, bu tarif milliyetçilik tarifimizin özünü teşkil eder. Biz, bu milletin, bu
anlayışa sahip olanların milliyetçisiyiz. Biz, onların yükselmesi, mutluluğu,
iyi günlerde, iyi şartlar içerisinde olmasını hedefleyen bir hareketiz; ona
karşı yönelecek her türlü saldırıya karşı da en şiddetli cevabı vermeyi
kendisine düstur edinmiş bir siyasi hareketiz. Milliyetçi Hareket Partisi
olarak bizim bu çatı altında da Türk milletinin, Türkiye Cumhuriyeti devletinin
her bir karış toprağında da söylediğimiz şey aynıdır. Biz, herhangi bir şekilde
etnik köken, mezhep ayrımı gözetmeksizin bu milletin tamamını kucaklayan bir
siyasi hareketiz; yeter ki bu millete yönelik olarak hasmane tutumlar karşımıza
çıkmasın, bu milleti bölmeye, parçalamaya yönelik tutumlar karşımıza çıkmasın. 
Bugün
Tahir Elçi’nin ölümüyle, o cinayetle ve 2 polisimizin şehadetiyle alakalı
olarak yürütülen soruşturmayla alakalı meselenin gündeme getirilmesi başka bir
şeydir, terör ve terörist seviciliği ve güzellemesi yapmak başka bir şeydir.
Bunun bu çatı altında yapılmasına şiddetle karşıyız. Bunu yapanları da şiddetle
kınıyoruz. 
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Devamla) – Bitiriyorum efendim.
BAŞKAN
– Bitirelim.
MUHAMMED
LEVENT BÜLBÜL (Devamla) – Türkiye Cumhuriyeti Allah’ın izniyle ilelebet payidar
kalacaktır. Bunun en büyük teminatı yüce Türk milletidir. Bizler Türkiye'de,
Türk milletine hasmane tutum sergileyen kimler varsa onun karşısındayız ve
bütün Meclisimizin, yüce Meclisimizin her bir ferdinin, her bir üyesinin de
aynı hassasiyet içerisinde olmasını bekleriz. Bunlar asgari müştereklerimizdir.
Bizlerin bu millete yönelen, bu memlekete yönelen tehditlere karşı bir şeyleri
ifade ederken karşımızda aynı düşmanların ağzıyla konuşuluyor olmasına da
tahammül göstermemizi kimse beklemesin. (MHP ve AK PARTİ sıralarından alkışlar)
Bugün
Türkiye’yi bir yerlerde işgalci olarak tarif edenlerin, Orta Doğu’da bugün
gerçek işgali yapan Amerika’ya karşı tek söz etmemesini de hayretle
karşılıyoruz. Sınıf mücadelesi içerisinden geldiklerini ifade edenlerin bugün
dünyadaki emperyalizmin, kapitalizmin babası olarak Amerika’yı gördüğü bir
ortamda, Amerika’yı sevicilikle, Amerika’yı metheden, onun sırtını sıvazlayan
bir anlayışla bu Meclis çatısı altında, bu şekilde, samimiyetsiz bir şekilde
siyasetini yürütmesini de şiddetle kınıyorum. 
Saygılar
sunuyorum. (MHP ve AK PARTİ sıralarından alkışlar)
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Siirt Milletvekili Meral Danış Beştaş ve arkadaşları
tarafından, Tahir Elçi cinayetinin tüm boyutlarıyla araştırılması amacıyla
27/11/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 28 Kasım 2018 Çarşamba günkü
birleşiminde yapılmasına ilişkin önerisi (Devam)
BAŞKAN
– Arkadaşlar, nihayet öneriyi oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Şimdi,
Sayın Gaytancıoğlu’nun bir söz talebi var.
Buyurun
Sayın Gaytancıoğlu.
IV.- AÇIKLAMALAR (Devam)
26.- Edirne Milletvekili Okan Gaytancıoğlu’nun, Edirne’de sağanak
yağıştan özellikle Edirne merkez, Havsa ve Süloğlu ilçeleri ile Tayakadın,
Karakasım köylerinin etkilendiğine, Oğulpaşa Köyü’nde bir yurttaşın
kaybolduğuna, yaşanan sel felaketi nedeniyle Edirnelilere geçmiş olsun
dileğinde bulunduğuna ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Edirne’mize
son altmış beş yılın en fazla yağışı dün akşam ve sabah saatlerinde düşmüştür.
Edirne’mizin -maalesef- şehir merkezinde hastaneler su altındadır, yollar su
altındadır. Bine yakın araç sudan etkilenmiştir, selden etkilenmiştir,
elektrikler kesilmiştir, ciddi bir felaket yaşanmaktadır. Havsa ilçemiz
Oğulpaşa köyümüzde 1 yurttaşımız kayıptır. Birçok canlı hayvan, küçükbaş,
büyükbaş hayvan telef olmuştur. Kısacası, Havsa, Süloğlu ve Edirne merkezde,
Edirne’nin yine Tayakadın köyünde, Karakasım köyünde ciddi bir felaket
yaşanmıştır. Kaybolan yurttaşımızın bir an önce bulunmasını diliyorum.
Edirne’mize büyük geçmiş olsun diyorum.
Bu
fırsatı verdiğiniz için de teşekkür ediyorum.
BAŞKAN
– Teşekkür ederim Sayın Gaytancıoğlu.
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mustafa Şentop’un, yaşanan sel
felaketi nedeniyle Edirnelilere geçmiş olsun dileğinde bulunduğuna ilişkin
açıklaması
BAŞKAN
– Bu felaket için Edirne’deki kardeşlerimize geçmiş olsun diyoruz. İnşallah bir
can kaybı olmadan bununla ilgili gerekli çalışmalar tamamlanır.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan ekonomik gidişatın basın-yayın
sektörüne etkilerinin incelenerek başta kâğıt temini olmak üzere sektörün
sorunlarının çözülmesi amacıyla TBMM Başkanlığına verilmiş olan Meclis
araştırması önergesinin (10/182) ön görüşmelerinin, Genel Kurulun 28 Kasım 2018
Çarşamba günkü birleşiminde yapılmasına ilişkin önerisi
BAŞKAN
– Şimdi, Cumhuriyet Halk Partisi Grubunun İç Tüzük’ün 19’uncu maddesine göre
verilmiş bir önerisi var, okutup işleme alacağım ve oylarınıza sunacağım.
28/11/2018
Türkiye Büyük Millet Meclisi
Başkanlığına
Danışma
Kurulu 28/11/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan ekonomik gidişatın basın-yayın
sektörüne etkilerinin incelenerek başta kâğıt temini olmak üzere, sektörün
sorunlarının çözülmesi amacıyla verilmiş olan (10/182) esas numaralı Meclis
Araştırması Önergesi’nin görüşmesinin Genel Kurulun 28/11/2018 Çarşamba günlü
(bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Eskişehir Milletvekili Utku Çakırözer.
Buyurun
Sayın Çakırözer. (CHP sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
yüce Meclisimizi saygıyla selamlıyorum. 
Öncelikle,
Kocaeli Gebze’de viyadük inşaatında beton blok düşmesi sonucu işçilerimizin
enkaz altında kalmasından duyduğum üzüntüyü ifade etmek isterim. Cansız
bedenlerine ulaşılan işçilerimize rahmet diliyorum, enkaz altındaki
emekçilerimizin de en kısa zamanda çıkarılmasını temenni ediyorum.
Gerçek
bir hak savunucusu olan Diyarbakır eski Baro Başkanı Tahir Elçi’yi de
katledilişinin 3’üncü yıl dönümünde saygıyla anıyorum. Ölümünün üzerinden üç
yıl geçti ama cinayetle ilgili hâlâ adaletin yerini bulamamış olması hepimiz
adına düşündürücüdür. 
Değerli
arkadaşlarım, basın özgürlüğü gerçek bir demokrasinin olmazsa olmazıdır. Bugün
basınımızın ve meslektaşlarım olan basın emekçilerinin sorunlarını konuşmak ve
çözüm yollarını hep birlikte arayalım demek için karşınızdayım. Türkiye’de
basın kuruluşları çok çeşitli baskılarla, kısıtlamalarla karşı karşıya. Başta
Freedom House olmak üzere, dünyanın basın konusunda indeks yapan, sıralama
yapan birçok kuruluşu Türkiye’yi “basının özgür olmadığı ülkeler” arasında
maalesef en tepede listelemekte. Öncelikle, buna neden olan, adaletsiz
yargılamalardır. Çok sayıda basın mensubu yazdıkları haberler, yorumlar ya da
sosyal medya paylaşımları nedeniyle yargılanmakta, soruşturulmakta, en kötüsü
özgürlükleri ellerinden alınmakta.
İşte
Eren Erdem, kısa süre öncesine kadar milletvekiliydi ama gazetecilik döneminde
yaptığı gazetecilik faaliyeti nedeniyle şu anda yargılanıyor. FETÖ’nün iç
yüzünü kitap yazarak anlatan Eren Erdem, şimdi “üyesi olmamakla birlikte
FETÖ’ye yardım” iddiasıyla cezaevinde aylardır tek başına hücrede tutuluyor,
hem de bir gizli tanığın ifadeleri nedeniyle. O gizli tanık mahkemede hâkimin
karşısında “Ben yanlış yaptım, pişmanım.” demesine rağmen, Eren Erdem hâlâ
tutuklu. Bu, haksızlıktır, hukuksuzluktur, vicdansızlıktır. Sadece o mu?
İsminaz Temel bir yıldır tutuklu, Cumartesi Annelerinin fotoğrafını çektiği
için ama işi zaten foto muhabirliği.
FETÖ
kanlı darbe girişimini gerçekleştiren, vatandaşlarımızı kurşunlayan, üzerlerine
tank sürenler ile eleştiren, yorum yapan gazeteciler bir tutulmakta.
Gazetecilere, yazarlara ağırlaştırılmış müebbet hapis cezaları verilebilmekte.
Sadece geçen ay 42 gazeteci yargılandı. Yargılamaların ötesinde, gazetecilerin
bir de ekonomik özgürlükleri ellerinden alınmış durumda. Ekonomik özgürlük
olmadan basın özgürlüğü olmaz, olamaz. Yazılı basın bugünlerde en kritik
günlerini yaşıyor; gazeteler kapanmanın eşiğinde, kitap basılamıyor, kültürel
hayat hızla çölleşiyor.
AKP
hükûmetleri döneminde yapılan özelleştirmeler sonucunda Türkiye, üreticisi
olduğu birçok konuda ithalatçı hâle geldi. SEKA’nın özelleştirilmesinin
sonucunu bugün kâğıt krizi olarak hep birlikte yaşıyoruz. Gazete kâğıdı fiyatı
döviz krizinin de etkisiyle 4 kat arttı. Gazeteler yayınlarına ayırması gereken
zamanı ve emeği, gazetelerin ihtiyaçlarının temini için harcamak zorunda kaldı.
Artan maliyetleri karşılamakta zorlanan gazeteler, fiyatlarına zam yapmak,
sayfa sayılarını düşürmek, haftanın bir iki günü yayınlarını durdurmak gibi
seçenekleri kullanmak zorunda. Habertürk ve Vatan gazeteleri kapandı, Aydınlık
gazetesi yayınına üç gün ara verdi, Sözcü gazetesi ekini kapattı, Millî Gazete
sayfa sayısını düşürdü; Dünya, Sözcü, BirGün, Posta ve Cumhuriyet zam yapmak
durumunda kaldı. Resmî ilanlara son dört yılda sadece yüzde 15 artış yapıldı.
Resmî ilanlara her gazete eşit olarak ulaşamıyor, yerel gazeteler teker teker
kapanıyor. İzmir’de 7 gazete artık hafta sonları çıkmıyor. Aydın’da,
Kastamonu’da -az önce arkadaşımız söyledi- gazeteler artık haftalık çıkma
kararı alıyor. Karar gazetesi geçtiğimiz günlerde bir başyazı yayımladı ve
reklam vermek isteyen şirketlerin -hem kamu şirketlerinin hem özel şirketlerin-
engellendiğini, ilan ambargosu olduğunu dile getirdi. Reklamlar, yayınların
izlenme ve okunma oranlarıyla değil, iktidara yakınlığıyla doğru orantılı
olarak veriliyor. Birçok gazete resmî ilanlarla ayakta kalmaya çalışıyor. Bugün
Basın İlan Kurumu toplantısı vardı. Basın İlan Kurumundan resmî ilan
gelirlerinde enflasyonu da dikkate alacak bir artış bekliyoruz, aksi takdirde
hem yerel hem ulusal gazeteler kapanmaya devam edecek. 
Kâğıt
sorunu sadece gazeteleri etkilemiyor, kültürel hayatı da çölleştiriyor. Kitap
basımının maliyeti 4 kat, çeviri kitabın maliyeti 3 kat artmıştır. Yayınevleri
kitap basamıyor ya da kitap satış fiyatlarına zam yapmak zorunda kalıyor.
Aktüel Arkeoloji dergisi basımını erteledi, Uğur Mumcu Araştırmacı Gazetecilik
Vakfı kitaplarını basamıyor, Ayrıntı Yayınevi satışlarına zam yapmak zorunda
kaldı, Yenidevir Yayınları kitap baskılarını durdurdu. Matbaalar da iflasın
eşiğinde, borçları 3 kat arttı, ertesi gün dükkânlarını açıp açamayacaklarının
endişesini taşıyorlar. Önlem alınmazsa kitap, gazete, dergi okumak artık lüks
olacak, kültürel çölleşme artacak; kültürel hayat, çok sesli medya ve halkın
haber alma hakkı ortadan kalkacak. Gazeteler ve yayıncılar “Krizin devam
ettiğini düşünmek bile istemiyoruz, bizim için başvuracak bir yöntem kalmadı.”
diyorlar. Zaman kaybetmeden, acil olarak çözümler üretilmeli. Bu çözümlerimizi
aşağıda sıralamak isterim. 
Birincisi,
kâğıt temini bir devlet politikası olmalı. Kâğıt, özel ürün statüsünde…
(Mikrofon
otomatik cihaz tarafından kapatıldı)
BAŞKAN
– Sayın Çakırözer, tamamlayalım lütfen. 
UTKU
ÇAKIRÖZER (Devamla) - Kâğıt temini bir devlet politikası olmalı, kâğıt üretimi
stratejik olarak öncelikli sektörler arasına alınmalıdır. Yerli kâğıt üretimi
konusunda kapsamlı altyapı yatırımları gündeme alınmalıdır. Döviz kuru,
gazeteler ve yayıncılık sektörü için sabitlenmelidir. Kâğıt ithalatı için
ödenen KDV yüzde 8’den yüzde 1’e, baskı malzemeleri için yüzde 18’den yüzde 8’e
düşürülmelidir. Yazar ve çevirmenlerden alınan yüzde 17 gelir vergisi ve yüzde
18 KDV kaldırılmalıdır. Yayıncıların 2 milyarı aşan bekleyen KDV alacaklarının
hemen ödenmesi yayınevlerinin ayakta kalmasını sağlayacaktır. Medya ve
yayıncılık sektörünün devamlılığı için devlet kâğıtta, vergi ve sigorta
primlerinde sübvansiyon uygulamalıdır. Küçük ve orta işletmelere kredi
sağlanması konusunda teşvik verilmelidir. İşsizlik oranının zaten yüksek olduğu
bu alanda gazetecilerin işçi çıkarmasının önlenmesi için vergi ve sigorta primi
ödemeleri belirli bir tarihe kadar ertelenmelidir. Basın İlan Kurumu ilan
fiyatlarına kâğıdın artan maliyetlerini de dikkate alan ölçüde, en az yüzde 50
oranında zam yapmalıdır.
Basın
özgürlüğü olmadan Türkiye’de demokrasi, hukuk devleti olamaz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Öneri
üzerinde İYİ PARTİ Grubu adına Aksaray Milletvekili Ayhan Erel.
Buyurun
Sayın Erel. (İYİ PARTİ sıralarından alkışlar) 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri;
Cumhuriyet Halk Partisinin, yazılı basın, medya sektörü, yayıncılık sektörü,
matbaacıların ekonomik kriz ve kâğıt temini konusunda yaşadıkları sorunların
araştırılması hususundaki grup önerisi hakkında söz almış bulunuyorum. Yüce
heyetinizi saygıyla selamlıyorum.
Sözlerimin
başında, AK PARTİ Grubundan vatandaşlarımızın bir ricası var, öncelikle onu
dile getirmek istiyorum. Toplum Yararına Program projesi kapsamında çalışmakta
olan işçilerimizin sözleşmeleri aralık başında sona ermektedir. Aslında bu program,
işsizliği azaltmak, kendi memleketlerinde iş bulamamaktan dolayı geçim
sıkıntısı çeken vatandaşlarımıza bir nebze olsun soluk aldırma amacıyla
uygulanan yararlı bir proje. Ancak aralık ayının başında biten bu projeyle
birlikte işsiz olan vatandaşlar karın kışın ortasında aşsız ve işsiz
kalacaklar. Bu durumun dikkate alınarak bu işçilerimizin en azından mart ayı
sonuna kadar sözleşmelerinin, çalışma sürelerinin uzatılmasını talep ediyoruz. 
On altı yıldır ülkemizi yöneten siyasi iktidarın
sorunlara kısa vadeli, geçici çözümler üretme alışkanlığının, uyarılara kulak
tıkayarak “Ben yaptım, oldu.” anlayışının bir sonucuyla tekrar karşı karşıya
gelmiş bulunmaktayız. Ülkemizin en köklü iştiraklerinden SEKA kâğıt
fabrikalarının “özelleştirme” adı altında, dönemin bakanının da tabiriyle
“Babalar gibi satarım.” anlayışıyla özelleştirildiği hepimizin hafızalarındadır.

Bunlardan
bir tanesi Giresun SEKA Aksu Kâğıt Fabrikası. Aksu Kâğıt Fabrikasını 5 milyon
TL’ye alan şirket yaklaşık beş yıl sonra bu fabrikanın makinelerini 11 milyona,
arazisini 68 milyona satmış ve beş yılda şirket 74 milyon Türk lirası para kazanmıştır.
Bu durumu Türk milletinin takdirine bırakıyorum.
Yine,
geçtiğimiz günlerde Sanayi ve Teknoloji Bakanı Sayın Varank’ın bütçe
görüşmelerindeki “Geçmişteki ağır sanayilerimizi teker teker kuracağız da…”
ifadesi, iktidarın geçmişte yaptıkları sözde özelleştirmelerdeki yanlışlarının
kabulünü ortaya koymuştur.
Gelinen
nokta itibarıyla bizim İYİ PARTİ olarak duruşumuz, muhalefet anlayışımız, bağcı
dövmek değil üzüm yemektir. Milletimizin bizden beklentisi de bu yöndedir. Bu
konuyla ilgili İYİ PARTİ Grubunun önergesi mevcuttur. İlgili bakana, yazılı
soruyla, kâğıt maliyetlerinin artmasıyla ilgili sorularımızı yönelttik. Konunun
kesinlikle takipçisi olacağız. Bu anlayışla, sektörün dertlerine çare aramak,
yaşanan krizin etkisini azaltmak, çözüm arayarak katkı sağlamak istiyoruz.
Yüce
Meclisimizi saygıyla selamlıyorum. 
BAŞKAN
– Öneri üzerinde Halkların Demokratik Partisi Grubu adına Diyarbakır
Milletvekili Garo Paylan.
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Öncelikle,
üç yıl önce katledilen barış güvercini Sevgili Tahir Elçi’yi saygıyla anmak
istiyorum. 
Tahir
Elçi cinayetinin üç yıldır maalesef üstü örtülmeye çalışılıyor. Az önce de
Türkiye Büyük Millet Meclisi bu cinayetin araştırılmasını bir kez daha
reddetti. Unutmayın ki arkadaşlar, katilleri koruyan cinayete ortaktır. 
Değerli
arkadaşlar, önergeye gelirsek, basın özgürlüğü konusunda, bütün özgürlük
alanlarında olduğu gibi, Türkiye karanlık bir dönem geçiriyor. Bakın, Sınır
Tanımayan Gazetecilerin endeksinde 180 ülke var, biz 157’nciyiz arkadaşlar.
Yani Afrika’nın bazı ülkeleri, Kuzey Kore, Suudi Arabistan gibi ülkelerle aynı
ligdeyiz yani 5’inci ligdeyiz, amatör ligde dahi değiliz. Bu ortamda basın
özgürlüğünden bahsedemeyiz. 
Bakın,
mevcut durumda basının önünde iki seçenek var arkadaşlar. Ya bu Sabah gibi, bu
paçavra AKP bültenleri gibi olacaksın, Yeni Şafak gibi olacaksın, Star gibi
olacaksın, Akşam gibi olacaksın, havuza yeni katılan Hürriyet gibi olacaksın,
havuza katılan Milliyet gibi olacaksın, Türkiye gibi olacaksın, Akit gibi
olacaksın. (HDP sıralarından alkışlar) Ne olacak? Yandaş olacaksın, havuza
katılacaksın. Havuzdan ne olacak? Sana hortum bağlanacak. (HDP sıralarından
alkışlar) Yani bütün reklamlar sana doğru akacak ve ne yapacaksın? “Padişahım
çok yaşa.” diyeceksin, “Padişahım çok yaşa.” diyeceksin. Bakın, hepsi aynı
manşet. 
Değerli
arkadaşlar, bakın, eğer ki bir tasarruf arıyorsak bu önergede, ya niye 10 tane
gazete basıyorsunuz? Hepsi aynı manşet; bir tane basın, hepsi tek bülten olsun,
bir elden “Padişahım çok yaşa.” deyin. İsraf değil mi arkadaşlar bu? İsraf,
israf; hepsi aynı manşet. Bakın, bütün ilanlar size akacak ve tek bir gazeteyle
bunu yapabilirdiniz arkadaşlar.
İkinci
seçenekse özgür basın olmak arkadaşlar, özgür basın. Ama bunun bedeli var; hapislerle,
tutuklamalarla, baskılarla karşı karşıya kalırsınız, her gün operasyon yapılır;
bunun bedeli bu. Başka ne olur? Reklam ambargosuyla karşı karşıya kalırsınız.
Bakın, içinizden çıkan Akif Beki diyor ki arkadaşlar: “Karar gazetesine bile
reklam ambargosu var.” Bu gazeteler böyle finansal baskılarla karşı karşıya
kalıyorlar. Başka ne olur? Maliyet baskısı… Bu gazetelerin elbette bütçelerini
siz karşılıyorsunuz, bu paçavraların, AKP bültenlerinin ama diğer gazeteler 3
misline varan kâğıt ve diğer maliyetlerle karşı karşıya kalıyorlar. 
Bakın,
yerel gazeteler 2 binden bine düştü arkadaşlar ve azınlık gazeteleri şu anda
can çekişiyorlar. Bütün bunlarla ilgili tedbirler almak için bu önergeyi
destekliyoruz değerli arkadaşlar.
Bakın
arkadaşlar, bu baskıların sebebi ne peki?
(Mikrofon
otomatik cihaz tarafından kapatıldı)
GARO
PAYLAN (Devamla) – Sayın Başkan, bir dakika verir misiniz.
BAŞKAN
– Tamamlayalım lütfen.
GARO
PAYLAN (Devamla) – Yani yandaşları destekleyip diğer gazetelerin reklamlarını
kesmenin, maliyet baskıları altında bırakmanın sebebi ne? Okumasın
vatandaşlarımız, sorgulamasınlar, eleştirmesinler; amacınız bu. 
Ama
unutmayın arkadaşlar, bakın, eleştirilmezseniz en büyük kötülüğü kendinize
yaparsınız, bir de Erdoğan’a yaparsınız. Çünkü unutmayın, eleştirilmeyen her
güç hata yapar ve hata yapanlar ne der? “Kandırıldım, aldatıldım.” der.
Bırakın, özgür basın sizi eleştirsin, siz de, biz de, hepimiz de daha az hata
yapalım.
Ayrıca,
ciddi bir işsizlikle karşı karşıyayız medya sektöründe. Değerli arkadaşlar,
yayıncılar, medya krizde ve iletişim fakültelerinden mezun olanlar iş bulamama
sıkıntısıyla karşı karşıya. Mevcut durumda da ciddi sıkıntılar var.
Değerli
arkadaşlar, son olarak, havuzu değil, özgür basını kurtarmak için hep beraber
bu önergeye destek verelim diyorum. Hepinizi saygıyla selamlıyorum. (HDP
sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
IV.- AÇIKLAMALAR (Devam)
27.- Çanakkale Milletvekili Bülent Turan’ın, Diyarbakır Milletvekili
Garo Paylan’ın CHP grup önerisi üzerinde HDP Grubu adına yaptığı konuşmasındaki
bazı ifadelerine ilişkin açıklaması 
BÜLENT
TURAN (Çanakkale) - Sayın Başkan, bir açıklama yapmak istiyorum izin
verirseniz.
Bakınız,
az önce Meclis kendi hür iradesiyle bir oy verdi, her parti buna “evet” veya
“hayır” şeklinde oy verdi. Buradan yola çıkarak “Katilleri koruyan katillerle
ortaktır.” tarzı Meclisi itham eden bir söylemi doğru bulmuyoruz. 
GARO
PAYLAN (Diyarbakır) – Cinayete ortaktır.
BÜLENT
TURAN (Çanakkale) - Eğer bu denirse bizim de “Katillere, teröristlere ses
çıkarmayanlar da teröristtir.” deme hakkımız doğar. Bu, doğru bir yaklaşım
değil. O oylamayı yaptık, hür irademizle bunu geride bıraktık. 
Onun
dışında, eline -çok ucuz hareketlerle- tüm gazeteleri alıp da “paçavra” vesaire
tarzı hakaret etmenin, fikir, ifade özgürlüğünü zikreden bir insana
yakışmadığını ifade etmek istiyorum. Eğer özgürlükse herkesinkini tabii ki
okumayacak, o da olacak, bu da olacak. Sözüm ona “ifade özgürlüğü” deyip de
başka bir ifade özgürlüğü olmamanın kapısını aralamanın doğru olmadığını ifade
ediyorum. Bu Meclisin kürsüsüne “paçavra” tarzı yaklaşımların, ifadelerin de
yakışmadığını ifade etmek istiyorum.
HÜDA
KAYA (İstanbul) – Vallahi onu Genel Başkanınız da öyle söyledi, muhalefet
edenlere “paçavra” dedi.
MAHMUT
TOĞRUL (Gaziantep) – Söyle, “Ona da yakışmadı.” de, ben seni alkışlayayım. 
MENSUR
IŞIK (Muş) – İşinize gelmeyince paçavra olduk ha!
MAHMUT
TOĞRUL (Gaziantep) – Söyle, onu da söyle.
BÜLENT
TURAN (Çanakkale) – Mahmut Bey, sabote etme. 
MAHMUT
TOĞRUL (Gaziantep) – Sabote etmiyorum ki senin söylediğini söylüyorum. 
BÜLENT
TURAN (Çanakkale) – Paylan’a yakışmadı, Allah Allah! 
MAHMUT
TOĞRUL (Gaziantep) – Biraz öncekini de söyle, ona da ilave et. 
BAŞKAN
– Hayır, “Kürsüde gazete reklamı yanlış.” demek istiyor. 
MAHMUT
TOĞRUL (Gaziantep) – Hayır, Başkanım, Bülent Turan orada bir cümle söyledi, onu
tekrar istiyorum, bütün Meclis duysun isterim. 
BAŞKAN
– Tekrara ne gerek var? Kayıtlara geçti, siz bakın, tekrar tekrar okuyun. 
MAHMUT
TOĞRUL (Gaziantep) – Geçmedi, Sayın Başkan, geçmedi çünkü Bülent Turan bize
dönerek söyledi. 
HÜDA
KAYA (İstanbul) – Çok güzel bir şey söyledi, tarihe geçmeliydi aslında. 
BÜLENT
TURAN (Çanakkale) – “Paçavra” ifadesi iyi bir ifade değil Sayın Başkan. Daha ne
diyeyim?
BAŞKAN
– Haklısınız. 
BÜLENT
TURAN (Çanakkale) – Yakıştırıyorsa yakıştırsın kendisi.
MAHMUT
TANAL (İstanbul) – Sayın Başkan, Sayın Toğrul bir açıklasın, ne dedi Sayın Turan?
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan ekonomik gidişatın basın-yayın
sektörüne etkilerinin incelenerek başta kâğıt temini olmak üzere sektörün
sorunlarının çözülmesi amacıyla TBMM Başkanlığına verilmiş olan Meclis
araştırması önergesinin (10/182) ön görüşmelerinin, Genel Kurulun 28 Kasım 2018
Çarşamba günkü birleşiminde yapılmasına ilişkin önerisi (Devam)
BAŞKAN
– Öneri üzerinde Adalet ve Kalkınma Partisi Grubu adına Balıkesir Milletvekili
Mustafa Canbey.
Buyurun
Sayın Canbey. (AK PARTİ sıralarından alkışlar)
AK
PARTİ GRUBU ADINA MUSTAFA CANBEY (Balıkesir) – Sayın Başkan, değerli
milletvekilleri; hepinizi saygıyla selamlıyorum. 
Kocaeli’de
meydana gelen göçükte hayatını kaybeden işçilerimize Allah’tan rahmet, yaralı
işçilerimize acil şifalar diliyorum. 
Cumhuriyet
Halk Partisi önerisi üzerine söz almış bulunmaktayım. Basın-yayın ve matbaa
sektörüne ilişkin doğru bir bilgilendirmeyi Gazi Meclisimizle ve yüce
milletimizle paylaşmak istiyorum. 
Değerli
milletvekilleri, bölgemizde birçok devlette yönetilebilirlik olgusu ortadan
kalkmışken, birçok ülke iç savaş ve kaosu yaşarken, birçok terör örgütü bölgede
ve dünyada istikrarı ve huzuru dinamitlerken, yakın coğrafi havzamız vekâlet
savaşlarının merkezi hâline getirilmeye çalışırken, Türkiye karşı karşıya
kaldığı tüm risk ve tehditleri bertaraf edip bölgesinde âdeta bir istikrar
adası hâline gelmiş, ay yıldızlı bayrağımız da güvenin, huzurun ve umudun
simgesi olmuştur. Herkesin büyük bir saygı ve gıptayla ülkemizi takip ettiği bu
süreçte, Türkiye ardı ardına hayata geçirdiği mega projelerin yanında,
ekonomide yakaladığı 7,4’lük büyüme oranıyla da G20, OECD ve Avrupa Birliği ülkelerine
fark atarak zirveye yerleşmiştir. 
Bunun
yanında, artan teknoloji ve yaşanan yoğun veri akışı medyayı anlık ve hızlı
bilgi akışını sağlamaya yöneltirken insanların medyaya ulaşma alışkanlıklarını
da değiştirip dönüştürmeye başlamıştır. Bu değişim ve dönüşümün sonucunda da
yazılı medya yerine görsel ve sosyal medyanın ön plana çıkmaya başladığına
hepimiz şahitlik etmekte, bu değişen ve dönüşen medyanın da kullanıcılarından
biri olmaktayız. Zaten teknolojide yaşanan bu büyük değişim ve dijitalleşmenin
hızlandığı günümüz dünyasında yazı ve baskı kâğıdı üretiminin gerileyeceği
öngörülmektedir. 
Yaşanan
bu gelişmelere rağmen, her zaman her konuda olduğu gibi, basın-yayın ve matbaa
sektörümüzün sorun ve sıkıntılarına karşı, elbette ki AK PARTİ olarak kayıtsız
kalmadık. Basın-yayın ve matbaa sektörümüzün kıymetli mensuplarının
mağduriyetlerini de gidermek adına birtakım hamleler ivedilikle hayata
geçirildi. Bu minvalde, yazılı medyanın desteklenmesinde önemli bir işlevi
yerine getiren Basın İlan Kurumu Genel Kurulu yerel basının baskı ve kâğıt
giderlerindeki maliyetlerini azaltmak amacıyla gerçekleştirdiği olağanüstü
toplantısında gazeteler lehine önemli mevzuat değişiklikleri gerçekleştirdi;
asgari ilan alma şartlarında önemli kolaylıklar sağlandı, gazetelerin yüz
ölçümleri konusunda rahatlamaları sağlandı, fiilî satış noktalarında ve fiilî
satış konusunda kolaylıklar sağlandı. 
Bu
arada, ülkemizde yayınlanan gazetelerin kâğıt ve baskı maliyetleri nedeniyle
yarısının kapandığı ve yayınlanan gazete sayısının binin altına düştüğü doğru
değildir. Basın İlan Kurumunun verilerine göre şu anda sadece resmî ilan alan
gazete sayısı 1.111’dir. Bu sayıya haftalık, on beş günlük ve aylık çıkan
gazete ve dergiler de dâhil değildir.
(Mikrofon
otomatik cihaz tarafından kapatıldı)
BAŞKAN
– Sayın Canbey, tamamlayalım lütfen.
MUSTAFA
CANBEY (Devamla) – Eyvallah Başkanım.
Ayrıca,
Sanayi ve Teknoloji Bakanımız Sayın Mustafa Varank’ın da daha önce açıkladığı
gibi, Balıkesir SEKA Fabrikası da önümüzdeki yılın ilk çeyreğinde yıllık 300
bin ton kapasiteyle üretime geçecektir. Yine aynı şekilde, Aydın’da benzer bir
yatırım vardır, o da 2019 yılında faaliyete geçecektir.
Değerli
milletvekilleri, bu konuyla ilgili belirtmek istediğim bir başka husus da
öğrencilerimizin ve velilerimizin yükünü hafifletmek için ders kitaplarıyla
ilgili de milletimize büyük destek verdiğimizdir. 140 milyonu aşkın ders
kitabı, çocuklarımızın istifadesine ücretsiz olarak sunulmaktadır. 
Bu
minvalde dikkatinizi çekmek isterim ki eğitim, millete hizmeti şiar edinen AK
PARTİ’nin en öncelikli gündem maddeleri arasında yer almıştır. Bu kapsamda,
eğitim bütçesi de birçok kez en fazla payın ayrıldığı kalem olmuştur. Nitekim,
2002’de eğitime ayrılan pay sadece 7,5 milyar lirayken 2019 için eğitimin
bütçeden alacağı pay yaklaşık 114 milyar liraya çıkmıştır.
(Mikrofon
otomatik cihaz tarafından kapatıldı)
MUSTAFA
CANBEY (Devamla) – Kıymetli milletvekilleri, on altı yıldır hizmet ve çözüm
üreten, derdi, davası ve kavgası bu aziz milletin refahı ve bekası olan AK
PARTİ’nin tökezlemesi için el ovuşturup Türkiye'nin karşı karşıya kaldığı
meselelere dair çözümden yana en ufak bir öneri sunamayanlara da belirtmek
istiyorum ki Allah’ın izniyle AK PARTİ iktidarlarıyla Türkiye bu zamana kadar
olduğu gibi bundan sonra da güçlü bir şekilde yoluna devam edecek ve inşallah,
bizler de –az önce burada sözü edildi- basın özgürlüğüne sonuna kadar sahip
çıkacağız; ondan hiç kimsenin şüphesi olmasın. (AK PARTİ sıralarından alkışlar)
BAŞKAN
– Teşekkür ederim.
Buyurun
Sayın Özkoç.
ENGİN
ÖZKOÇ (Sakarya) – Kayıtlara geçsin diye söylüyorum. Balıkesir’deki SEKA
fabrikasını hayata geçirmek için çaba sarf ediyorsunuz. Peki, Kocaeli’deki SEKA
fabrikasını neden özelleştirdiniz? Madem memleketi, gerçekten bu büyük
Türkiye’yi bu şekilde yönetmeyi aklınıza koydunuz da bu konkordatolar,
işçilerin kendilerini yakmaları, insanların intihar etmeleriyle ilgili,
gerçekten kulaklarınız hiç duymuyor mu? 
Seyrettiğiniz
haber bültenleri sadece bir televizyon kanalından olursa, onların
söylediklerini basın özgürlüğü olarak algılarsanız Türkiye'nin gerçekten ne
çektiğini anlayamazsınız, halktan kopar, yüzünüzü sadece saraya dönersiniz.
(CHP sıralarından alkışlar)
MAHMUT
TOĞRUL (Gaziantep) – Sayın Başkanım…
BAŞKAN
– Buyurun Sayın Toğrul.
MAHMUT
TOĞRUL (Gaziantep) – Sayın Başkanım, burada basın özgürlüğü gündeme
getirilirken yerel basından çok bahsedilmedi. Yerel basının içinde olduğu durum
konusunda kayıtlara geçsin diye birkaç cümle söylemek isterim.
Yerel
basın şu anda can çekişiyor. Gaziantep’te birçok gazete önce siyah beyaz
baskıya geçti, arkasından şimdi kapatılmakla yüz yüze. Sayın Başkan, yerel
basın şu anda tamamen yerel yönetimlerin baskısı altında. Yerel yönetimlerin
lehine eğer yazı yazabiliyorlarsa yerel yönetimlerden açıkça destek alıyorlar,
kollanıyorlar ama eğer kısmen de olsa muhalif bir çizgi tutturuyorlarsa
maalesef tamamen dışlanıyorlar. Şunu biliyorum: Gaziantep’te sadece ve sadece
benim verdiğim soru ve araştırma önergelerinin bir kısmını yayınladı diye
gazete sahiplerinin tehdit edildiğini biliyorum.
Kayıtlara
geçsin istiyorum.
Teşekkür
ederim.
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Birleşime
on dakika ara veriyorum.
Kapanma Saati: 16.27
İKİNCİ OTURUM
Açılma Saati: 16.47
BAŞKAN: Başkan Vekili Mustafa ŞENTOP
KÂTİP
ÜYELER: Rümeysa KADAK (İstanbul), Barış KARADENİZ (Sinop)
-----0-----
BAŞKAN
- Türkiye Büyük Millet Meclisinin 23’üncü Birleşiminin İkinci Oturumunu
açıyorum.
Alınan
karar gereğince gündemin "Kanun Teklifleri ile Komisyonlardan Gelen Diğer
İşler" kısmına geçiyoruz. 
1’inci
sırada yer alan Kocaeli Milletvekili İlyas Şeker ve 6 Milletvekilinin Çevre
Kanunu ve Bazı Kanunlarda Değişiklik Yapılmasına Dair Kanun Teklifi ve Çevre
Komisyonu Raporu’nun görüşmelerine kaldığımız yerden devam edeceğiz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (x)
BAŞKAN
– Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 15
sıra sayılı Kanun Teklifi’nin birinci bölümünde yer alan 9’uncu maddesi kabul
edilmişti. 
Şimdi
10’uncu maddenin önerge işlemlerini yapacağız. 
10’uncu
madde üzerinde üç önerge vardır. Önergeleri aykırılık sırasına göre okutup
işleme alacağım. 
Türkiye Büyük Millet Meclisi
Başkanlığına
Görüşülmekte olan Çevre Kanunu ve Bazı Kanunlarda
Değişiklik Yapılması Hakkında Kanun Teklifi’nin 10’uncu maddesinin ikinci
fıkrasında yer alan “planlarına” ibaresinin “projelerine” ibaresiyle
değiştirilmesini arz ve teklif ederim. 
 Hüseyin
Örs Ümit Beyaz Hayrettin Nuhoğlu 
 Trabzon İstanbul İstanbul
 İsmail
Koncuk Feridun Bahşi
 Adana
 Antalya
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Teşekkür ederim. 
Önerge
hakkında konuşmak isteyen Trabzon Milletvekili Hüseyin Örs. 
Buyurun
Sayın Örs. (İYİ PARTİ sıralarından alkışlar)
HÜSEYİN
ÖRS (Trabzon) – Sayın Başkan, çok değerli milletvekili arkadaşlarım;
görüşülmekte olan Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 10’uncu maddesi üzerinde İYİ PARTİ Grubu adına söz aldım.
Hepinizi en derin saygılarımla selamlıyorum. 
Saygıdeğer
milletvekilleri, milletvekili olduğum Trabzon şehrimiz yaylaları, dağları,
gölleri, denizi, ormanları ve tabii ki Trabzonspor’uyla dünyada tanınan,
bilinen bir şehrimiz olmakla birlikte, özellikle son on beş yılda yapılan
yanlış, yanlı belediye uygulamalarıyla betonlaşan, denizi kirlenen, çarpık
kentleşmeyle tarihî ve doğal yapısı bozulan bir şehre doğru maalesef
dönüşmektedir. 
Bugün,
burada, bu yüce Meclisin kürsüsünde Trabzon’umuzun Araklı ilçesinde yaşanan bir
çevre problemini dile getirmeye çalışacağım. Araklı ilçemiz Trabzon’un
doğusunda, denizin kıyısında mavi ile yeşilin buluştuğu çok güzel bir ilçemiz
ancak bugünlerde Araklılı vatandaşlarımız biraz sıkıntılılar, mağdurlar,
şikâyetleri vardır. Nedir Araklılı hemşehrilerimin şikâyeti? Olay şudur:
Trabzon Büyükşehir Belediyesi, 20 Nisan 2016 tarihli bir kararla -ki karar şu
anda benim elimde var- Araklı Taşönü mevkisinde bulunan 243 bin metrekarelik
alanı Trabzon ve Rize İlleri Yerel Yönetimleri Katı Atık Tesisleri Yapma ve
İşletme Birliğine entegre katı atık bertaraf tesisi yapılması amacıyla yirmi
beş yıllığına tahsis etmiştir. Yani Araklılı hemşehrilerimin dediği şekliyle
söylersem, bu mevkiye, Taşönü mevkisine bir çöp depolama tesisi kurulacaktır.
Bu kararın alınmasından sonra, yörede yaşayan vatandaşlarımız kararın iptali ve
uygulamaya geçmemesi hususunda girişimlerde bulunmuşlar, gitmedik yer, çalmadık
kapı bırakmamışlardır. Araklı ve Arsin ilçelerimize ait 17 mahalleyi
etkileyecek bu tesis için, Yanbolu Vadisi dediğimiz o güzel vadide oturan, o
civarda oturan 10 bin civarında vatandaşımız itiraz dilekçesi vermişlerdir.
Niye itiraz etmektedir Araklılı hemşehrilerimiz bu tesise? Çünkü söz konusu
tesisin kurulacağı yerde turizm açısından değerlendirilebilecek mağaralar
vardır. Çünkü söz konusu tesisin kurulacağı yerde 2006 yılında bir heyelan
gerçekleşmiş, cami, Kur’an kursu, okul ve vatandaşlarımıza ait konutlar heyelan
altında kalmıştır. Bu bölgenin heyelanlı bölge olduğuna dair Türk Mühendis ve
Mimar Odaları Birliği Trabzon il koordinasyon kurulunun 2018 yılında verdiği
bir rapor vardır; işte rapor burada. Bu raporun altında, alanlarında uzman
mühendis arkadaşlarımızın imzası vardır. Bu rapor da görmezden gelinmiştir.
Çünkü ilgili mevzuatta böyle bir tesisin kurulması için “En yakın mesken 250
metreden yakın olamaz.” denilmesine rağmen, ÇED raporlarında uydu fotoğrafları
üzerinde oynanarak evler karartılmış, çevrede bulunan 25 konut ve bu konutlarda
yaşayanlar yok sayılmıştır. Sadece sahile yakın diye, mesafe kısa diye,
akaryakıt masrafları az olacak diye insan sağlığı yok sayılarak yapılmasına
başlanan bu tesise Araklılı hemşehrilerimin itirazları vardır.
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Bir dakika rica etsem Sayın Başkan.
BAŞKAN
– Tamamlayalım Sayın Örs.
HÜSEYİN
ÖRS (Devamla) – Ben de bu yüce Meclisin kürsüsünde Trabzon’da yaşayan, Yanbolu
Vadisi’nde yaşayan vatandaşlarımın sesi olarak bu sorunu gündeme taşıyorum ve
bizim çok sevdiğimiz, Trabzonlu halk sanatçımız -onu da buradan rahmetle
anıyorum- rahmetli Erkan Ocaklı ağabeyimin bir türküsü vardı Araklı’yla ilgili;
rahmetli Erkan ağabey türküsünde diyor ki: “Oy Araklı, Araklı/Erkan sana
meraklı/Bana çiçek verdiler/Çiçeği hâlâ saklı.” Ben de buradan diyorum ki:
Erkan ağabeyin çiçeği solmasın, Araklı’mız çöplük olmasın, yeşili, tabiatı
bozulmasın. 
SALİH
CORA (Trabzon) – Hocam, öneriniz nedir, öneriniz? Öneriniz yok ama.
HÜSEYİN
ÖRS (Devamla) - Hepinizi en derin saygılarımla selamlıyorum. 
SALİH
CORA (Trabzon) – “Solmasın.” doğru ama öneri nedir, öneriniz nedir Hocam?
Önerinizi bekliyoruz.
HÜSEYİN
ÖRS (Devamla) – İkinci konuşmamda, dönünce söylerim.
Çok
teşekkür ediyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Şimdi
diğer önergeyi okutup işleme alacağım.
Türkiye Büyük Millet Meclisi
Başkanlığına
Görüşülmekte
olan 15 sıra sayılı Kanun Teklifi’nin 10’uncu maddesinde geçen “genel kullanış
biçimlerini” ifadesinin “genel olarak kullanılma şekilleri” olarak
değiştirilmesini arz ve teklif ederiz.
 Ayşe
Sibel Ersoy Metin Nurullah Sazak Esin Kara
 Adana Eskişehir Konya
 Mehmet
Celal Fendoğdu Mustafa Baki Ersoy Arzu Erdem
 Malatya Kayseri İstanbul
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde, İstanbul Milletvekili Arzu Erdem.
Buyurun
Sayın Erdem. (MHP sıralarından alkışlar)
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 10’uncu maddesi üzerine Milliyetçi Hareket Partisi Grubum
adına söz almış bulunmaktayım. Gazi Meclisi ve ekranları başında bizleri
izleyen aziz Türk milletini saygılarımla selamlıyorum.
25
Kasım, Kadına Yönelik Şiddetin Ortadan Kaldırılması İçin Uluslararası Mücadele
Günü; 1960 yılında yaşanan acı bir tecavüz olayı sonrasında uluslararası
boyutta ilan edilen bir gün. Bu da bize neyi gösteriyor aslında: Kadına yönelik
şiddetin, gerek cinsel şiddetin gerek ekonomik şiddetin çok eskiye dayandığını,
tarihî köklerine bakıldığı zaman aslında uzun zamandan beri tüm milletlerin
mücadele ettiği bir sorun olduğunu göstermektedir. Evet, bizler de Milliyetçi
Hareket Partisi olarak her zaman olduğu gibi “Kadın başımızın tacıdır.”
diyoruz. Kadınımıza yapılan zulme, kadınımıza yapılan tacize, kadınımıza
uygulanan şiddete karşı elimizden gelen her şeyi yapacağız, bundan sonra da
yapmaya devam edeceğiz, bugüne kadar da yaptık. Bu konuyla ilgili özel bir
çalışma yapmaya devam ediyoruz Kadın Erkek Fırsat Eşitliği Komisyonunda.
Özellikle kız çocuklarımızın bilim ve teknoloji alanlarına yönlendirilmesi ve
aslında toplumda erkeklere biçilen mesleklerin erkeklere biçilen meslekler
olmadığını, kadın-erkek fırsat eşitliğinin olduğunu ve kadınların da erkeklerin
de toplumun her alanında başarılı olabileceğini ve olduklarını da göstermek
amacıyla, Allah’ın izniyle, özellikle yetiştirme yurtlarında mücadele veren
kardeşlerimize bu alanlarda yönlendirme eğitimleri verilmesi konusunda da bir
çalışmamız sürmektedir. Umarım, tüm partiler, siyaset üstü bir mesele olan bu
konuda üzerine düşeni yapacaktır. Bizim için ağır bir vebal ve sırtımızda. 
Bugün,
sizlere seçim bölgem olan İstanbul 3’üncü bölge, Bakırköy ilçemizden
bahsedeceğim. Sosyal, kültürel yapısı ve tarihiyle İstanbul’un en gözde
ilçelerinden bir tanesi olan Bakırköy’de esnafımız, bürokratımız ve
emeklilerimizle karma bir toplum yapısı mevcuttur. İstanbul ekonomisinde önemli
bir yere sahip olan ilçemiz 2017-2018 TÜİK verilerine göre, toplam 222.370
kişilik bir nüfusa sahiptir. Bu nüfusun yüzde 60’lık kesimini yaş almışlarımız
oluşturmaktadır. Yaş almışlarımızın en büyük ihtiyacı da ikamet adreslerine
yakın belediye sağlık birimlerinde raporlu ilaçlarını düzenli olarak
yazdırabilmektir. Son dört yıl içerisinde birçok mahalle sağlık birimi
kapatılmıştır. Özellikle, eski Kızılay binası olan, son sekiz yıldır Bakırköy
Belediyesi Sağlık İşleri Müdürlüğü hizmet binası olarak kullanılan ve birçok
Bakırköylümüze sağlık hizmeti sunan ilgili müdürlük son dört yıldır hemen hemen
tüm birimlerini kapatmış, röntgen, ultrason, ağız ve diş sağlığı gereçleri gibi
sağlık makineler işlevsizlik nedeniyle kullanılamama noktasına gelmiştir. 
Yine,
yaş almışlarımızın ihtiyaçları doğrultusunda ömürlerini geçirebilecekleri
huzurevlerine son yıllarda hiçbir neden gösterilmeksizin kayıt alınmamaktadır.
Yeşilköy’de açılması planlanan huzurevi ise uzun zamandan beri askıya
alınmıştır. 
Burada,
İstanbul 3’üncü bölge milletvekili arkadaşlarıma sesleniyorum: Bu, sizin seçim
bölgeniz ve seçim bölgenizde, Bakırköy ilçesinde ne yazık ki bu sıkıntılar var.
Bunları hep birlikte çözmemiz gerekiyor. Engelli rehabilitasyon merkezi de
kadro eksikliği sebebiyle hizmet vermemektedir. Bakırköy sınırları içerisinde
bulunan resmî okulların belediye tarafından karşılanması gereken sıra, tamir,
bakım ve onarımları; masa, dolap ve atölye eksikleri karşılanmamakta ve bu
durum tüm velileri ve okul yönetimlerini rahatsız etmekte ve üzmektedir.
Değerli
milletvekilleri, son dört yılda ilçemizde en önemli çevre ve doğa ihlallerinden
biri olan park alanlarının işgal altına alınması ilçe sakinleri tarafından
tepkiyle karşılanmaktadır. Dünyalarca imza toplandı buralarda ilgili
yapılaşmaya gidilmemesi yönünde ama gelin görün Bakırköy’ün otuz yıl öncesini
ve Bakırköy’ün bugününü, hakikaten içimiz acıyor. Bu konuda hep birlikte gelin,
el ele verelim, Bakırköy ilçemizde üzerimize düşeni yapalım, yerel seçimler
geliyor, bu hususta yine aynı şekilde Milliyetçi Hareket Partisi üzerine düşeni
yapacaktır ve sizlerden de bu konuya gerekli hassasiyeti beklediğimizi
özellikle bildirmek istiyorum.
Baktığımız
zaman, hakikaten denizlere kıyısı olan bir ilçe. Bu anlamda da kıyı temizliği
konusunda ne kadar işlevsiz bir kıyı temizliği yapıldığını, ayrıca çöplerin
toplanmasıyla ilgili bile sıkıntıların mevcut olduğunu oraları gezdiğiniz vakit
bir fotoğraflama sonucu hepiniz görebilirsiniz, hepiniz tespit edebilirsiniz.
Yapılacak olan onarım çalışmalarının yeteri kadar yapılmadığını -bu konuyla
ilgili de yine- Bakırköy ilçesinde yapılacak olan etraflıca bir çalışmayla
aslında ortaya koyabiliriz. Bizler “çevreye duyarlılık” diyoruz. Hepimiz bu
anlamda çocuklarımızı da eğitiyoruz, çocuklarımızı da yönlendirmek istiyoruz.
Yönlendirirken…
(Mikrofon
otomatik cihaz tarafından kapatıldı)
ARZU
ERDEM (Devamla) – Başkanım, bitiriyorum hemen.
BAŞKAN
– Tamamlayalım lütfen.
ARZU
ERDEM (Devamla) – Ben otuz yıllık Bakırköylüyüm, Ataköylüyüm. Kendi ilçemde
gezerken, yürüyüşlerimizi yaparken çok uzun zamandan beri hep karşılaştığımız
yaş almışlarımız –selamlaşırken- Bakırköy’ün ne kadar geriye doğru gittiğini ve
bu anlamda ne kadar tahribata uğradığını vurgulamaktalar. Bu açıdan, İstanbul
3’üncü Bölge Bakırköy ilçesiyle ilgili ve diğer ilçelerle ilgili –kendi seçim
bölgem olması hasebiyle- milletvekili arkadaşlarımızı tekrar bu anlamda
hassasiyete davet ediyorum.
Hepinizi
saygıyla selamlıyorum ve teşekkür ediyorum. (MHP sıralarından alkışlar)
BAŞKAN
– Teşekkür ederim.
ÖMER
FETHİ GÜRER (Niğde) – Sayın Başkanım…
BAŞKAN
– Sayın Gürer…
ÖMER
FETHİ GÜRER (Niğde) – Hatip, konuşmasında Bakırköy Belediyesini itham eden
ifadeler kullandı. Bakırköy Belediyesi Cumhuriyet Halk Partili bir belediyedir
ama Millî Eğitim Bakanlığı ile Sağlık Bakanlığının görevlerini yapmak durumunda
değildir. İfade ettikleri sağlık hizmetleri ve Millî Eğitimin okullarına
verilecek hizmetlerden öncelikle iktidar sorumludur. Bu konuyu düzeltmek
istiyorum. 
Teşekkür
ederim.
BAŞKAN
– Allah Allah! Tamam, peki, öyle olsun. 
ARZU
ERDEM (İstanbul) – Müsaade ederseniz ben de tutanaklara geçmesi açısından…
BAŞKAN
– Buyurun.
ARZU
ERDEM (İstanbul) – Bakırköy ilçesinin…
BAŞKAN
– Sayın Gürer, bakın, dinleyin.
ARZU
ERDEM (İstanbul) – Şimdi, bizler tabii, savunmaları yaparken hani siyasi parti
nispetinde yapıyoruz. Ben bir Bakırköylü olarak Bakırköy ilçesinde acı
çekiyorum ve ben orada gezdiğimde bir belediye başkanının yapması gereken
görevler noktasında eksikliğini gördüğüm zaman da burada, Gazi Meclisimizin
kürsüsünde dile getirdiğim zaman bunun bir savunma refleksiyle karşılık
bulmasını istemiyorum. (MHP ve AK PARTİ sıralarından alkışlar) 
HAYDAR
AKAR (Kocaeli) – Bakırköy’ün Türkiye’nin en yaşanabilir ilçelerinden biri
olduğunu duymuyorsunuz, görmüyorsunuz herhâlde. 
ARZU
ERDEM (İstanbul) – Bu açıdan, üzerimize düşen görevin yapılmasını talep
ediyorum. 
Teşekkür
ediyorum, sağ olun.
BAŞKAN
– Teşekkür ederim.
HAYDAR
AKAR (Kocaeli) – Çok ayıp ediyorsunuz ama.
ÖMER
FETHİ GÜRER (Niğde) – Sayın Başkanım…
BAŞKAN
– Nedir, niçin söz istiyorsunuz Sayın Gürer?
ÖMER
FETHİ GÜRER (Niğde) – Bakırköy Belediyesi…
BAŞKAN
– Bir dakika, bir dakika ama ne için söz istiyorsunuz?
ÖMER
FETHİ GÜRER (Niğde) – Konuşmacı Cumhuriyet Halk Partili bir belediyeyi…
BAŞKAN
– Ama böyle konuşmacıya cevap verme diye bir şey yok. 
ÖMER
FETHİ GÜRER (Niğde) – Ama orada… 
BAŞKAN
- Sataşma var mı?
ÖMER
FETHİ GÜRER (Niğde) – Sataşma var.
BAŞKAN
– Belediyeyi eleştiriyor yani belediyeyi eleştirince de…
HAYDAR
AKAR (Kocaeli) – Sayın Başkan, sataşmanın âlâsı var.
BAŞKAN
– O zaman hiç konuşmayalım burada, lütfen…
ÖMER
FETHİ GÜRER (Niğde) – Sataşmadan söz istiyorum Başkanım. Başkanım, belediyeyi
suçluyor, belediyenin yaptığı hizmetleri anlatmıyor, onun için söz istedik. 
BAŞKAN
– Lütfen, eleştirecek, olabilir yani gayet normal.
MUHAMMED
LEVENT BÜLBÜL (Sakarya) – Sayın Başkan, belediye nerede burada, onu soruyoruz. 
HAYDAR
AKAR (Kocaeli) – Sayın Başkan, 60’a göre bir sataşma vardır.
BAŞKAN
– 69’a göre.
ÖMER
FETHİ GÜRER (Niğde) – 69’a göre.
HAYDAR
AKAR (Kocaeli) – Bakırköy Belediyesi de bizim belediyemizdir, Ömer Fethi Bey de
cevap vermek istiyor.
BAŞKAN
– Hayır, belediyeye göre sataşma olmuyor, 69’da konuşmacının, hatibin şahsına
veya siyasi parti grubuna oluyor; lütfen…
ÖMER
FETHİ GÜRER (Niğde) – 60’a göre istiyorum. 
HAYDAR
AKAR (Kocaeli) – 60’a göre bir açıklama talep ediyoruz Sayın Başkan. 
BAŞKAN
– Yok öyle bir şey. Sen bu işleri biliyorsun ya, etme eyleme yani.
ÖMER
FETHİ GÜRER (Niğde) – 60’a göre söz istiyorum Sayın Başkan.
BAŞKAN
– Yok, lütfen…
ÖMER
FETHİ GÜRER (Niğde) – Kısa bir açıklama yapacağım yerimden.
BAŞKAN
– Lütfen Sayın Gürer…
ÖMER
FETHİ GÜRER (Niğde) – Tutanaklara geçsin.
BAŞKAN
– Tamam onu takdir ederim ben, 60’a göre söz istemek var ama otomatik söz
vermek yok “Oturum içerisinde onu Başkan takdir eder.” diyor. Tamam, söz
isteyin siz, burada söz isteyen bir hayli arkadaşımız var.
ÖMER
FETHİ GÜRER (Niğde) – Sayın Başkan, tutanaklara geçsin diye söylüyorum:
Cumhuriyet Halk Partili belediyeler hizmetleriyle Türkiye’nin her yerinde ödül
almaktadır. 
BAŞKAN
– Lütfen, lütfen…
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 10’uncu maddesinin teklif metninden
çıkarılmasını arz ve teklif ederiz.
 Hüda
Kaya Ali Kenanoğlu  Hüseyin Kaçmaz
 İstanbul İstanbul Şırnak
 Ömer
Öcalan Murat Çepni Fatma Kurtulan
 Şanlıurfa İzmir Mersin
  Mehmet
Ruştu Tiryaki
  Batman
BAŞKAN
– Önergeye Komisyon katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ruştu Tiryaki. 
Buyurun
Sayın Tiryaki. (HDP sıralarından alkışlar)
MEHMET
RUŞTU TİRYAKİ (Batman) – Sayın Başkan, değerli milletvekilleri; hepinizi saygıyla
selamlıyorum. Çevre Kanunu ve Bazı Kanunlarda Değişiklik Yapılmasına Dair Kanun
Teklifi’nin 10’uncu maddesindeki önergemiz üzerine söz almış bulunuyorum.
Sözlerime
başlamadan önce, ben de insan hakları, faili meçhul cinayetlerin aydınlatılması
ve katillerinin cezalandırılması, demokrasi, barış ve özgürlük mücadelesinin
yılmaz neferi, öncüsü sevgili Tahir Elçi’yi rahmetle ve minnetle anıyorum.
Tahir
Elçi, yaşamı boyunca barışı savundu, katledilmeden önceki son sözleri de bu
minvaldeydi. Ayağından vurulan Dört Ayaklı Minare’nin önünde bizlere şöyle
seslendi: “Biz, Diyarbakırlılar olarak, Diyarbakır Barosu olarak tarihî değer
ve eserlerimize, insanlığın bin yıllık emeğine, birikimine, bu kadim şehre
sahip çıkalım. Biz, buradan çağrı yapmak istiyoruz. Biz, bu tarihî bölgede
birçok medeniyete beşiklik etmiş, ev sahipliği yapmış bu kadim bölgede,
insanlığın bu ortak mekânında, silah, çatışma, operasyon istemiyoruz. Savaşlar,
çatışmalar, silahlar, operasyonlar bu alandan uzak olsun diyoruz. Bu amaçla,
bugün arkadaşlarımla, Diyarbakır Barosu üyesi arkadaşlarımla ve
Diyarbakırlılarla birlikte buradayız, demokratik tepkimizi ifade etmek için
buradayız. Bu davranışı, tarihe yönelik bu şiddet eylemini, tarihî bir değere
yönelik bu suikastı, saygısızlığı kınıyoruz. Tarihine, tarihsel değerlerine,
tarihsel mirasına sahip çıkmayan toplumlar doğru ve güvenli bir gelecek de
kuramazlar. Bu nedenle tarihimize ve kültürel mirasımıza sahip çıkalım
diyoruz.” 
Sayın
Başkan, genel olarak muhalefet milletvekillerinin görüşü göz önünde
bulundurulmadan Meclisin huzuruna getirildiği için bu yasa teklifine karşıyız
çünkü çevre yalnız bir partiyi değil, Mecliste bulunan partilerin tamamından
daha fazlasını, ülkemizin tamamını ve hatta henüz doğmamış gelecek kuşakları,
yalnızca insanları değil, yaşamı ve doğayı birlikte paylaştığımız bütün
canlıları ilgilendiren bir konu. Belki başka konularda anlaşamayabiliriz ama
çevre konusunda anlaşabiliriz, anlaşmalıyız. 
Ayrıca,
ve kanımca bu “insanı merkeze koyan çevre” kavramını da daha az kullanmalıyız.
Doğayı bütün canlılarla birlikte paylaşıyoruz, bunu hiçbir şekilde
unutmamalıyız. 
Yedi
saatlik komisyon görüşmelerinde geneli ve bölümleri üzerine yapılan
konuşmalarda, grubumuz adına yapılan konuşmalarda milletvekili arkadaşlarımız
görüşlerini ayrıntılı olarak dile getirdiler. Biz bu yasa teklifinin keşke
çevreyi, yeşili, doğayı koruma amacı taşıdığına inansaydık, keşke bu yasa bir
Kızılderili atasözünde dile getirildiği gibi “bu dünyanın atalarımızdan miras
kalmadığı, çocuklarımız ve torunlarımızın emaneti olduğu” bilinciyle
hazırlanmış olsaydı. Gelin görün ki yasanın bu amacı taşımadığı çok açık çünkü
bu Meclis, hâlâ, kötünün iyisi olan Paris Antlaşması’nı onaylamış değil. Paris
Antlaşması’nı onaylamamış diğer yedi ülke kim? Angola, Eritre, Güney Sudan,
Irak, İran, Kırgızistan, Lübnan, Libya, Rusya, Surinam, Umman ve Yemen. Üstelik
bu sözleşme Türkiye’ye somut hiçbir yükümlülük getirmiyor. 
Peki,
10’uncu madde ne getiriyor? 10’uncu madde bu torba yasanın cila maddesi yani
içecek ambalajlarının tamamı zorunlu depozitoya tabi olacak, çevre kirliliğine
neden olan plastik poşetler de tüketiciye ücretle satılacak. Daha iyi bir yol
bulamadığımız için olsa gerek, bir tür, parayla terbiye; paran varsa plastik
poşet alıp çevreyi kirletebilirsin, paran varsa depozitolu ürünü alıp çöpe
atabilir, çevreyi kirletebilirsiniz. Biz parti olarak çevre bilinci
geliştirilmeden, çevreyi etkileyen her adımda çevre bilinciyle hareket etmeden
sorunların çözülemeyeceğini düşünüyoruz. 
Kaldı
ki bir yandan bütün dereleri baraja çevireceksiniz, büyük projeler adı altında,
Kanal İstanbul gibi projelerle doğayı katletmeyi hedefleyeceksiniz; “Terörle
mücadele ediyoruz.” deyip Dersim’de, Şırnak’ta ormanları yakacak,
milletvekillerinin yangın yerine girmesini engelleyeceksiniz; diğer yandan,
plastik poşetleri paralı hâle getireceksiniz. Bunun samimi olmadığı çok açık.
Sayın
Başkan, son olarak birkaç şey söylemek istiyorum. Dün bir milletvekilimiz
“Dersim” dediği için tepkiyle karşılandı.
(Mikrofon
otomatik cihaz tarafından kapatıldı) 
BAŞKAN
– Sayın Tiryaki, tamamlayalım lütfen.
MEHMET
RUŞTU TİRYAKİ (Devamla) – Dersim, tarihte çok eski bir bölgenin adı. Bölgenin
resmî adı Osmanlı Dönemi’nde “Dersim”dir, 1850’li yıllardan itibaren Osmanlı
sancağıdır ve Hozat’tan idare edilmiştir. “Dersim” adı 1935 yılında “Tunceli”
olarak değiştirilmiştir. Bir bölgenin adı değiştirildiğinde bütün tarihi
değiştirilmiş olmaz. Dersim halkı, bugün hâlâ Dersim’e yaygın biçimde “Dersim”
demektedir. Buradaki milletvekili arkadaşlarımızı, Dersim’e “Dersim” denilmesine
tepki gösteren milletvekili arkadaşlarımızı Dersim’i görmeye davet ediyorum.
Sokakta karşı karşıya geleceğiniz her 10 kişiden 9’u size o kente “Dersim”
denildiğini söyleyecektir.
Hepinizi
saygıyla selamlıyorum. (HDP sıralarından alkışlar)
ÜMİT
YILMAZ (Düzce) – Öcalan’a “sayın” diyorsunuz diye sayın mı oluyor, saygıdeğer
mi oluyor?
MEHMET
RUŞTU TİRYAKİ (Batman) – Onu, söyleyene söyleyin. Demagojiyle bir adım ileri
gidemeyiz.
ÜMİT
YILMAZ (Düzce) – Demagoji yapmıyorum, adamlık yapıyorum.
MEHMET
RUŞTU TİRYAKİ (Batman) – Dersim demeyelim mi?
BAŞKAN
– Önergeyi oylarınıza sunuyorum: Kabul edenler... Kabul etmeyenler… Önerge
kabul edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
11’inci
madde üzerinde iki önerge vardır. önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 11’inci maddesinin son fıkrasında yer alan “engel teşkil etmez”
ibaresinin “engel olmaz” ibaresiyle değiştirilmesini arz ve teklif ederiz. 
 Feridun
Bahşi İsmail Koncuk Aydın Adnan Sezgin
 Antalya Adana Aydın
 Arslan
Kabukcuoğlu Ayhan Erel
 Eskişehir Aksaray

BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Aydın Milletvekili Aydın Adnan Sezgin. 
Buyurun
Sayın Sezgin. (İYİ PARTİ sıralarından alkışlar)
AYDIN
ADNAN SEZGİN (Aydın) – Sayın Başkan, değerli milletvekilleri; Edirne’deki sel
felaketi, Kocaeli’deki acı kaza, tüm bunlar çevre mantığı eksikliği ve
hoyratlıkla da bağlantılı. Kayıplarımız, yaralılarımız var; derin üzüntü
duyuyoruz. Oysa dünyada çevrenin korunması ve çevre kirliliği konusundaki
hassasiyet gün geçtikçe artıyor. Küresel düzeyde, iklim değişikliği başta olmak
üzere, çevresel risklerin bertaraf edilmesine yönelik mücadele giderek daha da
geniş kapsamlı bir katılımla sürüyor. 
1992
Rio Konferansı’nda imzaya açılan sözleşme, uluslararası alanda atılan ilk ve
önemli adım oldu. İklim değişikliğiyle mücadeleyi amaçlayan Paris Anlaşması ise
yine son dönemde küresel ölçekte atılan önemli adımlardan biri. Trump’ın bu
gidişata itirazı fazla bir şeyi değiştirmeyecektir, Çin bile bu konuda önemli
taahhütlerde bulunmuştur; biz gerideyiz. 
Çevrenin
küresel ölçekte korunmasına ilişkin normların kodifiye edilmesi amacıyla
Birleşmiş Milletler tarafından yeni bir sözleşme hazırlanmasına yönelik bir
karar da çok yakın zamanda Birleşmiş Milletler Genel Kurulunda büyük bir
çoğunlukla kabul edilmiştir. 
Evrensel
boyutta artan hassasiyetin yeni bir ifadesi de bu yılki Nobel Ekonomi
Ödülü’dür. İklim değişikliğini uzun vadeli makroekonomik analize entegre ettiği
için ekonomist Nordhaus, Nobel Ödülü’ne layık görülmüştür.
Tüm
bu gelişmeler gösteriyor ki çevrenin ve doğanın korunmasına yönelik olarak
küresel çapta önemli bir irade ortaya çıkmakta, uluslararası örgüt ve kurumlar
bu konuyla ilgili inisiyatif alarak çevrenin ve doğanın korunmasına bizzat katkı
sağlamaya çalışmaktadırlar. Maalesef, Türkiye’de iktidar dünyadaki bu eğilim ve
hassasiyete uymamaktadır. Bu durumun en bariz örneklerinden biri de Büyük
Menderes havzasındaki kirliliğin araştırılması amacıyla ahiren Genel Kurula
getirilen araştırma önergesinin reddedilmiş olmasıdır. İktidar bloku veya
Cumhurbaşkanının çoğunluğu bu çatı altında ülkenin sorunlarına çözüm bulma
arayışlarına, girişimlerine duyarsız kalmaktadır. 
Ana
hatlarıyla bakıldığında, mevcut kanun teklifinin çevre sorunlarını çözmeye
herhangi bir somut katkı yapmayacağı bellidir. Bu teklifi, torba kanun yapmayı
alışkanlık hâline getiren iktidarın yeni bir muğlak hamlesi olarak telakki
ediyoruz. İktidarın, demokrasi ve hukuk alanları başta olmak üzere, her sahada
sürdürdüğü hoyratlığın çevre üzerindeki yansımalarını böyle bir yasa
sınırlayamayacaktır. 
Mamafih
kanun teklifinde Aydın ilinin Çine ilçesinin 7 köyünde bulunan 441 kişinin mera
arazileriyle ilgili yaşadıkları sorunların ortadan kaldırılmasına yönelik
düzenlemeler sevindiricidir. Bu konuyu partimiz muhtelif zeminlerde defalarca
gündeme getirmişti. Ancak bu kanun teklifiyle Aydın’daki jeotermal enerji
santrallerinin yol açtığı sorunların ortadan kaldırılmasına yönelik herhangi
bir düzenleme bulunmaması da son derece üzücüdür. Gerek denetim yetersizliği
gerekse yetkililerin ihmali nedeniyle Aydın’daki JES yatırımlarının insan
sağlığı, çevre, tarımsal üretim, hayvancılık ve doğal kaynaklara çok ciddi
zararlar vermesi nedeniyle iktidarı bu konuyu gündeme almaya, en azından muhalefet
partileri tarafından getirilen önergelere saygı göstermeye davet ediyorum. 
Genel
Kurula saygılarımı sunarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutup işleme alıyorum. 
Türkiye Büyük Millet Meclisi
Başkanlığına
Görüşülmekte olan kanun teklifinin 11’inci maddesiyle
düzenlenen 6’ncı maddenin ikinci fıkrasında yer alan “alınır” ibaresinin
“alınmalıdır” şeklinde değiştirilmesini arz ve teklif ederiz.
 Ali
Muhittin Taşdoğan Ayşe Sibel Ersoy  Baki
Şimşek
 Gaziantep Adana Mersin
 Ümit
Yılmaz Metin Nurullah Sazak Esin Kara
 Düzce Eskişehir Konya
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Konya Milletvekili Esin Kara. 
Buyurun
Sayın Kara. (MHP sıralarından alkışlar) 
ESİN
KARA (Konya) – Değerli Başkan, değerli milletvekilleri; görüşülmekte olan 15
sıra sayılı Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 11’inci maddesi için verilen önergemiz üzerinde Milliyetçi Hareket
Partisi Grubu adına söz almış bulunmaktayım. 
25
Kasım 1917, merhum Başbuğ’umuz Alpaslan Türkeş’in doğum günüydü. Nasıl ki
Türkiye Cumhuriyeti Atatürk’ün bizlere emanetiyse Milliyetçi Hareket Partisi ve
Ülkü Ocakları, Türk İslam davasının lideri Başbuğ’umuzun bizlere emanetidir.
Emanetin namusumuzdur, iyi ki doğdun Başbuğ’um, iyi ki doğdun Türk İslam
davasına adanmış çileli ömür.
Seçim
bölgem olan Konya hava kirliliği bakımından Türkiye'nin en kirli illerinden
biridir. Başlıca kirlilik sebepleri olarak Konya’nın coğrafi konumu, bina
ısınmalarında kömür kullanımı, fırınlarda odun ve türevlerinin kullanılması,
küçük ve orta ölçekli işletmelerde atıkların yakıt olarak kullanılması, motorlu
araçlardan çıkan gazlar, sanayi firmalarının çevre kirliliğiyle ilgili yeterli
önlemleri alamamaları sayılabilir. 
Başka
bir çevre sorunumuz Konya havzasının çölleşmesidir. İçme suyu, tarımsal sulama,
endüstriyel su temini, rekreasyonel su kullanımları nedeniyle göl ve yer altı
sularımız hızla tükenmektedir. 
Türkiye
çölleşme haritasında en fazla çölleşmenin yaşandığı bölge Konya Karapınar’dır.
Konya Karapınar’da bulunan, doğal sit alanı olarak ilan edilen Meke Krater Gölü
2016 yılında kurumuştur. Artık, haritalarımızda “Meke Gölü” diye bir göl
bulunmazsa yeridir. 
Beyşehir
Gölü’müz kirlilik ve suyun azalması nedeniyle yok olma tehlikesiyle karşı
karşıyadır. Türkiye'nin en büyük tatlı su gölü olan Beyşehir Gölü’nün tabanı
neojen göl tortularıyla doludur. Göl havzasında 4 ilçe, 47 mahalle ve köyün
bulunması, Beyşehir ilçe merkezi hariç diğer yerleşim yerlerinin arıtma
sistemine sahip olmaması, evsel ve kanalizasyon atıkların arıtma yapmadan suya
salınması en büyük kirlilik nedenlerinden biridir. Diğer bir neden ise artan
otlanmayla birlikte otların suyun tabanında çürütme yapması, çürümeden
kaynaklanan gazların gölün tabanını oksijensiz bırakmasıdır. Tarımsal
faaliyetlerde kullanılan kimyasal gübre ve zirai ilaçlar yüzey sularıyla göle
ulaşmakta, gölün kimyasal yapısını bozmaktadır. İlçedeki 2 bin civarındaki
balıkçının yılda en az 2 defa ağlarını yıkamasından kaynaklanan deterjan ve
kimyevi atıkların ve teknelerin bakımı için kullanılan yağların ve ağ mezarlığı
hâline gelen gölde ağlarda bulunan kurşun maddesinin gölün kirlenmesinde payı
büyüktür. Göl çevresinde bulunan sanayi kuruluşlarının büyük bir bölümünde
arıtma tesisi bulunmamaktadır. Gölde elektrik kullanılarak yapılan kaçak
avlanmalar, balık ve gölde yaşayan tüm canlıların neslinin tükenmesine sebep
olmaktadır. Bu tür avlanmaların önüne geçmek için yeterli tedbir ve cezaların
artırılması gerekmektedir. 
Aynı
şekilde, kuruma tehlikesi Akşehir Gölü’müzde yaşanmaktadır. Akşehir Gölü 2007
ve 2013 yıllarında tamamen kurumuştur. Yer altı sularının tüketilmesi nedeniyle
çökmeler meydana gelmekte, göllerimiz kurumakta, ekolojik denge altüst
olmaktadır. Acilen önlemler alınmaz ise Akşehir ve Beyşehir Göllerimizin sonu
da Meke Gölü’nden farklı olmayacaktır. 
Diğer
bir tehlike de Tuz Gölü’nde yaşanmaktadır. Giderek artan nüfus, çevre faktörü
dikkate alınmadan kurulan sanayi tesisleri, kanalizasyon atıklarının Tuz
Gölü’ne boşalması ve tarım alanlarından kalan kirlilik gölün geleceğini tehdit
etmektedir. 
Konya
hızla çölleşmektedir. Bir hemşehrimizin bir sabah tarlasında 30 metre
derinliğinde, 20 metre çapında obruk görmesi haberlere konu olmuştu. Yer altı
sularının tükenmesi nedeniyle Karapınar ilçemizde 30’dan fazla obruk
oluşmuştur. 
Konya’nın
diğer bir çevre sorunu da toprak kirliliğidir. Şehirde toplanan çöpler, evsel
katı atıklar, sanayi atıkları, hayvansal atıklar, tarımsal mücadele ilaçları ve
ölçüsüz kullanılan suni gübreler, madencilik faaliyetleriyle bozulan araziler
toprak kirliliğimizin başlıca sebepleridir. Bir yandan hava kirliliği, bir
yandan çölleşme ve erozyon, bir yandan gürültü, bir yandan toprak kirliliği;
Konya Ovası Konya çölüne dönmek üzeredir. 
Farkında
mısınız, tüketiyoruz; yeşili tüketiyoruz, ormanı tüketiyoruz, suyu tüketiyoruz,
havayı tüketiyoruz. Farkında mısınız, bitiriyoruz; yeşili bitiriyoruz, suyu
bitiriyoruz, hayvanları bitiriyoruz, havayı bitiriyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Kara, tamamlayalım lütfen. 
ESİN
KARA (Devamla) – Aslında, gün be gün dünyanın sonunu hazırlıyoruz.
Geliştiriyoruz; evet, teknolojiyi geliştiriyoruz, hayatı kolaylaştırıyoruz,
sanayiyi geliştiriyoruz. Bütün bunları yaparken ödediğimiz bedelin ağırlığının
farkında değiliz, kendi kıyametimizi kendimiz hazırlıyoruz. 
Yüce
Meclisi ve ekranları başında bizleri izleyen büyük Türk milletini saygıyla
selamlıyorum. (MHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir.
12’nci
madde üzerinde iki önerge vardır, önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 12’nci maddesinde yer alan “eklenmiştir” ibaresinin “ilave
edilmiştir” ibaresiyle değiştirilmesini arz ve teklif ederim. 
 Tuba
Vural Çokal Ayhan Erel Bedri
Yaşar
 Antalya Aksaray Samsun
 İsmail
Koncuk Enez Kaplan
 Adana Tekirdağ

BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Antalya Milletvekili Tuba Vural Çokal konuşacak.
Buyurun
Sayın Vural Çokal. (İYİ PARTİ sıralarından alkışlar)
TUBA
VURAL ÇOKAL (Antalya) – Sayın Başkan, değerli milletvekilleri; çevremizi
korumak konusunda İYİ PARTİ olarak hassasiyetimiz her zaman ortadadır. Sağlıklı
yaşam sağlıklı çevreyle olur. Çevre meselesi aynı zamanda sağlık meselesidir.
Yıllarca eradike etmek için uğraştığımız ve başardığımız kızamık gibi bulaşıcı
çocuk hastalıkları Suriyeli mülteciler sayesinde Türkiye’de tekrar büyük
salgınlar şeklinde görülmeye başlanmıştır. Enflasyonun ve işsizliğin zirve
yaptığı, tarımın ve ihracatın bittiği, şirketlerin battığı bir ekonomik krizin
ortasındayız. Aslında, Türk milletinin demografik yapısını bozacak olan daha
büyük bir kriz Suriyeli sığınmacı krizidir. Resmî rakamlara göre 3,5 milyon,
gayriresmî rakamlara göre 4 milyon Suriyeli 2011’den sonra Türkiye’ye gelmiş
durumdadır. Maalesef ki Türkiye’de yaşayan her 20 kişiden 1’i artık
Suriyelidir. 2040 yılında 8 milyona yakın Suriyeli Arap Türkiye’de yaşıyor
olacaktır. Böyle bir demografik istilayla Türkiye’de millî devleti ayakta
tutmak mümkün değildir. 2040 yılında, bu kontrolsüz göç alımıyla Türkiye’de
yaklaşık 9-10 milyon Suriyeli Arap yaşıyor olacak. Başta Şanlıurfa, Gaziantep,
Kilis ve Hatay’daki Suriyeli sığınmacıların bir an evvel ülkelerine
dönmelerinin zemini hazırlanmazsa bu coğrafyayı Türkiye'nin parçası olarak
tutmak mümkün olmaktan çıkacak ve Türk kimliğini yitirecektir. 
120
bin öğretmen açığımız var, 400 bin de atanamayan öğretmenimiz; “Atamalara
kaynak yok” diyorsunuz. “Kamuda çeşitli bahanelerle kadro vermediğiniz bütün
taşeron işçilerimizi kadroya alın.” diyoruz, kulaklarınızı tıkıyorsunuz.
“Emeklilikte
yaşa takılanlar ne olacak?” denince “Maliyeti var, konu gündemimizde yok.
Ekonomik olarak kurtuluş savaşı verdiğimiz dönemde böyle bir yükü milletimizin
sırtına bindirmeye ne hakkımız var?” diyorsunuz. 
Asgari
ücrete yılda 2 kez yapılan zammı 1 kereye indiriyorsunuz, asgari ücreti vergi
dilimine sokuyorsunuz. İYİ PARTİ’nin asgari ücretliden vergi alınmaması
teklifini reddediyorsunuz ama iş Suriyeli mültecilere gelince kaynak yaratıyorsunuz.

Suriyeliye
sağlık hizmeti bedava, ilaç bedava, doğum bedava. Türk vatandaşı sigortasını
ödeyebiliyorsa sağlık hizmeti alıyor, ilaç için katkı payı ödüyor. 
Suriyeli
öğrencilere 1.200 TL burs verirken Türk öğrencilere “Burs alıp bedavacı olmayın,
kredi alın, geri ödeyin.” deniliyor. 
Suriyeli
istediği yere dükkân açabiliyor, bunun içini kaçak ürünlerle dolduruyor,
bunlardan bir kuruş vergi alınmıyor. Türk esnafı vergi borcunu, sigorta borcunu
ödemekle meşgul; iflas edince de dükkânını Suriyelilere satıyor.
Bizim
askerimiz Suriye’yi kurtarmak için savaşıp şehit olurken aynı yaştaki
Suriyeliler nargile kafelerde ve çadır kentlerde devletin verdiği yardımlarla
keyif çatıyor. İnanılır gibi değil, Türk olmak sanki suçmuş gibi algılanıyor.
Milyonlarca Suriyeli göçmenin 35 milyar dolarlık yükünü milletimizin sırtına
yüklemeye ne hakkınız var? 
“Vesayet.”
dediniz, Türk ordusunun ekonomiye yük getirdiğini söylediniz, ellerinden
lojmanlarını aldınız; bugün Suriyelilere barınma sağlıyorsunuz.
En
büyük müessese aile müessesesidir, toplumun temel direğidir. Çaresiz mülteci
kadınları evlilik yoluyla ikinci eş yapmak isteyenden tutun da fuhuş sektöründe
çalıştırmak isteyene kadar adli kayıtlar dolup taşmaya başladı. 21’inci
yüzyılda köleliğin yeniden hortlaması mıdır bu? Fuhuş Suriyelilerin yoğun
olduğu illerde 14 yaşına kadar düştü. 
Kendi
vatandaşları için savaşmayıp vatanlarını terk edenlerle biz kendi vatanımızı
paylaşmayız ancak kendi vatanını kazanması için yardımcı oluruz. Zorda
kalanlarla ekmeğimizi, suyumuzu, aşımızı paylaşırız ama vatanımızı asla
paylaşmayız. Bu tabloya biz millet olarak “Suriyeli krizi.” diyoruz. Üstelik
kriz, parti ayrımı da yapmıyor, iktidara oy vereni de vermeyeni de yakıyor. 
Gafleti
uzun ve derin olanın devleti yok olur diyor, hepinizi saygıyla selamlıyorum.
EMİNE
YAVUZ GÖZGEÇ (Bursa) – İnsan haklarına aykırı bir tutum bu. Suriyelilik
üzerinden nefret suçu işliyorsunuz, onlar da insan.
TUBA
VURAL ÇOKAL (Devamla) – Şu anda hastanelerde en az 120’ye yakın hamile çocuk
var, tek bir hastanede, evet ve bunların çoğu da Suriyeli çocuklar.
Çok
teşekkürler. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutup işleme alıyorum: 
Türkiye Büyük Millet Meclisi
Başkanlığına
Görüşülmekte
olan kanunun 12’nci maddesiyle 3194 sayılı Kanun’un 8’inci maddesinin birinci
fıkrasının (ç) bendine eklenen “ve ilgili standartlara” ibaresinin “ve/veya
ilgili standartlara” ibaresi şeklinde değiştirilmesini arz ve teklif ederiz.
 Ali
Muhittin Taşdoğan Ayşe Sibel Ersoy Metin Nurullah Sazak
 Gaziantep Adana Eskişehir
 Ümit
Yılmaz Baki Şimşek
 Düzce Mersin
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Adana Milletvekili Ayşe Sibel Ersoy.
Buyurun
Sayın Ersoy. (MHP sıralarından alkışlar) 
AYŞE
SİBEL ERSOY (Adana) – Sayın Başkan, değerli milletvekilleri; Çevre Kanunu ve
Bazı Kanunlarda Değişiklik Yapılmasına Dair Kanun Teklifi üzerinde Milliyetçi
Hareket Partisi Grubum adına söz almış bulunmaktayım.
“Yeryüzüne
iyi davranın, o size atalarınızdan miras kalmadı, siz onu çocuklarınızdan ödünç
aldınız.” Çevreyle ilgili nasıl bir sorumluluk taşıdığımızı bu söz gerçekten
çok güzel tanımlıyor. O yüzden yeniden ifade etmek istedim. 
Çevreyi
korumayla ilgili taşıdığımız birinci sorumluluk aslında çevre koruma bilincini
taşımak. İkinci sorumluluğumuz ise bu bilinci başkalarına aktarmak. Çevreyi
koruma bilinci bir eğitim ve kültür işidir. Eğitimcilerin bu konudaki eğitimi
de ayrı bir önem taşımaktadır. 
Aslında
geçen haftadan beri birçok vekil çevreyle ilgili burada konuşma yaptı. Gördüğüm
kadarıyla bütün vekiller bu konuya sahip çıkmakta, o da mutluluk verici
gerçekten hem ülkemiz adına hem de bizler adına. İnsan sağlığını tehdit eden
gerek plastik kullanımı gerekse kimyasal atıklarla insan sağlığının ve çevrenin
tehdit altında olması ve acil tedbirler alınması konusunda toplumun dikkatini
çekerek bir farkındalık yarattığımızı düşünüyorum. Elbette bunlar acil alınmış
tedbirlerdir. Uzun vadede alınması gereken tedbirler içinse daha fazla zaman ve
daha fazla emek gerekmektedir. 
Konuşmamın
geri kalanında memleketim Adana’yla ilgili birkaç soruna değinmek istiyorum.
Adana, TÜİK 2018 verilerine göre, 2 milyon 216 bin nüfusuyla Türkiye’nin en
kalabalık şehirlerinden biridir. İlimiz tarım üretimiyle öne çıkarken yıllar
içerisinde tekstil ve metal sanayisinin gelişimi yeni istihdam alanları
açmıştır. Yeni açılan istihdam alanlarına rağmen tarımda makineleşmenin artması
ve gerekli yatırımı alamaması şehrimizin ülkemizin en yüksek işsizlik oranına
sahip 9’uncu ili olmasına sebep olmuştur. İş gücüne katılım oranı ise yüzde
49,9’dur. 
Özellikle
son zamanlarda değindiğimiz çevre ve atıklarla ilgili Adana’da büyük sorunlar
yaşanmaktadır. Kısaca değinmem gerekirse atıkların uzaklaştırılmasıyla ilgili
yaşanan problemler, evsel çöplerin ilçe belediyeleri tarafından toplanmasında
yaşanan zorluklar, toplanma saati ve çöp arabası güzergâhlarındaki problemler en
göze çarpan konulardandır. 
Yine,
şehir çöplüğünün şehrin içinde kalması nedeniyle şehir yerleşiminde kalan
çöplüğün yükünün azaltılması gerekmektedir ve çöplüğün acilen şehir dışına
taşınması çöp aktarma maliyetlerinin de azalmasını sağlayacaktır. Bu proje
Avrupa Birliği Dairesi Başkanlığı bünyesinde hâlen devam eden bir projedir, bu
konunun acilen çözülmesi gerekmektedir. 
Başta
da söylediğim gibi, Adana kalabalık bir şehir, büyükşehrimizin atık su arıtma
kapasitesi maalesef yeterli gelmemektedir ve artırılması, geliştirilmesi
gerekmektedir. Projeyi hayata geçirmek için, Adana Büyükşehir Belediyesi, İller
Bankasına başvurmuştur. En kısa zamanda başvurunun olumlu sonuçlanmasını
bekliyoruz. 
Başlatılan
Sıfır Atık Projesi’nin yasal prosedürünün hazırlanması ve geri dönüştürülebilen
atıkların toplanmasında büyükşehir belediyesine yine yürütme görevinin
verilmesi gerekmektedir. Bu projeye ek olarak Karataş, Yumurtalık, Feke,
Saimbeyli, Kozan, Tufanbeyli, Pozantı, Aladağ ilçelerimiz ile Yunusoğlu ve
Kürkçüler Mahallelerine yine Arıtma Projesi kapsamında Adana Büyükşehir
Belediyesi İller Bankasına kredi başvurusunda bulunmuştur. 
Ayrıca
yaz aylarında nüfusu 100 bine çıkan Akçatekir’de kanalizasyon projeleri
mevcuttur. Bu projeler de kaynak beklemektedir. Bu projelerin hepsi güzel
Adana’mız için elzem projelerdir ve halk sağlığını ve çevreyi direkt
etkilemektedir ve bu projeler kaynak yetersizliğinden fonlanamamaktadır. 
Ayrıca
ilimizde kentsel dönüşümün hızla hayata geçirilmesi gerekmektedir. Yedigöze
Barajı’ndan Kozan, İmamoğlu, Ceyhan ve Yumurtalık ilçelerimiz ve 300 köyün içme
suyunu karşılayacak projenin bir an önce tamamlanması, acil olarak ele alınması
gereken konular olarak karşımıza çıkmaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Ersoy, tamamlayalım lütfen. 
AYŞE
SİBEL ERSOY (Devamla) – Adana’mızın bu sorunlarının çözülmesini temenni
ediyorum. 
Görüşülmekte
olan kanun değişikliklerinin hayırlı olmasını diliyor ve yüce Meclisi saygıyla
selamlıyorum. (MHP sıralarından alkışlar) 
BAŞKAN
– Teşekkür ederim. 
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
Şimdi,
13’üncü madde üzerinde ikisi aynı mahiyette olmak üzere dört önerge vardır. İlk
okutacağım iki önerge aynı mahiyettedir. Önergeleri okutup birlikte işleme
alacağım.
Buyurun.

Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 13’üncü maddesinin kanun teklifinden
çıkarılmasını arz ve teklif ederiz.
 Abdullah
Koç Züleyha Gülüm Murat Çepni
 Ağrı İstanbul İzmir
 Mehmet
Ruştu Tiryaki Kemal Bülbül Kemal Peköz
 Batman Antalya Adana

Aynı
mahiyetteki diğer önergenin imza sahipleri:
 Ayhan
Altıntaş Mehmet Metanet Çulhaoğlu İbrahim Halil Oral
 Ankara Adana Ankara

 Tuba
Vural Çokal Aylin Cesur
 Antalya Isparta
BAŞKAN
– Komisyon aynı mahiyetteki önergelere katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) -Katılamıyoruz Sayın Başkanım.
BAŞKAN
– Aynı mahiyetteki önergeler üzerinde söz isteyen İstanbul Milletvekili Züleyha
Gülüm.
Buyurun
Sayın Gülüm. (HDP sıralarından alkışlar)
ZÜLEYHA
GÜLÜM (İstanbul) – Merhabalar.
Öncelikle
üç yıl önce katledilen Diyarbakır Baro Başkanımız Tahir Elçi’yi anarak başlamak
istiyorum. Üç yıl geçmesine rağmen hâlen yargılamada hiçbir ilerleme yok,
katilleri bulunabilmiş değil, “Tüm katillerini bulacağız.” sözlerine rağmen bir
gram ilerleme olmuş değil. Bu katletme olayının aslında Tahir Elçi’nin hedef
gösterilmesinden sonra gerçekleştiğini, polislerin gözleri önünde
gerçekleştiğini, kameraların önünde gerçekleştiğini, buna rağmen katillerin
bilerek hâlen bulunmadığını da buradan bir kez daha hatırlatmak istiyorum.
13’üncü
maddeyle ilgili getirilen önergede çıkarılmasını talep ettiğimiz bir bölüm
vardı. Şimdi, bölüm ne diyor? Aslında kamu hizmeti olması gereken, kamunun
üstlenmesi gereken ve birtakım hususlarda yetki ve kaynakların denetimsiz bir
şekilde özel sektöre aktarılmasından bahsediyor. Ama biz bunu sadece bu
düzenlemede görmüyoruz. Genel olarak devletin yapması gereken, kamu hizmeti
olarak görülmesi gereken, sermayeye, ranta açılmaması gereken birçok alan
maalesef yeni düzenlemelerle, bazen de düzenlemeye gerek olmaksızın pratik
uygulamalarla özel sektöre rant alanı açmak üzere veriliyor. Oysa ki kamu
hizmetine girmeyi bekleyen on binlerce arkadaşımız var, iş bekleyen insanlar
var ama “güvenlik soruşturmaları” adı altında insanlar açlığa mahkûm ediliyor,
sermayeye alan açılırken çalışmak isteyen arkadaşlarımıza alanlar kapatılıyor,
düşük ücretlerle özel sektörde çalışmaya zorlanıyor. Sözleşmeli değil kadrolu
personelleri işe alın, güvenlik soruşturmalarından vazgeçin, anayasal zorunlu hizmet olan kamu
hizmetini özel sektöre devretmekten vazgeçin demek istiyorum. 
Sayın Selahattin Demirtaş’la ilgili dün burada konuşuldu.
Sayın Selahattin Demirtaş hakkında AİHM’de bir karar verildi, derhâl serbest
bırakılma kararıydı, çok açıktı ve çok netti ama buradan, bugün, dün itibarıyla
şöyle cümleler kullanıldı: “Üç aylık itiraz süresi var, bu beklenecek, hemen
bırakılmasına dair bir düzenleme yoktur.” gibi sözler kullanıldı. Ama bundan
önce de Cumhurbaşkanı tarafından “Kararı tanımıyoruz, karşı hamle yapacağız.”
sözleri ortadaydı ve bunun arkasında da duruldu. Aslında bu cümlenin kendisi ve
bugün, dün itibarıyla burada tartışılan konular iktidarın hukuk tanımadığını
bir kez daha gösterdi. Bir kez daha diyorum çünkü sadece bu olayda değil,
aslında bir sürü olayda iktidarın nasıl hukuk tanımadığını, yargı üzerinde
nasıl baskı oluşturduğunu ve yargı eliyle topluma nasıl baskı uyguladığını
birçok kez görüyoruz, gözlemliyoruz, kendimiz de bu pratiğin içerisinden
geçiyoruz. Peki, ne oldu? Neden üç aylık bir itiraz süresinden bahsediyorsunuz?
Çünkü zaman kazanmaya çalışıyorsunuz. Çünkü İstanbul 14. Ağır Ceza Mahkemesi
bundan bir süre önce, tümüyle hukuka aykırı bir yöntemle, tümüyle usul
hükümlerini çiğneyerek Selahattin Demirtaş hakkında bir karar verdi. Tümüyle
hukuka aykırıydı ama buna rağmen Selahattin Demirtaş hakkında dört yıl sekiz ay
gibi hukuken kabul edilemeyecek bir ceza kararını verdi ve dosya istinaftaydı.
Şimdi, ne olduysa, birdenbire, kararın açıklanmasından bir gün önce istinaf
mahkemesi bu dosyayı ele aldı, incelemeye başladı. 1700 esaslı incelemeyi
bekleyen dosyalar varken, Selahattin Demirtaş’ın 3262 sayılı dosyası öne
çekildi ve incelenmeye başlandı. Bunun hedefi çok açıktır, bunun amacı çok
açıktır. AİHM kararını uygulasak bile eğer istinaftan karar kesinleşirse infaza
geçileceği için tahliye edilmesinin önüne geçmek istiyorsunuz, yargıya müdahale
ediyorsunuz, suç işliyorsunuz. Yargıya müdahale etmekten vazgeçin, oynadığınız
oyunu görüyoruz. 
Geçtiğimiz pazar 25 Kasımdı, Kadına Yönelik Şiddetle
Uluslararası Mücadele Günü’ydü. Kadınlar
sokaklara çıktılar, çıkmak istediler, bazı yerlerde engellendiler.
Cumhurbaşkanlığı sitesinde şöyle bir video yayınlandı; bir kadın şiddete
uğruyordu, şiddetin sonunda şöyle bitiyordu video: “Kadına yönelik şiddetin
bahanesi olmaz.” Peki, o zaman soruyorum: 25 Kasımda, Şiddetle Mücadele
Günü’nde Ankara’da, Diyarbakır’da, hele ki İstanbul’da kadınlara yönelik
uyguladığınız şiddetin bahanesi neydi? “Şiddetin bahanesi olmaz.” derken siz
hangi bahaneyle kadınları sokaklarda polis eliyle şiddetle karşı karşıya
getirdiniz, hangi amaçla karşı karşıya getirdiniz, buradan bir kez daha sormak
istiyorum? Erkek, devlet şiddetiyle mücadele gününde bir kez daha kadınlar
devlet şiddetiyle karşı karşıya bırakıldı.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ZÜLEYHA
GÜLÜM (Devamla) – Ama kadınlar sokakları, meydanları terk etmedi, “Susmuyoruz,
korkmuyoruz, itaat etmiyoruz.” sloganlarıyla şiddetinize karşı cevap verdi. 
Kadınlar,
evet, susmayacaklar; 25 Kasımlarda, 8 Martlarda ve her gün sokaklarda,
meydanlarda olmaya devam edecekler. Ama birilerinin korktuğunu biliyoruz. İzin
veriyoruz, evet, kadınlardan korkmaya devam edebilirsiniz. (HDP sıralarından
alkışlar)
BAŞKAN
– Aynı mahiyetteki önergeyle ilgili Ankara Milletvekili İbrahim Halil Oral.
Buyurun
Sayın Oral. (İYİ PARTİ sıralarından alkışlar)
İBRAHİM
HALİL ORAL (Ankara) – Sayın Başkan, kıymetli milletvekilleri; çevreyle ilgili
kanun teklifinin 13’üncü maddesi üzerinde İYİ PARTİ adına söz almış
bulunuyorum.
Öncelikle,
İstanbul Sancaktepe’de düşen helikopterde şehit olan kahraman askerlerimize ve
Batman’da hain terör örgütü PKK’yla çıkan çatışmada şehadet şerbetini içen
kahraman polisimize Cenab-ı Allah’tan rahmet, Türk milletine başsağlığı
diliyorum.
Değerli
milletvekilleri, önceki hafta bu kürsüden sağlık kanunu hakkında bir konuşma
gerçekleştirmiştim. O gün konuştuğumuz maddeyle aynı nitelikteki bir madde
daha, önce Anayasa Mahkemesi tarafından iptal edilmişti, yine benzer bir durum
var. 13’üncü maddenin bir benzeri 1986 yılında Anayasa’mızın 128’inci maddesine
aykırı bulunarak Anayasa Mahkemesince iptal edilmiştir. Merak ettiğim için
iktidara soruyorum: Sizin Anayasa Mahkemesiyle bir sorununuz mu var, yoksa
bunun bir sonraki adımı olarak Anayasa Mahkemesini kapatmak mı isteyeceksiniz
ya da Anayasa Mahkemesi kararlarını incelemek iktidarınıza zor mu geliyor Allah
aşkına?
Değerli
milletvekilleri, madde 13’le kamu kurum ve kuruluşlarının yaptığı ya da
yaptırdığı yapıların denetiminin özel sektöre verilmesinin önü açılmaktadır.
Kamunun yaptığı işi özel firmaya denetletmek nasıl bir mantıktır? Denetim,
inşaat ve imar işlerindeki en önemli meseledir. Eksikler ve hatalar denetimde
ortaya çıkar. Asıl olan son fennî denetimin devlet tarafından yapılması
olmalıdır. Denetimlerin doğru yapılmaması durumunda telafisi mümkün olmayan zararlar
ortaya çıkabilir, hatta can kayıpları olabilir ve en önemlisi bu durum
suistimale çok açıktır. Bu nedenle madde tekliften tamamen çıkarılmalıdır. 
Sayın
milletvekilleri, içinde yaşadığımız çevre Cenab-ı Allah’ın bizlere bir
emanetidir. Âlemlerin Rabb’i Rahman Suresi’nde şöyle buyurur: “Bitkiler ve
ağaçlar Allah’a secde ederler. Allah göğü yükseltti ve dengeyi koydu. Sakın,
dengeyi bozmayın.” Ve yine Hûd Suresi’nde şöyle ekliyor: “O sizi yeryüzünden
yani topraktan yarattı ve sizi yeryüzünü imar etmede görevli kıldı.” Bu ilahi
buyruk doğrultusunda bizlere emanet edilen dünyada bozulan ekolojik düzeni,
iklim değişikliklerini konuşmalıyız, kirlenen su kaynaklarını konuşmalıyız,
HES’lerin durumunu konuşmalıyız. Biz yeryüzünü nasıl hayırlı bir şekilde imar edeceğiz,
onu konuşmalıyız ama maalesef konuşamıyoruz çünkü her teklif Meclise yüzeysel
geliyor ve komisyonlarda yeterince tartışılmadan Genel Kurula getiriliyor. 
Değerli
AK PARTİ’li milletvekili arkadaşlar, sayısal çoğunluğunuzla ve ittifakınızın
ortağıyla birlikte bu kanunları geçireceksiniz ama ben sizlerin vicdanına
seslenmek istiyorum. 29 Ekim tarihinde “çifte bayram” diyerek açtığınız
İstanbul Havalimanı’ndaki yolsuzluk iddialarını, işçi ölümlerini, işçi
haklarının gasbını sizlere hatırlatmak istiyorum. Kulağınızı tıkadınız,
araştırma önergelerini reddettiniz, acaba neden korkuyorsunuz? 
Şanlı
ecdadımızın “İnsanı yaşat ki devlet yaşasın.” öğüdünün muhatabı Osman Gazi’nin
adını verdiğiniz köprüde, Sayıştay raporlarına göre 3,3 milyar Türk lirası
değerinde haksız kazancın yüklenici firma tarafından elde edildiğini hep
birlikte öğrendik. Resmen milletimizin cebinin boşaltılmasına ve hazinemizin
soyulmasına göz yumdunuz. 
Bütçesi
pek çok kurumdan fazla olan Diyanet İşleri Başkanlığımız var. Diyanete bağlı on
binlerce camimiz, Kur’an kursumuz var. Diyanet devlet paralarıyla faaliyet
yapıyor. Hakkıyla yapılsa “Helalühoş olsun.” diyeceğiz ancak bu kurum toplumda
neyi düzeltebiliyor? Toplumumuza bakıyoruz suç oranları katlanıyor, fuhuş
artıyor, uyuşturucu satışı ve bağımlılığı yükseliyor, her gün yeni bir çevre
katliamı yaşanıyor. Demek ki bu faaliyetler yüce dinimizin mesajlarını doğru
anlatamıyor, hedefe ulaşamıyor.
(Mikrofon
otomatik cihaz tarafından kapatıldı)
İBRAHİM
HALİL ORAL (Devamla) – Sayın Başkanım, bitiriyorum.
BAŞKAN
– Tamamlayalım Sayın Oral.
İBRAHİM
HALİL ORAL (Devamla) – Arkadaşlar, Diyanet İşleriyle alakalı aklımızda kalan
tek şey, Sayın Ali Erbaş’ın bir meczubu ziyareti. Bir ilahiyatçı kardeşiniz
olarak söylüyorum: Amacının dışında harcanan paralar kul hakkıdır, kul hakkı!
Unutmayalım, yüce Allah’a hep birlikte hesap vereceğiz. Eminim ki çoğunuz bu
yaşananlardan vicdanen rahatsızlık duymaktasınız.
Değerli
AK PARTİ’li milletvekilleri, sesleniyorum size. Ben sizleri vicdanınızın sesini
dinlemeye davet ediyorum. Sizleri merhum Nurettin Topçu’ya atıfla edepli,
ahlaklı bir isyana davet ediyorum. Bu haksızlığa isyan edin ve artık,
vicdanınızın yani milletimizin sesine kulak verin.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 13'üncü maddesinin aşağıdaki biçimde değiştirilmesini arz ve
teklif ederiz.
Saygılarımızla.
 Murat
Bakan Mehmet Göker Gökan Zeybek
 İzmir Burdur İstanbul
 Müzeyyen
Şevkin Ayhan Barut İbrahim Özden Kaboğlu
 Adana Adana İstanbul 
"Madde
13- 3194 sayılı Kanunun 26 ncı maddesinin birinci fıkrasına aşağıdaki cümleler
eklenmiştir.
"Kamu
kurum ve kuruluşlarınca inşaatın yapımına ve denetimine ilişkin her türlü fenni
mesuliyet Kamu memurlarına aittir. Kamuda görevli fenni mesul mimar ve
mühendisler uzmanlık alanlarına göre yapının, tesisatı ve malzemeleri ile
birlikte bu Kanuna ve ilgili diğer mevzuata, uygulama imar planına, ruhsata,
ruhsat eki etüt ve projelere, standartlara ve teknik şartnamelere uygun olarak
inşa edilmesini Kamu kurum ve kuruluşu adına denetlemekle görevlidir.””
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili İbrahim Özden Kaboğlu konuşacak.
Buyurun
Sayın Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri;
öncelikle ben de üç yıl önce hukuk dışı bir ortamda katliamın kurbanı olan
Sevgili Tahir Elçi soruşturmasının etkili bir biçimde yürütülmesi ve bir an
önce sonuçlandırılması dileğiyle sözlerime başlıyorum.
15
sıra sayılı Çevre Kanunu ve Bazı Kanunlarda Değişiklik Yapılmasına Dair Kanun
Teklifi’nin 13’üncü maddesinin biraz önce gerekçesi okundu, o şekilde
değiştirilmesini partim adına öneriyoruz ve bu konuyu açıklamak için söz almış
bulunuyorum. 
Yalnız,
10’uncu maddede, biraz önce görüşülen 10’uncu maddede “fen adamları” deyimi
dikkatten kaçtı, “fen adamları”nın “fen insanları” olarak değiştirilmesini
öneriyorum. Bu bir ayıptır, böyle bir deyimin burada yasa maddesi olarak
korunması. (CHP ve HDP sıralarından alkışlar)
Şimdi,
“Bu torba kanun, Çevre Kanunu, İmar Kanunu, Afet Riski Taşıyan Alanların
Düzenlenmesine Dair Kanun neden torba kanunla yapılmamalı?” sorusuna iki somut
örnek. İki gün önce meydana gelen helikopter kazasından bugün Gebze’de meydana
gelen toprak altı kazasına kadar hepsini bu ilgilendiriyor. Eğer planlı bir
kentleşme söz konusu olsaydı belki düşen helikopterde o zayiat olmayacaktı.
Belki düzenli, denetimli bir ruhsat işlemi olsaydı maden ocaklarında yer
altında bugün 3 kaybımız olmayacaktı. O nedenle, bu önemli yasaların, yaşam
hakkı temelindeki bu yasaların torba kanun şeklinde düzenlenmesi sakıncalıdır,
bunu her gün, her dakika yaşıyoruz; birincisi bu. 
İkincisi:
Yine bu kanun vesilesiyle, bu teklif vesilesiyle gördüğümüz gibi, 6771 sayılı
Kanun’la yapılan Anayasa değişikliğinde, yasama inisiyatifi temelinde söz
konusu olan değişikliğin ne kadar sakıncalı olduğunu ve bunun
sürdürülemezliğini bu yasa teklifi vesilesiyle de ortaya koymuş bulunuyoruz ve
bunu yaşıyoruz. 
Şimdi,
bu sözlerimden sonra, bu konunun neden bütüncül bir biçimde ele alınması
gerektiğini gerekçelendirmeye çalışacağım. Bütüncül bir biçimde çünkü çevrenin
3 boyutu var mekânsal açıdan; kentsel çevre, kırsal çevre ve kültürel çevre bir
bütün olarak alınmalıdır; bir.
İkincisi,
içerik olarak doğru çevre, su, toprak, fauna, flora ve bu faktörler arasındaki
etkileşim başta canlı ve cansız varlıkları düzenler, kültürel mirası oluşturan
mal ve eşyaları düzenler ve peyzajın görünümlerini düzenler. Bu açıdan da
bütünsel olarak ele alınmalı. Ama çevreye ilişkin belgeler de bütünsel olarak
ele alınmalı. Bu çerçevede, bir, 1972 Stockholm Bildirgesi, Birleşmiş
Milletler; iki, 1982 Anayasası düzenlemeleri; üç, 1994 Avrupa İnsan Hakları
Mahkemesi kararı olmak üzere o tarihlerden bu yana yapılan düzenlemeleri bir
bütün olarak ele almak durumundayız. Bu vesileyle, eğer “Anayasa, bir ekmek
kadar, su kadar, hava kadar önemlidir.” diyorsak bunu esasen Anayasa’nın
insan-doğa, devlet-insan-doğa ilişkilerini düzenlemek, denetlemek, yaptırıma
tabi tutmak şeklindeki hükümlerini bir bütün olarak ele aldığımız zaman
anlayabiliriz. Bu çerçevede, Anayasa’mızda kayda değer hükümler bulunmaktadır,
madde 123’ten 168’e kadar. Bir, sağlıklı ve düzenli kentleşme, madde 23; iki,
kıyılardan yararlanma, madde 43; üç, toprak mülkiyeti; dört, tarım, hayvancılık
ve üretim dallarında çalışanların korunması. Bunlar “kamu yararı” başlığı
altında düzenlenmiştir. Ayrıca, madde 56, sağlık hizmetleri ve çevrenin
korunması; madde 57, şehirlerin özelliklerini ve çevre şartlarını gözeten bir
planlama; madde 63, tarih, kültür ve tabiat varlıklarının korunması; madde 168,
tabii servetler ve doğal kaynakların planlanması; madde 169, ormanların korunması
ve geliştirilmesi; madde 170, orman köylüsünün korunması. 
(Mikrofon
otomatik cihaz tarafından kapatıldı) 
BAŞKAN
– Sayın Kaboğlu, tamamlayalım lütfen. 
İBRAHİM
ÖZDEN KABOĞLU (Devamla) – Teşekkürler. 
Bu
maddeler, Anayasa’nın bu maddeleri, bizim Türkiye ülkesini düzenleyen bu
maddeler teker teker ve aynı zamanda bir bütün olarak dikkate alınmalıdır ve bu
tür yasaların yapılmasında bunlar, bunların gerekleri gözetilmelidir. Biz
bunlara bir bütün olarak “ülkesel anayasa hukuku” diyoruz ve ülkesel anayasa
hukuku devlete yükümlülükler yükler, bireylere de ödevler ve haklar yükler ve
devletin başlıca görevi önlemek, korumak ve geliştirmektir emirler ve yasaklar
suretiyle. Bu çerçevede madde 13, bir kamu hizmetinin, kentsel kamu düzeninin
özelleştirilmesini ifade etmektedir. Bu açıkça Anayasa’ya aykırıdır. Bu hizmet
kesinlikle özelleştirilemez. Bu inşaat sektörü kamu görevlileri tarafından
denetlenmelidir, denetlettirilmelidir, aksi hâlde Anayasa’ya açıkça aykırılık
oluşturacaktır. Bu bakımdan önergemizin kabul edilmesi dileğiyle Meclisi
saygıyla selamlıyorum. (CHP ve HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutup işleme alıyorum:
Türkiye Büyük Millet Meclisi
Başkanlığına
Görüşülmekte olan 15 sıra sayılı Çevre Kanunu ve Bazı
Kanunlarda Değişiklik Yapılmasına Dair Kanun Teklifi’nin 13’üncü maddesindeki
“İnşaatın” ibarelerinin “Yapının” şeklinde değiştirilmesini arz ve teklif
ederiz. 
 Lütfi
Kaşıkçı Ayşe Sibel Ersoy Cemal Çetin
 Hatay Adana İstanbul
 Tamer
Osmanağaoğlu İbrahim Özyavuz İsmail Özdemir
 İzmir Şanlıurfa Kayseri
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Hatay Milletvekili Lütfi Kaşıkçı.
Buyurun
Sayın Kaşıkçı. (MHP sıralarından alkışlar) 
LÜTFİ
KAŞIKÇI (Hatay) – Sayın Başkan, değerli milletvekilleri; Çevre Kanunu ve Bazı
Kanunlarda Değişiklik Yapılmasına Dair Kanun Teklifi’nin 13’üncü maddesinde değişiklik
yapılması için verdiğimiz önerge üzerinde Milliyetçi Hareket Partisi Grubu
adına söz almış bulunuyor, yüce heyetinizi saygıyla selamlıyorum. 
Öncelikle,
dün ve bugün İstanbul ve Batman’daki şehitlerimize Allah’tan rahmet diliyorum.
Yine, bugün Gebze’de viyadük inşaatında beton blokların çökmesi sonucu ölen
işçilerimiz var, onlara da Allah’tan rahmet diliyorum.
Değerli
milletvekilleri, görüşülmekte olan bu madde metninden anlaşılacağı üzere, mimar
ve mühendislerin çok geniş olan görev, yetki ve sorumlulukları vardır. Bu kadar
geniş bir alanda hizmet üreten ve aynı zamanda, ürettiği hizmetin beğeni
sağlaması için çaba sarf eden mimarlar ve mühendisler ağır bir stresle mücadele
etmektedir. Bu madde kapsamında, benim de mensubu olduğum bu meslek gruplarının
problemlerine ve yaşadıkları sıkıntılara birkaç cümleyle değinmek istiyorum. 
Türkiye’de
sayıları oldukça yüksek, ancak bunun karşılığında kıymetleri az olan bir meslek
grubudur inşaat mühendisleri. Hayatımızın her alanına dokunurlar ama biz yine
de onların varlığından habersizizdir. Örneğin, kara yolunda ailece seyahat
ederken, bir viraja girerken aracın konforunun bozulmaması için yaptıkları
hesabı bir bilseniz. Yine, seyir hâlinde iken büyük bir hayranlıkla izlediğiniz
o muhteşem tünellerde, viyadüklerde onların inkâr edilemez emekleri vardır.
Ailenizle birlikte kurduğunuz o sıcak yuvalardan tutun çocuklarınızı
götürdüğünüz oyun parklarına kadar hayatımızın her alanında izleri
görülmektedir. Üreten, ürettiğiyle ülkeye yüksek katma değer sağlayan, ülkemizi
yurt dışında da önemli projelerde temsil eden inşaat mühendisleri bu
üretkenliklerine karşı, beraberinde birçok problemi de yaşamaktadırlar.
Öğrencilikten mezun olana kadar, mezun olduktan sonra iş hayatına katılana
kadar birçok engelle aynı zamanda mücadele etmektedirler. Aslında bu meslek
grubunun en önemli beklentisi ve talebi -tıpkı diğer meslek gruplarında olduğu
gibi- her meslek grubunun kendi işiyle ilgilenmesidir. 
Biz
inşaat mühendislerinin aslında gizliden gizliye diğer meslek gruplarını da kıskandığımız
doğrudur. Bu kıskanmayı onların aldıkları ücretleri veya kolay iş bulmaları
anlamında söylemiyorum. Örneğin hukukçular, tıp doktorları, eczacılar,
öğretmenler; bu meslekler bir görev tanımı içerisinde ve sadece bu ehliyete
sahip kişilerin icra ettiği mesleklerdir. Ancak bizlerde öyle mi? Diploma
değeri her geçen gün azalan bu meslek grubunun -karşılaştığı en büyük
problemlerin başında- mesleki itibarının yeniden tesis edilmesi için özellikle
müteahhitlik yasası ivedi bir şekilde gündeme gelmeli, yine çok uzun bir zaman
önce çıkarılan ancak her yıl üzerinde yeni düzenlemeler yapılarak değiştirilen
yapı denetim yasası kapsamlı bir şekilde ele alınmalıdır. Ayrıca, kamuda yeni
ve yüksek miktarda kadro talebi de inşaat mühendislerinin ortak talebidir. Bu
meslek grubunun bir mensubu olarak, memleketimin her köşesinde, hatta yurt
dışında ister bir şantiyede olsun ister proje ofisinde, ülkenin kalkınması
adına verdikleri emeklerden dolayı tüm inşaat mühendislerine teşekkür ediyorum.

Sayın
Başkanım, değerli milletvekilleri; çevreyle ilgili bu yasa teklifi Mecliste
tartışılırken, ben de seçim bölgem olan Hatay’da çevresel olarak yaşadığımız
bir probleme de değinerek sözlerime son vereceğim. Hatay’da, hepinizin bildiği
üzere, birçoğumuzun dizilerde hatta sinema filmlerinde seyrettiğimiz çok güzel
bir nehrimiz var, Asi Nehri. Bu Asi Nehri öyle bir nehir ki başka bir ülkenin
toprağından doğup bizim topraklarımızdan geçerek Akdeniz’e boşalıyor.
Lübnan’dan doğup Suriye’yi bir baştan bir başa dolaşarak Hatay’ın Antakya
ilçesinden Hatay’ımıza gelip Samandağ ilçemizden de Akdeniz’e boşalan,
gerçekten şehrimize büyük bir katkı sunmak için gelen bu nehrimiz, üzülerek
söylüyorum ama bizler tarafından kirletiliyor. Akdeniz’e çıkarken özellikle
ağır metal yönünden çok kirli olduğu tespit edilen bu nehrin temizliği ise yine
üzülerek söylüyorum ama sadece ilçe ve büyükşehir belediyelerinin üzerine
yüklenmiş büyük bir sorumluluk hâlinde. Yaklaşık 100 kilometresi şehrimizin
içerisinden geçen bu nehrin temizliğini sadece ilçe ve büyükşehir
belediyelerimize bırakmayarak, ilgili bakanlıkların da bu işe el atmasıyla bu
nehrin tekrardan temizlenmesini…
(Mikrofon
otomatik cihaz tarafından kapatıldı) 
LÜTFİ
KAŞIKÇI (Devamla) – Sayın Başkan, bitiriyorum. 
BAŞKAN
– Sayın Kaşıkçı, tamamlayalım lütfen.
LÜTFİ
KAŞIKÇI (Devamla) – …Hatay’a ve çevreye sunduğu o büyük kirlilikten bir an önce
kurtarılmasını bekliyoruz. 
Bu
vesileyle Gazi Meclisimizi de saygıyla selamlıyorum. (MHP sıralarından
alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
14’üncü
madde üzerinde üç önerge vardır, aykırılık sırasına göre okutup işleme
alacağım.
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 14’üncü maddesinin tekliften çıkarılmasını arz ve teklif ederim. 
 Bedri
Yaşar İmam Hüseyin Filiz Tuba Vural Çokal
 Samsun Gaziantep Antalya
 Ümit
Beyaz Hüseyin Örs Enez Kaplan
 İstanbul Trabzon Tekirdağ
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Samsun Milletvekili Bedri Yaşar…
Buyurun
Sayın Yaşar. (İYİ PARTİ sıralarından alkışlar) 
BEDRİ
YAŞAR (Samsun) – Sayın Başkan, değerli milletvekilleri; hepinizi saygıyla
selamlıyorum. 
Çevre
Kanunu ve Bazı Kanunlarda Değişiklik Yapılmasına Dair Kanun Teklifi’nin 14’üncü
maddesi üzerinde parti grubum adına söz almış bulunmaktayım. 
Değerli
milletvekilleri, teklifin bu maddesinde nitelikli yapılaşmanın sağlanabilmesi
amacıyla yetki belgelerinin Çevre ve Şehircilik Bakanlığınca sınıflandırılması
öngörülmektedir. Şimdi, bunun nasıl olacağına dair burada herhangi bir fikir
yok. Müteahhitler arasında yaptığı işlere göre veya mesela burada mühendislere
bir ayrıcalık tanınabilir mi, biz bunu bilemiyoruz. Özellikle müteahhitlik
konusunda bir karışıklık var; bunun bir kanunu yok, bunu kim yapar, kim
yapamaz, meslek erbabı olduğuna dair bir belge de yok. Bu düzenleme olmadan bu
kanunun çıkarılmasını biz doğru bulmuyoruz. Öngörülen bu değişiklik müteahhit
firmaların arasında haksız rekabete ve bazı firmaların kamu otoritesi
tarafından kayırılmasına sebep olabilir. Bu madde özü itibarıyla 4054 sayılı
Rekabetin Korunması Hakkında Kanun’un amacına, kapsamına aykırı olmakla
birlikte Anayasa’mızın 167’nci maddesinde yer alan tekelleşme ve kartelleşmeyi
de önleyen hükümle de çelişmektedir. 
Tüm
bunların yanı sıra ülkenin çeşitli yerlerinde yaşanan çevre sorunlarını da
görmezden gelemeyiz. Özellikle, yatay yapılaşma derken bütün şehirlerimizi
dikey yapılaşmayla da doldurduğumuzun hepimiz farkındayız. Bu yapılaşma da
çevresel bir problemdir. Hep meydanlarda konuşup ama aynı uygulamayı yapmaya
devam ettiğimiz sürece aynı yoldan aynı doğruları bulmamız mümkün değil.
Bu
çerçevede, Samsun’un Tekkeköy ilçesine de dikkatlerinizi çekmek istiyorum.
Tekkeköy ilçemizde, özellikle bu bölgede yapılan mobil santraller, termik
santrallerden dolayı artık çiftçilerimizin yetiştirdiği ürünler Tekkeköy’de
yetiştiriliyorsa bunlar artık talep görmüyor “Zehirli.” denilerek de satın
alınmıyor. Tekkeköy’deki mobil santralinin zararını o bacalar tüterken her gün
hastalanan çocuklar biliyor. Tekkeköy’de her iki evden birinde kanser vakası
görülürken, bebekler astımlı doğarken “Yatırım yapıyoruz.” diyerek halkı
kandırmayalım. “Termik santraller doğal gazla çalışacak.” denilerek temiz bir
yakıtmış gibi yine bizleri kandırmayın. Çevre ve Şehircilik Bakanlığı
tarafından açıklanan 2017 Hava Kirliliği Raporu’nda Türkiye’de sadece 6 ilin
havası temiz, en kirli olan illerden bir tanesi de Samsun. Hava kirliliği insan
sağlığını tehdit eden çevresel sorunların en üst sırasındadır. Termik
santrallerin bacasından tüten zehirli dumanlar çevreyi, suyu ve yiyecekleri
zehirliyor, Tekkeköy halkı zehir soluyor. Fabrikalardan çıkan dumanlar zehir
saçıyor; bu, ölüm demektir, Tekkeköylü bu şartlar altında yaşamayı hak etmiyor.
Yine,
buna paralel olarak bir diğer mesele, Samsun ilimizdeki Lâdik Gölü de son
yıllarda kuraklık nedeniyle kuruma tehlikesiyle karşı karşıya. Bizden önce
hatiplerin de bahsettiği gibi, Eber Gölü’nden tutun Türkiye’deki bütün göller
yer altı sularının farklı kullanımı veya diğer sebeplerden dolayı kuruyor ama
biz burada sadece şikâyet ediyoruz. Ben diyorum ki: İktidarın görevi şikâyet
etmek değil, bu problemlere çözüm bulmak. Yine, iktidarı destekleyen bir farklı
siyasi partideki arkadaşımız da diyor ki: “Burdur’a, Kütahya’ya beyaz
gömleklerle gelmeyin, beyaz elbiselerle gelmeyin.” Bunu buradan hepimiz şikâyet
ediyoruz. 
Değerli
arkadaşlar, bunlara yönelik alınacak tedbirler için harcadığımız para 100
birimse bu olaylar olduktan sonra bunu düzeltmek için harcayacağımız para bin
birimden daha fazla. Bu kürsüden hep şikâyet etmek yerine bunlarla ilgili
çözümleri bir an önce üretmemizde, bu tedbirleri almamızda büyük faydalar var. 
Aynı
şekilde, Samsun’umuzun Bafra ilçesinde de kuş cenneti var. Burayla ilgili
tedbirlerde de aynı sorunları yaşıyoruz. Lâdik Gölü’nde nasıl adalar karayla
birleşti… Bildiğiniz gibi, kuşlar eskiden bu adalarda yuva yapıyordu, adalar
karayla birleşti, artık kuşlar bu adalarda yuva yapmıyor. Aynı şekilde turna
balığı, Türkiye'nin farklı bölgelerinde olmakla beraber Lâdik Gölü’ne özgü bir
balıktır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yaşar. 
BEDRİ
YAŞAR (Devamla) – Teşekkür ederim Sayın Başkan. 
Neredeyse
artık yavru turna balığına rastlamak mümkün değil. Böyle giderse bizler de
Lâdik Gölü’nde artık turna balığını arayıp bulamayacağımız pozisyona geleceğiz.

Daha
hâlâ bunlarla ilgili önlem almak mümkün, bunlara çare üretmek mümkün ama bu
iradeyi orta yere koymak lazım. Şikâyet etmek yerine makamda olan, yetkisi olan
herkesi buradan bir kez daha görevini yapmaya davet ediyorum. 
Biz,
bu konularla ilgili atacağınız bütün adımlarda iktidarın yanında olacağımızı…
Biz, gelen konunun kimden geldiğine değil vatandaşın lehine mi aleyhine mi ona
bakarız. Olumlu olan her türlü kanunu getirin, yarından itibaren biz de sizi
destekleyelim diyorum. 
Hepinize
teşekkür ediyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin çerçeve 14’üncü maddesiyle düzenlenen ve
3194 sayılı Kanun’un 28’inci maddesinin (9)’uncu fıkrasına eklenen “sınıflandırma
yapılarak” ibaresinin “sınıflandırılarak” şeklinde değiştirilmesini arz ve
teklif ederiz.
 Tamer
Osmanağaoğlu Ahmet Erbaş Erkan Haberal
 İzmir Kütahya
 Ankara
 Ayşe
Sibel Ersoy Ahmet Özyürek Hayati Arkaz
 Adana Sivas İstanbul
 Baki
Şimşek 
 Mersin

BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan. 
BAŞKAN
– Önerge üzerinde İzmir Milletvekili Tamer Osmanağaoğlu…
Buyurun
Sayın Osmanağaoğlu. (MHP sıralarından alkışlar)
TAMER
OSMANAĞAOĞLU (İzmir) – Sayın Başkan, değerli milletvekilleri; Gebze ilçemizde
viyadükte meydana gelen göçükte ölenlere rahmet, ailelerine sabır,
yaralılarımıza acil şifalar dileyerek sözlerime başlamak istiyorum.
15
sıra sayılı Kanun Teklifi’nin 14’üncü maddesi üzerine vermiş olduğumuz önerge sebebiyle
söz almış bulunmaktayım. Bu vesileyle muhterem heyetinizi ve yüce Türk
milletini saygı ve muhabbetlerimle selamlıyorum.
Değerli
milletvekilleri, çevre kirliliği ve israf maalesef insanoğlunun en büyük
hastalıklarının başında geliyor. Yapılan tüm uyarılara rağmen, alınan tüm
önlemlere rağmen çevre duyarlılığı ve israf konusunda oluşturulması gereken
bilincin kazandırılmaması gelecek nesillere bırakacağımız emanete ihanetten
başka bir şey değildir. Çarpık anlayış, doğal erozyonların sonunda ortaya çıkan
rant erozyonu da aziz vatan topraklarına ve aziz Türk milletine yapılan en
büyük haksızlıkların başında gelmektedir. 
Sanayileşmenin
önemli teknolojik gelişmelere ayak uydurmasının zorunlu olduğu çağımızda
bunlara paralel olarak çevre bilincinin ve tüketim alışkanlıklarının da
gelişerek değişmesi zaruri bir hâl almıştır. Bu sebeple, görüşmekte olduğumuz
kanun teklifinin bu bilincin gelişmesinde faydalı olacağını müşahede
etmekteyiz.
Sayın
Başkan, değerli vekiller; İzmir ilimiz kadim tarihi boyunca birçok medeniyetin
yeşermesine şahitlik etmiş, birçok uygarlığa ev sahipliği yapmıştır ama Türk’ün
mührünü vurmasıyla eşsiz bir Türk yurdu hâline gelmiş İzmir’in çözüm bekleyen
bazı sorunları olduğu da unutulmamalıdır. Bu sorunların çözümü için, her zaman
ifade ettiğimiz gibi siyasi beklentiler bir kenara bırakılmalı, partilerüstü
bir anlayışla İzmir ve İzmirliye yakışan bir vakurla sorunların üzerine
gidilmelidir, aksi takdirde zenginliğiyle “Güzel İzmir” olarak anlatılan, Gazi
Mustafa Kemal Atatürk’ün deyimiyle ülkemizin Akdeniz’e karşı ışığı olan Ege’nin
incisi ilimizi gelecekte çok daha büyük sorunların beklediğini üzülerek ifade
etmem gerekiyor.
Örneğin
İzmir’in çöplük sorunu yıllardır çözüm beklemektedir. Bütün İzmir’in çöpünün
toplandığı Harmandalı Çöplüğü’nün çevreye verdiği rahatsızlık ve zarar, artık
sadece İzmir’in değil, tüm Türkiye'nin bildiği bir gerçektir. 1992 yılında
faaliyete geçen Harmandalı Çöplüğü’ne yirmi yıllık bir ömür biçilmişti.
Kurulduğu dönemde günde bin ton çöpün geldiği Harmandalı Çöplüğü’ne bugün
günlük 5 bin tonun üzerinde çöp gelmektedir. Geçtiğimiz yıllarda haberlere de
yansıyan çöp heyelanlarının yaşandığı alanda, 50 metrelik çöp dağlarının
oluştuğu bilinen bir gerçektir. Bu çöplük sorunu da bir an önce
çözümlenmelidir. 
Sanayi
alanında Ege Bölgesi’nin ve İzmir’in lokomotifi pozisyonunda olan Bornova
ilçemizde 200 civarında sanayi kuruluşu bulunmaktadır. İzmir’de bulunan 6
sanayi sitesinin 4 tanesini sınırlarının içinde barındıran Bornova ilçemiz,
şehrin genişlediği, yeni yerleşim alanlarının oluşturulduğu bir ilçemizdir.
Çoğalan nüfus ve artan yapılaşmayla birlikte bugün 450 binin üzerinde insanın
yaşadığı, iş dünyası ve sosyal konumu itibarıyla gündüz nüfusu 1 milyonu aşan
Bornova ilçemizdeki Pınarbaşı semtimiz, sakinlik ve sanayi yapısıyla son
zamanlarda büyük göçler almıştır. Bölgede bulunan çimento fabrikalarının ve taş
ocaklarının havaya ve çevreye verdiği zararın zaman zaman insan sağlığını
tehdit eder bir noktaya ulaştığı ise bilinen bir gerçektir. 
Sayın
Başkan, değerli milletvekilleri; İzmir, organize sanayi bölgesinin atıklarının,
denetimsiz ocakların kirlettiği havaya mahkûm değildir. İzmir, Türk milletinin
Anadolu’ya vurduğu mühürdür, kutlu cumhuriyetin senedi, Gazi Mustafa Kemal
Atatürk’ün hemşehrisi olmakla iftihar ettiği bir şehrimizdir. İzmir’in bazı
sorunları ve karşılıksız bir şekilde ifade ettiğimiz çözüm önerileriyle ilgili
görüşlerimiz inşallah anlayışla karşılık bulur ve gereken yapılır. 
Bu
duygu ve düşüncelerle yüce Türk Meclisini selamlıyorum. (MHP ve AK PARTİ
sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 14’üncü maddesinde yer alan
“yetkilendirilmiş” ibaresinin “yetki verilmiş” şeklinde değiştirilmesini arz ve
teklif ederiz. 
 Ali
Kenanoğlu Hüseyin Kaçmaz Habip Eksik
 Antalya Şırnak Iğdır
 Ömer
Öcalan Sait Dede
 Şanlıurfa Hakkâri

BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Şırnak Milletvekili Hüseyin Kaçmaz. 
Buyurun
Sayın Kaçmaz. (HDP sıralarından alkışlar) 
HÜSEYİN
KAÇMAZ (Şırnak) – Sayın Başkan, değerli milletvekilleri; öncelikle, tüm Genel
Kurulu saygıyla selamlıyorum. 
Bugün,
Sayın Tahir Elçi’nin, Diyarbakır Baro Başkanının ölümünün 3’üncü yıl dönümü.
Öncelikle, bir insan hakları hukuku savunucusu olarak Sayın Tahir Elçi’yi
rahmet ve minnetle andığımı belirtmek istiyorum ve üç yıl boyunca verilen tüm
sözlere rağmen soruşturma dosyasında bir milim ilerleme olmamasını da buradan
şiddetle kınadığımızı belirtmek istiyorum. 
Yine,
Kocaeli Gebze’de, viyadük inşaatındaki iş cinayetinde hayatını kaybeden
emekçilere Allah’tan rahmet, yaralı olanlara acil şifalar diliyorum. 
Sayın
milletvekilleri, Hakkâri Milletvekilimiz, seçilmiş olan milletvekilimiz Leyla
Güven hukuka aykırı bir şekilde hâlâ bir siyasi rehine olarak cezaevinde tutulmakta.
Ancak yirmi bir gün önce Sayın Leyla Güven Sayın Öcalan’a uygulanan tecrit,
hukuka aykırı tecrit sebebiyle açlık grevi başlatmış durumda. Vekilimizin bu
tepkisini ve bu eylemini sahipleniyoruz; öncelikle onu belirtmek istiyorum.
Yine,
daha öncesinde Genel Kurulda da konuşuldu, Sayın Selahattin Demirtaş, diğer
seçilmiş milletvekili ve diğer siyasetçi arkadaşlarımızın öncelikle derhâl
serbest bırakılmasını talep ediyoruz. Bu arkadaşlarımızın hepsi siyasi bir
rehine, tutsak. Ben de bir avukatım, hiçbir zaman bu arkadaşlara “tutuklu” veya
“hükümlü” denilemez, bunlar tutsak; öncelikle onu da belirtmek istiyorum.
Yerel
seçim çalışmalarının startı iktidar tarafından çok öncesinden verildi. Şöyle
ki: Her gün onlarca, bazen de neredeyse 100’e yakın sayıda parti çalışanımız,
gençlik örgütünde çalışan arkadaşlarımız sürekli bir gözaltı furyasıyla karşı
karşıya kalmış bulunmakta. Dün Şırnak ilinde 50 kişi gözaltına alındı. Bunlar
iktidarın yerel seçim çalışmasıdır ve biz açıkça şunu söylemek istiyoruz ki:
Biz bunlara boyun eğmeyiz. Gözaltılar, tutuklamalar, sürgünler, asimilasyon
politikaları, bunlar daha önce denendi. 
Sayın
iktidar vekilleri, biz, bu sorunlarımızı Genel Kurulda konuşarak, Mecliste
konuşarak çözmek için buraya geldik. Bağırmaya, çağırmaya, kavgaya, dövüşe
gelmedik ya da birbirimizi bir şeyle itham etmeye de gelmedik. Maalesef ki
-yani yaklaşık herhâlde yaşım 31- şunu net bir şekilde söyleyebilirim: Kendimi
bildim bileli Genel Kurulda aynı sorunlar sürekli tekrarlanıp görüşülmekte.
Hemen biri bağırır “Siz PKK’ye ‘terör örgütü’ demiyorsunuz.”, yok “Siz niye
‘Dersim’ diyorsunuz?”, yok “Siz niye ‘sayın’ diyorsunuz?” Yani bu kısır
döngüden çıkmamız gerekiyor. İnsanlar ölüyor. İnsanlar aç. Biz bütçemizi
savaşa, füzeye, tanka, topa yatırıp duruyoruz; daha doğrusu, iktidar partisi
yatırıp duruyor. Biz buna karşı olduğumuzu belirtmek istiyoruz.
Bu
Çevre Kanunu ve Bazı Kanunlarda Değişiklik Yapılmasına Dair Kanun Teklifi’nin
14’üncü maddesi üzerine aslında konuşacaktım… Yasama faaliyetlerinin en önemli
unsurlarından bir tanesi müzakeredir ama maalesef ki her zaman olduğu gibi yine
bu teklifte de yeterince müzakere imkânı sağlanamamıştır. Getirilen kanun
teklifinin bir kısmında çevreyi korumayı amaçlayan maddeler mevcut ancak yine
imarla ilgili rant sağlanacak ya da yandaşlara peşkeş çekilebilecek imarla
ilgili bazı maddeler de serpiştirilmiş. Hani evet, doğayı koruyalım, hep
birlikte koruyalım ama...
ŞEYHMUS
DİNÇEL (Mardin) – Hangi madde?
HÜSEYİN
KAÇMAZ (Devamla) – 15, 16, açın okuyun. Herhâlde maddeden haberiniz yok!
EYÜP
ÖZSOY (İstanbul) – Çalışmada var mıydınız? 
HÜSEYİN
KAÇMAZ (Devamla) – Neyse, ikili konuşmaya girmeyelim lütfen. 
Yaklaşık
kırk yıldır yaşanan çatışmalı süreçten en çok etkilenen illerimizin başında
gelen Şırnak’ın tüm bu süreçlerde iktidarların güvenlikçi ve baskıcı
politikalarıyla sürekli bir askerî alana dönüştürülerek sosyal, siyasal,
kültürel ve ekonomik alanlarda gelişmesi bilinçli bir şekilde engellenmiştir.
Bölgemizin birçok sorunu var, çevreyle ilgili kanun görüşülüyor burada ama
defalarca şuna şahit olduk: Operasyon iddiası nedeniyle bölgede dağlarda,
ormanlarda, meralarda sürekli yangınlar çıkıyor ve ilgili kurumlar buna
müdahale etmiyor, müdahale etmediği gibi müdahale etmeye çalışan halka da
açıkçası müdahale ediliyor; yangına değil, halka müdahale ediliyor.
Bunlarla
birlikte şunu belirtmek istiyorum: 2015’ten sonra başlayan sokağa çıkma yasağı
ve yaşanılan çatışmalı ortam sonrası Şırnak merkezin yüzde 65’ine yakını
yıkıldı. Ancak bunun yerine daha sonrasında yapılan TOKİ binaları bitirilmiş
olmasına rağmen yerel seçimde kullanılmak üzere, koz olarak kullanılmak üzere
ihtiyaç sahiplerine verilmiyor. Şırnak’ta şu an öğretmenler, memurlar, oraya
tayini çıkan birçok arkadaş...
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
HÜSEYİN
KAÇMAZ (Devamla) – ...misafir olan, memur olan birçok arkadaş şu an ev
bulamıyor ya da orada 3-5 kişi bir göz odada olduğu için aileleri kendi
memurlarının yani çocuklarının yanlarına gelemiyor.
Bunlarla
birlikte, Silopi ilçemizde yıllardır faaliyette olan termik santral ilçedeki
herkesin yaşamını tehdit eder durumdadır. Önerge de verdik, daha önce basın
açıklaması da yaptık, bu konunun araştırılması ve halk sağlığını tehdit eden bu
termik santralin kapatılmasını istiyoruz. 
Bununla
birlikte, bölgede özellikle sokağa çıkma yasağı döneminden sonra başlayan madde
bağımlılığı oranının artmasının da araştırılmasını istiyoruz. Güvenlikçi
politika yaklaşımıyla her tarafa MOBESE kamerası, kontrol noktaları, kapama
noktaları kurulmuş ama her geçen gün madde kullanımı artıyor. Bu durumun da
araştırılmasını talep ediyoruz. 
Yine,
Beytüşşebap ilçemize girmek istediğinizde, emin olun, Orta Çağ’da kraliyet
tarafından yönetilen bir şatoya giriyormuşsunuz gibi bir durum var. Şehrin tüm
giriş çıkış noktalarında otomatik bariyerler mevcut; şehrin girişinde,
çıkışında izin almak zorundasınız. 
(Mikrofon
otomatik cihaz tarafından kapatıldı) 
HÜSEYİN
KAÇMAZ (Devamla) – Bu devirde Anayasa’daki seyahat hakkına aykırı olan bu
hususun da acilen terk edilmesi gerekiyor. 
Saygılar.
(HDP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, konuşmacı 50 kişinin yakalanmasından yola
çıkarak “AK PARTİ iktidarı seçim yatırımı yapmaya başladı.” gibi, bizi itham
eden bir ifadede bulundu. Cevap vermek istiyorum izin verirseniz.
HÜSEYİN
KAÇMAZ (Şırnak) – Yalan mı?
BAŞKAN
– Yerinizden söz versem olmaz mı? 
BÜLENT
TURAN (Çanakkale) – Peki efendim. 
MAHMUT
TOĞRUL (Gaziantep) – Sayın Başkan…
BAŞKAN
- Buyurun.
IV.- AÇIKLAMALAR (Devam)
28.- Çanakkale Milletvekili Bülent Turan’ın, Şırnak Milletvekili Hüseyin
Kaçmaz’ın 15 sıra sayılı Kanun Teklifi’nin 14’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Niye heyecanlanıyorsunuz? Arkadaşı dinledik, cevap
vereceğim. Sakin olursanız, izin verirseniz söyleyeceğim birkaç cümle Mahmut
Hoca, dur, sakin…
MAHMUT
TOĞRUL (Gaziantep) – Heyecanlandığımız yok Sayın Grup Başkan Vekili. 
BÜLENT
TURAN (Çanakkale) - Değerli arkadaşlar, az önceki konuşmacı ısrarla “siyasi
rehine” ifadesini kullandı. Bakınız, kabul edersiniz veya etmezsiniz, biz
yasama faaliyeti yapan insanlarız. Vekillerin tutukluluk hâlini düzenleyen
çalışmalara bakan, dosyaları inceleyen mahkemelerimizdir. Mahkemelerin kararına
saygı duymak hepimizin görevi. İyi karar verince “Aman, ne iyi…” hemen AİHM’i
alkışlayalım, kötü karar verince de “yanlış…” Bu doğru bir yaklaşım değil.
Mahkeme kararı yerine getirilmiştir, bu bir. 
İkincisi:
Ben geçen dönem vekildim. O dönemde başta partiniz olmak üzere gidip Meclis
Başkanlığına “Dokunulmazlıkları kaldıralım.” diyen sizlersiniz. Dokunulmazlık
kaldırılmışsa, bununla ilgili mahkeme karar vermişse buna saygı duyacağız. O
yüzden, mahkemenin kararını burada bizi itham ederek kullanmanızı doğru
bulmuyorum. 
Onun
dışında “Dün Şırnak’ta 50 kişi yakalandı. Efendim, AK PARTİ vekilleri seçime
başladı.” tarzı bir yaklaşım doğru değil. Çok zor değil, bakın internete, bu 50
kişinin hepsinin PKK/KCK operasyonunda yakalandığını görüyorsunuz. Yani siz,
PKK’ya yapılan operasyonda “AK PARTİ seçime hazırlanıyor.” derseniz ben “Dönüp
aynaya bakın.” derim. Bu dilin, bu Meclisin dili olmaması lazım. Bu dilin, bu
milletin sorumlu vekillerinin dili olmaması lazım. Kaldı ki bölgede şimdiye
kadar AK PARTİ iktidarlarının neler yaptığını, hak ve özgürlüklerin iadesi
noktasında, altyapı hizmetlerinde ne kadar büyük işler yapıldığını tüm kamuoyu
takdir etmektedir. Bence daha sorumlu bir dil kullanırsak hepimize yakışır diye
düşünüyorum. 
Teşekkür
ediyorum Sayın Başkan. (AK PARTİ sıralarından alkışlar)
BAŞKAN
– Teşekkür ederim.
MAHMUT
TOĞRUL (Gaziantep) – Sayın Başkan…
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Toğrul…
MAHMUT
TOĞRUL (Gaziantep) – Sayın Başkan, grubumuz adına ithamlarda bulundu. Onun için
karşılık, cevap vermek istiyorum çünkü…
BAŞKAN
– Sizin şahsınıza bir şey yok. 
SEMİHA
EKİNCİ (Sivas) – PKK’ya dedi.
MAHMUT
TOĞRUL (Gaziantep) – Grubum adına Sayın Başkan…
BAŞKAN
– Ama grup başkan vekiliniz…
FATMA
KURTULAN (Mersin) – Söz talep ediyoruz –biraz işim vardı, devretmiştim- grup
adına istiyoruz, Mahmut Bey konuşacaklar.
BAŞKAN
– Peki. 
Neydi,
Sayın Toğrul?
SEMİHA
EKİNCİ (Sivas) – “PKK” deyince “sataşma” diyorlar.
BAŞKAN
– Arkadaşlar bir dakika ya! Siz mi karar vereceksiniz? Ben anlayayım da karar
vereyim, bir müsaade edin. 
MAHMUT
TOĞRUL (Gaziantep) – Sayın Başkan, sadece 50 kişinin yakalanmasından hareket
ederek seçim çalışması yürüttüğümüzü ifade etti.
BÜLENT
TURAN (Çanakkale) – Hayır, siz ettiniz onu. 
BAŞKAN
– Bir dakika, bir dakika…
MAHMUT
TOĞRUL (Gaziantep) – Ve yine, vekillerimizin tutukluluk hâline dair yorumda
bulundu. Dokunulmazlıkların kaldırılması noktasında bizim talebimiz olduğu
doğru, bizim talebimiz var ama bu çarpıtılarak ifade edildi, cevap vermek istiyorum.

BAŞKAN
– Buyurun Sayın Toğrul.
BÜLENT
TURAN (Çanakkale) – Sayın Başkan, tabii ki konuşsun, biz rahatsız değiliz ama
Tüzük gereği nedenini bilmemiz lazım. Hangi ifademizden rahatsız bilelim;
dokunulmazlığa “evet” dediler, ona mı rahatsızlar, “PKK bu söylemi geliştirdi.”
dedim, ona mı rahatsızlar? 
BAŞKAN
– “Ama ‘evet’ dedik de niçin dedik? Onu açıklayayım.” diyor yani.
BÜLENT
TURAN (Çanakkale) – Ama niye dediler, bilelim bakalım. Onu açıklayacaklar,
peki.
FATMA
KURTULAN (Mersin) – Ama siz niye Başkanın işine karışıyorsunuz?
BAŞKAN
– Buyurun. 
29.- Gaziantep Milletvekili Mahmut Toğrul’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
MAHMUT
TOĞRUL (Gaziantep) – Sayın Başkan, öncelikle şuradan başlayalım: Biz
dokunulmazlıkların tamamının kaldırılması ancak kürsü dokunulmazlığının
korunması gerektiğini ifade ettik. Şu anda milletvekillerimizin içeride
olmasının tamamının gerekçesi Meclis kürsüsünde de ifade ettikleri sözleridir.
Dolayısıyla, bizim dokunulmazlığın kaldırılmasından bir rahatsızlığımız yok ama
Meclis kürsüsünün korunması, milletin savunulması, milletin vekili olma
gereğinin korunması gerektiğini söylüyoruz. 
İkincisi,
mahkemeler bizim lehimize karar verince alkışladığımızı, aleyhte verince
yerdiğimizi ifade etti. Bakın, Anayasa Mahkemesinin ve diğer hukuk iş
normlarının siyasi çalıştığını biz söylemiyoruz, AİHM açık bir şekilde ifade
etmiş “Şu anda milletvekillerinin içeride olma gerekçesi siyasidir.” diyor.
Mahkeme bir karar vermiş, karar uygulanmıyor ve üç aylık itiraz süresinin
beklenildiği ifade ediliyor. Bakın, eğer şüphe varsa sanık lehine kullanılır.
Sayın Demirtaş’ın bugün bir dakika bile içeride tutulması Sayın Demirtaş’ın
özgürlüğünün gasbedilmesidir. 
Bir
diğeri de şu: Sayın Başkan, sadece Şırnak’ta 50 kişi gözaltına alınmadı. Her
gün medyada… İstanbul’da, Ankara’da, Antep’te, Urfa’da, Batman’da, Şırnak’ta
istisnasız her gün devam eden bir gözaltı furyası var. Başlangıçta KCK/PKK
operasyonu olarak…
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Sayın Başkan…
BAŞKAN
– Üç dakikaya yakın oldu.
Açalım,
tamamlayalım lütfen.
Buyurun.

MAHMUT
TOĞRUL (Gaziantep) – Sayın Başkan, bu gözaltılara PKK/KCK’yle ifade edilmek
suretiyle bir kılıf oluşturuluyor, gözaltına alınanların tamamı HDP
çalışanlarıdır. Bakın, daha dün Ankara’da sendikacılar, HDP il yöneticileri
gözaltına alındı. Yine hepsi KCK/PKK kılıfına uydurularak söyleniyor.
Partimizin yaptığı etkinliklere katılmak bir suç gibi gösteriliyor. Biz bir
siyasal partiyiz, dolayısıyla bizim eylem, etkinlik yapmak en doğal
hakkımızdır, halkımızdan aldığımız bir izindir, kimseden bu konuda, bu anlamda
bizim izin almamıza gerek olmadığı hâlde bizim eylemlerimizin,
etkinliklerimizin böyle kriminalize edilmesini asla kabul etmiyoruz.
Teşekkür
ediyorum.
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun. 
30.- Çanakkale Milletvekili Bülent Turan, Gaziantep Milletvekili Mahmut
Toğrul’un yaptığı açıklamasındaki bazı ifadelerine ve “AİHM’in her kararı doğrudur.”
diyemeyeceklerine ilişkin açıklaması 
BÜLENT
TURAN (Çanakkale) – Sayın Başkan, teşekkür ediyorum. 
Ama
bakınız, polemik uzamasın gayretimize rağmen söyleyeceğim. Eğer derseniz ki
“Dokunulmazlıklarda sadece Meclis kürsüsü istisnası olsun. Tüm vekillerimiz
Meclisteki konuşmalarından dolayı hapiste.” bu büyük bir yanlış olur, kamuoyunu
yanlış yönlendirmek olur. Örneğin, sormak istiyorum: “PKK sizi tükürüğüyle
boğar.” “Sırtımızı PKK’ya dayadık.” diyenler burada mı söylediler bunları? Onun
dışında, terörist cenazelerine...
MAHMUT
TOĞRUL (Gaziantep) – Sayın Başkan, çarpıtıyorsunuz. 
BAŞKAN
– Sayın Toğrul, bir dakika… Seni dinledi herkes, lütfen…
MAHMUT
TOĞRUL (Gaziantep) – Çarpıtıyor ama Sayın Başkan.
BÜLENT
TURAN (Çanakkale) – Sizin dediğinizi mi söylemek zorundayım canım? Bırakın,
söyleyeyim.
MEHMET
RUŞTU TİRYAKİ (Batman) – Kim “Sırtımızı PKK’ye dayadık.” dedi?
BÜLENT
TURAN (Çanakkale) – Arkadaşlar, Google’a girin, Figen Hanım’ın PKK’yla, PYD’yle
ilgili söylediklerini lütfen internetten bulun.
Bakınız,
bir diğer iddia…
MAHMUT
TOĞRUL (Gaziantep) – “PKK” yok.
ALİ
KENANOĞLU (İstanbul) - Google’a gir, bak. Böyle bir söz yok kesinlikle
arkadaşlar. 
BÜLENT
TURAN (Çanakkale) – Arkadaşlar, sakin olun.
ALİ
KENANOĞLU (İstanbul) – Bakın. Siz yalan söylüyorsunuz.
DİRAYET
DİLAN TAŞDEMİR (Ağrı) – Halklara yanlış bilgi veriyorsun.
BÜLENT
TURAN (Çanakkale) – Bakın, ben dinledim, siz de dinleyeceksiniz! Böyle yok.
Bakın, burası Kandil değil, dinleyeceksiniz arkadaş, öyle şey olmaz! Sen
konuşacaksın, ben susacağım, öyle şey olur mu? (AK PARTİ sıralarından alkışlar)
Ağzımızı açmadık Mahmut Bey konuşurken. Herkes konuşacak, ben de konuşacağım.
DİRAYET
DİLAN TAŞDEMİR (Ağrı) – Doğru bilgileri verin, konuşun.
BAŞKAN
– Allah Allah! Sadece sizin konuştuklarınız doğru, onu mu dinleyeceğiz yani
burada? Ya, anlayamıyorum ben.
BÜLENT
TURAN (Çanakkale) – Allah Allah!
Bakınız,
bir diğer iddia, Kobani eylemlerinde 50’den fazla kişinin ölmesiyle ilgili
iddianamedir. 
DİRAYET
DİLAN TAŞDEMİR (Ağrı) – Yok böyle bir iddianame, böyle bir iddianame yok.
BÜLENT
TURAN (Çanakkale) – Meclis kürsüsünden dolayı değil, yapılan yanlışların
mahkeme nezdinde hesabının sorulmasıdır. Sonuna kadar arkasındayız.
Dokunulmazlığın kaldırılmasıysa kaldıralım. Biz bu milletin terörle olan
mücadelesinde sonuna kadar bu askerimizin arkasındayız.
ZÜLFÜ
DEMİRBAĞ (Elâzığ) - Zaten, Selahattin Demirtaş kürsüye çıkmadı ki.
BÜLENT
TURAN (Çanakkale) – Bakın, Değerli Başkan, bir konuyu daha ifade etmek isterim.
Mahmut Bey dedi ki: “AİHM kararını hemen uygulayacaksınız.” Bakın, bir Türk
genci olarak söylüyorum: Her uluslararası anlaşma kıymetlidir Meclis “Evet.”
demişse…
AYŞE
ACAR BAŞARAN (Batman) – “Kıymetli” değil, bağlayıcı, bağlayıcı.
BÜLENT
TURAN (Çanakkale) – …ama şimdiye kadar AİHM’le ilgili, başörtüsü kararı, haç
kararı gibi, bir sürü ortak olarak eleştirdiğimiz karar var. “AİHM’in söylediği
her şey doğrudur.” diyemeyiz, bu bir.
(Mikrofon
otomatik cihaz tarafından kapatıldı)
AYŞE
ACAR BAŞARAN (Batman) – Bağlayıcı, bağlayıcı.
ERDAL
AYDEMİR (Bingöl) – Cumhurbaşkanı 2002’de gitti. Alo!
BAŞKAN
– Bağlayalım Sayın Turan.
Buyurun.
BÜLENT
TURAN (Çanakkale) – Sayın Başkan, bir vatandaş olarak, bir hukukçu olarak
“AİHM’in her kararı doğrudur.” diyemeyiz. Başörtüsü kararı var, haç kararı var,
şu an baktığımızda utandığımız bir sürü kararı var AİHM’in. Fakat gözden kaçan
bir şey var, AİHM bu kararında, Mahmut Bey’in ifade ettiği gibi “Demirtaş
masumdur.” demedi, “Beraat etsin.” demedi; tam aksine, “Kuvvetli şüphe var,
Kobani davetleri var, ölüm var ancak tutuklama süresi gözden geçirilsin, hızlı
karar verilsin.” dedi. Ben de diyorum ki: Herkesin kararı verilirken
mahkemelerimiz daha çabuk karar versin, daha hızlı hareket etsin. Bu, baş tacı
ama AİHM’in kararında bile Demirtaş’ın yaptığı yanlışlara vurgu vardır, şüphe
vardır, kuvvetli şüphe vardır. 
ALİ
KENANOĞLU (İstanbul) – Niye “Tanımıyorum.” dediniz o zaman, madem bu kadar
güzel karardı?
BÜLENT
TURAN (Çanakkale) – O yüzden, ortada bir şey yokmuş gibi, güllük gülistanlıkmış
gibi, terör ilişkisi, Kobani ilişkisi yokmuş gibi, sözüm ona ifade
hürriyetinden kaynaklı bir eleştiri varmış gibi yaklaşmak kamuoyunu yanlış
bilgilendirmektir. Herkesi bu konuda sorumlu davranmaya davet ediyorum. Ben
başta olmak üzere tüm mahkeme kararlarına saygı duyacağız Sayın Başkan. (AK
PARTİ sıralarından alkışlar) 
MAHMUT
TOĞRUL (Gaziantep) – Sayın Başkan...
LÜTFÜ
TÜRKKAN (Kocaeli) – Sayın Başkan, 60’a göre söz istiyorum müsaade ederseniz.
MAHMUT
TOĞRUL (Gaziantep) – Sayın Başkan... 
BAŞKAN
– Sayın Toğrul, bir dakika. Bir grup başkan vekilimiz...
Sayın
Türkkan, buyurun.
31.- Kocaeli Milletvekili Lütfü Türkkan’ın, dünyanın hiçbir meclisinde
bir terörist için “sayın” ifadesi kullanılmayacağına ve bu ifadeyi ısrarla
kullananlara tepkilerini göstereceklerine ilişkin açıklaması
LÜTFÜ
TÜRKKAN (Kocaeli) – Sayın Başkan, dünyanın hiçbir meclisinde bir terörist için
“sayın” ifadesi kullanılmaz, net, altını çiziyorum. (İYİ PARTİ ve AK PARTİ
sıralarından alkışlar) Bu ifadeyi ısrarla kullananlara karşı da her defasında
tepkimizi iletmeye devam edeceğiz. Ben Sayın Bülent Turan söz alınca bu konuya
değineceğini zannettim ama bu konu da onları çok rahatsız etmişe benzemiyor.
(AK PARTİ sıralarından gürültüler)
BAŞKAN
– Yeni bir sataşmaya yol açmayalım lütfen.
LÜTFÜ
TÜRKKAN (Kocaeli) – Ben bir şey sormak istiyorum müsaade eder misiniz?
ZAFER
IŞIK (Bursa) – Konuyu nereye getiriyorsun ya, mevzuyu nereye getiriyorsun ya!
LÜTFÜ
TÜRKKAN (Kocaeli) – Bir müsaade eder misiniz? Arkadaşlar, biraz sakin olun,
heyecanlanmayın, rahat olun.
ZAFER
IŞIK (Bursa) – Elini kolunu sallaya sallaya konuşuyorsun, bir düşün...
LÜTFÜ
TÜRKKAN (Kocaeli) – Akil insanları... O akil insanlar var ya, akil insanlar,
Oslo’ya gittiler geçen hafta. Oslo’ya onları kim çağırdı? Bir. Uçak biletlerini
kim ödüyor bu akil insanların Oslo’ya giderken? İki. Bunları kim yedirip kim
içiriyor? Üç. Eğer bu soruların yanıtlarını verirseniz bu aranızdaki yalancı
kavganın gerçek olmadığı ortaya çıkar. 
Teşekkür
ediyorum. (İYİ PARTİ sıralarından alkışlar)
FATMA
KURTULAN (Mersin) – Git be!
ERDAL
AYDEMİR (Bingöl) – Senin başkanın spor ayakkabıyla Kandil’e gidiyordu!
FATMA
KURTULAN (Mersin) – Eninde sonunda barış gelecek bu ülkeye, göreceksiniz.
MAHMUT
TOĞRUL (Gaziantep) – Sayın Başkan...
BAŞKAN
– Sayın Toğrul, nedir sorun?
MAHMUT
TOĞRUL (Gaziantep) – Sayın Bülent Turan, Selahattin Demirtaş’ın Kobani
olaylarından dolayı bugün içeride olduğuna yönelik...
ERDAL
AYDEMİR (Bingöl) – Alo, başkanın Kandil’e gidiyordu!
LÜTFÜ
TÜRKKAN (Kocaeli) – “Alo” ne, “alo” ne, “alo” ne; oyun mu oynuyoruz, telefon
kulübesi mi? Dikkat edeceksin konuşmana!
ERDAL
AYDEMİR (Bingöl) – Senin Genel Başkanın spor ayakkabısıyla Kandil’e gidiyordu,
konuşsana!
LÜTFÜ
TÜRKKAN (Kocaeli) – Yürü yürü, havlama, yürü! Kabadayılık yapma burada! Yanlış
yerdesin, yürü! (İYİ PARTİ ve HDP sıraları arasında karşılıklı laf atmalar,
gürültüler)
BAŞKAN
– Arkadaşlar, lütfen... Sayın grup başkan vekilleri, lütfen... Yani parti adına
konuşma yapamıyorsunuz, bakın çünkü çok ses çıkıyor.
FATMA
KURTULAN (Mersin) – Ama çok ağır ithamlar var yani.
MAHMUT
TOĞRUL (Gaziantep) – Sayın Başkan...
BAŞKAN
– Evet Sayın Toğrul... Sayın Toğrul, son defa bir dakika söz veriyorum 60’a
göre, buyurun tamamlayın.
(İYİ
PARTİ ve HDP sıraları arasında karşılıklı laf atmalar, gürültüler)
BAŞKAN
– Arkadaşlar, lütfen...
LÜTFÜ
TÜRKKAN (Kocaeli) – Şey mi burası, “alo” ne?
HÜSEYİN
KAÇMAZ (Şırnak) – Otur ya, otur! Karşılıklı konuşmayın.
BAŞKAN
– Arkadaşlar, yerimize oturalım, lütfen.
LÜTFÜ
TÜRKKAN (Kocaeli) – Kabadayılık yapmayın, doğru dürüst oturunuz yerinize! Sayın
mayın yok burada, sayın mayın yok, teröriste “sayın” diyemezsiniz. 
HÜSEYİN
KAÇMAZ (Şırnak) – İstediğimi söylerim!
LÜTFÜ
TÜRKKAN (Kocaeli) – Aklınızı başınıza devşirin. Hadi yürü!
ERDAL
AYDEMİR (Bingöl) – Sana mı soracaktık?
LÜTFÜ
TÜRKKAN (Kocaeli) – Aklınızı başınıza devşirin!
ERDAL
AYDEMİR (Bingöl) – Sen aklını başına devşir!
LÜTFÜ
TÜRKKAN (Kocaeli) – Öyle alo maloyu geç, kolpacılık yapmayın burada. Aklınızı
başınıza devşirin.
ERDAL
AYDEMİR (Bingöl) – Asıl sen devşir.
LÜTFÜ
TÜRKKAN (Kocaeli) – Bırakın lan!
TAMER
AKKAL (Manisa) – Devletten para alıyorsunuz. 
BAŞKAN
– Arkadaşlar, yerimize oturalım lütfen. 
ALİ
KENANOĞLU (İstanbul) – Devlet sanki bedavadan veriyor parayı ya. 
LÜTFÜ
TÜRKKAN (Kocaeli) – Dünyanın hiçbir tarafında, Mecliste “Sayın” denilmez
teröriste. 
HÜSEYİN
KAÇMAZ (Şırnak) – Size mi soracağız kime ne diyeceğimizi!
TAMER
AKKAL (Manisa) – Hainin önde gideni!
AYŞE
ACAR BAŞARAN (Batman) – Buradan ekmek çıkmaz sana, otur. 
LÜTFÜ
TÜRKKAN (Kocaeli) – Aranızdaki yalancı kavgayı ortaya çıkardım diye
telaşlanmayın. 
DİRAYET
DİLAN TAŞDEMİR (Ağrı) – Şov yapıyor.
BAŞKAN
– Lütfen, Sayın Türkkan…
MAHMUT
TOĞRUL (Gaziantep) – Sayın Başkan…
BAŞKAN
– Sayın Toğrul, bir dakika olmak üzere 60’a göre söz veriyorum son defa,
tamamlayalım. 
32.- Gaziantep Milletvekili Mahmut Toğrul’un, 6-8 Ekim olaylarından
dolayı Selahattin Demirtaş’ın yargılanmadığına, Figen Yüksekdağ’ın “Biz
sırtımızı PKK’ye dayadık.” şeklinde bir ifadesinin olmadığına ilişkin
açıklaması
MAHMUT
TOĞRUL (Gaziantep) – Sayın Başkan, şimdi, grup başkan vekili, Selahattin
Demirtaş’ın Kobani olaylarından, “6-8 Ekim” diye tabir edilen olaylardan dolayı
içeride olduğunu, AİHM’in böyle bir şey söylediğini, hemen tutuklanması
gerektiğine dair bir şey söylediğini ifade ediyor; külliyen yalandır. 6-8 Ekim
olaylarından dolayı Sayın Selahattin Demirtaş yargılanmıyor; bu bir. 
İkincisi:
Sayın Figen Yüksekdağ’ın hiçbir şekilde “Biz sırtımızı PKK’ye dayadık.” diye
bir ifadesi yoktur; bunun kamuoyunca bilinmesi gerekiyor. 
ALİ
KENANOĞLU (İstanbul) – Açın bakın arkadaşlar, açın bakın.
MAHMUT
TOĞRUL (Gaziantep) – Bakın, bugün, açık bir şekilde, AİHM kararının Türkçesini
okuyun “Sayın Selahattin Demirtaş ve seçilmişler derhâl serbest
bırakılmalıdır.” diyor.
(Mikrofon
otomatik cihaz tarafından kapatıldı)
MAHMUT
TOĞRUL (Gaziantep) – Bu konuda da hiçbir karışıklığa gerek yok, 90’ıncı maddeye
göre de üst normdur; bunun böyle görülmesi gerekir. 2002’de iç hukuk ile dış
hukuk arasında sorun yaşandığında dış hukukun üst norm olduğu kabul edilmiştir
Sayın Başkan. 
Teşekkür
ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Arkadaşlar, önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul edilmiştir. 
BÜLENT
TURAN (Çanakkale) – Sayın Başkan…
BAŞKAN
– Sayın Turan… 
BÜLENT
TURAN (Çanakkale) – Bir açıklama yapmak istiyorum izin verirseniz Lütfü Bey’in
konuşmasıyla ilgili. 
BAŞKAN
– Buyurun. 
MAHMUT
TOĞRUL (Gaziantep) – Bize gerekçesini de söyleyin. 
BAŞKAN
– Bir dakika Sayın Turan.
Sayın
Toğrul, niye söz verdiğimi söyleyeyim. Siz açıklamanızda Bülent Turan’ın
söylediği iki farklı konuyu birbiriyle irtibatlandırdınız, ben dinledim,
dinliyorum çünkü iyi takip ediyorum buradaki konuşmayı, detaya girmek
istemiyorum. 
Buyurun
Sayın Turan. 
ENGİN
ÖZKOÇ (Sakarya) – Sayın Başkan, evet, bu söylediğiniz doğrudur ama sayın grup
başkan vekilinin bunu ifade etmesi gerekiyor. Sizin peşinen ifade etmiş gibi
kabul edip ona, iktidar partisinin grup başkan vekiline söz vermeniz doğru
değildir.
BAŞKAN
– Grup başkan vekillerine benim çok fazla gerekçe açıklamadan da söz verdiğimi
biliyorsunuz Sayın Özkoç… 
ENGİN
ÖZKOÇ (Sakarya) – Kendisinin bir talebi yok. 
BAŞKAN
- …başta siz olmak üzere.
ENGİN
ÖZKOÇ (Sakarya) – Ama kendisinin bir talebi yok efendim, talebi olmadan söz
veriyorsunuz. 
LÜTFÜ
TÜRKKAN (Kocaeli) – Var, var. 
BÜLENT
TURAN (Çanakkale) – Var, var, Engin Bey, kaçırdınız, “Lütfü Bey’in ifadelerine
açıklama yapmak istiyorum.” dedim. 
BAŞKAN
– Sayın Turan, buyurun.
BÜLENT
TURAN (Çanakkale) – Açıklama hakkı, 60’a göre bir dakika var ya, onu istedim
yani Lütfü Bey’in açıklamasına cevap vermek istedim, o kaynadı belki. 
ENGİN
ÖZKOÇ (Sakarya) – Ama açıklayın onu. 
BAŞKAN
– Buyurun. 
IV.- AÇIKLAMALAR (Devam)
33.- Çanakkale Milletvekili Bülent Turan’ın, Kocaeli Milletvekili Lütfü
Türkkan’ın yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Bakınız, az önce HDP’li konuşmacının bence haddini aşan
yaklaşımlarına kendim cevap vermeye çalıştım, katılırsınız, katılmazsınız fakat
burada HDP’yle tartışırken, hiç gereği yokken, gündem yokken Lütfü Bey’in söz
alıp da bizi bu konuda sahte tartışmada olduğumuzla itham etmesini HDP’yi
kurtarma görevi olarak görüyorum. HDP cevap veriyor, tartışıyoruz. Hiç konu
yokken neden böyle gereksiz bir polemiğe girdi, anlamış değilim. 
Fakat,
Sayın Başkan, otel odalarında görüşme yapacaksınız… 
LÜTFÜ
TÜRKKAN (Kocaeli) – “Sayın”a gel, “Sayın”a gel! 
MUHAMMET
NACİ CİNİSLİ (Erzurum) - “Sayın”a gel! 
BAŞKAN
– Bir dakika, bir dakika… Dinleyelim. 
BÜLENT
TURAN (Çanakkale) – CHP, İYİ PARTİ, HDP herkes biliyor ki ittifak için
görüşmeler yapacak...
YASİN
ÖZTÜRK (Denizli) – Hadi lan!
HÜSEYİN
ÖRS (Trabzon) – Hadi be!
MUHAMMET
NACİ CİNİSLİ (Erzurum) – Terbiyesizlik yapma, terbiyesizlik yapıyorsun! 
BÜLENT
TURAN (Çanakkale) – …selam gönderecekler birbirlerine, buraya gelip de bana
bunları söyleyecek. Bu doğru değil. 
Bakınız
değerli arkadaşlar… 
TAMER
AKKAL (Manisa) - Ayıp, ayıp! 
YASİN
ÖZTÜRK (Denizli) – Ayıp, ayıp!
BÜLENT
TURAN (Çanakkale) – Arkadaşlar, izin verin. 
BAŞKAN
– Arkadaşlar, koro hâlinde konuşmayın, koro hâlinde konuşmayın lütfen. 
BÜLENT
TURAN (Çanakkale) – Ayıpsa ona söyleyeceksiniz, ayıpsa ona söyleyeceksiniz. 
(Mikrofon
otomatik cihaz tarafından kapatıldı) 
TAMER
AKKAL (Manisa) – Oslo’da biz mi görüştük? 
MUHAMMET
NACİ CİNİSLİ (Erzurum) – Terbiyesiz herif!
BAŞKAN
– Arkadaşlar, bir dakika… 
BÜLENT
TURAN (Çanakkale) – Hanginiz söyledi, hanginiz söyledi?
ZAFER
IŞIK (Bursa) – Ayağa kalk da söyle bakayım onu! 
MUHAMMET
NACİ CİNİSLİ (Erzurum) - Ben söyledim, ben, ben söyledim, terbiyesiz! 
BÜLENT
TURAN (Çanakkale) – Terbiyesiz sensin! 
MUHAMMET
NACİ CİNİSLİ (Erzurum) – Sensin terbiyesiz! Yalancısın! 
BAŞKAN
- Sayın Turan, tamamlayalım lütfen. 
BÜLENT
TURAN (Çanakkale) – Sayın Başkan, gördüğümüzü hatırlatmak istiyorum. Bakınız,
yüzde 10 temsili olan bir anlayışın yüzde 50’yken ne yapacaklarını görün! Bize
kızıyorlar ya, konuşacak, itham edecek, polemik yapacak, hatta küfredecek,
cevap verince de kızacaklar. Ayıp bir şey, bu doğru bir şey değil. Burası
Meclis.
ŞENOL
BAL (Ankara) - Onu siz yapıyorsunuz! 
BÜLENT
TURAN (Çanakkale) – Bak, sen onu söyle, burası Meclis, daha alışamadınız
muhtemelen, burada böyle şeyler olmaz. Daha edepli olmak lazım. (İYİ PARTİ
sıralarından gürültüler) 
Sayın
Başkan, burada ifade ettikleri tarzda teröristlere hürmet eden iltifat eden
işin suç olduğunu İç Tüzük’e ekleyen bu parti. 
YASİN
ÖZTÜRK (Denizli) – Çözüm sürecini yapan da sizsiniz! 
BÜLENT
TURAN (Çanakkale) – Burada 81 ilin dışında il yoktur. “’Sayın Öcalan’
diyemezsiniz, onu yapamazsınız.” diyen bizim partimiz. Bunu söylemek de ayıp
bir şey. Fakat bir şey daha söyleyeceğim: HDP’yle tartışılırken araya girip de
bu ifadeyi kullanmalarının maksadını herkes biliyor Sayın Başkan.
LÜTFÜ
TÜRKKAN (Kocaeli) - Sayın Başkan, müsaade ederseniz.
BAŞKAN
– Buyurun Sayın Türkkan.
BÜLENT
TURAN (Çanakkale) – Bak, o terbiyesizi mahkemede konuşacaksın, terbiyesiz
herif!
MUHAMMET
NACİ CİNİSLİ (Erzurum) - Ben söyledim, ben.
BÜLENT
TURAN (Çanakkale) - Tamam sensin. Tamam mı? Lütfü, uyarır mısın arkadaşınızı,
daha hâlâ söylüyor. Uyarın arkadaşınızı!
MUHAMMET
NACİ CİNİSLİ (Erzurum) – Bana “sen” diyemezsin! 
LÜTFÜ
TÜRKKAN (Kocaeli) - Müsaade ederseniz konuşacağım.
BÜLENT
TURAN (Çanakkale) - Burası dağ başı mı? Yaşına bak be!
MUHAMMET
NACİ CİNİSLİ (Erzurum) - Ne var yaşımda?
BÜLENT
TURAN (Çanakkale) - “Terbiyesiz” diyorsun. Sensin terbiyesiz. Öyle mi
konuşulur? Hakaret etmeden konuş baş tacı, o ne demek? 
LÜTFÜ
TÜRKKAN (Kocaeli) – Bülent, devam edecek misin? Devam edecek misin?
BÜLENT
TURAN (Çanakkale) - Allah Allah!
AKİF
ÇAĞATAY KILIÇ (İstanbul) - Gerekirse sabaha kadar devam ederiz. Hakaret edemez!
BÜLENT
TURAN (Çanakkale) - Ayıp ya! 
BAŞKAN
– Sayın Türkkan…
LÜTFÜ
TÜRKKAN (Kocaeli) – Sayın Başkan…
BAŞKAN
– Arkadaşlar… Sayın Turan, bir dakika… Sayın Türkkan…
BÜLENT
TURAN (Çanakkale) - Ben sana dedirtmem, sen de dedirtmeyeceksin!
LÜTFÜ
TÜRKKAN (Kocaeli) – Bak, iki sıra arkandaki arkadaşın ifadelerini…
BÜLENT
TURAN (Çanakkale) - Ben sana dedirtmem, sen de dedirtmeyeceksin!
LÜTFÜ
TÜRKKAN (Kocaeli) - …ben duymazlığa geldim biraz evvel.
YASİN
ÖZTÜRK (Denizli) - Arkanda diyenleri duymuyorsun değil mi? 
BÜLENT
TURAN (Çanakkale) - Ben sana burada “terbiyesiz” dedirtmem kimseye! Sen de
dedirtme, söylüyorum. 
LÜTFÜ
TÜRKKAN (Kocaeli) - Ben daha başka şeyler söyleyebilirim de neler söylendiğini
hep beraber yaşadık burada, boş ver.
BÜLENT
TURAN (Çanakkale) - Söyle.
AKİF
ÇAĞATAY KILIÇ (İstanbul) - Söyle de içinde kalmasın Lütfü Bey, söyle.
LÜTFÜ
TÜRKKAN (Kocaeli) - Çağatay Kılıç…
BAŞKAN
– Arkadaşlar, lütfen… Arkadaşlar, lütfen…
LÜTFÜ
TÜRKKAN (Kocaeli) - …biraz akil ol, akil ol. Onu söylüyorum, bırak bu işleri.
AKİF
ÇAĞATAY KILIÇ (İstanbul) - Sen bırak bu işleri!
LÜTFÜ
TÜRKKAN (Kocaeli) - Sayın Başkan, bir şey ifade etmek istiyorum. 
BAŞKAN
– Arkadaşlar…
34.- Kocaeli Milletvekili Lütfü Türkkan’ın, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Ben Sayın HDP sözcüsünün kullandığı ifadeden rahatsız
olduğunu düşündüğüm için Sayın Bülent Turan’ın söz alma sırasında bunu dile
getireceğini düşündüm. Ama buna hiç değinmeyince hemen bu hafta gündemde olan,
o meşhur sizin, hendeklerin kazıldığı, buradan el sallayarak insanları
İmralı’ya götürdüğünüz… Ben Engin Alan’ı cezaevinde ziyaret ederken kemerlerimi
söktüm. Sırrı Süreyya Önder buraya geldiğinde dedi ki: “Biz bugün
İmralı’daydık, vallahi çok da güzel bir gün geçirdik.” “Nasıl bir gün ya,
cezaevinde insan güzel gün geçirir mi? Biz milletvekiliyiz ayakkabılarımızı,
kemerlerimiz çıkartıp giriyoruz.” dedim. “Valla bizde hiç öyle bir şey yok. Biz
gidiyoruz İmralı’ya, akşama kadar muhabbet ediyoruz.” dedi. Ben eski
Genelkurmay Başkanıyla bir saat görüştükten sonra gardiyanın “Bu kadar süre
size yeter.” deyip kapıyı gösterdiğini hatırlıyorum. 
(Mikrofon
otomatik cihaz tarafından kapatıldı)
BAŞKAN
– Açalım mikrofonu arkadaşlar.
LÜTFÜ
TÜRKKAN (Kocaeli) - Bu çözüm sürecinin muhatapları burada, o ihanet sürecinin muhatapları
burada ve bugün tekrar basında yer alan, Oslo’ya görüşmeye giden bu akil
insanları gönderen kim, davet eden kim, uçak paralarını ödeyen kim, bunları
yediren, içiren kim? Bunların cevabını bulduğunuzda, bu kayıkçı kavgasının
gerçek bir kavga olmadığını ortaya çıkarmak için söylemiştim. Bu ittifak
mittifak işlerini bırakın. İttifakı kimin yaptığını 31 Martta göreceğiz. 
FATMA
KURTULAN (Mersin) – Lütfü Bey, seçim çalışması yapıyorsunuz şu an. MHP oylarını
hedefliyorsunuz, hiç boşuna şey yapmayın. 
LÜTFÜ
TÜRKKAN (Kocaeli) – Bizim durumumuz bellidir, duruşumuz bellidir, bundan önce
hiçbir depomuz ve bagajımız yoktur. Siz bu konuda geçmişi karanlık bir siyasi
partisiniz. 
Teşekkür
ederim. (İYİ PARTİ sıralarından alkışlar)
ZÜLFÜ
DEMİRBAĞ (Elâzığ) – Sizin geçmişiniz de, geleceğiniz de karanlık!
BAŞKAN
– Sayın Turan…
BÜLENT
TURAN (Çanakkale) – Sayın Başkan, Lütfü Bey’in söylediklerine saygı duyuyorum.
Herkesin kendi görüşüdür. Her partinin politikası var, kendi yönetmeliği var,
baş tacıdır, saygı duyuyorum. Ama şuna saygı duymuyorum: Arkadan hakaret eden,
küfreden arkadaşlarına ses çıkarmamasını doğru bulmuyorum. Herkesin edebi
kendisiyle ilgilidir. Üst sohbete niyet edeple ilgilidir. Oraya iade ediyorum,
bu birincisi, arka tarafa. 
YASİN
ÖZTÜRK (Denizli) – Arkandan söylenenleri duymuyorsun, değil mi? 
LÜTFÜ
TÜRKKAN (Kocaeli) – Müsaade edin, bu konuda bir şey söyleyeceğim. 
BAŞKAN
– Bir dakika…
LÜTFÜ
TÜRKKAN (Kocaeli) – Arkadaki arkadaşlara “Susun” dediğimi siz gördünüz. Yalnız,
hemen arkanızdaki arkadaşınızın neler dediğini de ben duydum. 
BAŞKAN
– Sayın Turan konuşuyor, bir dakika.
BÜLENT
TURAN (Çanakkale) – Sayın Başkan, bu ülkede kan akmasın diye, bu ülkenin
gençleri ölmesin diye bu grup çok büyük riskler aldı. 
LÜTFÜ
TÜRKKAN (Kocaeli) – Risk değil ya, ihanet ettiniz, bunun ismi risk değil, bunun
ismi ihanet! (İYİ PARTİ sıralarından alkışlar)
AHMET
HAMDİ ÇAMLI (İstanbul) – Gerçeği örtme! 
BAŞKAN
– Arkadaşlar, niye konuşturmamaya çalışıyorsunuz?
Sayın
Türkkan, sizi dinledik, dinledi herkes. Söz istiyorsanız daha sonra alırsınız. 
Sayın
Turan…
BÜLENT
TURAN (Çanakkale) – Sayın Başkan, burası bir partinin kongre yeri değil,
Meclis. Her zaman söylediklerimiz onların açısından doğru olamaz, farklı
olabilir, farklı düşünülebilir. Bu yanlış bir yaklaşım. Ne zaman ağzımızı açsak
hemen bağırma başlıyor. Ya, ben böyle düşünüyorum. Bu ülkede kan akmasın diye,
bu devletin bütün kurumları, AK PARTİ’nin kendi grubu risk aldı, adım attı,
cumhuriyet tarihindeki terör eylemleri bitsin diye büyük bir risk aldığımızı
söylüyorum. İnan, inanma. (İYİ PARTİ sıralarından gürültüler) 
YASİN
ÖZTÜRK (Denizli) – Ne oldu, aldandınız mı? 
MUHAMMET NACİ CİNİSLİ (Erzurum) – Oslo Mutabakatı’na
“ortak vatan” yazdınız! 
BAŞKAN – Ya arkadaşlar, niye sabote ediyorsunuz Meclis çalışmalarını? 
BÜLENT
TURAN (Çanakkale) – Parmak sallamak falan, ne onlar arkadaşlar yani?
BAŞKAN
– Beyefendi, nedir bu yani? 
BÜLENT
TURAN (Çanakkale) – Çok ayıp arkadaşlar!
BAŞKAN
– Var mı böyle bir usul ya, ne yapıyorsunuz siz?
LÜTFÜ
TÜRKKAN (Kocaeli) – Sayın Başkan, laf söylemek sabote etmekse oradan söylenen
lafları da duyun!
BAŞKAN
– Ha, o başka bir şey. Hayır, ona demiyorum ben. 
LÜTFÜ
TÜRKKAN (Kocaeli) – Bunun ismi sabote etmek değil!
BAŞKAN
– Konuşuyor beyefendi, grup başkan vekili konuşuyor. 
LÜTFÜ
TÜRKKAN (Kocaeli) – Ben de konuşurken arkadan söz atanları görmediniz. 
BAŞKAN
– Nedir bu yani? Konuşturmamak için ne varsa yapıyorsunuz. 
LÜTFÜ
TÜRKKAN (Kocaeli) – O da bir sabote! 
BAŞKAN
– Böyle şey olmaz! Siz de Grup Başkan Vekilisiniz. Konuşsun, bitirsin, size de
söz veriyorum. 
LÜTFÜ
TÜRKKAN (Kocaeli) – Efendim, ben konuşurken arkadan laf atanlar sabote etmek
değilse bu da değildir. 
BAŞKAN
– Varsa cevabınız, söz veriyorum.
LÜTFÜ
TÜRKKAN (Kocaeli) – Arkadaşların laf atmasını engelleyebilirsiniz ama bu bir
sabote değildir, bunu anlatmaya çalışıyorum.
BAŞKAN
– Konuşturmuyor.
LÜTFÜ
TÜRKKAN (Kocaeli) – Buyurun Sayın Başkan.
BÜLENT
TURAN (Çanakkale) – Sayın Başkan, tüm diyeceklerimden vazgeçiyorum. Bu millet
on yedi yıldan beri bir sağdan bir soldan vurdu, 31 Mart akşamı bir daha
görüşeceğiz. (AK PARTİ sıralarından alkışlar)
ŞENOL
BAL (Ankara) – Göreceğiz!
LÜTFÜ
TÜRKKAN (Kocaeli) – Görüşeceğiz!
BAŞKAN
– Değerli arkadaşlar, birleşime yarım saat ara veriyorum.
Kapanma Saati: 19.48
ÜÇÜNCÜ OTURUM
Açılma Saati: 19.30
BAŞKAN: Başkan Vekili Mustafa ŞENTOP
KÂTİP
ÜYELER: Rümeysa KADAK (İstanbul), Barış KARADENİZ (Sinop)
-----0-----
BAŞKAN
- Türkiye Büyük Millet Meclisinin 23’üncü Birleşiminin Üçüncü Oturumunu
açıyorum.
15
sıra sayılı Kanun Teklifi’nin görüşmelerine devam ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Komisyon? Yerinde. 
15’inci
madde üzerinde dört önerge vardır, okutup işleme alacağım.
Türkiye Büyük Millet Meclisi
Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 15’inci maddesiyle 3194 sayılı Kanun’un 32’nci maddesine
eklenmesi teklif edilen fıkradaki “bir aylık” ibaresinin madde metninden
çıkarılmasını arz ve teklif ederiz.
Saygılarımızla.
 Mehmet
Göker Gökan Zeybek Ayhan Barut
 Burdur
 İstanbul Adana
 İbrahim
Özden Kaboğlu Müzeyyen Şevkin Murat Bakan
 İstanbul Adana İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili İbrahim Özden Kaboğlu.
Buyurun
Sayın Kaboğlu. (CHP sıralarından alkışlar)
İBRAHİM
ÖZDEN KABOĞLU (İstanbul) – Sayın Başkan, Divan, değerli üyeler; biraz önce
13’üncü madde vesilesiyle yaptığım konuşmadan bir düzeltmeyle başlamak
istiyorum. Birincisi: “Düzce’deki göçük” dedim. O, viyadük inşaatı vesilesiyle,
nedeniyle ortaya çıkan kaza. Fakat bizim konumuz açısından aslında değişen bir
şey yok özü itibarıyla çünkü düzenleme, denetleme ve yaptırım üçlüsü devlet
açısından, yol inşaatında da otoyol inşaatında da geçerli; devlet, insan, doğa
ilişkisi açısından buradaki kusur… İnşaat işçilerinin inşaatlarda sürekli
ölmesi sorununu, yaşamlarını kaybetmeleri sorununu da bu vesileyle dile
getirmekte yarar var. 
Öte
yandan, biraz önce değindiğim torba kanunun sakıncası… Yine 13’üncü madde
çerçevesinde özellikle Yapı Denetim Kanunu’nun 1’inci maddesiyle söz konusu
olan çelişki vesilesiyle, bunun saptanması vesilesiyle bir kez daha Anayasa
madde 128’in ne kadar önemli olduğunu, yetki, görev ve sorumluluk üçlüsünün bu
açıdan neden geçerli kılınması gerektiğini ortaya koyması açısından önemli ve
muhtemelen bu kanun eğer bu şekilde geçerse Yapı Denetim Kanunu’nu da ayrıca
ele almak gerekir çünkü ikisi arasında çelişki söz konusu. 
Burada
15’inci madde çerçevesinde verdiğimiz önerge aslında maddenin bizatihi
içermekte olduğu çelişkileri, özünü ortadan kaldırmıyor çünkü burada önlemek
asıldır. Önlemek asıldır; Anayasa’nın öngördüğü bütün bu yerleşme özgürlüğü,
sağlıklı ve düzenli kentleşmeyi gerçekleştirmek ve kamu mallarını korumak
amaçlarıyla kanunla sınırlanabilir biçimindeki 23’üncü madde ve ayrıca, devlet,
konut ihtiyacını gidermede şehirlerin özelliklerini ve çevre şartlarını gözeten
bir planlama faaliyetinde bulunur şeklindeki 57’nci maddeye uyulmasının ne
kadar önemli olduğunu gösteriyor çünkü bunlara uyulmadan, anayasal
gerekliliklere uyulmadan yapılan inşaatlarda sonradan ruhsatın verilmemesi,
iptali veya inşaatın yıktırılması arzu edilen bir sonuç değil hem hukukun
etkililiği açısından hem de millî servet açısından. Bu nedenle bu düzenleme
bizatihi sorunlu bir düzenlemedir ama burada bu vesileyle üzerinde durulması
gereken husus, çevre hukukunda, şehircilik hukukunda esasen önceden yapılan
denetim ve düzenlemedir, önleyici düzenlemedir. Bu önleyici düzenleme özellikle
doğa, toplum ve devlet ilişkisinde temellerini Anayasa’da bulmaktadır, ilgili
yasalarda bulmaktadır. Bu bakımdan, özellikle Anayasa’nın -biraz önce belirttiğim-
23’üncü ve 57’nci maddelerin yanı sıra Anayasa madde 56’da belirtilen devletin
yükümlülüğü olarak hatta yurttaşların da ödevleri bağlamında önlemek, korumak
ve geliştirmek biçimindeki yükümlülükleri bir kez daha hatırlatmak gerekir
çünkü bu yükümlülüklerin yerine getirilmemesi esasen nitelikli bir ülkenin
tasarlanması açısından sorunlu bir uygulama oluşturur. Nitelikli bir ülke,
esasen “sürdürülebilir gelişme” kavramının algılanmasıyla mümkündür. Bu da
Anayasa’nın 56’ncı maddesinde öngörülen önlemek, çevre kirlenmesini önlemek
devletin başta gelen ödevidir. Çevreyi bozan veya çevre üzerinde olumsuz
etkilere yol açma riski yaratan faaliyetleri planlama ve bu konuda gerekli
mekanizmayı değerlendirme açısından, çevresel etki değerlendirilmesi özellikle
vurgulanması gereken bir ön araçtır. 
Korumak
ise ikinci aşamada gündeme gelmektedir. Bu da yine uyumlu ve düzenli bir çevre
ve kentleşmeyi sürdürmek açısından…
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) – Sayın Başkan…
BAŞKAN
– Tamamlayalım Sayın Kaboğlu.
İBRAHİM
ÖZDEN KABOĞLU (Devamla) – Teşekkürler.
Üçüncüsü,
nihayet geliştirme yükümlülüğü. 
Şimdi,
çevre ve kent için, kentsel alandaki çevre için bu üçlü yükümlülük aslında ele
aldığımız maddenin anayasal çerçevesini koyması bakımından anlamlıdır çünkü bu
maddenin gereklerinin yerine getirilmesi esasen inşaat sektöründe sonradan
ortaya çıkabilecek sakıncaların önlenmesi bakımından temeldir. Bu açıdan,
yeniden Anayasa’nın ilgili maddelerine yollama yapıyorum, yollama yapmakla
yetiniyorum ve bu alanının, özellikle yapı alanının, yerleşme özgürlüğünün
ortak yaşam alanı olduğunu, yaşam hakkı temelinde güvence altına alınması
gerektiğini ve bununla ilgili Anayasa’nın doğrudan hükümlerinin, hak ve
özgürlüklere ilişkin hükümlerinin birlikte değerlendirilmesi gerektiğini bir
kez daha vurgulayarak saygılarımı sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... 
HAYDAR
AKAR (Kocaeli) – Sayın Başkan, kabul edildi.
LÜTFÜ
TÜRKKAN (Kocaeli) – Kabul edilmiştir. Hiç bekletme, kabul edilmiştir Başkan.
HAYDAR
AKAR (Kocaeli) – Sayın Başkan, kâtip üye bakmıyordu zaten.
BÜLENT
TURAN (Çanakkale) – Hayır Sayın Başkan, MHP’li arkadaşlar da destek veriyorlar,
sayımız tam.
HAYDAR
AKAR (Kocaeli) – Hayır, bir daha sorun.
BAŞKAN
– Bir daha sormayalım, elektronik yapalım.
HAYDAR
AKAR (Kocaeli) – Niye yapalım Başkan? Kabul edildi. 
BÜLENT
TURAN (Çanakkale) – Hayır, sorun Başkanım, bir daha sayın. 
BAŞKAN
– Beş dakika süre veriyorum elektronik oylama için. 
Buyurun.
(Elektronik
cihazla oylamaya başlandı)
HAYDAR
AKAR (Kocaeli) – Sayın Başkan, çok rica ediyorum, böyle bir şey olabilir mi?
Sordunuz ve kabul edildi. Bir de beş dakika veriyorsunuz. Göz var, izan var ya!
Böyle bir haksızlık...
BÜLENT
TURAN (Çanakkale) – Kuliste arkadaşlarımız, bu ayıp bir şey değil ki.
Arkadaşlar kuliste takip ediyorlar.
HAYDAR
AKAR (Kocaeli) – Ama Sevgili Grup Başkan Vekili, burada bir işari oylama
yaptık, kabul edenler daha çoğunlukta.
Sayın
Başkan, sizin biz oraya oturduğunuzda güvenilir olduğunuzu kabul ediyoruz.
Böyle bir şey olabilir mi? 5 kişi ret diye kaldırdı, 50 kişi diye kabul
kaldırdı; siz elektronik oylamaya geçtiniz. Lütfen, çok rica ediyorum...
Sayın
Başkan, kâtip üye arkadaşımız kesinlikle bakmıyordu salona, kesinlikle salona
bakmıyordu. [CHP, HDP, İYİ PARTİ sıralarından alkışlar(!)]
EMİNE
GÜLİZAR EMECAN (İstanbul) – Hayır, kabul etmiyoruz. 
HAYDAR
AKAR (Kocaeli) – Daha nasıl demokrasiyi işleteceğiz burada? Böyle bir şey
olabilir mi? Sayın Başkan, nasıl demokrasiyi işleteceğiz Türkiye Büyük Millet
Meclisinde, böyle bir şey olabilir mi? Bariz bir çoğunluk var. Kâtip üye
arkadaş kesinlikle salona bakmıyordu, ben buradan izliyordum. Kesinlikle salona
bakmıyordu, telefonuyla oynuyordu.
BAŞKAN
– Bakıyoruz, bakıyoruz. 
HAYDAR
AKAR (Kocaeli) – Lütfen, çok rica ediyorum…
LÜTFÜ
TÜRKKAN (Kocaeli) – Siz kendi kâtip üyenize de bakın ama onu da söyleyeyim
size.
HAYDAR
AKAR (Kocaeli) – Sizin vicdanınız varsa… Oylamanın kabul reyinde olduğunu siz
zaten tespit etmiş vaziyettesiniz. Kamera kayıtlarına bakalım, kamera
kayıtlarına bakalım. Bir kez demokrasiyi işletin şu Mecliste ya! 
LÜTFÜ
TÜRKKAN (Kocaeli) – Siz kendi kâtibinize de bakın ama onu da söyleyeyim size
ha, haberiniz olsun. Kendi kâtibinize de bakın orada.
HAYDAR
AKAR (Kocaeli) – Bizim kâtip bakıyordu ya. 
LÜTFÜ
TÜRKKAN (Kocaeli) – Bakıyordu, gördüm!
YÜKSEL
ÖZKAN (Bursa) – Başkanım, tarafsız değilsiniz. Belki ilkokul öğrencisi bile
bunu sayabilirdi, çoğunluk vardı, siz “Beş dakika elektronik oylama.” dediniz. Lütfen…
Demokrasiye sığar mı? Lütfen… Milletvekillerini kendi vicdanına…
BÜLENT
TURAN (Çanakkale) – Sayın Başkan…
BAŞKAN
– Arkadaşlar, oylama yapıyoruz, ne konuşuyorsunuz?
BÜLENT
TURAN (Çanakkale) – Sayın Başkan…
BAŞKAN
– Bir dakika, bitsin, ondan sonra konuşun lütfen. 
BÜLENT
TURAN (Çanakkale) – Sayın Başkan, zabıtlara geçsin diye söylüyorum.
HAYDAR
AKAR (Kocaeli) – Sayın Başkan, bu oylama legal bir oylama değil. Türkiye Büyük
Millet Meclisine yakışmıyor bu. Bu, legal bir oylama değil, legal bir oylama
değil bu. Çünkü kabul edilmiş bir şeyi tekrar oylatıyorsunuz. 
BAŞKAN
– Kararını siz mi veriyorsunuz? 
HAYDAR
AKAR (Kocaeli) – Hayır, kararı hep birlikte görüyoruz; göz var, izan var,
vicdan var, Allah var yukarıda ya!
BAŞKAN
– E, tamam. Burada İç Tüzük’e göre bakıyoruz işte. 
HAYDAR
AKAR (Kocaeli) – Göz var, izan var, vicdan var, Allah var yukarıda!
BAŞKAN
– Öyle şey olur mu ya! Şuraya bak! 
HAYDAR
AKAR (Kocaeli) – Buna inanıyorsanız, bu önerge kabul edildi burada. 
HÜDA
KAYA (İstanbul) – Hakikatli davranmıyorsunuz Başkan. 
HAYDAR
AKAR (Kocaeli) – Böyle bir şey olabilir mi? Niye oturuyorsunuz orada o zaman?
Eğer hakka, hukuka, adalete uygun davranmayacaksanız niye oradasınız? Ayıp bir
şey ya! 
(Elektronik
cihazla oylamaya devam edildi)
BAŞKAN
– Önerge reddedilmiştir arkadaşlar. [İYİ PARTİ sıralarından alkışlar(!)] 
Diğer
önergeyi okutuyorum…
HAYDAR
AKAR (Kocaeli) – Sayın Başkan, önergeyi okutmadan önce…
SUZAN
ŞAHİN (Hatay) – Usul açısından önemli bir şey olup olmaması önemli değil ama bu
dakikada bunu yapamazsınız. 
BAŞKAN
– Buyurun arkadaşlar, söz veriyorum, yalnız teker teker konuşun. 
HAYDAR
AKAR (Kocaeli) – Tutumunuz hakkında usul tartışması istiyoruz. 
Aleyhte…
BAŞKAN
– Hangi konuda? 
HAYDAR
AKAR (Kocaeli) – Biraz evvelki tutumunuz hakkında. 
İLHAMİ
ÖZCAN AYGUN (Tekirdağ) – Meclis Başkanlığının tutumu hakkında. 
LÜTFÜ
TÜRKKAN (Kocaeli) – Tavrınızla alakalı. 
HAYDAR
AKAR (Kocaeli) – Meclisi yöneten Başkan Vekilinin tutumu hakkında usul
tartışması istiyoruz efendim.
BAŞKAN
– Ya, benim yaptığım, bir uygulama; bitti. Usul tartışmasını neyle ilgili
açıyorsun? Neyi değiştirecek usul tartışman? Öyle şey olur mu ya!
HAYDAR
AKAR (Kocaeli) – Sayın Başkan, yaptığınız uygulama hakka, hakkaniyete uygun bir
uygulama değil. Usul tartışmasında ısrar ediyoruz Sayın Başkan.
İLHAMİ
ÖZCAN AYGUN (Tekirdağ) – Sakat bir karardı.
LÜTFÜ
TÜRKKAN (Kocaeli) – Hayır, hayır, verdiğiniz kararla alakalı… Sayın Başkan,
Tüzük buna cevaz veriyor.
BAŞKAN
– Bakıyorum.
HAYDAR
AKAR (Kocaeli) – Aleyhte istiyorum.
MAHMUT
TOĞRUL (Gaziantep) – Aleyhte…
LÜTFÜ
TÜRKKAN (Kocaeli) – Lehte istiyorum Başkan.
BÜLENT
TURAN (Çanakkale) – Açıyor mu? Açmayacak ya. Açıyorsa lehte.
BAŞKAN
– Değerli arkadaşlarım, 63’üncü madde, usul hakkında konuşma: “Görüşmeye yer
olup olmaması…” Tamam mı? Daha görüşülmemiş yani yer var mı yok mu. “…Başkanı
gündeme veya Türkiye Büyük Millet Meclisinin çalışma usullerine uymaya davet…”
Yani daha henüz bir uygulama yapılmamış.
İLHAMİ
ÖZCAN AYGUN (Tekirdağ) – Yaptınız.
BAŞKAN
– “…gibi usule ait konular, diğer işlerden önce konuşulur.” Usul tartışması,
yapılacak bir uygulamanın öncesinde konuşulur; bitmiş, tamamlanmış bir işle
ilgili usul tartışması olmaz.
HAYDAR
AKAR (Kocaeli) – Sayın Başkan, fırsat vermeden elektronik oylamaya geçtiniz.
Burada ezici bir çoğunlukla kabul edildi önerge. 
BAŞKAN
– Yok öyle bir şey.
HAYDAR
AKAR (Kocaeli) – Bu, hakka, hakkaniyete uygun değil.
BAŞKAN
– Yok öyle bir şey. Hayır, sen yanlış sayıyorsun.
HAYDAR
AKAR (Kocaeli) – Vicdanınıza sorun, vicdanınıza. Böyle bir şey yok! Usul
tartışması konusunda ısrar ediyoruz.
BAŞKAN
– Bu tarafta ve burada bir grup, bir parti grubu ret verdi. 
HAYDAR
AKAR (Kocaeli) – Bütün grup başkan vekillerine sorun Sayın Başkan. Tutumunuz
doğru değil.
BAŞKAN
– Hayır.
HAYDAR
AKAR (Kocaeli) – Usul tartışmasında ısrar ediyoruz. Yaptığınız iş doğru değil.
LÜTFÜ
TÜRKKAN (Kocaeli) – Sayın Başkan…
BÜLENT
TURAN (Çanakkale) – Sayın Başkan…
BAŞKAN
– Buyurunuz Sayın Turan.
IV.- AÇIKLAMALAR (Devam)
35.- Çanakkale Melletvekili Bülent Turan’ın, 15 sıra sayılı Kanun
Teklifi’nin 15’inci maddesiyle ilgili önergenin oylamasında MHP’li vekiller ile
AK PARTİ’li vekillerin sayısının muhalefetten fazla olduğuna ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Az
önce Haydar Bey’in -haklı olarak belki- endişe duyduğu bir mesele var ama
bakınız, biz kâtip üye arkadaşımızla sürekli irtibat hâlindeyiz. MHP’li
arkadaşlar ile AK PARTİ’li vekillerimizin sayısı muhalefetten daha fazlaydı, o
yüzden vicdanen rahatım. Fakat bunun ötesinde, yaptığınız işlem zaten
elektronik ortamda yapıldığı için kayda geçmiş oldu fakat daha ötesinde bir şey
söyleyeceğim: Önergenin kendisi zaten teknik bir ifade, bir aylık süre veriyor;
olsa da olmasa da çok önemli bir konu değil ama başından beri söylüyoruz,
sayımızda bir problem yoktu ama elektronik olunca daha fazla arkadaşımız geldi,
onu da kabul ediyorum. Bu, tartışmayı gerektiren bir konu değil.
Teşekkür
ediyorum Sayın Başkanım. 
BAŞKAN
– Sayın Türkkan, buyurun.
36.- Kocaeli Milletvekili Lütfü Türkkan’ın, oturum devam ettiği sürece
başka bir maddeye geçmeden evvel usul tartışması açılabileceğine ilişkin
açıklaması
LÜTFÜ
TÜRKKAN (Kocaeli) – Sayın Başkan, oturum devam ettiği sürece, başka bir maddeye
de geçmeden evvel siz bu usul hakkındaki tartışmayı açabilirsiniz; İç Tüzük
buna cevaz veriyor.
BAŞKAN
– Hayır.
LÜTFÜ
TÜRKKAN (Kocaeli) – Bunun dışında bir şey daha söylemek istiyorum Sayın Başkan.

Bu
Mecliste çok daha farklı, sıkıntılı meseleler gelecektir, muhalefet ile
iktidarı karşı karşıya getirmesi muhtemel meseleler gündeme gelecektir. Biraz
evvel Sayın Bülent Turan’ın ifade ettiği gibi, konu çok teknik bir konu, bu
kabul edilse veya edilmese kanunun genelinde bir değişikliğe sebep
olmayacaktır. Ben, bu oturumu yöneten Meclis Başkan Vekili olarak kendinizi bu
kadar ortaya koyup tartıştıracak bir durum olmadığını görüyorum. Dolayısıyla
sizin tarafsızlığınıza gölge düşürecek bu tutumu doğru bulmadığımı beyan etmek
istiyorum.
Teşekkür
ederim. (İYİ PARTİ sıralarından alkışlar) 
BAŞKAN
– Teşekkür ederim.
FATMA
KURTULAN (Mersin) – Sayın Başkan, ben bir şey söylemek istiyorum.
BAŞKAN
– Buyurun Sayın Kurtulan.
37.- Mersin Milletvekili Fatma Kurtulan’ın, bir usulsüzlük durumunun söz
konusu olduğuna ilişkin açıklaması
FATMA
KURTULAN (Mersin) – Bununla birlikte, bu önergeyle birlikte şunu biz kendi
açımızdan da söylemiştik: Siz, en çok adil yönetim beklentisi içerisinde
olduğumuz başkansınız. Bu konuda bunu sarstığınızı belirtmek isteriz.
Burada
da buna vesile olsun, bundan sonraki süreçte Meclisi daha demokratik yönetmeyi
hedeflerseniz… Size önerimiz budur. Demokratik yönetmediğinizi, adil
yönetmediğinizi söylemek isterim. Ama burada “kabul” geçmişti Başkan, geçti
yani. Artık usulüne uyduruyorsunuz, tekrar oylama yaptınız ama geçmişti yani.
Normalde, bir usulsüzlük durumu söz konusudur, bunu belirtmek isterim grubum
adına.
BAŞKAN
– Sayın Akar, buyurun.
38.- Kocaeli Milletvekili Haydar Akar’ın, Mustafa Şentop’un 15 sıra
sayılı Kanun Teklifi’nin 15’inci maddesiyle ilgili önergenin oylaması
sırasındaki tutumunun etik olmadığına ilişkin açıklaması 
HAYDAR
AKAR (Kocaeli) – Sayın Başkan, önerge sonunda yapılan oylamada “kabul”ün çok
ezici bir üstünlükle var olduğunu salonda gördük, hep beraber şahit olduk.
Hatta kâtip üyeler de tereddütte kaldı, daha sonra sizinle beraber bir
elektronik oylamaya karar verildi. Ama eğer gerçekten Türkiye Büyük Millet
Meclisinde demokrasiyi uygulayacaksak konunun teknik olması bir tarafa, yani
kabul edilebilir, edilmeyebilir, kanunu etkiler, etkilemez, bu tarafını hiç
tartışmıyorum bile, hiç tartışmıyorum bile, tamamen tutumunuzla ilgili…
Tutumunuz etik değil, Türkiye Büyük Millet Meclisi Başkan Vekiline yakışan bir
tutum değil. Siz orada tarafsız ve bağımsız olarak bu Meclisi yönetmek
zorundasınız. Eğer muhalefet partisinin vermiş olduğu bir önergeyi, teknik
olarak etkilese de etkilemese de sırf arkadaşlar salonda bulunmadığı için,
geciktirip bir elektronik oylamaya sunmanız kesinlikle doğru değil. Sizi tekrar
–siz hukukçusunuz, ben değilim, teknik bir adamım ama- 63’üncü maddeyi okumaya
davet ediyorum bir kez daha.
BAŞKAN
– Okuduk ya beraber. Bir kere daha mı okuyalım?
HAYDAR
AKAR (Kocaeli) – Bir sonraki işleme geçmeden önce…
(Mikrofon
otomatik cihaz tarafından kapatıldı) 
BAŞKAN
– Bir kere daha mı okuyalım? 
HAYDAR
AKAR (Kocaeli) – …bu hakka sahip olduğumuzu belirtiyorum ve usul tartışması
konusunda ısrarımı sürdürüyorum. 
BAŞKAN
– Usul tartışması, başlamamış, yapılmamış bir uygulamayla ilgili olur Sayın
Akar, bitmiş bir uygulamayla ilgili usul tartışması olmaz.
Burada
bir şeyi ifade edeyim arkadaşlar, dün siz yoktunuz…
BÜLENT
TURAN (Çanakkale) – Sayın Başkan, ihtilaf varsa ne yapacaksınız? Tabii ki
elektronik oylama olacak. 
LÜTFÜ
TÜRKKAN (Kocaeli) – Sayın Başkan, henüz bitirmediniz, başka bir maddeye
geçmediysek bitmedi.
BAŞKAN
– Bir dakika… 
Dün
yoktunuz Sayın Akar, burada bir oylama daha yaptık dün bir önergeyle ilgili ve
“Önerge kabul edildi.” dedik. Daha sonra, arkadaşlarımızın ikazı üzerine tekrar
üzerinde oylamayı tekrarladık. Yani buradaki sayıya baktığımızda, kabulü
yönünde bir şey gördüğümüzde dün bunu gösterdik, önergenin kabulüne dair kararı
açıkladık burada, onda bir tereddüt yok.
HAYDAR
AKAR (Kocaeli) – Sayın Başkan, sayı konusunda tereddüt edilecek bir şey yoktu
ortada, en ufak tereddüde mahal bırakacak bir sayı…
BAŞKAN
– Siz bu tarafı blok hâlinde sayıyorsunuz, ondan…
HAYDAR
AKAR (Kocaeli) – Hayır, ben de döndüm, baktım arkadaşlara. Yapmayın lütfen
Sayın Başkan.
BAŞKAN
– Hayır, sade orası değil, buradan bir grup ret yönünde oy kullandı. 
CEMAL
ENGİNYURT (Ordu) – Bu taraf yok Başkan, MHP var, Milliyetçi Hareket Partisi var
burada.
HAYDAR
AKAR (Kocaeli) – Sayın Başkan, usul tartışması konusunda ısrarımızı
sürdürüyoruz.
CEMAL
ENGİNYURT (Ordu) – Milliyetçi Hareket Partisi var.
BAŞKAN
– Tamam, haklısınız. Ben hani sizler söylersiniz diye söylemedim onun için,
Milliyetçi Hareket Partisi önergenin reddi yönünde oy kullandı arkadaşlar. 
HAYDAR
AKAR (Kocaeli) – Usul tartışması ısrarımızı sürdürüyoruz çünkü 63’e
baktığınızda, bir sonraki konuya geçmeden bunu isteme hakkına sahibiz ve bunu
istediğimizde de sizin görüşünüze sunmuyor maalesef 63’üncü madde, bunu vermek
zorundasınız.
LÜTFÜ
TÜRKKAN (Kocaeli) – Başkan, henüz diğer maddeye geçmediniz için böyle bir şey
var. Henüz diğer maddeye geçmedik.
HAYDAR
AKAR (Kocaeli) –Sayın grup başkan vekilleri bu konuda yorum yapsınlar.
BAŞKAN
– Yahu, arkadaşlar, maddeyle alakası yok usul tartışmasının, yapılacak
uygulamayla ilgili bir… Meclisi yöneten Başkan vekili nasıl bir uygulama
yapacağını anlatıyor. Anlattıktan sonra usul tartışması açılıyor ama uygulama
yapılmadan açılıyor, uygulama olmuş bitmiş, usul tartışması nedir?
HAYDAR
AKAR (Kocaeli) – Hayır efendim, hayır. Yaptığınız… Efendim, siz usulsüzlüğü
önceden yapmadınız ki nasıl açalım bu usul tartışmasını? Bir sonraki konuya
geçmeden önce açılır diyor. 63’üncü maddeyi okursanız…
BAŞKAN
– Evet.
HAYDAR
AKAR (Kocaeli) – Hukukçu olarak 5 hukukçuyu bir araya gelince aynı şekilde
yorumlamıyor. Teknik adamlar olarak hepsi benim gibi yorumlar burada. 
BAŞKAN
– Yo, niye ben okuyayım, hep beraber okuyalım bir daha, onun zararı yok. 
LÜTFÜ
TÜRKKAN (Kocaeli) – Sayın Başkan, henüz geçmediniz, mümkün.
BAŞKAN
– “Görüşmeye yer olup olmaması…” Ne demek? Görüşme yapılmamış daha, görüşmeye
yer var mı, yok mu yani ona karar vereceğiz, onun için, bir. Var mı böyle bir
durum? Yok.
“…Başkanı
gündeme veya…”
HAYDAR
AKAR (Kocaeli) – Var, var. Aynen, tutumunuzla ilgili var böyle bir durum,
maddeyle ilgili bir durum…
BAŞKAN
– Bitmiş bir şey, bitmiş. Uygulamayı yaptık biz. Öyle şey olur mu?
HAYDAR
AKAR (Kocaeli) – Hayır efendim. Maddede uygulamış olduğunuz tutumu… Nasıl
anlıyorsunuz siz bunu? Onun için devlette hukuk yok, adalet yok. 
BAŞKAN
– “…Türkiye Büyük Millet Meclisinin çalışma usullerine uymaya davet gibi usule
ait konular.”
HAYDAR
AKAR (Kocaeli) – Böyle bir şey olabilir mi? Siz ihlal etmişsiniz. 
BAŞKAN
–Yani uygulama yapılacak bir işle, uygulamayla ilgili oluyor bu usul
tartışması. 
HAYDAR
AKAR (Kocaeli) – Evet, çalışma usulüne davet ediyoruz sizi biz. Gayet açık
madde.
TURAN
AYDOĞAN (İstanbul) – Sayın Başkanım, ihlal olmadan ihlal bilinebilir mi?
HAYDAR
AKAR (Kocaeli) – Ya nasıl yapacağız bunu? 
BAŞKAN
– Arkadaşlar, sizin haberiniz oylama yapıldıktan sonra mı oldu? Oylama
yapacağımı söyledim. 
HAYDAR
AKAR (Kocaeli) – Sayın Başkan, söyledik, oylama yapılırken söyledik. 
BAŞKAN
- Usul tartışması istediniz mi oylama yapmadan önce, böyle şey olur mu yahu?
HAYDAR
AKAR (Kocaeli) – Sayın Başkan, ikinci oylamayı tekrarlarken söylüyoruz bunları.
Usule uygun hareket etmediğiniz için usul tartışması istiyoruz. Siz bu hareketi
yapmadan, bu tartışmayı başlatmadan, bu oylamayı yapmadan istememiz abesle
iştigal zaten, böyle bir şey olabilir mi? Sizin usulünüz, tutumunuz konusunda
istiyoruz usul tartışmasını.
BAŞKAN
– Sayın Akar, anlatamıyor muyum ben?
HAYDAR
AKAR (Kocaeli) – Ben anlatamıyorum size Sayın Başkan.
BAŞKAN
– Yok, ben sizi gayet iyi anlıyorum.
HAYDAR
AKAR (Kocaeli) – Dünyada kime sorarsanız sorun benim anladığım şekilde…
BAŞKAN
– Siz ne olursa olsun 63’e bakmadan “Ben istiyorum diye usul tartışması açın.”
diyorsunuz.
HAYDAR
AKAR (Kocaeli) – Hayır, 63’e baktım efendim, baktım. 
LÜTFÜ
TÜRKKAN (Kocaeli) – Hayır, hayır.
BAŞKAN
– Ben de diyorum ki: Arkadaş, usul tartışması…
HAYDAR
AKAR (Kocaeli) – Baktım 63’e Sayın Başkan. 
BAŞKAN
- …yapılacak bir uygulamayla ilgili olur, yapılmış bir uygulamayla ilgili usul
tartışması olmaz.
BÜLENT
TURAN (Çanakkale) – Sayın Başkan, tutanağa bakılmadı mı?
OSMAN
AŞKIN BAK (Rize) – Sayın Başkanım, işlem tesis etmiştir, lütfen devam edelim.
HAYDAR
AKAR (Kocaeli) – Sayın Başkan -Bülent Bey de hukukçu- tutumunuzla ilgili
istiyoruz, tutumunuzla ilgili istiyoruz. Tutum, o hareket, o davranış orada
gerçekleştiği için istiyoruz. Yani oylamadan önce böyle bir tutumunuz yoktu ki.
Böyle bir şey olabilir mi ya?
OSMAN
AŞKIN BAK (Rize) – Sayın Başkan, işlem tesis etmiştir.
BAŞKAN
– Elektronik oylama yapacağımı söylemedim mi ben size?
HAYDAR
AKAR (Kocaeli) – Söyledik, kalktık, itiraz ettik; tutanaklara bakın.
ÖZNUR
ÇALIK (Malatya) – O zaman usul tartışması açmadınız ki. Haydar Bey, o zaman
açacaktınız usul tartışmasını. 
HAYDAR
AKAR (Kocaeli) – Elektronik oylamayı söylediğinizde itiraz ettik. 
BAŞKAN
– Elektronik oylama yapacağımı söyledim. 
HAYDAR
AKAR (Kocaeli) – Bakın, Sayın Başkan, itiraz ettik mi, etmedik mi; istedik mi,
istemedik mi, Allah aşkınıza. 
OSMAN
AŞKIN BAK (Rize) – Başkanım, işlem tesis etmiştir, lütfen devam edelim.
TURAN
AYDOĞAN (İstanbul) – Sayın Başkanım, temadi hâlinde bir eylemden bahsediyoruz,
niçin usul tartışması olmasın?
LÜTFÜ
TÜRKKAN (Kocaeli) – Sayın Başkan…
HAYDAR
AKAR (Kocaeli) – Ben anlamadım ya, tamamlanmamış bir şeye niye usul tartışması
isteyemiyoruz? 
BAŞKAN
– Bir dakika…
Sayın
Türkkan, buyurun. 
OSMAN
AŞKIN BAK (Rize) – Ya, olur mu, işlem tesis etmiş, haydi.
HAYDAR
AKAR (Kocaeli) – Dur Osman be, bir dakika, dur be, yine başladın konuşmaya.
OSMAN
AŞKIN BAK (Rize) – Karışma be! İşlem tesis etmiş.
HAYDAR
AKAR (Kocaeli) – Bakan yaptık seni sus diye. 
OSMAN
AŞKIN BAK (Rize) – Sayın Başkanım, doğru yoldasınız, işlem tesis etmiştir,
devam edelim efendim. 
BAŞKAN
– Arkadaşlar, tamam, bir dakika…
OSMAN
AŞKIN BAK (Rize) – Teşekkür ederiz efendim. Bravo Başkanım, teşekkür ederiz.
(AK PARTİ sıralarından alkışlar)
BAŞKAN
– Teşekkür ederim, tamam, bir dakika… 
OSMAN
AŞKIN BAK (Rize) – İşlem tesis etmiştir efendim, devam edebiliriz. 
BAŞKAN
– Sakin olun, bir dakika, çözeceğiz. 
LÜTFÜ
TÜRKKAN (Kocaeli) – Sayın Başkan.
BAŞKAN
– Sayın Türkkan, buyurun.
LÜTFÜ
TÜRKKAN (Kocaeli) – Bu tutum Türkiye’yi yönetme biçimine benziyor. İşleri
boğuntuya getirip yaptığınız zaman sonradan “Kandırıldık.” diyebilirsiniz. Bu
tutum öyle bir tutum, doğru bir tutum değil. 
Müsaade
ederseniz, ben bir şey söylemek istiyorum.
BAŞKAN
– Buyurun Sayın Türkkan.
LÜTFÜ
TÜRKKAN (Kocaeli) – Siz diğer maddeye geçmeden evvel bizim henüz bu madde
üzerinde kararınızı tartışma hakkımız var. Diğer maddeye geçmiş olsanız
-söylediğiniz gibi- Sayın Haydar Akar’ın bu teklifini sizin reddetme hakkınız
vardı. 
BAŞKAN
– Sayın Türkkan, bir dakika…
Anlamak
için soruyorum. Bu dediğiniz yani “Başka bir maddeye geçene kadar usul
tartışması açılır.” nerede yazıyor, merak ettim.
LÜTFÜ
TÜRKKAN (Kocaeli) – Sayın Başkan, 63’üncü maddeyi bir daha okuyun.
BAŞKAN
- 63’ü okuduk ya. 
LÜTFÜ
TÜRKKAN (Kocaeli) – Bir daha okuyun. 
BAŞKAN
- Yapılmamış olan bir uygulamayla ilgili 63’te usul tartışması var. 
LÜTFÜ
TÜRKKAN (Kocaeli) – Sayın Başkan, bakın bir şey söyleyeceğim: Siz hiçbir şey
yapmadan bizim yapacağınız uygulamayla ilgili “Ben usul tartışması açıyorum.”
diyebilmemiz için, bunu yapıp yapmayacağımız konusunda bir bilgi sahibi olmamız
için kâhin olmamız lazım. Böyle bir uygulama yok, geçmişte de yoktu yani bu
uygulamayı yanlış yorumluyorsunuz. 
BAŞKAN
– Bakın, oylamadan sonra elektronik oylama yapacağımı söyledim ben. 
LÜTFÜ
TÜRKKAN (Kocaeli) – Diğer maddeye geçmeden evvel… 
BAŞKAN
– Sizin usulle ilgili bir talebiniz olmadı. 
LÜTFÜ
TÜRKKAN (Kocaeli) - Bakın, geçmiş dönemlerde diğer maddeye geçmeden evvel bizim
böyle bir talep hakkımız hep var. Bunu doğru değerlendirmeniz gerekiyor. 
BAŞKAN
– Beş dakika oylama süresi var. Öncesinde de elektronik oylama yapacağımı
söyledim, onu da saysak beş buçuk dakika olsun. 
LÜTFÜ
TÜRKKAN (Kocaeli) – Sayın Başkan… 
BAŞKAN
- Usul tartışmasına dair bir talebiniz oldu mu? Olmadı o sırada. 
LÜTFÜ
TÜRKKAN (Kocaeli) – Sayın Başkanım, uygulama bitmediği sürece… Uygulamanın
devamı diğer maddeye geçiş anına kadardır. Geçtiğiniz andan itibaren bununla
ilgili… 
BAŞKAN
– İlk defa duyuyorum öyle bir şey. İlk defa öyle bir şey duyuyorum. Evet,
usulle ilgili maddede öyle bir şey yok. 
ENGİN
ÖZKOÇ (Sakarya) – Sayın Başkan… 
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Sayın Başkan, Türkiye Büyük Meclisinin yasa çıkarma görevi
vardır. (Uğultular)
BAŞKAN
– Arkadaşlar, lütfen… Duyamıyorum. 
ENGİN
ÖZKOÇ (Sakarya) - Yasalar çıkarılırken bir usul içerisinde, bir kaide
içerisinde hiçbir tarafa iltimas sağlamadan bir başkanlığın yürütülmüş olması
gerekiyor. Burada bir oylama yapılmış, oylamadaki tereddütten hemen sonra
arkadaşımız bu konuya itiraz etmiş ve demiş ki: “Bu konuda yanlış yapıyorsunuz,
bu konuda usul tartışması istiyoruz.” 
BAŞKAN
– Hayır, öyle bir şey yok Sayın Özkoç, o esnada değil, sonra. 
ENGİN
ÖZKOÇ (Sakarya) – Siz daha sonra oylamayı beş dakika gibi bir süre yani buranın
menfaatine olacak şekilde, iktidarın menfaatine olacak şekilde… Bakın, bu
koltuklarda muhalefet partisinin milletvekillerinin hepsi oturuyor Sayın Başkan
ama iktidar partisinin milletvekilleri ya odalarında ya yataklarında.
Gelsinler, Mecliste adam gibi otursunlar, biz de sesimizi çıkarmayalım. Bu
konuları da artık… Türkiye Büyük Millet Meclisini -bizi seyrediyor insanlar-
bizi bu şekilde tartışma içerisinde, komik konuma düşürmeye de kimsenin hakkı
yok. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
- Arkadaşlar, diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanan Teklifi’nin 15’inci maddesinde yer alan “hariç”
ibaresinin “dışında” şeklinde değiştirilmesini arz ve teklif ederiz.
 Habip
Eksik Ömer Öcalan Erol Katırcıoğlu
 Iğdır Şanlıurfa İstanbul
 Sait
Dede Abdullah Koç
 Hakkâri Ağrı

BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Şanlıurfa Milletvekili Ömer Öcalan…
Buyurun
Sayın Öcalan. (HDP sıralarından alkışlar) 
ÖMER
ÖCALAN (Şanlıurfa) – Sayın Başkan, değerli milletvekilleri; sözlerime
başlamadan önce, 24 Haziranda Hakkâri’den milletvekili seçilen Sayın Leyla
Güven’in -bugün 21’inci günü dolmak üzeredir- açlık grevinde olduğunu belirtmek
isterim. Sayın Leyla Güven’in talepleri bizim taleplerimizdir. Leyla Güven bu
çatının bir üyesidir. Biz buradan Sayın Başkanı göreve çağırıyoruz. Bugün
21’inci gündür, üzerinden zaman geçtikçe dramatik bir sonuca gidebilir ve
toplum için de geri dönüşü olmayan tehlikelere de sebep verebilir. Bu noktada
biz Meclisi ve Meclisin Başkanını göreve çağırıyoruz.
Arkadaşlar,
doğrudur, burada çevre kanunları üzerine konuşuyoruz. Ben de bu noktada kimi
noktalara değinmek istiyorum. Urfa’nın sorunlarını anlatmakta yarar var. Şu an
bizim şehrimiz bir tarım kentidir. Pamukta 1’inci sıradadır, fıstık üretiminin -“Antep
fıstığı”dır ismi- yüzde 60’ını, 70’ini karşılayan bir şehrimizdir. Maalesef
tarımın sorunları had safhadadır. Bu ülkede artık tarım politikası adına bir
şey yoktur, tüm tarım ürünleri dışarıdan ithal ediliyor. Ülkedeki pamuğun yüzde
45’ini üreten bir şehirde -şu an gidin, Urfa’ya bakın- pamuk alacak tüccar
ortada yoktur, çırçır fabrikaları şu an pamuk almamaktadır. 2.800-4.600 lira
fiyat aralığında açılan piyasası var ama şu an çiftçiler 3 liraya pamuğunu
veremiyor, hepsi ambarlarda çürümek üzeredir arkadaşlar. Bu noktada, hükûmetin,
politikalarını gözden geçirmesi gerekiyor. İnsanlarımız bu pamuğu yetiştirmek
için, mazot, gübre, su, elektrik gibi bir sürü girdiyi karşılamak için elinden
geleni yaptılar; şu an, maalesef, Urfa’da pamuk, üreticinin elinde kalmış
durumdadır. 
Bilindiği
gibi ismi “Antep fıstığı” ama fıstığın yüzde 70’i Birecik, Halfeti, Bozova
üçgeninde yetişmektedir ancak oradaki çiftçi, bu üretimi susuz yapmaktadır
arkadaşlar. Fırat yanı dibindedir, Fırat’ın 2 kilometre, 3 kilometre
yakınındaki araziler sulanamamaktadır. Biz, orada çiftçilerimizle görüşüyoruz,
ziraat oda başkanlarımızla görüşüyoruz, bu soruna bir çözümün bulunması
gerekiyor. Doğrudur, Antep fıstığıdır, ikisi de sınırdaş ildir, bu ülkenin
sorunu hâline gelmiştir, ağaçlar artık kurumak üzeredir, yazın 40-50 dereceye
ulaşan bir mevsim sıcaklığı vardır; bu noktada, artık GAP’ın, kendi amacına
ulaşması gerekiyor.
Diğer
bir sorun da bilindiği gibi elektrik sorunudur arkadaşlar. Atatürk Barajı
Urfa’dadır, maalesef, Viranşehir ve Karaköprü ilçelerinde -diğer arkadaşlarımız
da belirtti- elektriksiz mahalleler vardır, günde altı-yedi saat elektriği
olmayan mahalleler vardır; bu noktada, artık ilgili kurumların bazı durumları
gözden geçirmesi gerekiyor. 
Esnaf
alışveriş yapılmamasından şikâyetçidir. Herkes zor durumdadır. Çiftçiler malını
satamamaktadırlar. Bu, zincirleme olarak esnafı etkiliyor, çiftçiyi etkiliyor,
o bölgenin tamamını etkiliyor. 
Bir
kocaman ovadır Urfa’dan başlayan, Mardin, Cizre’nin içinde bulunduğu bir
alandır. Mısırın -biçim zamanıdır, şu an biçilmektedir- 900 liradan, bin
liradan açılan sezon fiyatları, şu an 700 liradır arkadaşlar. Biz, artık
çiftçimizin, halkımızın sorunlarını göz önünde bulundurup bu noktaları burada
tartışmamız gerekiyor. Sabahtan beri kimi konular, toplumsal meseleler burada
tartışılıyor. Keşke bu tartışmalar aylarca, yıllarca, günlerce, saatlerce
burada yaşansaydı ama ülkemizin içinde bulunduğu çatışmalı durum -günde
yaşamını kaybeden onlarca insan vardır- bu durumlar yaşanmasaydı. 
Doğrudur,
2013-2015 yılları arasında yaşanan bir süreç vardı. Orada en azından bir huzur
ve sükûnet ortamı yaşanmıştı. O dönemde insanlar rahat bir nefes almıştı. Yani
bu süreci şimdi, burada, eleştirmekten ziyade, burada saatlerce ve günlerce
tartışıp… 
(Mikrofon
otomatik cihaz tarafından kapatıldı) 
ÖMER
ÖCALAN (Devamla) – Sayın Başkan… 
BAŞKAN
– Toparlayalım lütfen. 
ÖMER
ÖCALAN (Devamla) – …bu çatışmalı sürecin önüne geçmemiz gerekiyor. On yıl
sonra, yirmi yıl sonra arkamıza dönüp bakınca bugünkü durumdan sıkıntıya
düşmemek için, bugün yaşanan sorunların mesuliyetini almamak için kimi şeyleri
açık açık konuşmak lazım. 
Söylediğimiz
fikirler kimi arkadaşların hoşuna gitmeyebilir. Biz burada fikirlerimizi,
düşüncelerimizi söylemek durumundayız. Yüzde 12 oy alan bir partiyi burada
hedef hâline getirmemek gerekiyor. Biz, 6 milyon insanın oyunu almışız,
fikirlerimizi de bu kürsüde özgür bir şekilde söylemeliyiz. Bu noktada ben
diyaloğun, konuşmanın, tartışmanın hiçbir zararının olduğunu düşünmüyorum.
Fikirler, düşünceler saatlerce çarpışsın, çatışsın ama insanlara bir şey
olmasın, bu ülkede kan dökülmesin. 
Tüm
Genel Kurulu saygıyla selamlıyorum, bundan sonraki çalışmalarında başarılar
diliyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 15 sıra sayılı Kanun Teklifi’nin
15’inci maddesinde yer alan “veya ruhsat alınmadan yapılabilecek yapılarda
projelerine ve ilgili mevzuatına” ibaresinin “ve ruhsat alınmadan yapılabilecek
yapılarda projelerine ve ilgili mevzuatına” şeklinde değiştirilmesini arz ve
teklif ederiz.
 Metin
Nurullah Sazak Mehmet Celal Fendoğlu Mustafa Baki Ersoy
 Eskişehir Malatya Kayseri
 Hayati
Arkaz Ayşe Sibel Ersoy Esin Kara
 İstanbul Adana Konya
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili Hayati Arkaz…
Buyurun
Sayın Arkaz. (MHP sıralarından alkışlar)
HAYATİ
ARKAZ (İstanbul) – Sayın Başkan, değerli milletvekilleri; Çevre Kanunu hakkında
Milliyetçi Hareket Partisi Grubu adına söz almış bulunmaktayım. Yüce Meclisi
saygıyla selamlıyorum, ekranları başlarında bizleri izleyen kıymetli
vatandaşlarımıza hürmetlerimi sunuyorum efendim.
Sayın
milletvekilleri, İstanbul, bir tarafında Karadeniz, bir tarafında Marmara
Denizi, boğazları, Haliç’i, gölleri, ormanları, adalarıyla dünyanın en güzel
kentidir. Âlemlere rahmet Peygamberimiz ne güzel buyurmuş: “İstanbul mutlaka
fethedilecektir. Onu fetheden komutan ne güzel komutan, o ordu ne güzel
ordudur.” Bu kutsal kente gereken kıymeti vermeliyiz. Biz maalesef bu kenti hor
kullanıyoruz ve hor kullanmaya da devam ediyoruz. İstanbul’un su havzalarını
kirlettik, kirletmeye devam ediyoruz. 
Örnek
verecek olursak, Küçükçekmece Gölü, şehrin göbeğinde, Avcılar, Esenyurt,
Başakşehir ve Küçükçekmece olmak üzere 4 tane ilçemize komşudur. Küçükçekmece
Gölü, İstanbul’un su havzaları içerisinde en kirlisi ve en bakımsızıdır.
Nükleer Araştırma Ve Eğitim Merkezi, Küçükçekmece Gölü’nün suyunu radyasyon
tehlikesiyle karşı karşıya bırakmıştır. Ayrıca, Küçükçekmece Gölü’nü besleyen 2
dere vardır, 2’si de son derece kirli, fabrika atıkları ve kanalizasyon
atıklarıyla artık bitmiş hâldedir. Biz, şehrin ortasındaki gölü dahi
koruyamıyoruz. Ayrıca, İstanbul’un su ihtiyaçlarını karşılayan Büyükçekmece
Gölü, Terkos Gölü, Ömerli, Elmalı, Darlık ve Sazlıdere Barajları da aynı
tehlikeyle karşı karşıyadır.
Sayın
milletvekilleri, İstanbul doğal olarak yeşil bir coğrafyaya sahiptir. Bilinçsiz
kullanım ve plansız kentleşme sebebiyle ormanlarımız yok olma tehlikesiyle
karşı karşıyadır. İstanbul’da 4,5 milyon motorlu taşıt aracı var. Her gün 500-600
araç trafiğe ilave oluyor, yollar aynı fakat araç ve insan sayısı artıyor. Bu
durum da İstanbul’u yaşanmaz hâle getirmektedir. İstanbul’da trafiğin adı,
çiledir. Trafiğin yoğunluğu yüzünden insanlar egzoz gazı solumakta, bu da
akciğer, kalp hastalıklarına yol açmakta ve kanser hastalıklarını
tetiklemektedir.
İstanbul’un
doğasına aykırı o kadar kötü bir yapılaşma var ki hem yeşil alan bırakmadık hem
de yapılan gökdelenlerle İstanbul’un kimyasını bozduk, bütün dere yataklarına
ev yaptık. İstanbul sanayi kenti, fabrikaların atıkları derelere veriliyor,
fabrikaların bacalarında filtre yok, insan sağlığı açısından önlem alınmıyor.
Örneğin Büyükçekmece’nin göbeğinde bir çimento fabrikası var, bu çimento
fabrikası o bölgenin kirlenmesine yol açmıştır. Aynı zamanda, o bölgedeki
insanlar oksijen yerine toz yutmaktadırlar ve hastalık sayısı Büyükçekmece’de
diğer ilçelere göre artmıştır. 
İstanbul
dünyanın en güzel kentlerinden bir tanesi, her tarafı denizle çevrili fakat
başta doğası olmak üzere... Marmara Denizi’ni dünyanın en kirli denizi hâline
getirdik. Zamanında Haliç çok kirliydi fakat temizlendi. Emeği geçenlere
teşekkür ediyorum. 
Sayın
milletvekilleri, şu anda İstanbul’da 20 milyona yakın insan yaşamakta. İstanbul
artık bu nüfus yoğunluğunu kaldırmamaktadır. Dolayısıyla havası, suyu hızlı bir
şekilde kirlenmekte, o güzelim doğayı yok ediyoruz. İnşallah, gelecekte
çocuklarımız yakamıza yapışıp bize hakkımızı verin demezler. 
Sayın
milletvekilleri, burada bu milletin kürsüsünden eli kanlı bebek katiline “sayın”
denmesini asla kabul etmiyorum ve şiddetle kınıyorum. (MHP ve İYİ PARTİ
sıralarından alkışlar)
Genel
Kurulu saygıyla selamlıyorum. (MHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı “Çevre Kanunu ve Bazı Kanunlarda Değişiklik Yapılması
Hakkında Kanun Teklifi’ndeki 15’inci maddede yer alan “madde metninden” ibaresinin
“maddeden” şeklinde değiştirilmesini arz ve teklif ederiz. 
 Mehmet Metanet Çulhaoğlu Şenol Bal Metin
Ergun
 Adana  Ankara Muğla
 Aylin Cesur Dursun
Ataş
 Isparta Kayseri
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Ankara Milletvekili Şenol Bal.
Buyurun
Sayın Bal. (İYİ PARTİ sıralarından alkışlar)
ŞENOL
BAL (Ankara) – Sayın Başkan, değerli milletvekilleri; görüşülmekte olan yasa
teklifinin 15’inci maddesinde vermiş olduğumuz değişiklik önergesi üzerinde İYİ
PARTİ Grubu adına söz almış bulunmaktayım. Yüce Meclisi saygıyla selamlıyorum.
İktidar
partimizin değerli milletvekilleri, sizlere seslenmek istiyorum: Bir kez olsun
Anayasa’yı çiğnemeden yasa çıkarın, bir kez olsun torba olmayan bir kanun
teklifini Genel Kurula getirin. Önümüze getirilen her kanun teklifinin en az 1
maddesinde Anayasa’ya aykırı bir düzenlemeyle karşı karşıya geliyoruz. Bu
teklifte de 1 maddeyle Anayasa delinmiştir.
Arkadaşlar,
teklifin 13’üncü maddesi Anayasa’mıza aykırıdır. Birçok konuşmacı dile getirdi.
Kamu kurum ve kuruluşlarınca yapılacak ve yaptırılacak yapıların denetiminin
hizmet alımı yöntemiyle danışmanlık firmalarına yaptırılmasının önü açılıyor.
Buradaki amaç nedir? Denetim görevi, kamu görevi değil midir? Devlette bu
görevi yapan uzmanlaşmış memur kalmamış mıdır? Anayasa’nın 128’inci maddesi,
açık değil midir? Memurlarımıza güveniniz mi yok? Yoksa devlette görevi yapacak
uzman mı bırakmadınız?
Değerli
milletvekilleri, çok önemli gördüğüm bir husus ise göllerimiz üzerinde enerji
üretim santralleri kurulmasına izin veren düzenlemedir. Sormak istiyorum bu
teklifi getiren arkadaşlara: Yabancı yatırımcılar mı istedi? Çünkü daha önce
denizleri yabancı yatırımcılara açmıştınız ama kanunda olmadığı için, yabancı
firmalar sizden bunu mu istedi? 
Bir
de şunu sormak istiyorum: Üretilen elektriğe döviz garantisi verdiniz mi? Güzel
ülkemizde her yıl başka bir göl kurumuyor mu? Gerçi insan sağlığına bile saygı
duyulmayan bir sistemde doğaya, doğal yaşama, hayvanlara, bitki türlerine saygı
duyulmasını beklemek de ne kadar doğrudur, bilemiyorum. 
Değerli
milletvekilleri, “çevre bilinci” dediğimiz kavram, sonradan oluşabilecek, zorla
kazandırılabilecek bir olgu değildir; küçük yaşlardan itibaren eğitim yoluyla
verilmesi gerekiyor. Bu eğitimin en önemli sacayağı ise biyoloji dersleridir.
Peki, eğitim sistemimizde biyolojiye ne kadar önem veriliyor, biliyor musunuz?
Neredeyse hiç. Biliyorsunuz, 2016 yılında yine müfredat değişti; 9’uncu ve
10’uncu sınıflarda biyoloji dersleri, haftada 4 saatten 2 saate düşürüldü.
Bunun sonucunda derslerin içeriği değiştirildi, konuların içi boşaltıldı. 
Öğretmen
atamalarına baktığımızda, durum daha da vahim. 2016 yılında 15 bin biyoloji
öğretmeni, sınava girmiş. Geçen sene açılan kontenjan 68, bu sene 70 yani her
vilayete 1 biyoloji öğretmeni düşmüyor. 
Değerli
milletvekilleri, biliyorsunuz, binlerce proje ÇED’den muaf tutuluyor. ÇED’den
muaf tutulmayanlar “ÇED Gerekli Değildir” raporu alıyor. En son, Finike’deki mermer
ocağı örneği ortada. Üçüncü havalimanı konusunda bile dikkatli davranmadınız,
projenin inşaat ihalesi ÇED olumlu raporu alınmadan 2013 tarihinde
sonuçlandırıldı. 
Evet,
değerli milletvekilleri, AK PARTİ’nin yanlış politikaları, imar, rant ve
zevksiz yapılanmaları sonucunda büyük şehirlerimiz yaşanmayacak bir hâle geldi.
Geçen sene Cumhurbaşkanının birdenbire başına saksı düştü ve dedi ki “Ben dikey
mimariden yana değilim, ben yatay mimariden yanayım. İnsan, topraktan uzak
değil, toprağa yakın olarak yaşamalıdır, böyle düşünüyorum. İstanbul’a ihanet
ettik.” Bugün baktığımızda, İstanbul’da 45 metreyi aşan en az bin yapı, AKP
iktidarı döneminde yapılmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ŞENOL
BAL (Devamla) – Üçüncü köprü, üçüncü havalimanı derken İstanbul, gökdelen şehri
olmuş, silueti bozulmuş, yeşil alan kaybolmuş; artık, millet bahçeleri
yapacaksınız! Güzel İstanbul nefes bile alamıyor artık. 
Kusura
bakmayın arkadaşlar, çevre bilinciniz yok, doğa derdiniz yok, insana saygınız
yok, hayvana saygınız yok, gelecek kaygınız yok; varsa yoksa rant var, AVM var,
gökdelen var. Tarih sizleri, çevre dostu değil, çevresi geniş, çevresi
müteahhit ve ranta kucak açmış bir yönetim olarak yazacak.
Gazi
Meclisi saygılarımla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
15’inci
maddeyi oylarınıza sunuyorum: Kabul edenler… Kabul etmeyenler… 15’inci madde
kabul edilmiştir.
Arkadaşlar,
16’ncı madde üzerinde üç önerge vardır, önergeleri aykırılık sırasına göre
okutup işleme alacağım.
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 16’ncı maddesiyle 3194 sayılı Kanun’a eklenmesi teklif edilen ek
madde 6’nın aşağıdaki şekilde değiştirilmesini arz ve teklif ederiz. 
"Ek
Madde 6- 1/6/2019 tarihinden itibaren imar uygulaması görmemiş alanlar için
hazırlanıp onaylanacak yeni imar planlarında, Bakanlıkça belirlenen usul ve
esaslara uygun şekilde ve plan bütününde yaya kaldırımları, ulaşım amaçlı
bisiklet yolları ve bisiklet park istasyonları bulunması zorunludur. Topoğrafya
ve arazi eğimi nedeni ile bisiklet yolu yapılamayan yerlerde ise yaya yolları
düzenlenir.”
 Ayhan
Altıntaş Aylin Cesur Arslan Kabukcuoğlu
 Ankara Isparta Eskişehir
 Tuba
Vural Çokal Fahrettin Yokuş İsmail Tatlıoğlu
 Antalya Konya Bursa
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Bursa Milletvekili İsmail Tatlıoğlu.
Buyurun
Sayın Tatlıoğlu. (İYİ PARTİ sıralarından alkışlar)
İSMAİL
TATLIOĞLU (Bursa) – Sayın Başkan, değerli milletvekilleri; hepinizi şahsım ve
partim adına saygıyla selamlarım.
Öncelikle,
Gebze’de viyadük çöküşünde kaybettiğimiz vatandaşlarımıza Allah’tan rahmet
dilerim.
Kocaeli
milletvekili ve 6 arkadaşının verdiği Çevre Kanunu Teklifi’nin 16’ncı
maddesiyle ilgili söz almış bulunmaktayım.
Çevre
konusunda gerçekten gündeme giren bir kavram olarak bir yoğunluk yaşamakta
dünya. Tabii olarak bunun yansıması Türkiye’ye ve Türk Parlamentosuna da
düşmektedir. Bu vesileyle çevreyi çok yakından, birebir ilgilendiren ve
özellikle de benim seçim çevremde önemli hâle gelen bir konuyu dikkatlerinize
sunmak istiyorum.
Bursa
Büyükorhan ilçesinde Karaağız biyokütle enerji santraliyle ilgili bir durumu
bilgilerinize sunmak istiyorum. 
Bitkisel
ve hayvansal kökenli maddelerin yakımından elde edilen enerji ve buna bağlı bir
yatırım olan biyokütle enerji santrali yapım kararı alınmış ve fizibilitesi
çerçevesinde işlemler başlatılmıştır. İşlemler başlatılmasından itibaren
köylüler ve çevre halkı, köyün girişinde yaklaşık sekiz aydır nöbet
tutmaktadırlar ve bu santrale karşı, santralin yapılmaması yönünde bir pasif
eylem içerisine girmiş durumdadırlar. Biz de yöre milletvekilleri olarak bu
santralle ilgili fizibilite raporunu inceledik. 
Çok
değerli milletvekilleri, tabi olarak fizibilite, bu santralde kullanılacak ham
madde ve ihtiyaç maddelerini sıralamaktadır. Bu santralde “Niçin burası kuruluş
yeri olarak seçilmiştir?” sorusuna cevap aradığımızda birinci olarak bakıyoruz
ki yıllık 120.450 ton su ihtiyacı var santralin ama bu suyu karşılayacak bir
kaynak bu çevrede yok. Çevrede, yakın çevrede bu suyun alınacağı ne bir akarsu
ne de bir doğal gölet var. Zaten yöre, su açısından zengin kaynaklara sahip
değil. 
İkinci
olarak, ham maddeye baktığımızda, bu santralde ham madde olarak, yakıt maddesi
olarak orman ürünü, standart dışı orman ürünü ve tarım atığı olarak 87 bin ton
ham madde kullanılması öngörülmekte. Ancak çevre orman işletmelerinin verdiği
bilgi, ihtiyaç duyulan 72.300 ton orman ürününün mevcut olmadığı yönünde.
Ayrıca 15 bin ton, tarım atığı dediğimiz zeytin çekirdeği, şeftali posası gibi
unsurlar asla bu çevrede bulunmamaktadır ve yetişmemektedir. Dolayısıyla
fizibilite raporuna baktığımızda bu santralin burada kurulması için gerekli
unsurlar söz konusu değildir. Geriye ne kalıyor? Geriye o zaman kimyasal olarak
atık yakımı kalıyor. Bu nedenle yöre halkı da bir engelleme mücadelesi
içerisindedir. Yöre halkı, yüzde 60 oranında AK PARTİ’ye oy veren insanlardır
ve yaklaşık altı aydır köyün girişinde beklemektedirler. Benim buradan
Parlamentoya ve yöre milletvekillerine sesleniş sebebim şudur: Gelin gidelim,
bu proje doğruysa vatandaşımızı ikna edelim, bu proje yanlış ise o zaman kamu
vicdanlarını rahatlatalım, herhâlde Parlamentonun ve parlamenterlerin bundan
daha başka, daha fazla önemli görevleri yoktur diye düşünüyorum. 
Bir
başka konuyu da özellikle vurgulamak istiyorum: Biz yeni milletvekilleriyiz ama
Parlamento birkaç çalışmasına sadece AK PARTİ milletvekillerinin dışarıdan
içeri girmesi için ara vermektedir, bu da Sayın Başkanı hakikaten zaman zaman
zor duruma düşürüyor.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Tatlıoğlu. 
İSMAİL
TATLIOĞLU (Devamla) – Yasama yapmayla ilgili haftada iki gün veya iki buçuk gün
çalışan bir Genel Kurul var. Lütfen bu Genel Kuruldaki görevlerimizin başında
olalım. Yani geçen gün de böyle oldu, dışarıda muhabbetten veya yakın çevredeki
evlerden buraya toplanmak için uzun zamanlar harcadık ve Sayın Başkana da
yeminini bozduruyoruz zaman zaman. Bu konuda hepimizi hassasiyetle davranmaya
çağırıyorum. 
Saygılar
sunarım. (İYİ PARTİ sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 16’ncı maddesiyle 3194 sayılı Kanun’a eklenmesi teklif edilen
ek 6’ncı maddenin son cümlesindeki “düzenlenir” ibaresinin “yapılır” olarak
değiştirilmesini arz ve teklif ederiz. 
Saygılarımızla.

 Mehmet
Göker  Gökan Zeybek  Ömer Fethi Gürer 
 Burdur
 İstanbul  Niğde
 Ayhan
Barut  Müzeyyen Şevkin Murat Bakan 
 Adana
 Adana İzmir 
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Niğde Milletvekili Ömer Fethi Gürer. 
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; çevreyle ilgili
getirilen kanun teklifinin 16’ncı maddesinin özünde okuduğunuz zaman güzel bir
içeriği var çünkü diyor ki: “Bundan sonra yeni imar planlarında, Bakanlıkça
belirlenen usul ve esaslara uygun şekilde ve plan bütünü de dikkate alınarak
ulaşım amaçlı bisiklet yolları ve bisiklet park istasyonları bulunması zorunludur.”
Çok güzel bir şey, bisikletin teşviki, ülkemizin içinde bulunduğu içinden
çıkılmaz trafik karmaşasında doğru bir amaçla getirilmiş. Ama ne kadar
uygulanıyor, ona da bakmak gerekiyor. Örneğin, çıkmış kanunların içinde imar
planının da değerlendirilmesi ışığında kapalı otopark zorunluluğu var. Uyuluyor
mu? Cezayı veriyorlar, otopark yapmıyorlar, bütün kaldırımlar işgal altında.
Peki, bu kaldırımları kim kullanıyor? Bizler kullanıyoruz ama bakınız -3 Aralık
Dünya Engelliler Günü- engelliler de o kaldırımları kullanıyor. Onlarla ilgili
de bir yasal düzenleme var. Engelli araçlarının geçeceği şekilde kaldırımların
yapılması gerekiyor, onlar da yapılmıyor. 
Ayrıca,
görme engellilerle ilgili düzenlemeler var yollarda, çoğu ya bozuk ya
kullanılmıyor. Öyle olunca kanunun çıkmasından çok, onun uygulayıcısı olmak
önemli. 
Bugün
iş kazasında yine yaşamını yitirenlerimiz var. İş Güvenliği Kanunu çok güzel
şekilde düzenlenip çıkarıldı, ne yazık ki bugüne kadar -ertelene, ertelene,
ertelene- bir bütün olarak doğru uygulanmadığı için iş cinayetlerinde Avrupa
1’incisi, dünya 3’üncüsü olmaya devam ediyoruz. Önemli olan, çıkacak kanunların
uygulanmasıdır. Bu bağlamda 2011 yılında asbest kullanımı yasaklandı. Asbestli
su borularının değiştirilmesi gerekir. O dönem Çevre ve Şehircilik Bakanımız
buradan söz vermişti “Bana bildirin, derhâl değiştirelim, bu bir cinayet.”
demişti. Kapanan belediyelerin, belde belediyelerinin çoğunda asbestli su
borularıyla hâlâ insanlarımıza su içiriyoruz. Niğde’nin Kemerhisar ve Kızılca beldelerini
de Sayın Bakana ilettim ama hâlâ o su boruları değişmedi.
Değerli
arkadaşlar, su kaynaklarını doğru kullanmazsak bunlardan oluşacak zarar,
geleceğimizin yok edilmesidir. Niğde ile Bor arasında bir Akkaya Barajı var. On
altı yıldır bu barajdaki kirliliği gündeme getiriyoruz, bununla ilgili sürekli
bakanlar geldiğinde bölgeye gidiyor, burası için arıtma tesisi yapılacak, sorun
bitecek gibi algılatılıyor ama artık kokusu Boru Niğde’yi sardığı gibi içinde
canlı yaşamıyor. Keza, Bor organize sanayinin bulunduğu yerdeki Kızılca
Deresi’nde de kapalı bir sistem yapılmadığı için oradan çıkan kokudan da
Kızılca beldesindeki insanlar ne yazık ki rahatsız olmaya devam ediyorlar.
Değerli
arkadaşlar, bir de bir şeye dikkat etmek gerekiyor. Yol tabelası koyup hayvan
geçişlerinde onların varlığını belirtmek isteyen uygulamalar yapıyoruz. Şimdi
de tabelalar var ama gidin, bakın tabelalardaki hayvanlara bizimkiler tüfekle,
silahla ateş ettiği için deliniyor, her yıl onları değiştirmek için de çok
önemli miktarda bütçeden para çıkıyor. Esas olan, insanları eğitmek, hayvanlara
karşı, doğaya karşı, çevreye karşı. Bunların nedeni ve niçini kavrandığı zaman
tabelaya gerek kalmaz. Bakınız, çoğu gelişmiş kentlerimizde de örnek olarak
rastlıyoruz, araç geçişi sırasında yayayı gördü mü duran araçlar var. Ama çoğu
yerde ışık da yansa geçip giden de var. Onun için bu konuda da eğitimin önemine
inanmak gerekiyor. Çevremizi, doğamızı, havamızı korumanın ihtiyaç olduğu gibi,
yapılacak düzenlemelerde örneğin çatılarda yağmur sularını sarnıca alıp bunun
tekrar atık su olarak binalarda kullanılmasını sağlamayı düşünmemiz gerekiyor.
Yıllar önce insanlar su kaynakları yetersizken bu sarnıçlardan yararlandığına
göre, bizlerin de bugün bunları farklı biçimde uygulayarak, atık su olarak, gri
su olarak kullanacak düzenlemeleri yapmamız gerekiyor. Bu bağlamda, daha önceki
değerlendirmelerde Sayın Bakan da öneriyi doğru bulmuştu ama bugüne kadar bu
konuda çalışma da yapılmadı. Anadolu’da sular çekiliyor, obruklar oluşuyor. Bir
gece bir köyün ortadan kalktığını duyarsak “Ah vah” etmenin anlamı yok. Onun
için doğayı, çevreyi, insanı hep beraber koruyalım. Bu anlamda yapılan doğru
çalışmalara Cumhuriyet Halk Partisi olarak her zaman destek verdik, bundan
sonra da vermeye devam edeceğiz. 
Yüce
Meclisi saygıyla selamlarım. (CHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan
15 sıra sayılı Kanun Teklifi’nin 16’ncı maddesinde yer alan "topoğrafya”
ibaresinin "arazi özellikleri” şeklinde değiştirilmesini arz ve teklif
ederiz.
 Mahmut
Toğrul Dirayet DilanTaşdemir Mehmet Ruştu Tiryaki
 Gaziantep Ağrı
 Batman
 Hüda
Kaya Kemal Bülbül
 İstanbul Antalya
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Ağrı Milletvekili Dirayet Dilan Taşdemir. Buyurun Sayın
Taşdemir. (HDP sıralarından alkışlar)
DİRAYET
DİLAN TAŞDEMİR (Ağrı) – Sayın Başkan, değerli milletvekilleri; Genel Kurulu
saygıyla selamlıyorum. 
Ben
de üç yıl önce Diyarbakır’da katledilen Tahir Elçi’yi bir kere daha saygıyla
andığımı ifade etmek istiyorum. 
Değerli
arkadaşlar, biraz önceki konuşmada Şırnak Vekilimiz partimize yönelik hukuksuz
gözaltıları ifade ettiğinde hemen sıralardan sesler yükselmeye başladı. Ama ben
de bir kez daha bunu gündeme getireceğim. Vallahi, bağırsanız da çağırsanız da
biz burada bu hakikatleri ifade etmeye devam edeceğiz. Yani, ne zaman gündeme
seçimler gelse, biz bir bakıyoruz ki, partimize yönelik hukuksuz gözaltılar da
ciddi bir hız kazanmış durumda. Dolayısıyla bunlar bizim açımızdan elbette ki
tesadüfi müdahaleler değil.
Değerli
arkadaşlar, elbette ki bu gündemde, özellikle seçimlerin tartışıldığı
gündemlerde partimize yönelik operasyonlar bir seçim kampanyası şeklindedir.
Dolayısıyla, yürütülen seçim çalışmaları sadece aday adaylıkları ve
ittifaklarla sınırlı değil, partimize yönelik hukuksuz gözaltılar da bunun bir
parçasıdır bizler açısından. 
Yine,
bu operasyonların hız kazandığı illerden bir tanesi de Ağrı ilimiz. Hemen hemen
her gün operasyonla bizler uyanıyoruz. Başta Patnos, Doğubeyazıt, Tutak ve
Taşlıçay ilçelerimiz olmak üzere gerçekten her gün kesintisiz bir operasyonla
ilçe yöneticilerimiz, eş başkanlarımız, Kadın Meclisi aktivistlerimiz, köy
muhtarları, partimizin önünden geçenler, herkes bir şekilde bir gerekçeyle
gözaltına alınmaya çalışılıyor ve gözaltına alınıyor. Değerli arkadaşlar, on ay
içerisinde sadece Ağrı ilinde 500’e yakın arkadaşımız gözaltına alındı. 
Şimdi,
burada oturup böyle gerekçeler sayıyorsunuz ya, ben birkaç tane gözaltı
gerekçesini sizinle paylaşmak istiyorum.
Bakın,
son dönemlerde özellikle Tutak ve Diyadin’e yönelik gerçekleştirilen
operasyonlarda gözaltına alınan arkadaşlarımızın üç yıl önce katıldıkları basın
açıklamaları ve üç yıl önceki sosyal medya paylaşımları… Peki, üç yıl önce
bunlar suç idiyse neden beklediniz? Suç değilse, konjonktüre göre neden suç
icat ediyorsunuz? 
Bakın,
bir sosyal medya paylaşımında bir arkadaşımız neyi paylaştığı için gözaltına
alınmış? Demiş ki: “Eliniz kaşınırsa para gelir, kulağınız çınlarsa misafir
gelir, ıslık çalarsanız şeytan gelir, yanlış oy kullanırsanız AKP gelir.”
Sadece bu cümleyi kullandığı için arkadaşımız gözaltına alındı. Peki, bu hangi
örgütün propagandası? Nasıl bunu bir propaganda suçu hâline getirebilirsiniz? 
Dolayısıyla,
yapılan uygulamalar, müdahaleler, vicdansızlıklar bununla sınırlı değil. Geçen
pazar günü yani ayın 25’inde Tutak’ta, bir hafta önce yapılan operasyonda 70
yaşında bir kişi gözaltına alındı: Bedir Elbi. Yakın bir zamanda kalp ameliyatı
geçirmişti, kalbinde stent vardı. Bedir Elbi tutuklandı ve pazar günü yani ayın
25’inde cezaevinde kalp krizi geçirerek yaşamını yitirdi. Ailesinin bütün
itirazlarına, avukatlarının bütün itirazlarına rağmen tutuksuz yargılanma
kararı verilmedi ve Bedir Elbi cezaevinde yaşamını yitirdi. Şimdi, biz buna
normal, sıradan bir ölüm mü diyeceğiz? Elbette ki bu normal, sıradan bir ölüm
değildir; bu bir cinayettir. Bu kararı verenler, bu siyasi baskıyı uygulayanlar
da bundan birinci derecede sorumludur.
Değerli
arkadaşlar, şimdi, bu hukuksuz operasyonlar, bu yargısız infazlara dönüşen
gözaltılar, tutuklamalar sadece adliye saraylarında değil, bir de
tutuklandığında, gönderildiklerinde bu sürecin daha ağırını cezaevlerinde
yaşamak zorunda kalıyor insanlar. Bakın, cezaevlerinde çok ciddi hak ihlalleri
var. Gerçekten bu hak ihlallerinin yaşandığı cezaevlerinden bir tanesi de Patnos
L Tipi Cezaevi. Cezaevinde iki yıldır içme suyu sorunu var. Bakın, cezaevinin
suyunda demir ve kükürt oranının çok yüksek olmasından kaynaklı tutsaklar bu
suyu içemiyorlar, gündelik yaşamda kullandıklarındaysa bedenlerinde ciddi
yaralara, ciddi sağlık sorunlarına neden olduğunu söyleyebiliriz. Bakın, bunu
sadece bizler, tutuklular ifade etmiyor; Erzurum Jeoteknik Şube Müdürlüğü,
onlar da suyun içilmediğini yaptıkları testlerle, analizlerle teyit ediyorlar.
Dolayısıyla biz bu konuyla ilgili ilgililere çokça ifade ettik, Plan ve Bütçede
Sağlık Bakanının kendisine de aktardım ama maalesef hâlâ bir arpa boyu yol
almamışız. 
Dolayısıyla,
değerli arkadaşlar, bu sorunlar gittikçe derinleşiyor. Sadece en temel insani
hak olan içme suyu değil, cezaevinde çok daha ciddi hak ihlalleri yaşanıyor. 
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) – Başkan, bir dakika…
BAŞKAN
– Tamamlayalım lütfen.
DİRAYET
DİLAN TAŞDEMİR (Devamla) – Ben süre az olduğu için sadece bazı spotları aldım.
Bakın, arkadaşlar, Patnos Cezaevinde tutsakların ve insan hakları örgütünün de
ifade ettiği ihlaller nelermiş? Cezaevinde çıplak arama uygulamasının devam
ettiğini, çıplak arama dayatmasını kabul etmeyen tutukluların darp ve tecride
maruz kaldığını, tutukluların radyolarına el konulduğunu, 16 kişilik kapasitesi
olan odalarda 30 kişinin kalması gibi ciddi hak ihlallerinin yaşandığını,
ayrıca ailelerin yakınlarıyla yaptığı açık görüş ve telefon görüşü sonrası
tutukluların sürekli, sistematik işkenceye varan şiddet, darp ve hakarete maruz
kaldığını, yakınlarının yüzünde ve vücutlarında darbın, işkencenin izleri
olduğunu ifade etmişler. 
Tutuklulara
neredeyse hiçbir sosyal hak tanınmıyor; spor, atölye, sohbet gibi aktiviteler
yasal olmasına rağmen uyduruk gerekçelerle engelleniyor, âdeta tecrit
uygulanıyor. Tutukluların koğuş değişikliği talepleri reddediliyor, keyfî
olarak izolasyona tabi tutuluyor, yine haber alma hakkı engellenerek
radyolarına el konulmasının yanında, Yeni Yaşam gazetesi başta olmak üzere
hiçbir gazete içeri verilmiyor. 
Bu
hukuksuz uygulamalar giderek fizikî saldırılara dönüşüyor, kimi gardiyanlar
Kürtçe konuşan tutuklulara hakaret ediyor…
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) – … uyduruk gerekçelerle hak ihlallerine yönelimlere
de neden oluyorlar. 
Dolayısıyla
biz Patnos Cezaevine ilişkin de bir komisyonun bir an önce gidip oradaki hak
ihlallerini incelemesi, yerinde incelemesi gerektiğini ifade etmek istiyoruz.
(HDP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, birkaç saat önce çok uzun tartıştık, aynı
konuyu sayın hatip tekrar ifade etti. “Partimize yönelik operasyonlar seçim
kampanyasıdır.” diye Şırnak ve Ağrı örneklerini verdi. 
Bununla
ilgili bilgiyi paylaşmak için bir daha söylemek istiyorum: Söz konusu
operasyonlar tamamen PKK ve PYD için yapılan, KCK için yapılan operasyonlardır.
Bunun seçimle, AK PARTİ’yle vesaireyle alakası yoktur. Bu, emniyet güçlerinin
kendi gündeminde yaptığı çalışmadır. 
Onun
dışında Sayın Başkan, sayın hatip ısrarla “tutsak” ifadesini kullandı. Türkiye
Cumhuriyeti’nde “tutsak” diye bir ifade yok, Türkiye’de “tutsak” diye bir
tanımlama yok; olan ya tutuklu ya hükümlüdür. 
Kamuoyuna
sunmak istiyorum Sayın Başkanım. (AK PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler…Kabul etmeyenler… Önerge kabul
edilmemiştir. 
16’ncı
maddeyi oylarınıza sunuyorum: Kabul edenler… Kabul etmeyenler… 16’ncı madde
kabul edilmiştir. 
Şimdi,
madde 17’ye bağlı geçici madde 17 üzerinde bir önerge var, okutuyorum: 
Türkiye Büyük Millet Meclisi Başkanlığına 
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 17’nci maddesiyle 3194 sayılı Kanun’a eklenmesi teklif edilen
geçici 17’nci maddedeki “revizyon” ibaresinin “düzeltme” olarak
değiştirilmesini arz ve teklif ederiz.
Saygılarımızla.
 Mehmet
Göker  Gökan Zeybek Suzan Şahin
 Burdur İstanbul Hatay
 Müzeyyen
Şevkin Ayhan Barut Murat Bakan
 Adana Adana İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Hatay Milletvekili Suzan Şahin.
Buyurun
Sayın Şahin. (CHP sıralarından alkışlar) 
SUZAN
ŞAHİN (Hatay) – Sayın Başkan, değerli üyeler; yüce Meclisi saygıyla
selamlıyorum.
Gün
geçmiyor ki bir işçi cinayeti daha olmasın. Gebze’de viyadük inşaatında beton
blok çökmesi sonucu hayatını kaybeden emekçi kardeşlerimize rahmet, yaralı
kardeşlerimize acil şifalar diliyorum.
Ayrıca,
12 bin öğretmen açığının kapandığı, 400 bin atanmayan öğretmenin mağduriyetinin
giderildiği, mevcut öğretmenlerin 3600 ek göstergeden yararlandığı, kadrosu
olmadan çalıştırılan sözleşmeli ve geçici öğretmenlerin daimî kadrolara alındığı,
emekli öğretmenlerin mağduriyetlerinin giderildiği ve atanmayan öğretmenlerin
tamamının kademeli olarak atanması için kadro ihdas edildiği bir Türkiye
özlemiyle öğretmenlerimizin 24 Kasım Öğretmenler Günü’nü kutlamak istiyorum.
Yine
aynı şekilde, son iki yılda öldürülen kadın sayısının 1.021 olmadığı, şiddet
gören kadın sayısının 870 olmadığı, tecavüze uğrayan kadın sayısının 342
olmadığı, Türkiye’mizin Toplumsal Cinsiyet Eşitliği Endeksi’nde 144 ülke
arasında 131’inci sırada yer almadığı, son on yılda tam 2.337 kadının şiddet
görerek hayatını kaybetmediği bir ülke olma ümidi ve özlemiyle 25 Kasım Kadına
Yönelik Şiddete Karşı Uluslararası Mücadele Günü dolayısıyla her türlü şiddetin
son bulmasını diler, alınan kararların, kâğıt üzerinde kalan mevzuatların,
raporların samimiyet olmadan hiçbir şeyi çözmediğini, çözemediğini hatırlatmak
isterim.
Sayın
üyeler, Hatay’da son bir yılda Arsuz, Erzin, Dörtyol, Antakya, Soğukoluk ve
Belen olmak üzere birçok orman yangını meydana gelmiştir. Orman bitkileri ve hayvanları
telef olmuş, yaklaşık 50 hektar orman alanı kül olmuştur. Yangına geç müdahale
edilmesinin ve yanan alanının büyük olmasının nedeni orman müdürlüklerinin
sorumluluğunda olan orman yangın yollarının yetersizliğidir. Bu sebeple ekipler
yangına ya geç müdahale ediyor ya da yangın bölgesine ulaşamıyor, bu da zararı
artırıyor. Orman yolları, yangın emniyet yol ve şeritlerinin, genel planlama ve
uygulama esasları içerisinde, orman yangınlarına en hassas bölgelerde
yoğunlaşmak üzere en kısa sürede bitirilmesi gerekmektedir. Yangın yollarının
ıslahı ve genişletme çalışmaları yapılmalı, ciğerlerimiz olan ormanlarımızın ve
orman canlılarının korunması sağlanmalıdır.
Sayın
üyeler, millîlikten bahsedip Türkiye’mizi ithal ülke hâline dönüştürmüş AKP
Hükûmeti, hayvancılık üretimini geliştirmek ve teşvik etmek yerine, ülkemize
canlı hayvan ithalatı yapmakta ve Hükûmet, söylediği gibi, tedbirli
davranmamaktadır.
Angus
kokusundan dolayı İskenderun’a yerli turist gelmez olmuş, halk evlerinde
oturamaz, yemek yiyemez hâle gelmiştir. Tüm başvuru ve şikâyetler sonuçsuz
kalmış, halkın yaşam kalitesi düşmüştür. Bir gümrük gıda laboratuvarı da yoktur
ve kurulması şarttır. Şarbon gibi bulaşıcı hastalıklar da bu denetimsizlikler
sonucu yayılmaktadır, halk tedirgindir. Hayvanların tahliyesi de ikamet
alanlarından uzak, karantina alanlarına yakın bir limanda yapılmalıdır.
Tahliyede şehri sinek kaplamaktadır. Anguslarla beraber gelen sinek, bakteri ve
organizmalarla mücadele konusunda da tedbirler alınmamaktadır. Şehri yaşanmaz kılan
kötü kokunun önlenmesi ve hastalık risklerinin oluşmaması için gerekli denetim
ve çalışmalar yapılmalıdır. Angus sorunu nihai çözüme kavuşturulmalıdır.
Değerli
üyeler, bir diğer önemli konu ise denetimsiz olarak işletilen ve çevreye zarar
veren taş ve kum ocakları sorunudur. Hatay’da çok sayıda taş ocağı
bulunmaktadır. Taş ve kum ocağı işletmelerinin yeryüzünün genel yapısında,
bitki örtüsünde, bölgesel havasında, yer altı ve yer üstü sularında ve yüzey
yapılarında ölçülebilir, olumsuz yönde etkileri ortaya çıkmaktadır. Taş ve kum
ocaklarında delici, kazıcı ve kırıcı ağır iş makinelerinin çalışıyor olması,
ocaklarda kullanılan patlayıcılarla birlikte ciddi gürültü kirliliğine neden
olmaktadır. Özellikle taş ocağı işletmelerine yakın yerleşim birimleri bu
gürültüden olumsuz etkilenmektedir. Habib-i Neccar Dağı, Hacı Kürüş Deresi
kenarındaki Roma İmparatorluğu Dönemi öncesi kalıntılar ve Roma İmparatorluğu
Dönemi’ne ait, Antakya’nın 5 kapısından günümüze kalan tek kapısı olan
Demirkapı ya da diğer adıyla Bab-ı Hadid gibi antik döneme ait tarihî doku ve
kültürel miraslar taş ocağına yakın bir mesafede olup risk altındadır.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
SUZAN
ŞAHİN (Devamla) - Taş ocağındaki patlamalar sonucu oluşan toprak kaymasıyla bir
kısım eserler toprak altında kalmıştır. Ayrıca, yanlış madencilik faaliyetleri
sonucu zeytinlerde rekolte düşmesi, tozlu ve lekeli zeytin üretimi
gerçekleşmiştir.
İskenderun-Erzin
arasında her kilometrede yer alan taş ocakları ciddi bir görüntü kirliliği
yaratmaktadır. Bir yandan dağlar eritiliyor, bir yandan deniz dolduruluyor, her
2 kilometrede var olan limanlar da deniz kirliliğini had safhaya getirmiştir.
Ağır sanayi bölgesinde, Erzin-İskenderun arasında her mevsim fabrika bacalarından
çıkan dumanlardan göz gözü görmez hâle gelmiştir. Yeterli denetimler
yapılmamaktadır.
Herkes
sağlıklı ve dengeli bir çevrede yaşama hakkına sahiptir. Bu ülke hepimizin.
Çevreye duyarlı politikalar üretilip uygulanması hepimizin yaşam zorunluluğudur.

Saygılarımla.
(CHP ve İYİ PARTİ sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Madde
17’ye bağlı geçici madde 17’yi oylarınıza sunuyorum: Kabul edenler… Kabul
etmeyenler… Kabul edilmiştir. 
Şimdi,
madde 17’ye bağlı geçici madde 18 üzerinde aynı mahiyette iki önerge var, bu
önergeleri okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 17’nci maddesine bağlı geçici madde 18’in ikinci fıkrasının son
cümlesinin “İmar ve parselasyon planları onaylandığı tarihten 10 gün sonra
yürürlüğe girer.” cümlesiyle değiştirilmesini arz ve teklif ederiz.
 İsmail
Koncuk Ayhan Erel  Hüseyin Örs
 Adana
 Aksaray Trabzon
 Arslan
Kabukçuoğlu  Tamer Akkal Feridun Bahşi
 Eskişehir Manisa
 Antalya 
Aynı
mahiyetteki diğer önergenin imza sahipleri: 
 
 Faruk
Sarıaslan Özgür Karabat Mahir Polat
 Nevşehir İstanbul İzmir

 Engin
Özkoç  Nurhayat Altaca Kayışoğlu  İbrahim Özden Kaboğlu
 Sakarya
 Bursa  İstanbul
MAHMUT
TANAL (İstanbul) – Sayın Başkan, “aynı mahiyette” diyor, grupların isimlerinin
okunması lazım. 
BAŞKAN
– Komisyon aynı mahiyetteki önergelere katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önergeler üzerinde Trabzon Milletvekili Hüseyin Örs. 
Buyurun
Sayın Örs. (İYİ PARTİ sıralarından alkışlar) 
HÜSEYİN
ÖRS (Trabzon) – Sayın Başkan, çok değerli milletvekili arkadaşlarım;
görüşülmekte olan Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 17’nci maddesi üzerinde İYİ PARTİ adına görüşlerimizi ifade
etmek üzere huzurlarınızdayım. 
Değerli
milletvekilleri, bugün İYİ PARTİ milletvekili olarak söz aldığım Trabzon’umuzun
çevre sorunlarından bir kısmını burada dile getirmeye çalışacağım. Ne yazık ki,
buradan içim acıya acıya, üzüle üzüle ifade etmek zorundayım ki plansız
yapılaşma ve betonlaşma Trabzon kentinin temel sorunu olmuştur. Trabzon, son on
beş yılda, tarihini utandıracak, yaşayanları usandıracak derecede imar
ihlallerinin yaşandığı bir kent olmuştur. Somut bir örnek vermek isterim:
Trabzon’da bizim bir beldemiz var, hemen Boztepe’mizde bir beldemiz var, ismi
Çukurçayır. Bugün o beldeyi görseniz, o beldeyi bir görseniz “Burası olsa olsa
çukurbeton” dersiniz. Ne yazık ki Trabzon’un büyükşehir olmasıyla birlikte
kapanan birçok belde belediyesi, kapanmadan önce, yangından mal kaçırırcasına,
plana uygun olmayan yapılara ruhsat vermiş, sosyal ve yeşil alan sahalarını
dikkate almamıştır. 
Bugün
50 bin nüfuslu, âdeta küçük bir şehir konumuna gelen Çukurçayır, ne yazık ki
Trabzon’un meydanından ulaşılacak bir yola sahip değildir. Trafik sıkışıklığı,
Boztepe ve Çukurçayır bölgesinde oturan Trabzonlu vatandaşlarımızın en temel
sorunudur.
Şimdi,
AK PARTİ’ye mensup arkadaşlarımızın “son on beş yıl” dediğim için
söylediklerime refleks olarak verecekleri tepkiyi tahmin ettiğimden onlara bir
şey hatırlatayım: 7 Ağustos 2012 tarihinde dönemin Çevre ve Şehircilik Bakanı
Sayın Erdoğan Bayraktar’ın bu bahsettiğim Çukurçayır beldemizle ilgili verdiği
demeç var, diyor ki Sayın Bakan: “Elimde olsa ilk işim Çukurçayır’ı yıkmak
olur. Çukurçayır’ın hâlini görünce içim acıyor, yüreğim yanıyor.” 
Saygıdeğer
milletvekillerim, Trabzon’a bakınca benim de içim acıyor, yüreğim yanıyor.
Şöyle bir bakıyorum, tabiat harikası bir yerimiz var -hepinizin bildiğini
düşünüyorum- bu yerimizin adı Uzungöl. Gördüğünüz yer Trabzon’un tabiat
harikası bir yeri, Uzungöl. Bugün, bu Uzungöl’e baktığınız zaman, bu Uzungöl,
bizim kartpostallarda evimizi süsleyen, özellikle gurbetteki hemşehrilerimizin
iş yerlerini süsleyen Uzungöl, maalesef, çarpık yapılaşma ve betonlaşmadan
dolayı o kadar kötü bir hâle gelmiş ki insanın görünce içi gerçekten acıyor.
İşte bugünkü Uzungöl de bu Uzungöl. Diyeceksiniz ki: “Ne var?” Bu Uzungöl’e
baktığınız zaman, Uzungöl’ün etrafında beton duvar yok ve yemyeşil, yapılaşma,
betonlaşma yok ama bu Uzungöl’e baktığınız zaman, son on beş yılda olan
Uzungöl’e baktığınız zaman, bu Uzungöl’ün etrafındaki yoğun yapılaşmayı
görüyorsunuz ve etrafı da beton bir duvarla çevrilmiş. Bizim Uzungöl’ümüz,
benim çocukluğumda kenarına gidip ekmek somununu attığımda sarı benekli
alabalıkların yediği Uzungöl’ümüz, artık bugün “uzun havuz” hâline getirilmiş.
Bu sorunu burada özellikle dile getirmek istedim.
Saygıdeğer
arkadaşlarım, “Trabzon’a bakınca benim de içim acıyor, yüreğim yanıyor.”
diyorum ya, özellikle Trabzon’un kent içi ulaşımı tam bir eziyete dönüşmüş
durumda. Bugün Trabzon’un en önemli caddesi Kahramanmaraş Caddesi’nde değil
taşıt trafiğinin akması, yayalar karşıdan karşıya geçemez durumdadır.
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Sayın Başkan…
BAŞKAN
– Tamamlayalım lütfen.
HÜSEYİN
ÖRS (Devamla) – Oysaki bundan on yıl önce Trabzon’un yönetimine talip olanlar
“Biz yönetime geldiğimiz zaman Trabzon’un trafik problemini çözeceğiz, oraya
bir raylı sistem yapacağız.” diyerek milletten yetki almışlardı. Bugün maalesef
bu raylı sistem orada yok.
SALİH
CORA (Trabzon) – Projesini yaptık. 
HÜSEYİN
ÖRS (Devamla) – Trabzon’un özellikle trafik probleminin çözülebilmesi için en
kısa zamanda toplu taşıma sistemine geçilmeli, raylı sistem hayata
geçirilmelidir. 
Değerli
milletvekili arkadaşlarım, Trabzon’da ihmal edilen, unutturulan ve geçiştirilen
projeleri tekrar gündeme taşımak, takipçisi olmak, vatandaşlarımızın
mağduriyetlerini Mecliste dile getirmek ve çözüm için ortak akılla hareket
edilmesinin yolunu açmak en önde gelen vazifemdir. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeler üzerinde İstanbul Milletvekili İbrahim Özden
Kaboğlu.
Buyurun
Sayın Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, değerli üyeler; biraz önce benim
konuşmam üzerine bir oylama yapıldı ve o oylama bozuldu ve sayın vekiller büyük
bir dalga biçiminde girdiler. Mademki oylama reddedilmemişti neden yeniden
oylatıldı? Acaba sayın vekiller neyi oyladıklarını elektronik yolla beş dakika
tanındıktan sonra biliyorlar mıydı? Bu kadarla yetineyim. 
Evet,
burada tabii ki tartıştığımız konu çok önemli bir konu. Bu konu ülkemizin temel
değerleriyle ilgili, gelecek kuşakların nasıl bir ülkede yaşayacaklarını
ilgilendiren temel konu ve bu konuyu bizim ele alış tarzımız, gayriciddi
olarak, alelacele ve ivedi bir biçimde ele alış tarzımız her adımımızda yeni
bir çelişkiyi ortaya çıkarıyor gerek üst normlar açısından gerek yatay normlar
açısından. Bu itibarla ben bu konuştuğumuz konunun, esasen sadece bir insan
davranışı değil, ama aynı zamanda flora, fauna ve homo sapiens çerçevesinde
yaşam alanlarının anlam kazanacağını ve bunun temellerinin de Anayasa’mızda
bulunduğunu belirterek devam etmek istiyorum. Nedir bu? Biraz sonra
Cerattepe’den gelen sevindirici bir haberle devam edeceğim ve bu vesileyle Gezi
ile Validebağ’ın doğal ortamdan çıkarılması sorununa da değineceğim. 
Şimdi,
nedir buradaki sorun? Şudur: Eğer biz doğal ortamı bozarsak, nasıl ki HES’lerle
dereleri kuruttuğumuz gibi gölleri kurutursak ve deniz alanlarını bu şekilde,
doğaya eşit giriş hakkını ihlal edecek şekilde bozarsak o zaman flora-fauna ve
homosapiens dengesi bozulacağı için Anayasa’nın -daha önceki konuşmalarımda
değindiğim- 43’üncü maddesi, 56’ncı maddesi ve 63’üncü maddesi, özellikle,
Anayasa’nın hak ve özgürlükleri düzenleyen 13’üncü maddesi yoluyla ihlal
edilecektir. Çünkü 13’üncü maddeye göre, hak ve özgürlükler ancak kanunla
sınırlanabilir ama bunlar Anayasa’nın özüne ve sözüne uygun olmalıdır ve
belirli bir nedene dayanmalıdır. Şimdi, burada, tabii ki, bu ilkelerin yanı
sıra ölçülü olmalıdır ve özüne dokunmamalıdır. İşte, bu bakımdan, anayasal hak
ve özgürlükler bütünü önem taşıyor ve bu torba kanun teklifinde getirilen
düzenlemelerin -özellikle bu 18’inci maddede yapılan göller, nehirler ve
denizlere ilişkin tesislerin bu alanları- Anayasa’nın 13’üncü maddesi yoluyla,
ilgili maddelerine aykırı olduğu açıktır. Şimdi, bu bakımdan da bu maddenin
tümüyle geri çekilmesini talep ediyoruz. 
Ancak
burada yakın geçmişte yaşadığımız ve yaşayacağımız olaylar bakımından
Cerattepe’den gelen olumlu haberi, “Hâlâ Türkiye’de hâkimler var.”
dedirtebileceğimiz, diyebileceğimiz haberi paylaşmak istiyorum, sonra Gezi’ye
ve Validebağ’a değineceğim. Artvin’in Kafkasör Yaylası Cerattepe mevkisinde
madencilik faaliyeti için “Çevresel Etki Değerlendirme Olumlu” raporunda 22
hektar gösterilen alana verilen işletme izninin 240 hektara çıkarılmasına karşı
açılan davada Rize İdare Mahkemesi kararını verdi ve bu kısmın izninin iptal
edilmesine karar verdi yani artırılmasına dair iznin iptal edilmesine karar
verdi. Bu, olumlu bir gelişmedir; her şeye rağmen, hâkimlerimiz var. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
İBRAHİM
ÖZDEN KABOĞLU (Devamla) - İkinci husus, Gezi konusunda bu kadar konu farklı
yönlere çekildi. Oysa Gezi alanında yapılması tasarlanan alışveriş merkezi
Anayasa’nın 23’üncü, 57’nci ve 63’üncü maddelerine açıkça aykırıydı ve Gezi
sahiplenilmesi, orada bir alışveriş merkezinin inşa edilmesini önledi. 
RECEP
AKDAĞ (Erzurum) – Onun için mi yakıp yıktılar? 
İBRAHİM
ÖZDEN KABOĞLU (Devamla) - Şimdi, sadece şu soruyu sormakla yetiniyorum konuyu
farklı alanlara çekmek isteyenler için: Acaba, o dönemde İstanbul Valisi olan,
o dönemde Emniyet Müdürü olan, o dönemde İstanbul Büyükşehir Belediye Başkanı
olan kişiler, o sorumlular şimdi nerededirler? 
Son
konu Validebağ konusu. Validebağ doğal bir alandır, flora, fauna, homo sapiens
bütünüyle doğal bir alandır. Eğer millet bahçesi yapılırsa orada flora ve fauna
ortadan kalkacak.
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) - Çevresel faaliyette daha iyisini yapmak için faaliyet
gösterilir yoksa bozmak için faaliyetin gösterilmesi Anayasa’mıza ve çevre
hukukunun temel ilkelerine açıkça aykırılık oluşturmaktadır. 
Teşekkür
ederim. (CHP sıralarından alkışlar) 
RECEP
AKDAĞ (Erzurum) – Buradan şunu anlıyoruz: Birisi bir işin Anayasa’ya aykırı
olduğunu düşünürse yakıp yıkılması lazım. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Madde
17’ye bağlı geçici madde 18’i oylarınıza sunuyorum: Kabul edenler… Kabul
etmeyenler… Kabul edilmiştir. 
Böylece,
birinci bölümde yer alan maddelerin oylamaları tamamlanmıştır. 
Birleşime
on dakika ara veriyorum. 
Kapanma Saati. 21.02
DÖRDNCÜ OTURUM
Açılma Saati: 21.20
BAŞKAN: Başkan Vekili Mustafa ŞENTOP
KÂTİP
ÜYELER: Rümeysa KADAK (İstanbul), Barış KARADENİZ (Sinop)
-----0-----
BAŞKAN
- Türkiye Büyük Millet Meclisinin 23’üncü Birleşiminin Dördüncü Oturumunu
açıyorum.
15
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
Şimdi,
ikinci bölümün görüşmelerine başlıyoruz.
İkinci
bölüm 18 ila 30’uncu maddeleri kapsamaktadır.
İkinci
bölüm üzerinde söz talepleri var, gruplar adına onar dakika, şahıslar adına
beşer dakika.
Önce,
İYİ PARTİ Grubu adına Manisa Milletvekili Tamer Akkal.
Buyurun
Sayın Akkal. (İYİ PARTİ sıralarından alkışlar) 
İYİ
PARTİ GRUBU ADINA TAMER AKKAL (Manisa) – Değerli Başkan, kıymetli milletvekilleri;
Çevre Kanunu ve Bazı Kanunlarda Değişiklik Yapılmasına Dair Kanun Teklifi’nin
ikinci bölümüne ilişkin İYİ PARTİ Grubu adına söz almış bulunmaktayım.
Sözlerime
başlamadan önce, biraz önce burada yaşadığımız oylama krizi nedeniyle,
hepinizden buraya bir “VAR” sistemi kurulması konusunda destek istiyorum, bu da
benim teklifim.
Getirilen
teklifin bazı noktalarında çevreyi korumayı amaçlayan maddeler mevcuttur fakat
15 ve 16’ncı madde 3194 sayılı İmar Kanunu’yla ilgilidir ve bu maddeler
yasalaştığı takdirde, kamu kurum ve kuruluşlarınca yapılan denetimlerin
danışman firmalara bırakılması, yetkinin kötüye kullanılması keyfîliğe ve
denetimsizliğe sebep olacaktır. Devletin denetimden elini çekerek denetimi
danışman firmalara bırakması, denetimin de özelleştirilmesidir.
13’üncü
maddede “Kamu kurum ve kuruluşlarınca inşaatın yapımına ve denetimine ilişkin
hizmet alımı yapılmış ise inşaatın yapımına ve denetimine ilişkin her türlü
fenni mesuliyet kamu kurum ve kuruluşu adına danışman firmanın mimar ve
mühendislerince üstlenilebilir.” ifadesi bulunmaktadır.
Anayasa’mızın
128’inci maddesi “Devletin, kamu iktisadî teşebbüsleri ve diğer kamu
tüzelkişilerinin genel idare esaslarına göre yürütmekle yükümlü oldukları kamu
hizmetlerinin gerektirdiği aslî ve sürekli görevler, memurlar ve diğer kamu
görevlileri eliyle görülür.” şeklindedir.
Kanunlar
hiyerarşisine göre, kanunlar Anayasa’ya uygun olmak zorundadır, aksi takdirde
kanun geçersiz olup Anayasa hükmü uygulanır. 
Görüldüğü
üzere, kanun taslağı, kamu kurum ve kuruluşlarınca hizmet alımı şeklinde
yapılan inşaatın denetimlerini özelleştiriyor. Taslaktaki, denetimin artık
danışman firmalar tarafından yapılacağını ifade eden madde, Anayasa’ya aykırı
olmasına rağmen teklife eklenmiştir. Ülkenin tamamında, idareler devre dışı
bırakılarak tek adamlığın verdiği kararlarla rant ilişkisinin örüleceği yeni
bir zemin hazırlanmak isteniyor. Kanunla denetimden uzaklaştırılan bir kamu
idaresi görüyoruz. Bugüne kadar birçok şeyi özelleştirme aracılığıyla yaptılar
ancak en azından denetim yetkisi devletin kurumlarına aitti, şimdi teklifle
denetim de özelleştiriliyor. 
Evet,
bu teklif yasalaşırsa bundan sonra firmalar denetim sürecinin bir parçası
olacaklar. Bu madde, son yetkilinin yani Cumhurbaşkanının verdiği kararlar
zemininde bir rant ilişkisinin inşa sürecidir. Kamu yararına “Olmazsa olmaz.”
dediğimiz kamu denetimi paraya tahvil ediliyor, bunu kabul etmiyoruz.
Teklifin
18’inci maddesi, düzenlediği konunun önemine göre yüzeysel ve yetersiz
kalmıştır. Yenilenebilir enerji başlı başına bir araştırma ve geliştirme
konusudur. Öncelikle, yapılacak çalışma ve araştırmalarla, yenilenebilir
enerjinin uygulanacağı alanların kapsamlı bir haritası çıkarılmalıdır. Yaşam
alanlarının çoğunlukta olduğu bölgeler ve turistik alanlar bu haritanın dışında
bırakılmalıdır. Deniz, göl ve kıyılarda yenilenebilir enerji alanları
oluşturmak, karasal alanlarda yenilenebilir enerji alanları oluşturmaktan çok
daha maliyetlidir. Dolayısıyla yenilenebilir enerji üretimi için Türkiye'nin
karasal alanlarının potansiyeli yeterince kullanılamamaktadır. Önceliğimiz,
karasal alanlardaki yenilenebilir enerji kaynaklarını artırmak ve verimli hâle
getirmek olmalıdır. Bu şekilde enerji kaynaklarının oranını artırmak,
sürdürülebilir kalkınmamız açısından daha faydalı olacaktır. Bu sebeple,
teklifin 18’inci maddesi Komisyonda yeniden kapsamlıca görüşülmelidir. 
Teklifte
bulunan 25’inci maddenin ilk fıkrası, 6306 sayılı Afet Riski Altındaki
Alanların Dönüştürülmesi Hakkında Kanun’da değişiklik önerirken danışmanlık,
yazılım, araştırma, her tür ve ölçekte harita, etüt, proje, kamulaştırma, risk
yönetimi gibi çalışmalarında, tüm plan yapımı ve imar uygulaması işlerinde
yürürlükteki iki ihale kanunundan biri olan 2886 sayılı Devlet İhale Kanunu’nu
devre dışı bırakmaktadır. 4734 sayılı diğer İhale Kanunu ise AK PARTİ’nin
iktidarda olduğu 187 ay boyunca tam 186 kez değiştirilmiştir. Bir yasa,
ortalama, bir ayda niçin değiştirilir? Ancak yasaya göre ihale değil, ihaleye
göre yasa yapıldığı için değiştirilir, ihaleye göre yasa. 
Kamu
İhale Kanunu’nu devre dışı bırakmak, ihalelerde kamu denetimini ortadan
kaldırmakta, Kamu İhale Kurumunu baypas etmekte ve yolsuzluklara sebep
olmaktadır. 
Hükûmetin
sermaye çevreleri için hazırladığı bu taslak metni kabul etmesi ve teklifin
yalnızca bu çevrelerin istekleriyle sınırlı kalması, demokratik yöntem
açısından kabul edilebilir bir durum değildir. İktidara geldiği 2002 yılında
Kamu İhale Kanunu’nda değişikliğe giderek ihale düzenini uluslararası
standartlardan uzaklaştıran AK PARTİ, iktidara geldiği günden bugüne kadar kamu
ihalelerinin neredeyse tamamını kendisine yakın olan şirketlere vererek kendi
sermayesini oluşturmuştur.
“Kamu
ihale sistemi” deyince sadece 4734 sayılı Kanun kapsamındaki ihaleler değil,
4734 sayılı Kanun’a istisna getirmek suretiyle bu kanunun kapsamının dışına
çıkarılmış ihaleler değil, kamu ihale kapsamında olmayan yap-işlet-devret
sözleşmeleri ve kamu-özel ortaklıkları da kamu ihale sisteminin içerisindedir.
Kamu İhale Kanunu’nda birtakım değişiklikler yapmak suretiyle yap-işlet-devret
ve kamu-özel iş birliği çerçevesinde gerçekleştirilmek istenen, AK PARTİ’nin
oluşturduğu sermaye havuzunun devlet kaynaklarıyla desteklenmesidir. 
AK
PARTİ’nin kendi sermayesini inşa sürecindeki en önemli adımı da üçüncü
havalimanı projesidir. Cumhuriyet tarihinin en yüksek meblağlı ihalesi olan
üçüncü havalimanı projesi, Cengiz-Kolin-Limak-MAPA-Kalyon Ortak Girişim Grubu
tarafından kamu-özel iş birliği çerçevesinde üstlenilmiştir. Kamu-özel iş
birliğinde, kamu ile özel sektör arasında bir malın veya bir hizmetin topluma
sunulması için yapılan kurumsal ve sözleşmeye dayalı bir iş birliği olması
gerekmektedir. AK PARTİ, yandaş sermaye gruplarının devlet bankalarıyla finanse
edilerek kâra geçirildiği, kamunun zarara uğratıldığı mekanizmaya dönüşmüştür.
Nitekim, üçüncü havalimanı projesine 4,5 milyar euroya yakın kredinin büyük
çoğunluğu Ziraat Bankası ve Halkbank tarafından verilmiştir. Üçüncü
havalimanına devlet bankalarından sağlanan krediyle denetimsiz yüksek maliyetli
havaalanı inşa ettirmenin bedelini maalesef ki yine Türk halkı ödeyecektir.
Yap-işlet-devret proje finansman modeli, devletin bedavaya tesis sahibi olduğu
projeler değildir, devletin gelecekteki gelirlerinden vazgeçerek veya
birilerine bu gelirleri şimdiden tahsis ederek borçlanmasıdır, bu borcun
garantörü de devlettir. Yap-işlet-devret projelerinin devletin yatırım bütçesi
içerisine girmesi ve Meclis denetimine tabi olması için gerekli yasal
düzenlemenin acilen yapılması gerekmektedir. Bugün uygulanmakta olan projeler
ölçüsüz ve maliyetli bir borçlanmadır, ülkenin geleceğine ipotek koymuştur.
İktidarın hâlâ yap-işlet-devret modeliyle mega projeleri finanse edeceklerini
söylemesi, yandaşlara verilen ihaleler üzerinden sağlanan rantın da maalesef ki
devam edeceğinin bir göstergesidir. Üçüncü havalimanı dâhil, yandaşlara ihale
edilen tüm projelerde herhangi bir kontrol mekanizması olmadığı için kamu
zarara uğratılmıştır. 2003 sonrası dönemde uygulanan kamu-özel iş birliği ihale
modeli, iktidarın elinde önemli bir araç olarak ileri teknoloji gerektiren veya
hizmetin istisnai özelliklerinden kaynaklanan tercihlerin çok ötesine taşınmış
ve yandaş sermaye gruplarına kaynak aktarımının bir metodu hâline
getirilmiştir.
Bunun
yanı sıra, bu model, bütçe açığının düşük gösterilmesine, yükümlülüklerin uzun
vadeye yayılmasına ve hizmetin maliyetlerinin artmasına da yol açmaktadır.
İhalelerde kamu denetimini ortadan kaldıran, sermayenin talebi doğrultusunda
hazırlanan maddelerin tekliften çıkartılmasını talep ediyoruz. Rekabeti yok
edip davetiyeli ihalelerle bir soygun cenneti yaratma girişiminin de karşısında
duruyoruz. 
Dünya
Bankası verilerine göre, Kamu İhale Kanunu’nda 2002 yılında yapılan
değişikliğin ardından ihalelerin neredeyse tamamı inşaat şirketleri Limak,
Cengiz, Kalyon ve Kolin gibi yandaş gruplara gitti. Limak, Cengiz ve Kolin’in
devletten aldıkları ihalelerin toplamı 150 milyar dolara yaklaşmış bulunmakta.
Görünen o ki AK PARTİ, iktidarını, halkın cebinden alınan paraları bir avuç
sermayedarın cebine koyarak sürdürmeye çalışmaktadır. Bir an önce bu yönetim
anlayışının değişmesini temenni ediyorum. 
(Mikrofon
otomatik cihaz tarafından kapatıldı) 
TAMER
AKKAL (Devamla) – Tamamlıyorum.
BAŞKAN
– Tamamlayalım lütfen. 
TAMER
AKKAL (Devamla) – Konuşmama son verirken Doğu Karadeniz Bölgesi’nde altı ay çalışıp
on iki ay ev geçindirmek zorunda olan, sayıları 10 bini bulan mevsimlik ÇAYKUR
işçilerimizin sesi olmak istiyorum çünkü ÇAYKUR mevsimlik işçilerinin altı ay
çalıştıktan sonra altı ay işsiz kalmaları, aile içi huzursuzluklara sebep
olmakta, geleceğinden endişe duyan çocukları ve tenceresi boş kaynayan
kadınları çaresiz bırakmaktadır. Bu emekçi kardeşlerimizin yılın yalnızca altı
ayında çalışarak yedi bin iş gününü doldurma şansı yoktur. Aldıkları maaşla ev
geçindiremeyen bu insanlarımızın emekli olmasını beklemek bir mucizedir.
Hükûmeti bu konuda önlem almaya davet ediyorum, saygılarımı sunuyorum. (İYİ
PARTİ sıralarından alkışlar)
BÜLENT
TURAN (Çanakkale) – Sayın Başkan, sayın konuşmacı birçok firmanın ismini
vererek Hükûmetin bu konuda yanlış işler yaptığını ifade etti. Tüm bu anlatılan
ihaleler basına açık, kanuna uygun yapılmaktadır, hangi firma isterse
girmektedir bunlara.
BAŞKAN
– Halkların Demokratik Partisi Grubu adına İstanbul Milletvekili Ali Kenanoğlu.
Buyurun
Sayın Kenanoğlu. (HDP sıralarından alkışlar)
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
ben de herkesi saygıyla selamlıyorum. 
Barışın
elçisi Tahir Elçi’yi saygı ve minnetle anıyorum. Ayrıca, Hakkâri
Milletvekilimiz Sayın Leyla Güven’i ve sürdürdüğü eylemi de buradan
selamlıyorum.
15
sıra sayılı Çevre Kanunu ve Bazı Kanunlarda Değişiklik Yapılmasına Dair Kanun
Teklifi’nin ikinci bölümü üzerinde HDP Grubu adına söz almış bulunuyorum. 
Bu
kanun teklifinin ikinci bölümünün ilgili maddelerinde su alanlarına
yenilenebilir enerji kaynak alanları yani YEKA yapılması öngörüldüğü
belirtilmektedir. Ciddi çevre etkileri belirtilmeden su üzerine YEKA yapılması,
su canlılarının merkezinde olduğu bir tehlike haritasıyla bizi karşı karşıya
bırakacaktır. Suyun güneşle temasını engelleyen, böyle olduğu ölçüde de suyun
sıcaklığının değişimine yol açacak olan YEKA’ların, su alanlarının
ekosisteminde ciddi bir kıyıma sebep olacağı kesindir. Benzer durum kıyılarda
yapılmaya çalışan nükleer santraller için de geçerlidir. Açılacak santraller
sonrasında deniz suyu sıcaklığında 2-3 santigrat bir artış olacağı ve bunun da
deniz canlılarının yaşamlarını tehlikeye atacağı raporlarla açıklanmıştır. 
Başka
ne gibi zararları vardır? Söz gelimi, Akkuyu Nükleer Santrali’nin atıkları deniz
yoluyla Rusya’ya gönderilecektir ancak bu atıkların taşınması sırasında
gerçekleşebilecek olası bir kazada büyük faciaların yaşanması da işten
değildir. Bununla birlikte, santrallerdeki soğutma işleminde günlük olarak
tüketilen su -metreküp cinsinden- Türkiye'nin toplam nüfusunun günlük tüketim
hacmini bir hayli aşmaktadır. Ayrıca, Türkiye, Akkuyu’daki sözleşme sahibi Rus
şirketine alım garantisi vermiştir fakat bugün, elektriğin kilovatsaati 4
sentken Akkuyu Nükleer Santrali’yle aynı elektriği altmış yıl boyunca kilovat
saati 12,5 sentten satacaktır. Açıkçası, hâlihazırda Türkiye'nin bu gibi
projelere ihtiyacının olup olmadığı da tartışmalıdır. Yakın zamanda açıklanan
raporlar ışığında düşünürsek Türkiye’de mevcut elektrik üretimi tüketimi
ilişkisinde, tüketilen elektrik kadar arz fazlası olduğu ortaya çıkmaktadır. 
Tabii
ki yenilenebilir enerjinin gerekliliğine katılıyoruz. Uzun süreli aydınlanma
süresiyle, Türkiye'nin su yüzeyinde 11 bin megavat, karada ise 37 bin
megavatlık yenilenebilir enerji elde etme potansiyelinin olduğunu biliyoruz.
Fakat burada doğru fizibilite çalışması ve değerlendirmelerle doğaya yapılacak
tahribatın minimize edilmesi gerektiğini de göz ardı etmememiz gerekir. Çünkü
biliyoruz ki doğru fizibilite çalışmaları yapılmadığı takdirde bu türden
çalışmaların tarım alanlarına, su ekosistemine ve bir bütün olarak ekolojiye
zararları son derece ciddi olacaktır. 
Enerji
elde etme noktasında, doğanın mevcut tüketim nesnesi biçimindeki insan merkezli
tahayyülden doğru düşünmenin aksine, bütün ekolojik unsurların bir aradalığını
sürekli ve mümkün kılan akıl etme biçimine ihtiyaç olduğu, insanlık hafızasının
da gösterdiği üzere elzemdir. Tüm bunlardan hareketle -bu hâliyle- bununla
ilgili maddenin torba yasadan çıkarılması gerektiğini düşünüyoruz. 
Ayrıca,
kanunun ilgili maddelerinde mera, yaylak ve kışlakların hak sahipleri şahıslar
ya da üçüncü kişiler değildir. Bu madde, büyükşehir yasasıyla kamusal köy ortak
alanlarının kullanımından çıkarılan bu doğal alanların kişilere tescilini
yasalaştıracak ve hazineyi de bu konuda dava açamaz kılacaktır. Yine bu madde
mera, yaylak ve kışlakların üçüncü şahıslara devrini yasalaştıran bir
düzenlemedir. Bu sebeple mera, yaylak ve kışlakların korunması için bu madde de
torba yasadan çıkarılmalıdır. 
Diğer
bir maddeyle ise tahsil işlemlerinde Maliye devre dışı bırakılmakta; bu
hâliyle, Çevre Bakanlığı, istediği her binayı riskli ilan edebilir ve istediği
bina mahalline de ceza kesip bunu tahsil edebilir durumdadır. Dolayısıyla bu
yolla hem para toplayarak hem de yıkma kararını meşrulaştırarak kentsel
dönüşüme mecbur bırakılacak mülk sahipleri cezalandırılmış olacaktır.
Kanun
teklifinin diğer bir maddesinde riskli ve hasarlı görülen yapıların tahliye ve
yıkım işlemlerinin masraflarının maliklerce karşılanacağı belirtilmektedir.
İstanbul özelinde ya da büyük şehirler özelinde konuşursak aslında, imara
aykırı yapılan ve tehlike arz eden yerlerle ilgili sorumluluk kullanıcıdan öte,
bunların imara aykırı yapılmasına müsaade eden yöneticilere aittir. Yani siz
bir belediye olarak ya da o bölgenin idarecisi olarak buralarda kanunlara
aykırı, imara aykırı yapılanmaya müsaade ediyorsanız bunun sorumlusu
sizsinizdir. Dolayısıyla bundan, sizin bu göz yummanızdan faydalanarak inşaat
yapan, bina yapan insanlar sorumlu olmamalı. 
Çevre
Bakanlığının yürütmesi gereken yıkım, tahliye ve yeniden inşa projelerine
bakılınca uygun görülen kıstaslar çerçevesinde müteahhitlere bunun da
devredildiğini görüyoruz. Bu düzenlemeyle projelerin devredilmesi noktasında
akraba ve belirli bir çevrenin kayrılmasına yol açacak bir sürecin işleyecek
olması da hepimiz tarafından örneklerinden şikâyetçi olduğumuz bir durumdur. 
Teklifin
kapsadığı maddelerin geneline baktığımızda peyzajın bir adım ötesine geçen,
nispeten daha çevreci diyebileceğimiz önermeler vardır fakat yine de çevreci
kaygılarla hareket edildiği varsayımında bulunamıyoruz çünkü hem bazı
maddelerin ranta, kayırmacılığa son derece açık olması hem de yenilenebilir
enerji projelerinin fizibilite çalışmalarının dikkatlice ve teferruatlıca
yürütüldüğüne dair, bunların bu şekilde yürütüldüğüne dair herhangi bir
ibarenin olmamasından ötürü bu teklifin ekolojiyi gözeten bir içeriğinin
olmadığını da düşünüyoruz. Ayrıca, bu maddede, mevcut siyasal iktidarın
sicilinin hâlihazırda pek iç açıcı olmayan durumuyla da karşı karşıyayız. Yani
çevre konusunda mevcut iktidarın, Hükûmetin çok sayıda -ne diyelim- tahribata
yol açan uygulamaları olduğunu ifade edebiliriz. Her yerde açılan maden
ocaklarıyla, derelerimizin üzerine yapılan HES’lerle; Marmara, Karadeniz ve
Akdeniz kıyılarındaki nükleer enerji santralleriyle, kıyı şehirlerimizin maruz
kaldığı kentleşmeyle doğaya verdiği zarara ek olarak şu an itibarıyla peşi sıra
sıralayacağımız birçok ekolojik tahribat da bu dönem içerisinde yaşatılmıştır.
Arkadaşlar,
memleketim olan Tokat’ın Zile ilçesi ile Yozgat’ın Çekerek ilçesi arasında, bir
Çekerek Irmağı üzerinde 8 adet HES yapılması projesi 2015’te başlatıldı.
Oradaki Tokatlı ve Yozgatlı köylülerin ve çevre aktivistlerin eylemleri
sonucunda bu projeden vazgeçildiği duyuruldu 2015’te fakat arkasından, 2016
yılında bu projeler tekrar hayata geçirildi ve acele kamulaştırma kararı
alındı. Arkasından köylüler bu karara karşı dava açtılar ve yürütmeyi durdurma
kararı aldılar. Bu yürütmeyi durdurma kararına rağmen acele kamulaştırma
yapılan alanlarda kanuna aykırı bir şekilde çalışmalar sürdürülmeye devam etti,
bir taraftan da dava sürdü. Şimdi, geçtiğimiz günlerde, 5 Kasım 2018’de Çekerek
Irmağı’yla ilgili bilirkişi raporunu açıkladı ve bilirkişi raporunda diyor ki:
“Bu ÇED raporunda birçok konu sadece başlık olarak ele alınmış ve hiç
irdelenmemiş. İnşaat sırasında ortaya çıkan arkeolojik buluntularla ilgili
bölge koruma kurulundan gerekli uygunluk yazıları alınmadan bu işlemlere devam
edilmiş. Köylülerin su kullanım hakkı, tarım ve hayvancılık için ayrılan miktar
mevcut durum üzerinden kurgulanmış, tarım ve hayvancılığın artma ihtimali göz
ardı edilmiştir. Havza içindeki su miktarının yıllara göre düşüyor oluşu
üretici ve hayvancılık için sorun teşkil etmektedir.” Bilirkişi raporu bunları
söylemesine rağmen hâlâ Çekerek Irmağı etrafında bu durum, buradaki çalışmalar
devam etmektedir. Ve oradaki, bölgedeki güvenlik güçleri, jandarma da burada
şirketlerin koruması gibi davranmakta, köylüler ile şirket arasında burayla ilgili
âdeta duvar örmüş ve bütün çalışmalarını, bütün tarafını da şirketler lehinde
kullanır durumdadır. Köylülerin mağduriyetini giderebilecek kanun, hiçbir şey
yok çünkü alınan kararlar da hiçbir şekilde tanınmıyor ve uygulanmıyor. Yasaya
aykırı bir şekilde, mahkeme kararına aykırı bir şekilde de şu anda önce
kamulaştırılan ancak sonra kamulaştırılması iptal edilen tarlalarda çalışma
sürüyor; mülkiyet hakkı düşürüldüğü zaman bunun da bu şekliyle ele alınması
gerekir. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ALİ
KENANOĞLU (Devamla) – Ayrıca Dersim, Lice, Kulp, Nusaybin bölgelerinde
geçtiğimiz yaz aylarındaki orman yangınları, doğa tahribatı, çevre tahribatı
âdeta seyredilmiş, önce askerî operasyonlarla bu yangınların çıktığı ifade
edilmiş, söylenmiş, arkasından da bu yangınları söndürmek için oralara gitmeye
çalışan köylüye dahi izin verilmemiştir. O ormanlarla birlikte o ormanların
içerisinde bulanan börtü böcek, bütün canlılar da tahrip edilmiş, yanmış,
yakılmıştır. Bu, çevreci anlayışın ortaya konduğu çok net bir yaklaşım olarak
da önümüzde durmaktadır. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Şimdi, Cumhuriyet Halk Partisi Grubu adına İstanbul Milletvekili Mehmet Akif
Hamzaçebi. 
Buyurun
Sayın Hamzaçebi. (CHP sıralarından alkışlar) 
CHP
GRUBU ADINA MEHMET AKİF HAMZAÇEBİ (İstanbul) – Sayın Başkan, değerli
milletvekilleri; teklifin ikinci bölümü üzerinde yapacağım konuşmada 6306
sayılı Afet Riski Altındaki Alanların Dönüştürülmesi Hakkında Kanun’da
yapılması öngörülen değişikliklerle ilgili konuşacağım. 
Değerli
milletvekilleri, 6306 sayılı Kanun, yaşadığımız 1999 depreminden sonra 16 Mayıs
2012 tarihinde Türkiye Büyük Millet Meclisi tarafından kabul edilmiş olan bir
kanundur. Bu kanun, deprem tehlikesi sonrasında, yaşadığımız deprem
felaketinden sonra yaşamamız muhtemel o deprem tehlikesine yönelik olarak
alınması gereken önlemleri düzenleyen çok önemli bir kanundur. Çok olumlu
düzenlemeleri vardır, iyi niyetle yapılmış birçok düzenleme vardır, iyi niyetle
atılmış birçok adım vardır ancak ona rağmen sorun yaratan, uygulamada komşuluk
ilişkilerini zedeleyen, toplumsal barışı örseleyen, iyi niyetli olmayan
kişilere haksız kazanç kapılarını aralayan birçok düzenlemesi de vardır. 6306
sayılı Kanun’da değişiklik yapılırken uygulamada sorun yaratan ve iyi niyetli
olmayan kişilere haksız kazanç kapılarını aralayan bu yanlış hükümlerin de
düzeltilmesi gerekirdi, gönül bunu isterdi. Yapılan birkaç düzenleme var ancak
bunların yeterli olmadığını ifade etmeliyim. 
Değerli
arkadaşlar, Türkiye’de 20 milyon bağımsız birim vardır. 20 milyon bağımsız
birimin -konut veya iş yeri- 15 milyonu 1999 depreminden önce yapılmıştır, 5
milyonu 1999 depreminden sonra yapılmıştır. 1999 depreminden sonra yapılan
yapıları depreme güvenli olarak alırsak 15 milyonluk yapının, bağımsız birimin
1999 depreminden önce yapılmış olması nedeniyle deprem karşısında veya diğer
doğal afetler karşısında riskli yapılar olduğunu kabul edebiliriz. 
Türkiye
nüfusunun yüzde 42’si birinci derece deprem kuşağında yaşamaktadır. İkinci
derece deprem kuşağında yaşayanların oranı nüfusumuzun yüzde 24’dür. Bir ve
ikinci derece deprem kuşaklarında yaşayanların toplamı toplam nüfusumuzun yüzde
66’sıdır, bu da yaklaşık 58 milyon insan demektir. 58 milyon kişi şu veya bu
derecede muhtemel bir deprem tehdidine karşı riskli yapılarda oturmaktadır.
6306 sayılı Kanun, işte bu riskli yapılarda oturan 58 milyon insanımızın
ihtiyaç duyduğu yeni binaların yapılması, mevcut riskli binalardan güvenli
yapılara dönüşümü gerçekleştirmek amacıyla çıkarılmıştır. Fakat bütün bu işi
piyasaya emanet eden bir kanunun başarılı olma şansı yoktur. Bugüne kadar
kanunun yarattığı birçok sorun vardır, bu sorunlar bu teklifte giderilmiyor.
Birkaç önergemiz var asgariden birtakım sorunları çözmeye yönelik olarak
verdiğimiz, sırası geldiğinde onlarla ilgili Cumhuriyet Halk Partisi Grubunun
görüşlerini de sizlerle paylaşacağız.
Değerli
milletvekilleri, her şehir değişir, dönüşür, evrilir. Ancak bu şehir İstanbul
gibi uzun yıllar boyunca, özellikle 1950’den sonra, çok büyük ölçüde göç almış
ve yaklaşık yirmi yıldır da deprem tehdidi altında kalmış olan bir şehir ise bu
dönüşüm, bu evrilme kaçınılmazdır. Ancak bu kaçınılmazlık noktasında, bu
zorunluluk çerçevesinde kentsel dönüşüm bağlamında yapılan uygulamalar, şehrin
yöneticileri için şehir ticari bir metadan öte bir anlam taşımıyorsa şehir
ruhunu kaybeder. Bugün İstanbul ruhunu kaybeden bir şehir konumundadır.
Mahalleler yok oluyor. “Ya, ne var?” diyebilirsiniz “Bir bina yıkılıyor yenisi
yapılıyor.” Öyle değil. “Mahalle kültürü” denen bir kavramdır. Bu kültürü yok
ettiğiniz zaman o şehre hayat veren, can veren bir parçayı, bir uzvu kesip
almış olursunuz. Şehir, insanlığın tarihi boyunca meydana getirmiş olduğu en
büyük fiziki yapıdır. Ve İslam mimarisinden örnek vereceğim; İslam mimarisinde
şehir, cennet tasavvurunun yansımasıdır. Cennet yani çelişkilerin, çatışmaların
olmadığı bir yer; mutluluğun, huzurun olduğu bir yer; şehir böyledir. Şehirde,
insanlar arasındaki fiziki ve sosyal mesafeler en aza iner, kaldırılır. Bunu
kaldırdığınız zaman veya en aza indirdiğiniz zaman, insanların
toplumsallaşmasını sağlarsınız, komşuluk ilişkileri gelişir, mutluluk meydana gelir. Ama İstanbul’u
örnek olarak alacaksak İstanbul böyle bir şehir değil. İstanbul örnek, başka
şehirler buradan farklı değil. Biraz önce Trabzon Milletvekili arkadaşımız
Sayın Hüseyin Örs Trabzon’dan örnek verdi. Eminim, başka şehirlerde başka
arkadaşlarımız başka örnekler verir. Bugün İstanbul, İstanbul kentinin
yöneticileri dediğimiz zaman aklımıza belediye başkanları geliyor, İstanbul
Büyükşehir Belediye Başkanı geliyor. Yerel anlamda yöneticileri kastediyorum
ancak yöneticilerimiz bunlarla sınırlı değil. İki yöneticimiz daha var: TOKİ ve
Çevre ve Şehircilik Bakanlığı. İstanbul Büyükşehir Belediye Başkanlığı, TOKİ ve
Çevre ve Şehircilik Bakanlığı üçlüsü karşısında İstanbullular çaresiz.
Nerelerde, hangi binalarda yaşayacağımıza, nasıl bir çevrede yaşayacağımıza
şehrin sakinleri, İstanbullular değil, bu üçlü karar veriyor. 
Değerli milletvekilleri, İstanbul ya da başka büyük
kentler… İstanbul’u örnek veriyorum, Türkiye’nin her yerine uyabilecek bir
örnektir. İstanbul’la ilgili, Sayın Cumhurbaşkanının, 2 Ekim 2018 tarihinde çok
önemli bir demeci oldu: “İstanbul’a ihanet ettik, bundan ben de sorumluyum, biz
de sorumluyuz.” Bunu ben bir öz eleştiri cümlesi olarak almak isterdim yani:
“Birçok kötü şey yapıldı ama artık bundan sonra İstanbul’da güzel şeyler
olacak.” Nitekim, ondan kısa bir süre sonra Sayın Cumhurbaşkanımız bir demeç daha
verdi: “İstanbul’da bina yüksekliği 5+1 katı geçmeyecek.” 
Değerli arkadaşlar, 2 Ekim 2018 tarihinden bu yana sadece
Çevre ve Şehircilik Bakanlığının İstanbul’da yapmış olduğu imar planı
değişikliği sayısı 70’dir. 70 imar planı
değişikliğiyle toplam 25 milyon metrekarelik yeşil alan veya sosyal donatı
alanı imara açılmıştır, yapılaşmaya açılmıştır. Sayın Cumhurbaşkanı “Artık
İstanbul’da binalar 5+1 kat yüksekliğini geçmeyecek.” demiş olmasına rağmen,
Çevre ve Şehircilik Bakanlığı yüksekliği 120 metreye çıkan binalara izin
vermiştir, bunların imar planı değişikliklerini yapmıştır. Şimdi, nasıl oluyor?
Çevre ve Şehircilik Bakanlığı bu imar planı değişikliklerini yaparken, bu kadar
yeşil alanı imara açarken Sayın Cumhurbaşkanının bundan haberi olmayabilir mi?
Çok
sevdiğim, değerli bir mimar vardır, kitaplarını zevkle okudum; şu an hayatta
değil, Allah rahmet eylesin: Mimar Turgut Cansever. “Kubbeyi Yere Koymamak”
diye çok güzel bir kitabı vardır, çok etkilendiğim bir kitaptır. Şöyle der,
Mimar Sinan ekolünü anlatır: “Mimar Sinan ekolünde mimaride yanındakini geçmek
yoktur, yanındakine uyum sağlamak vardır; Süleymaniye Camisi, Büyük Sinan’ın
Süleymaniye Camisi bunun bir örneğidir. Süleymaniye Camisi kubbeden avluya
doğru minarelerin kademeli olarak azalan yüksekliğiyle Haliç’e uyum sağlar.
Tersinden ifade edecek olursak avludan kubbeye doğru minarelerin kademeli
olarak yükselmesiyle ve kubbesiyle birlikte diğer tarafta Ayasofya’ya uyum
sağlar. Yanındakini geçmek yoktur.” Ama bugün imar planı anlayışında yanındakini
geçmek vardır. Emsal ve yükseklik uygulamalarıyla bugün İstanbul’da imar
cinayetleri işlenmektedir. 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
MEHMET
AKİF HAMZAÇEBİ (Devamla) – Toparlıyorum Sayın Başkan.
BAŞKAN
– Buyurun.
MEHMET
AKİF HAMZAÇEBİ (Devamla) - Teşekkür ediyorum. 
Emsal,
yükseklik; bunlar o parsel sahibinin hakkı değildir, bunlar İstanbul’da yaşayan
bütün insanların hakkıdır. Yöneticiler, kenti yönetenler, kentin imar
planlarını yapanlar bu rantı istediği gibi, istediği kişiye veremezler; orada,
herkesin hakkı vardır. 
Değerli
arkadaşlar, konuşacağım çok şey var ama zaman izin vermiyor. Fikirtepe
uygulamasına ilgili önergede değineceğim, o maddede bir değişiklik öneriyoruz.
Fikirtepe’de binlerce aile bugün bir inşaat çukuruna bakarak evlerinin
inşaatının başlamasını bekliyor ama ortada bu inşaatı yapacak hiç kimse yok,
devlet de buna seyirci.
Hepinize
saygılar sunuyorum, iyi akşamlar diliyorum. (CHP ve İYİ PARTİ sıralarından
alkışlar)
BAŞKAN
– Teşekkür ederim.
Şimdi
Milliyetçi Hareket Partisi Grubu adına Kahramanmaraş Milletvekili Sefer Aycan.
Buyurun
Sayın Aycan. (MHP sıralarından alkışlar)
Tabii,
Sayın Aycan’ın şahsı adına da talebi var. Dolayısıyla on artı beş, on beş
dakika olarak süreyi veriyoruz. 
MHP
GRUBU ADINA SEFER AYCAN (Kahramanmaraş) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan Çevre Kanunu’nda ve diğer
bazı kanunlarda değişiklik yapan kanun teklifi üzerine Milliyetçi Hareket
Partisi Grubu adına ve şahsım adına söz almış bulunuyorum. Hepinizi saygıyla
selamlıyorum. 
Sayın
milletvekilleri, çevre konusunu tartışırken önce Anayasa’mıza bakmak lazım.
Anayasa’mızın 56’ncı maddesinde çevre ile sağlık birlikte ele alınmıştır ve tek
maddedir. Hem çevrenin hem de sağlığın ifade edildiği tek madde Anayasa’mızda
56’ncı maddedir. Anayasa’mızın 56’ncı maddesinde der ki: “Herkes, sağlıklı ve
dengeli bir çevrede yaşama hakkına sahiptir.” Ve yine maddenin devamında
“Çevreyi geliştirmek, çevre sağlığını korumak ve çevre kirlenmesini önlemek
Devletin ve vatandaşların ödevidir.” der. Şimdi, bu Anayasa’daki ifadeler
hakikaten doğru ve çağdaş ifadelerdir; sadece korumaktan değil, kirlenmeyi
önlemekten değil, geliştirmekten bahsetmektedir. Geliştirmek bir süreçtir,
dinamik bir süreçtir; korumak statükodur ama geliştirmek sonsuz bir kavramdır,
bugünkü hâlinden daha iyileştirmektir ve sonsuz şekilde geliştirmeyi ifade
eder. Onun için, Anayasa’mızdaki “çevre ve sağlık” ifadesi çok doğru bir
şekilde ifade edilmiştir; hem sağlığı hem çevreyi korumak ve geliştirmek
gerekir. Bunun için de vatandaş ve devlet ortak sorumluluk altındadır ve
görevlidir. 
Görüştüğümüz
Çevre Kanunu, 2872 sayılı Çevre Kanunu 1983 yılında kabul edilmiş bir kanundur
ve yeni bir kanundur; ilk defa ayrı bir Çevre Kanunu mevzuatımıza girmiştir. Bu
anlamda da önemli bir kanundur Çevre Kanunu ve Çevre Kanunu’nun da amacı direkt
çevreyi korumak ve geliştirmek olarak ifade edilmiştir. Bu, mantık açısından
yine doğru bir yaklaşımdır. 
Tabii,
bu kanun 1983’te çıkmadan önce bizim mevzuatımızda çevreyle ilgili çevre
sağlığı kavramı vardır, ayrı bir çevre kanunumuz yoktur ama mevzuatımızda çevre
sağlığı kavramı vardır. Özellikle, 1930 yılında çıkarılan 1593 sayılı Umumi
Hıfzıssıhha Kanunu’ndan bahsetmek istiyorum. Bu, 1930 yılında çıkartılan efsane
bir kanundur. O gün itibarıyla yasayı hazırlayanlar çevrenin ve çevre
sağlığının korunmasından bahsetmektedir; çağın ötesinde, günün ötesinde çok
çağdaş normlar içeren bir yaklaşımdır. 
Yine
mevzuatımızda, 1961 yılında 224 sayılı Yasa’yı çıkarmış bulunuyoruz. 224 sayılı
Yasa’da da çevre sağlığı, çevreyi korumak sağlık hizmetlerine verilmiştir ve bu
anlamda kurulan, Sağlık Hizmetlerinin Sosyalleştirilmesi Hakkında Kanun’la
kurulmuş olan sağlık ocakları çevre sağlığı hizmetlerini verirlerdi. Sağlık
müdürlükleri çevre sağlığıyla sorumluydu. Çevre sağlığı, çevreden insan
sağlığına etki edecek olumsuz etkileri kontrol etme yaklaşımı içerir. Bu
yönüyle de doğru bir yaklaşımdır ve o zamanki hekimler ve özel olarak gelişmiş
olan, özel olarak ortaya çıkmış olan çevre sağlığı teknisyenleri çevre sağlığı
hizmetleri verirlerdi. 
Tabii,
1983 yılında kabul ettiğimiz 2872 sayılı Kanun’la ilk defa çevre konusu ayrı
bir kanun hâline gelmiştir fakat ayrı bir kanun olmasına rağmen kirlenmeyi
önleyememiştir, önlemesi de zordur. Bugün su kirlenmiştir, hava kirlenmiştir,
toprak kirlenmiştir, şehirler kirlenmiştir ve şimdi yine bu Çevre Kanunu’nda
değişiklikler yapmak üzere bir kanun teklifiyle bu gündemde değerlendirmeler
yapıyoruz. Sadece Çevre Kanunu’nda değil, İmar Kanunu’nda, Kıyı Kanunu’nda,
afet riski olan bölgelerle ilgili değerlendirmeler yapıyoruz. Bu şunu
gösteriyor ki bir sorun var. Bu sorun uygulamada karşılaşılan sorunlardır ve
“Yeni düzenlemeler sorunları çözecek midir?” derseniz, ben bu konuda biraz karamsarım.
Yeni düzenlemelerin de çevre sorunlarını çözeceğini sanmıyorum. “Neden?”
derseniz gerçekte çevreye önem vermiyoruz, değer vermiyoruz ve çevreyi
korumuyoruz. Aslında Anayasa’mız çevreyi korumayı hem vatandaşa hem de devlete
görev olarak vermiş olmasına rağmen hep birlikte çevreyi kirletiyoruz, hepimiz
kirletiyoruz. Vatandaş olarak, işte, yol kenarlarında pet şişe yığınlarını
görüyoruz, plajlarda yığınları görüyoruz. Yolda giderken arabadan poşet atan
insanlar bizim insanlarımız. Vatandaş böyle, sanayici böyle. 
Sanayici,
maalesef, çevreyi kirletmekte ısrarla kötü davranışlar içerisinde bulunmakta.
Biz sanayiye karşı değiliz ama sanayi kuruluşlarının çevreyi kirletmeme
konusunda özen göstermesi gerekir. Elbette sanayiye de ihtiyacımız var,
enerjiye de ihtiyacımız var, linyit santrallerine de ihtiyacımız var ama
herkesin kuralına göre davranması ve gereğini yapması lazım. Filtresi olmayan
linyit santrallerinin verdiği zararları tolere etmek mümkün değildir. Kendi
şehrimde Afşin-Elbistan Termik Santrali vardır, A ünitesinin filtresi yoktur ve
buradan çıkan gazlar, tozlar içerisinde radon içermektedir ve radon insan
sağlığı açısından son derece risklidir, kanserojen bir maddedir. 
Onun
dışında, kamu da çevreyi kirletmektedir. Devlet örnek olması gerekirken bu
konuda yanlış davranışlar içerisindedir ve duyarsız davranmaktadır, örnek
olması gerekirken yanlış davranışları sergilemektedir ama çevre konusunda en
büyük sorumluluğu olanlar belediyelerdir. Belediyelerin direkt görevi aslında
çevre sağlığıdır. Yine, 1930 yılında çıkan 1580 sayılı Belediye Kanunu’nda,
belediyelerin görevleri olarak direkt çevre sağlığı görevleri tanımlanmıştır. 
Dünya
bugün sağlıklı şehirlerden bahsetmektedir. “Sağlıklı şehir” dediğimizde
aklımıza çevre konusundaki risklerini kontrol etmiş şehirler gelmektedir ama bu
konuda da sınıfta kaldığımızı düşünüyorum. Yaşanabilir şehirler kriterlerine
giren şehirlerimiz maalesef yoktur. Burada hepimiz sorumluyuz. Bir kanalizasyon
arıtma sistemi olmayan şehir, büyükşehir olur mu? Hâlâ bugün kanalizasyon
sorunlarıyla karşı karşıyayız. Kanalizasyon dediğimizde, sadece toplama akla
gelmektedir. Oysa, efektif arıtma olmadan kanalizasyon olmaz. Kanalizasyon
sadece tam manasıyla arıtsa bile çevreye veriliş şekli de önemlidir. En yakın
denizlere boşaltıyoruz, denizlere boşaltırken 1 kilometre açıkta ve 100 metre
derinlikte boşaltmamız lazım. Ancak, böyle yaptığımız zaman biyolojik kirliliği
arıtsak bile kimyasal kirlilik devam etmektedir.
Bu
yasayla gelen önemli kavramlardan biri, kirletenin ödeyeceği kavramıdır. Fakat,
bunu da yanlış anladığımızı ve yanlış yorumladığımızı düşünüyorum. Yasada
“kirleten öder” mantığı, aslında kirletenin arıtma için gerekli olan masrafları
karşılaması anlamına gelmektedir; yoksa, kirletip istediğiniz kadar da para
ödemek anlamına gelmemektedir. Bugün bu yasa değişikliği teklifinde, aslında en
çok bunu yapıyoruz, idari usulde değişiklikler yapıyoruz ve idari cezaları,
para cezalarını artırıyoruz ama bu para cezalarının hiçbirisinin caydırıcı
olduğunu düşünmüyorum veya bu kirletmenin parasal karşılığının olmadığını
düşünüyorum. Tankerlerle petrollerini denize boşaltan kişinin denizlerimize
verdiği zararları nasıl temizleyeceksiniz? Veya bu kirletmenin, kimyasal
kirletmenin meydana geldiği kanseri nasıl parayla ifade edeceksiniz?
Bugün
ülkemizde ve tüm dünyada kanser vakaları artmıştır. Kimyasal kirliliğin
getirdiği bir şeydir bu ve bugün kanserler dünyada ikinci ölüm nedenidir hem
Türkiye’de hem dünyada kanser vakaları artmıştır ve kansere bağlı ölümler
yükselerek devam etmektedir. Şimdi, bir kanserden meydana gelen ölümün parasal
değeri nedir, bunu nasıl tolere edeceğiz? Hangi para bunu karşılayabilir? İşte,
bugün, sadece bu para cezalarını artırmaya yönelik düzenlemeler vardır ve
bunların uygulamasında da sorun vardır. Yasalarda tanımlamışız para cezalarını
ama buna rağmen kirletme devam ediyor. Şehrim Kahramanmaraş da su zengini bir
şehir idi, Aksu ve Ceyhan’ın kirliliği devam etmektedir, sanayi kuruluşları
kirletmeye devam etmektedir. Bunlara ceza uygulaması nasıl yapılacaktır,
yaptırımları nasıl uygulayacağız? Bu konuda da duyarsızlık var veya bu konuda
da etkili olamama sorunu var. 
Kanunda
bir diğer konu ÇED olayıdır, çevresel etki değerlendirmesidir. Çevresel etki
değerlendirmesinin de yarar getirmediğini, teorik olarak çok doğru bir
düzenleme olmasına rağmen pratikte yarar getirmediğini düşünüyorum. Bir kere
“ÇED Olumsuz” ya da “ÇED Gerekli Değil” raporunun çok doğru bir mantık olduğunu
düşünmüyorum. Her sanayi kuruluşu az veya çok çevreye zarar verir. Şimdi, bir
sanayi kuruluşuna “ÇED Gerekli Değil” dediğinizde bunun oluşturacağı zararları
yok sayıyorsunuz. Veya ÇED raporu görüşülüyor, ÇED’in aslında tüm vatandaşın
bilgisine sunulması, onun huzurunda yapılması lazım ama bilmiyorum, hiç ÇED
raporunun sunumuna katılanınız var mıdır? Bir duyuru yapılıyor ama bu duyuruya
kimsenin itibar ettiğini de görmüyorum ya da itibar etseniz ne olacak? ÇED
raporlarının sunumuna katılıyorsunuz, vatandaş olarak itiraz ediyorsunuz,
itirazınız dikkate alınmıyor; orada yaşayacak olan sizsiniz, sizin sağlığınızı
tehdit eden bir durum söz konusu ama vatandaş bu konuda itiraz ettiğinde, bunun
sağlığına uygun olmadığını belirttiğinde etkili olamamaktadır, buna rağmen,
vatandaşın itirazına rağmen sanayi kuruluşları yapılmaktadır. Oysa sanayi kuruluşları
yapılırken eskiden bunu çok daha düzgün yapardık. “Gayrisıhhi müessese”
tanımımız vardı. Gayrisıhhi müessese, uygun çalışmadığı için çevresine ve
içinde çalışan insanlara zarar veren müessesedir ve bunun başlangıçta, yer
seçimi aşamasından itibaren ruhsatlandırılması gerekir. Ve orada, eskiden,
gayrisıhhi müessese ruhsatlanırken sağlık kuruluşlarının görüşü alınır, sonra
Sanayi Bakanlığı tarafından ruhsat verilirdi. Birinci sınıf gayrisıhhi müessese
ise bir müessese, Sağlık Bakanlığının görüşünü alarak Sanayi Bakanlığı
tarafından verilirdi. 
Şimdi,
kâğıt üzerinde ÇED raporlarına bakıyoruz, son derece doğru olabilir, iyi
olabilir fakat bunların yapılmasında ya da yapılmış olmasına rağmen
işletmesinde sorun var. Arıtma tesisleri ya da filtreleri çalışmayan sanayi
kuruluşlarının verdiği zararları nasıl tolere edeceğiz?
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
SEFER
AYCAN (Devamla) – Tabii, evsel atıklar, artıklar ayrı bir konu; kanalizasyon
ayrı bir konu; hava kirliliği ayrı bir konu; bunları konuşamıyorum, atlıyorum;
şehir planlaması, imar konusu ayrı bir konu. 
Sağlıklı
şehirler oluşturamadık, sağlıklı evler oluşturamıyoruz. Bugün “konut sağlığı”
diye bir sorun var. Özellikle konutlarda formaldehitten dolayı herkeste baş
ağrısı var. “Hasta bina sendromu” diye tanımlanan bir klinik tablo var. Alerjik
hastalıklar artmış durumda, astım artmış durumda; yine bu da bina sağlığını
göstermektedir. 
Teklifte
2 tane madde üzerinde endişelerim var. Özellikle 18’inci maddede, su alanlarına
yenilenebilir enerji üretim santralleri kurulmasını doğru bulmuyorum. Her ne
kadar yenilenebilir enerji de olsa, burada ısı artışı yaparak suyun
kirlenmesine neden olacak ve buradaki doğal hayatı bozacaktır.
(Mikrofon
otomatik cihaz tarafından kapatıldı) 
SEFER
AYCAN (Devamla) – Bunun dışında, riskli yapıların yıkımı konusunda
müteahhitlere neden yaptırım uygulamıyoruz, bunu da anlamıyorum. 
Son
olarak da yasalarımızda, aslında Türk Ceza Kanunu’nda tanımlanmış olmasına
rağmen 181 ve 182’yi neden kullanmıyoruz? Bunu da sorgulamak istiyorum çünkü bu
kirletmeler bana göre kasten kirletmedir ve kasten kirletmenin Türk Ceza
Kanunu’nda karşılığı 181’dir, hapis cezası gerektirir ama bunu da uygulayacak
savcılara ihtiyacımız var ya da idari cezaları uygulayacak, çevre sağlığında
çalışan memurlara ihtiyacımız var. 
Teşekkür
ediyorum. 
Saygılar
sunuyorum. (MHP sıralarından alkışlar) 
BAŞKAN
– Teşekkür ederim.
Söz
talebi olan arkadaşlarımız var.
Sayın
Arı…
IV.- AÇIKLAMALAR (Devam)
39.- Antalya Milletvekili Cavit Arı’nın, Antalya ili Aksu ilçesi Çalkaya
Mahallesi’nde yaşayanların mağduriyetinin giderilmesine yönelik çalışmayı
desteklediğine ilişkin açıklaması
CAVİT
ARI (Antalya) – Sayın Başkanım, görüşülmekte olan kanunun 17’nci maddesinin
geçici 18’inci maddesinde geçen Antalya ili Aksu ilçesi sınırları içerisinde
yer alan “Çalkaya bölgesi” olarak adlandırılan bölgede bir çalışma
yapılmaktadır. Bu çalışmayı, Cumhuriyet Halk Partisi Antalya Milletvekili
olarak destekliyorum öncelikle. Burada 15 bine yakın vatandaşımızın yaklaşık on
beş yıldır süregelen ciddi bir mağduriyeti vardı. Bu mağduriyetin giderilmesi
yönündeki bu kanunu destekliyorum ancak burada Büyükşehir Belediyesi tarafından
da doğru, tarafsız ve vatandaşlarımızın şikâyetine yol açmayacak bir uygulamanın
yapılmasını da beklediğimizi ifade etmek istiyorum. 
Teşekkür
ederim.
BAŞKAN
– Teşekkür ederim.
Sayın
Hamzaçebi, buyurun.
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Biraz
önce kürsüde yaptığım konuşmada imar uygulamalarıyla ilgili bir tarih
vermiştim. Verdiğim tarih “2 Ekim 2018” idi; bir dil sürçmesi. Doğru tarih “2
Ekim 2017”dir. Onu düzeltiyorum, Genel Kurulun bilgisine sunuyorum efendim. 
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
– Şimdi şahsı adına Antalya Milletvekili Hasan Subaşı.
Sayın
Subaşı, buyurun. (İYİ PARTİ sıralarından alkışlar) 
HASAN
SUBAŞI (Antalya) – Sayın Başkan, değerli milletvekilleri; hepinizi saygıyla
selamlıyorum.
Geçtiğimiz
günlerde, Çevre Yasası’ndaki bu değişiklik önerisiyle ilgili Antalya’dan
örnekler de vererek ticaret ve rant uğruna taş ocaklarının ormanlarımızı nasıl
tahrip ettiğini anlatmaya çalışmıştım. Hemen ardından dün de yine
sahillerimizde olan millî parkların, doğal sit alanlarının birtakım
değişikliklerle turizme sunulduğunu, hatta koylarımızın ve sahillerimizin
fazlasıyla işgaline neden olduğunu ve tahsis edildiğini söylemiştim. 
Bugün
de suyla ilgili örnek vermek ve konuşmak istiyorum ama ondan önce de şunu
belirtmek isterim ki Antalya’nın bu doğal kaynakları, ormanları ve sahilleri
rant uğruna tahrip edilirken Antalya da gelirden ve turizmden ihya oluyor
değil, onu bilmenizi isterim. 12 milyon turistin geldiği Antalya’da Antalya
sokaklarını, çarşı esnafını gezdiğiniz zaman birçok dükkânın kapalı olduğunu,
siftah yapamadığını, birçok lokantanın kapalı olduğunu görürsünüz, o da bizim
turizm politikasının ayrı bir garabetidir. Çünkü sadece sahillerden, denizden
ve kumsaldan yararlanan, ne yerse sahilde yiyip tümüyle masraflarını en düşük
ücretlerle turizmin artık son kalitesi ve parasız turistlerle Antalya’yı bu
şekilde ranta kurban ediyoruz. Esnafa hiç faydası yoktur, o turistin gelip de
Antalya’da yemek yediği de pek görülmüş değildir. Ticarete kurban giden
ormanların da Antalya’nın esnafına bir rantı yoktur, katkısı yoktur ama Antalya
halkı bu güzel doğal güzelliklerin ve geleceğin, çocuklarımıza armağan
edeceğimiz insanlığın bu mirasına sahip çıkmak için uğraşırlar, mücadele
ederler ama kendilerine bir katkısı yoktur.
Hemen
ardından ben suyla ilgili bir konuya geçmek istiyorum. Çünkü su kaynaklarımız
da çok zengindir Antalya’da, onun da heba edildiğine dair örnek de vermek
istiyorum. 
Bizde
Dünya Su Günü kutlamaları 22 Martta yapılır ve dünyada Birleşmiş Milletlerin
önerisiyle 1993 yılında başlamıştır Su Günü kutlamaları. Birleşmiş Milletler
bir konuya dikkat çekmiştir. Dünyanın en önemli varlığı su, çevreyle ilgili su
varlığının değerli olduğunu anlatabilmek adına bu günü kutlamaya almıştır ve
Türkiye’de de ilk Su Günü kutlaması, benim dönemimde, 1997 22 Martında
Antalya’da yapılmıştır. Sayın Cumhurbaşkanı Tayyip Erdoğan da davetimize icabet
ederek Türkiye’deki bütün büyükşehir belediye başkanlarının katılımıyla 1997 22
Martında Türkiye’deki ilk Dünya Su Günü kutlamasını yapmıştık. 
Geçenlerde
bir Elmalı örneğini vermiştim. Elmalı Ovası Antalya’nın en büyük ovalarından
birisidir, yüz binlerce dönüm arazisi olan, 1050 kotunda Elmalı, Antalya hatta
Türkiye'nin en değerli ovalarından birisidir ve su zenginidir. O da nasıl su
zengini? Dört tarafı dağlarla çevrili olduğu için, bu kapalı havzanın suları,
hem yer altı suları hem yer üstü suları bu havzada birikir, göller oluşur.
Geçenlerde bahsettiğim gibi, Karagöl’ün bir yanlış politikayla tahsis edilmesi
üzerine Su İşleri Karagöl’ün sularını kırk yıldır altı ay boyunca düdenlere verir,
boşaltır ve tam 150 milyon metreküp suyu düdenlerden akıtır yani fay kırığı
dediğimiz çatlaklara vermek suretiyle 150 milyon metreküp suyu DSİ eliyle yok
ederiz. Oysa bu 150 milyon metreküp suyun yarısıyla hem beslenmesi gereken… 
(Mikrofon
otomatik cihaz tarafından kapatıldı) 
HASAN
SUBAŞI (Devamla) – Toparlıyorum. 
BAŞKAN
– Buyurun. 
HASAN
SUBAŞI (Devamla) - … ve su havzası ilan edilen, canlı hayatın çok güçlü olduğu
Avlan Gölü’nün beslenmesi mümkün olabilir hem de yarısıyla yüz binlerce dönüm
Elmalı Ovası sulanabilir. Ama son yıllarda öyle kurak gidiyor ki artık çok
büyük bir tehlikeyle Elmalı Ovası’nda yapılan seralar ve bahçeler neredeyse
sökülecek duruma gelmiştir. Bu cinayeti, insanlık suçunu biz seyrediyoruz. Ama
buradan seslenmek istiyorum, Tarım ve Orman Bakanlığının bu konuya dikkatini
çekmek istiyorum. Dünyanın hiçbir yerinde bu şekilde 150 milyon metreküp su
altı ay boyunca çatlaklara verilmek suretiyle zayi edilmez. Bu, bir insanlık
suçudur, bir çevre suçudur, çevre cinayetidir. Bunu buradan uyarmak istiyorum,
Tarım ve Orman Bakanlığının dikkatine sunuyorum huzurunuzda.
Teşekkür
ederim. (İYİ PARTİ sıralarından alkışlar) 
BAŞKAN
– Teşekkür ederim.
Değerli
arkadaşlar, şimdi bölüm üzerinde on beş dakika süreyle soru-cevap işlemi
yapacağız. 
Sorular
için süreyi başlatıyorum.
Sayın
Arslan…
KAZIM
ARSLAN (Denizli) – Çevre ve Şehircilik Bakanına soruyorum: 
1)
Çevre kirliliğinin önlenmesi açısından yenilenebilir enerji üretimi için
özellikle GES’lerle ilgili olarak kırsaldan kentlere, sanayiden tarıma kadar
her alanda üretimin yapılması yönünde bir düzenlemeniz olacak mı, bu konuda
özel teşvikler vermeyi düşünüyor musunuz?
2)
Enerji tasarrufuna katkısı olmayan, öğrencilerimizin erken saatlerde karanlıkta
okula gitmesini zorlaştıran daimi yaz saati uygulamasından ne zaman
vazgeçeceksiniz?
3)
Termik santrallerin çevre kirliliğini artırdığı açıkça ortada olduğu hâlde
verimsiz olan, teknolojisi eskimiş, filtre kullanmayan bu tür santralleri
kapatmayı düşünüyor musunuz?
4)
Üretim alanlarında ve sokak aydınlatmalarında güneş enerjisine dayalı verimi
yüksek sistemlerin kullanılmasını sağlamayı ve teşvik etmeyi düşünüyor musunuz?
5)
Daha iyi bir ısı yalıtımı sağlamak için evlere ve iş yerlerine teşvik vermeyi
düşünüyor musunuz?
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Kendimizle,
hemcinslerimizle, tabiatla ve onda olanlarla barış içerisinde olup doğal
dengeyi bozmamak ve doğal çevreyi korumak medeniyetimizin özünü oluşturur.
Gökler ve onda olanlar, yeryüzü ve onda bulunanlar, cansızlar, bitkiler,
hayvanlar ve biz insanlar, her şey bir hesap üzere yaratılmış; hepsi birbiriyle
irtibatlı ve hiçbirisinde başıboşluk olmayıp bir denge üzere varlıklarını
sürdürmektedirler. Bilhassa güneş, toprak, hava ve su, “ekanimierbaa” denilen,
dört temel olmazsa olmazlarımızdır bu dengede. Bu doğal dengeye yapılan olumsuz
müdahaleler dengenin bozulmasına ve zincirleme, dama taşı etkisiyle
birbirlerini tetikleyerek öngörülemeyecek olumsuz ve zararlı sonuçlara neden
olmakta ve olacaktır. Dengenin korunup bozulmamasına azami titizliği
göstermektir ki asıl çevreciliktir.
BAŞKAN
– Sayın Karabat…
ÖZGÜR
KARABAT (İstanbul) – Sayın Başkan, Millî Eğitimde aynı işi yaptıkları hâlde
öğretmenler arasında eşitsizlik devam ediyor. Millî Eğitim Bakanlığı, ek ders
ücreti karşılığı çalışanlar arasından sözleşmeli öğretmenliğe 5 bin kadro
tahsis etmiş ve en az beş yüz kırk prim gününe sahip olan adaylar için son
olarak 23 Kasımda atama yapmıştır. Bu atamalarda bazı adaylar başvurularına
özel okullardaki prim günlerini dâhil etmiş, böylece devlet okullarında çalışan
ücretli öğretmenler açısından ciddi bir eşitsizlik ortaya çıkmıştır. Öğretmen
adaylarımız yapılan bu atamalarda da prim gün sayılarının yeniden incelenmesini
talep ediyorlar.
Ayrıca,
tartışmalı olan mülakat uygulamasına derhâl son verilmesini, liyakate ve puan
esasına göre atamaların yapılmasını talep ediyorlar.
Teşekkür
ediyorum. 
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – 1953’ten bu yana en yoğun yağışı alan Edirne’deki sel
felaketi sebebiyle hemşehrilerimize geçmiş olsun dileklerimi iletmek istiyorum.
Küresel
ısınmayla birlikte buzulların erimesi ve deniz seviyesinin yükselmesi sonucu
gerçekleşen iklim değişikliği ülkemizi derinden etkilemektedir. Bilimsel
araştırmalar, Akdeniz havzasında yer alan Türkiye'deki deniz seviyesinde yıllık
6 milimetre civarında yükselme olduğunu ortaya koymaktadır. Yağışlar azalırken
şiddetli yağışların artması sonucu fırtına, sel ve taşkın gibi afetler
artmaktadır. Bu anlamda, küresel ısınmaya bağlı iklim değişikliklerinin Türkiye
üzerindeki etkilerinin incelenmesi, hem kentleşme hem de tarım sektöründe
stratejik planlamanın çok iyi yapılması gereklidir. Oysa dere yataklarını
dolduran şehirleşme anlayışına devam ettikçe, doğa çok daha ağır sonuçlarla
bedel ödetecektir. 
Buradan
iktidarı uyarıyoruz. Çevre ve Şehircilik Bakanlığının bütçe sunuş konuşmasında
bu konuya değinmesini önemsiyoruz ama sözde kalmamalı, bölge bölge eylem
planları yapılmalıdır. Sık sık sel ve taşkın felaketleri yaşayan Trakya için
iklim değişikliği eylem planı hazırlanmasını düşünüyor musunuz?
Teşekkür
ederim. 
BAŞKAN
– Sayın Girgin…
SÜLEYMAN
GİRGİN (Muğla) – Sayın Başkan, Asgari Ücret Yönetmeliği’nde, asgari ücret
“işçilere normal bir çalışma günü karşılığı ödenen ve işçinin gıda, konut,
giyim, sağlık, ulaşım ve kültür gibi zorunlu ihtiyaçlarını günün fiyatları
üzerinden asgari düzeyde karşılamaya yetecek ücret” şeklinde tanımlanmaktadır.
Uluslararası normlara göre işçinin sadece kendisinin değil, ailesinin de asgari
ücret tespitinde hesaba katılması gerekir. Asgari Ücret Yönetmeliği’ndeki
tanımda işçinin ailesi asgari ücretin dışında bırakılmıştır. TÜRK-İŞ’in
araştırmasına göre, evli olmayan, çocuksuz bir çalışanın yaşama maliyeti aylık
2.360 liradır. Bu anlamda iktidar asgari ücretin tespitinde asgari ücretin
tanımını değiştirmeyi düşünüyor mu?
Asgari
ücret bugünkü tüketim kalıplarını karşılamıyor. Asgari Ücret Yönetmeliği’ni
bugünkü tüketim kalıplarına uygun, günün geçim şartlarına uygun bir şekilde
yeniden düzenlemeyi düşünüyor musunuz? 
İşçilerin
geliri, harcamaları, doğrudan, dolaylı, KDV, ÖTV, konut, trafik, benzin… 
(Mikrofon
otomatik cihaz tarafından kapatıldı) 
BAŞKAN
– Sayın Zeybek…
GÖKAN
ZEYBEK (İstanbul) – Sayın Başkan, 6306 sayılı Yasa’ya ilişkin olarak,
şehirlerde seçilmiş olan belediye meclislerinin plan yapma yetkisini Çevre ve
Şehircilik Bakanlığına ve TOKİ’ye devretmeyi, Türkiye’deki yüz elli yıllık
belediyecilik tarihi açısından geriye gidişin en önemli işareti olarak görüyor
musunuz? 
Halka
hesap verecek olan belediye başkanlarının ve belediye meclislerinin
yetkilerinin atanmış olan bürokratlar eliyle sürdürülmesi ve kentlere ilişkin
önemli kararların bürokrasi eliyle yerine getirilmesi Adalet ve Kalkınma
Partisinin kuruluş ilkelerine uygun mudur? 
Bugün
meydana gelen kazada yaşamını yitiren işçilerimizi de dikkate alarak büyük
otoyol ve inşaatlarda yapı denetim gibi temel faaliyetlerle ilgili denetimi
güncelleyecek ve ciddi biçimde yapılmasını sağlayacak bir denetim mekanizmasını
gerçekleştirmeyi düşünüyor musunuz? 
BAŞKAN
– Sayın Sümer… 
ORHAN
SÜMER (Adana) – Sayın Başkan, bugün Aladağ ilçemizde 10’u öğrenci 12
vatandaşımızın hayatını kaybettiği yurt yangınının 2’nci yıl dönümü. Hayatını
kaybedenlere bir kez daha Allah’tan rahmet, ailelerine başsağlığı diliyorum. 
Değerli
milletvekilleri, yangının üzerinden yıllar geçti ama eğitimin sorunları çözüme
kavuşmadı. Ailelerimizin adalet arayışı hâlâ sonuçlanmadı, 12 can gitti ama
bütün sanıklar tahliye edildi yani Aladağ hâlâ yanıyor. Orada yanan
evlatlarımız ülkemizin geleceğiydi. Dağ köylerindeki yoksul çocuklarımızın
eğitim sorunları çözülmeden, adalet tesis edilmeden bu yangın yüreklerde asla
sönmeyecektir.
Teşekkür
ederim.
BAŞKAN
– Sayın Özkan…
YÜKSEL
ÖZKAN (Bursa) – Sayın Başkan, değerli milletvekilleri; hepinizi saygıyla
selamlıyorum.
İlgili
bakana iletmek üzere soruyorum: KOSGEB Küçük ve Orta Ölçekli İşletmeleri
Geliştirme ve Destekleme İdaresinin orta ve küçük işletmelere sağlamış olduğu
birtakım desteklerin artık verilmediği doğru mudur? Özellikle küçük ve orta
ölçekli firmaların ayakta kalma savaşı verdiği günümüz ekonomik koşullarında
hâlihazırda alabildiği destekler neden kaldırıldı? Firmaların bünyelerinde
çalıştırmaya başladıkları ön lisans ve lisans mezunu personel için almış
oldukları nitelikli eleman desteğinin kaldırılması Hükûmetin istihdam
seferberliği kampanyasıyla çelişmiyor mu? Yine, küçük ve orta ölçekli
firmaların reklam ve pazarlama faaliyetlerine katkı sağlayan katalog, CD,
broşürlerin de kaldırıldığı doğru mudur? 
Ayrıca,
yurt dışı marka tescil başvurularıyla ilgili destek için başvuru formunda
patent vekili istenmektedir. Mevzuatta ise bu işlem için marka vekilinin
başvuruda bulunabileceği…
(Mikrofon
otomatik cihaz tarafından kapatıldı) 
BAŞKAN
– Sayın Aydoğan…
TURAN
AYDOĞAN (İstanbul) – Teşekkürler Sayın Başkanım.
Ülkemizin
çok önemli bir kısmı, başta deprem olmak üzere, doğal afet riski altındadır.
Buna karşın mevcut yapıların büyük bir kısmı muhtemel afetlere karşı dayanıklı
değildir. Meydana gelen depremlerde depreme karşı dayanıklı olmayan binalar
yüzünden hem çok ciddi sosyoekonomik kayıplar yaşanmış hem de devletimiz büyük
mali külfetlerle karşı karşıya kalmıştır. İstanbul’da yakın bir gelecekte
oldukça şiddetli bir depremin yaşanmasının beklenmekte olması, bazı yerleşim
merkezlerinin jeolojik durumu ve zemin özelliklerinden dolayı afet riski
altında bulunması bu yerlerdeki riskli yapıların bir an önce dönüştürülmesini
kaçınılmaz kılmaktadır. Bu iktidar tarafından hayata sokulan imar barışı kanunu
Anayasa’nın 56’ncı maddesine aykırı bir biçimde vatandaşlarımızın yaşam hakkını
tehlikeye atmıştır. Çevre ve Şehircilik Bakanına soruyorum: Bu gerçeklere ve bu
yasaya rağmen vatandaşın yaşam hakkını nasıl teminat altına alacaksınız?
Teşekkür
ederim.
BAŞKAN
– Son olarak Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Niğde
Bor Karma Organize Sanayi Bölgesine yıllardır doğal gaz getirileceği yönünde
söz verilmesine karşın hâlen getirilmemiştir. Firmalar tesislerde taşıma
gazıyla üretim yapmaya çalışıyorlar. Organize sanayi bölgesinde kurulu firmalar
yüksek yatırım maliyeti yaparak ilimize katma değer sağlamak için ellerini
taşın altına koymuşlardır. Bu firmalara senelerdir söz verilen doğal gazın
organize sanayi bölgesine getirilmesi için yapılan ihalelerin iptali de sorunu
çıkmaza sokmuştur. Taşıma suyla değirmenin dönmeyeceği aşikâr olup son
zamanlarda artan maliyetler firmaları üretimde zorlamaktadır. Bu nedenle
sorunun ilgili bakanlığa iletilerek Niğde Bor Karma Organize Sanayi Bölgesi’ne
bir an önce doğal gazın getirilmesinin sağlanmasını talep ediyorum. 
Teşekkür
ederim. 
BAŞKAN
– Teşekkür ederim. 
Şimdi
cevaplar için Komisyona söz veriyorum. 
Sayın
Balta, buyurun. 
ÇEVRE
KOMİSYONU BAŞKANI MUHAMMET BALTA (Trabzon) – Çok teşekkür ediyorum Sayın
Başkan.
Çok
değerli milletvekili arkadaşlarım, öncelikle ben de dün Batman’da hain
teröristler tarafından şehit edilen kahraman polisimize ve bütün şehitlerimize
Cenab-ı Allah’tan rahmet diliyorum. Gazilerimize de Cenab-ı Allah’tan uzun
ömürler diliyorum. 
Yine,
bugün bir iş kazasında Kocaeli’de Hakk’ın rahmetine kavuşan çok değerli
kardeşlerimize Allah’tan rahmet, yaralılara da acil şifalar diliyorum. 
Bugün,
yine, burada, 15 sıra sayılı Kanun Teklifi’nin ikinci bölümüyle ilgili sorular
genelde hep bakanlıklara soruldu. Kanun teklifiyle ilgili sorular yok ama şunu
arz etmek isterim: 15 sıra sayılı Kanun Teklifi’nin ikinci bölümünde, 18 ila
30’uncu maddeler, toplam 13 madde, aşağıdaki düzenlemeler yer almakta:
Su
alanlarında Enerji ve Tabii Kaynaklar Bakanlığınca yenilenebilir enerji kaynak
alanı olarak ilan edilen alanlarda yenilenebilir enerji üretim santrallerinin
yapılabilmesi. 
Yine,
4706 sayılı Kanun kapsamında satışa konu olan kamu konutlarında kat irtifakı
kurulmuş olanların da bağımsız bölümler hâlinde satılabilmesi ve bu konutlarda
oturanların öncelikli alım hakkından yararlanabilmelerine imkân getiriliyor. 
Yine,
riskli yapı tespiti yapmak üzere lisanslandırılan kurum ve kuruluşlardan
mevzuata uygun olarak görevini yerine getirmeyenlere, kademeli olarak, yazılı
uyarı, idari para cezası ve lisans iptal etme cezası verilmesi.
Yine,
6306 sayılı Kanun kapsamında ikamet şartı aranmaksızın maliklere, kiracılara ve
yapıda ikamet etmek şartıyla sınırlı ayni hak sahiplerine geçici konut veya iş
yeri tahsisi ya da kira yardımı yapılabilmesi, 6306 sayılı Kanun kapsamındaki
yapıları malik, kiracı ve sınırlı ayni hak sahibi olmaksızın kullananlara
yapılacak yardımların düzenlenmesi geliyor. 
Yine,
Çevre ve Şehircilik Bakanlığı veya 6306 sayılı Kanun’da belirtilen kurumlar
tarafından yapılan veya yaptırılan riskli yapı tespiti, tahliye ve yıktırmanın
masraflarının hisseleri oranında maliklerden 6183 sayılı Kanun’a göre tahsil
edilmesi.
Yine,
Tapu ve Kadastro Genel Müdürlüğünün kadro ve pozisyonlarında bulunan pilotların
zorunlu uçuş saatinden fazla uçtukları uçuşlar için 6758 sayılı Kanun’da
öngörülen tazminat oranından yararlandırılması.
Yine,
çerçeve 19’uncu maddeyle, uzun yıllardır devam eden bir imar sorunu çözülüyor.
Bu maddeyle Aydın ili Çine ilçesinin 7 köyündeki 441 vatandaşımızın yıllardan
beri kangren hâline gelmiş olan sorunu bu kanun teklifi yasalaştığı zaman
çözülüyor. 
Bütün
bu düzenlemeler, sonuçta -daha önce de ifade etmiştik- hem bizler, insanlık
adına hem canlılar adına çok önemli bir düzenleme. İnşallah, bu teklif
yasalaştığı zaman, Türkiye’de çevresel sorunların çözümünde belediyelerimizin
finansal altyapısında bu sorunları da çözecek bir altyapı oluşuyor yani
buradan, Çevre ve Şehircilik Bakanlığında oluşan fonlardan belediyelerimize
çevresel sorunlarla ilgili yapılmış olan projelere de destek verilecek. Bunun
çok önemli bir düzenleme olduğunu düşünüyorum. 
Yine,
burada destek veren, soru soran, eleştiren ve bu kanun teklifine özellikle
bizim Komisyonda ve Genel Kurulda katkı veren bütün milletvekili
arkadaşlarımıza teşekkür ediyorum. Şimdiden bu kanun teklifi hayırlı olsun
diyor, Genel Kurulumuzu saygıyla selamlıyorum. 
BAŞKAN
– Teşekkür ederim Sayın Başkan. 
Tabii,
bir dakika kadar süremiz var, ben sıraya göre devam ediyorum. 
Sayın
Şevkin…
MÜZEYYEN
ŞEVKİN (Adana) – Sayın Başkan, Cumhuriyet Halk Partisinin, meslek örgütlerinin
İmar Kanunu gereğince etüt ve projeler üzerinde denetim yetkisini sınırlayan
8’inci maddenin (i) bendine ilişkin Anayasa Mahkemesine yaptığı müracaat sonucu
verilen kararla, 6235 sayılı Kanun’a göre meslek odalarının meslektaşları
üzerinde denetim yetkisine sahip olduğu belirtilmektedir. Hem çok sayıdaki
Danıştay kararı hem Anayasa Mahkemesi kararı dikkate alındığında, meslektaşları
üzerinde denetim yetkisine sahip meslek odalarının denetim yetkilerini sınırlayan
bu hükmün kaldırılması ve yeniden gözden geçirilmesi gerekmektedir. 
Yine,
İmar Kanunu’nun 26’ncı maddesi (1)’inci fıkrasına ilave öngörülen düzenlemede,
herhangi bir eksikliğe mahal vermemek adına “uzmanlık alanlarına” göre
ibaresinden sonra gelmek üzere “ayrı ayrı” kelimesinin eklenmesi gerekir.
Hazırlanan etüt ve projelerin fennî mesuliyetinin uzmanlık alanlarına göre ayrı
ayrı üstlenilmesi, yasal mevzuatımız, yargı kararları ve bilimsel teknik
esaslar…
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Değerli
arkadaşlar, soru-cevap işlemi de tamamlanmıştır. Böylece ikinci bölüm
üzerindeki görüşmeleri tamamlamış olduk. 
İkinci
bölümde yer alan maddeleri, varsa o maddeler üzerindeki önerge işlemlerini
yaptıktan sonra ayrı ayrı oylarınıza sunacağım. 
18’inci
madde üzerinde üçü aynı mahiyette olmak üzere dört önerge vardır. 
İlk
okutacağım üç önerge aynı mahiyettedir, önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 18’inci maddesinin kanun teklifinden
çıkarılmasını arz ve teklif ederiz. 
 Mahmut
Toğrul  Hüda Kaya  Ali Kenanoğlu
 Gaziantep
 İstanbul  İstanbul 
 Mensur
Işık  Tulay Hatımoğulları Oruç 
 Muş
 Adana 

Aynı
mahiyetteki diğer önergenin imza sahipleri:
 Feridun
Bahşi  Tamer Akkal  Metin Ergun 
 Antalya
 Manisa  Muğla 
 İsmail
Koncuk  Enez Kaplan  Ayhan Erel 
 Adana
 Tekirdağ  Aksaray 

Aynı
mahiyetteki diğer önergenin imza sahipleri:
 Mehmet
Göker Gökan Zeybek Ayhan Barut
 Burdur İstanbul Adana
 İbrahim
Özden Kaboğlu Müzeyyen Şevkin Murat Bakan
 İstanbul Adana İzmir
BAŞKAN
- Komisyon aynı mahiyetteki önergelere katılıyor mu?
ÇEVRE
KOMİSYONU BAŞKAN VEKİLİ MUHAMMET MÜFİT AYDIN (Bursa) – Katılamıyoruz Sayın
Başkan. 
BAŞKAN
– Önergeler üzerinde söz talepleri var.
Adana
Milletvekili Tulay Hatımoğulları Oruç.
Buyurun
Sayın Hatımoğulları Oruç. (HDP sıralarından alkışlar)
TULAY
HATIMOĞULLARI ORUÇ (Adana) – Sayın Başkan, değerli milletvekilleri; sözlerime
başlarken tecridin kaldırılması ve bu ülkenin demokratikleşmesi için bedenini
açlığa yatırmış olan milletvekilimiz Sayın Leyla Güven’i selamlıyorum. Leyla
Güven haklıdır ve tecrit kalkmalıdır.
Değerli
milletvekilleri, bu teklif, kıyı ve su alanlarında Enerji ve Tabii Kaynaklar
Bakanlığınca enerji üretim santrallerinin kurulması için bizlere şu an sunulmuş
durumdadır. Oysa 3621 sayılı Kıyı Kanunu’nun 1’inci maddesi der ki: “Bu Kanun,
deniz, tabii ve suni göl ve akarsu kıyıları ile bu yerlerin etkisinde olan ve
devamı niteliğinde bulunan sahil şeritlerinin doğal ve kültürel özelliklerini
gözeterek koruma ve toplum yararlanmasına açık, kamu yararına kullanma
esaslarını tespit etmek amacıyla düzenlenmiştir.” Şu an bizlere teklif edilen
kanun, 3621 sayılı Kıyı Kanunu’yla tamamen çelişmektedir çünkü bu madde şayet
kabul edilirse denizler, göller ve akarsular sermayeye peşkeş çekilmiş
olacaktır.
Bakın,
Türkiye’de şu anda 87.138 megavat enerji üretilirken bu enerjinin şu an sadece
yarısı kullanılabilmektedir. Hele de yeni TürkAkımı Projesi bizlere bir müjde
olarak ifade edilirken ve enerji ihtiyaçlarının buralardan da karşılanacağı
söylendiği bir dönemde yeni enerji kaynaklarına… Yenilenebilir enerjidir
RES’ler, evet ama onları yaşam alanlarına, tarım arazilerine ve sulak bölgelere
kurmak demek doğaya, canlılara en ağır tahribatı sağlamak anlamı taşıyacaktır.
Bakın,
deniz koruma alanlarının korunması sağlanabilirse önemli ekolojik ve yaşamı
destekleyen sistemler muhafaza edilir. Tür ve ekosistemlerin sürdürülebilirliği
sağlanır. Biyotik çeşitlilik korunmuş olur ve kritik deniz habitatları ve
kaynakları korunmuş olur. Böylece doğa korunmuş olur.
Değerli
milletvekilleri, kapitalizmin aşırı üretim ve kâr hırsı yüzünden doğa
katledilmeye devam ediliyor. Ekolojik dengenin hızla bozulduğuna bizler
tanıklık ederken yağış sistemindeki değişiklikler ortadadır ve atılan her
adımda karayı işgal ettiğimiz yetmiyormuş gibi şimdi sulak alanları da
sermayeye peşkeş çekmek için çeşitli adımlar atılmaktadır. RES’lerin sulak
alanlarda kurulması demek doğaya ve insan yaşamına vurulacak sert bir yumruk
anlamı taşımaktadır. Bakın, Avustralya ve Kanada’da yapılmış olan araştırmalara
göre “türbin sendromu” adı verilen bir sendroma rastlanmıştır ve RES’ler
buralarda kaldırılmaya başlanmıştır. Bunlar uyku bozukluğu, baş ağrıları, kulak
çınlaması, kalp çarpıntısı, hafıza problemi ve şu an burada sayamadığım birçok
semptoma sebep olmaktadır. 
Değerli
milletvekilleri, ellerimizle kuruttuğumuz gölleri gözyaşlarımızla dolduramayız.
Suda ve karada yaşayan tüm canlıların doğal yaşamına müdahale etmekten
vazgeçin. Zaten OHAL ve nam salmış olan KHK’lerle bu ülke yarı cezaevine
çevrilmiş durumda. Bu iktidar döneminde ne insan ne doğa yaşamın ve
politikaların merkezine alınmış değildir, sadece sermaye ve rant merkeze
alınmıştır. 
Dolayısıyla
buradan şunu ifade etmek istiyoruz ki bırakın denizler ahenkle dalgalansın,
sular gürül gürül aksın, balıklar özgürce yüzsün, kuşlar maviliklere kanat
çırpsın. Çekin ellerinizi halkın cebinden, havasından, suyundan, toprağından.
Çekin elinizi insanın, doğanın hakkı olan her şeyden.
Teşekkür
ederim. (HDP sıralarından alkışlar) 
BAŞKAN
– Aynı mahiyetteki önergeler üzerinde Muğla Milletvekili Metin Ergun. 
Buyurun
Sayın Ergun. (İYİ PARTİ sıralarından alkışlar)
METİN
ERGUN (Muğla) – Sayın Başkan, değerli milletvekilleri; hepinizi saygıyla
selamlıyorum. 
Öncelikle
şehitlerimize Allah’tan rahmet diliyorum. 
Muhterem
milletvekilleri, sizlere Türkiye’nin cenneti niteliğinde olan bir beldede
yaşanan çevre katliamlarından birkaç örnek vererek başlamak istiyorum. Tabii,
bu beldeyi tahmin etmişsinizdir; Muğla. Türkiye’nin cenneti niteliğindeki bu
Muğla’mızda istisnasız her sene orman yangını olur. Bunların bir kısmı doğal
yangınlardır, bir kısmı doğal olmayan yangınlar. Fakat size bir şey söyleyeyim,
son yıllardaki Muğla’daki yangınlar akıllı yangınlar yani ne kadar yanması
gerekiyor ise o kadar yanan yangınlar. Size bir fotoğraf göstermek istiyorum.
Bu Pina Yarımadası, Bodrum’a giderken Güvercinlik’i geçince… 2007 seçimlerinde
propaganda faaliyeti için Bodrum’a giderken -buradan Bodrum yolu geçer,
karşısından- orada bir yangın gördüm, yangını ihbar edenlerden biri benim.
Bütün yetkililer -ondan sonra soru önergesi de verdim, buradadır İbrahim Bey-
Başbakanlıktan orman bölge müdürüne kadar bütün yetkililer dediler ki: “Burası
ağaçlandırılacak, tekrar ağaç dikilecek çünkü orada koruma altında olan Halep
çamları var.” Ağaçlandırılmış hâli bu muhterem milletvekilleri. Yani otellerin
sığacağı yer kadar yer yandıktan sonra orası söndürüldü. Buraya şimdilik 4 tane
otel sığdı. Gelecek yangınlarda muhtemelen şu tepeleri de yakarak yeni oteller
yapacağız gibi duruyor. 
Muhterem
milletvekilleri, bunun hemen yakınında, birkaç kilometre ileride, özellikle
Milas’ın Avşar ve Yaşyer köylerini ilgilendiren bir çevre felaketi daha
yaşanıyor. İki köyün arasındaki bir tepede yıllardır işletilen bir taş ocağı
söz konusu. Hemen hemen bütün evler, iki köydeki bütün evler çatlamış durumda.
Köylüler eylem yaptılar, köylüler dilekçe verdiler ama bir türlü sonuç
alamadılar. 
Bir
diğeri Milas Ovası’nda Sarıçay dediğimiz çaydaki kum ocakları. Yüzlerce dönüm
arazi yok oldu, verimli arazi yok oldu muhterem milletvekilleri. Yine orada da
vatandaşlar -özellikle Kafaca, Kırcağız, Kızılcayıkık, Bahçeburun köylerini
ilgilendiren bir husus bu- mücadele etmelerine rağmen sonuç alamadılar. 
Bir
diğeri, Muğla’nın en büyük problemlerinden biri sintine yani teknelerin
bırakmış olduğu sintine. Muhterem milletvekilleri, Muğla, İspanya’nın
sahillerinden daha uzun sahili olan bir şehrimiz. Şu anda koylarımızın tamamına
yakını kirlenmiş durumda. Bu sintinelerle ilgili bir ceza getiriliyor, kanun
teklifinde var, destekliyoruz. Bunun artırılması lazım. Ben defalarca ihbar
ettim, bir vatandaş olarak sintine bırakan tekneleri ihbar ettim fakat bir
türlü ceza yazdıramadık çünkü kamerayla görüntülememiz gerekiyormuş. Bununla
ilgili bir tedbir geliştirmemiz gerekir. Belki bir uçak olabilir yani bu
bölgeyi denetleyecek, havadan denetleyecek, yatları denetleyecek bir uçak
olabilir. Dolayısıyla vatandaşın kamerayla görüntü almasına gerek yok, devlet o
görüntüyü alır, gerekli cezayı verir ve bu cezanın biz artırılmasını istiyoruz.
Kanun teklifindeki cezanın yetersiz olduğu düşüncesindeyiz. 
Bu
vesileyle hepinize saygılarımı sunuyorum. (İYİ PARTİ sıralarından alkışlar)
BAŞKAN
– Teşekkür ederim.
Aynı
mahiyetteki önerge üzerinde İstanbul Milletvekili İbrahim Özden Kaboğlu.
Buyurun
Sayın Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, değerli milletvekilleri “18’inci madde
bir yana bütün bu kanun teklifi bir yana.” denebilir çünkü 18’inci madde çok
önemli bir düzenlemeyi beraberinde getiriyor. Keşke bu düzenleme olumlu bir
düzenleme olsaydı. Bir ferahlatıcı diyelim, teselli edici bir şeyimiz var, o da
AK PARTİ Grubunun da bu maddeye sıcak bakmıyor olması, bu bir umut kaynağı
olabilir. Ancak şu andaki durum itibarıyla bu maddenin tehlikelerine dikkat
çekmekle yetineceğim. 
Tabii
ki bu madde çok önemli dedim. Çünkü bir yasanın maddesinin savunulabilirliği
iki ana ölçütle test edilebilir: Birincisi “Üst normlara uygun mu?” İkincisi
“Uygulamada yol açabileceği sakıncalar nelerdir?” sorularının yanıtlanmasıyla.
Bu açıdan bakıldığı zaman tabii ki burada 18’inci maddeyle getirilen biraz
önceki hatiplerin değindiği sakıncalara girmeksizin hem Türkiye bütünü hem de
Türkiye’yi çevreleyen denizler alanını kapsamına alıyor ve doğrudan baktığımız
zaman tabii ki çevrenin tanımını oluşturan bileşenler açısından çok yönlü
ihlaller zincirini beraberine getirdiği gibi Anayasa’nın madde 56 ve 43 başta
-43,kıyıların korunması; 56, çevre ve sağlığın korunması- 63, kültür, doğal ve
tarihsel mirasın korunması ve 168, doğal kaynaklar olmak üzere çok yönlü bir
aykırılık göstermektedir. Bu aykırılığın beraberinde getireceği sakıncalar
ortaya çıkacaktır. Fakat burada esasen dikkatinizi çekmek istediğim husus,
çevre hukukunun ilkelerinden çok sürdürülebilirlik gelişme üzerinde duruldu,
sürdürülebilir gelişmeyle burada ekonomik kalkınma dengesi yerine esasen
ekonomik kalkınmaya öncelik veriliyor. Fakat esasen burada dile getirmek
istediğim husus “geriye götürülmezlik” ilkesi. “Geriye götürülmezlik” ilkesi,
çevre hukuku alanında son on-on beş yıldır gelişen, yani 21’inci yüzyılın bir
kavramı olup dünya çapında gelişmektedir. “Geriye götürülmezlik” ilkesi, var
olan kazanımların zedelenmesine yol açacak düzenlemelerin yapılamaması,
kazanımların geriye düşmesinin önünü açacak düzenlemelerin yapılamaması;
ikincisi ise var olan olumlu durumu olumsuz hâle getirmeme. Bir de belki bizde
olmayan -biraz önce değindim, değinildi de- 56’ncı maddede devletin önleme
yükümlülüğü, koruma yükümlülüğü ve geliştirme yükümlülüğünün yanı sıra, eski
hâle getirme yükümlülüğü. Bizde olmasa da esasen Türkiye’nin taraf olduğu
uluslararası sözleşmeler bunu güvence altına alıyor. Benim burada dikkat çekmek
istediğim husus “geriye götürülmezlik” ilkesidir ve bu “geriye götürülmezlik”
ilkesi bütün bu Türkiye’de doğa ve çevre talanına rağmen daha da
kötüleştirecektir ve bir daha onarılması mümkün olmayan sonuçlara neden
olacaktır. Bu bakımdan, bu 18’inci madde gerçekten çok önemli bir maddedir,
yani sakıncalı sonuçları açısından önemli bir maddedir ve 18’inci madde hem
çevrenin üç mekânını ilgilendirdiği gibi -kırsal, kentsel ve kültürel çevre-
hem de çevrenin tanımını oluşturan bütün ögelerini ilgilendirmektedir ve
“sürdürülebilir gelişme” kavramına yabancıdır. İşte, bu nedenle, bu değindiğim
ilkeler çerçevesinde aslında “yenilenebilir enerji” kavramıyla, kullanılan bu
kavramla yapılacak düzenleme esasen “sürdürülebilir gelişme” kavramını da ihlal
etmektedir.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Kaboğlu.
İBRAHİM
ÖZDEN KABOĞLU (Devamla) – Teşekkürler.
Şimdi,
bu çerçevede, “geriye götürülmezlik” ilkesi, kazanımların geriye götürülmemesi,
bir; ikincisi, var olan durumdan daha geriye gidilmesinin önlenmesi. Bu açıdan,
bir önceki konuşmamda Validebağ Korusu’nu… Canlısıyla, bitkisiyle, hayvanıyla
doğal denge alanını temsil eden, bütün halkın girişine açık olan Validebağ
Korusu’na millet bahçesinin yapılması esasen flora ve faunayı ortadan kaldırması
bakımından olumsuz bir uygulama olacaktır çünkü esasen millet bahçesi her yerde
yapılabilir ama bozmak anlamında yapılamaz. İşte, bu bakımdan bu yasa şunun
testidir: Acaba daha geri düzenleme uygulamasına gidiyor muyuz? Gidiyorsak, bu
yasanın getirilmesi konusunda samimi değiliz demektir, ikinci boyutu budur.
Teşekkür
ederim. (CHP, HDP ve İYİ PARTİ sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin çerçeve 18’inci maddesiyle 3621 sayılı
Kanun’un 6’ncı maddesinin değiştirilen başlığında yer alan "Su Alanında”
ibaresinin "Denizde” şeklinde ve aynı maddeye dördüncü fıkrasından sonra
gelmek üzere eklenen fıkrada yer alan "Su alanlarında (deniz, tabii ve
suni göller)” ibaresinin "Denizlerde” şeklinde değiştirilmesini arz ve
teklif ederiz.
 Bülent
Turan  Semra Kaplan Kıvırcık Mehmet Doğan Kubat
 Çanakkale Manisa İstanbul
 Zeynep
Gül Yılmaz Habibe Öçal Fehmi Alpay Özalan
 Mersin Kahramanmaraş İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKAN VEKİLİ MUHAMMET MÜFİT AYDIN (Bursa) - Takdire sunuyoruz Sayın
Başkan.
MEHMET
DOĞAN KUBAT (İstanbul) – Gerekçe…
BAŞKAN
– Gerekçe talep ediliyor. 
Gerekçe:

Kanun
teklifinin çerçeve 18’inci maddesiyle 3621 sayılı Kanun’un 6’ncı maddesinin
değiştirilen başlığında yer alan "Su Alanında” ibaresinin "Denizde”
şeklinde değiştirilmesinin ve dördüncü fıkrasında yer alan "Su alanlarında
(deniz, tabii ve suni göller)” ibaresinin "Denizlerde” şeklinde
değiştirilmesinin uygun olacağı değerlendirilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 18’inci maddeyi oylarınıza sunuyorum: Kabul
edenler… Kabul etmeyenler… 18’inci madde kabul edilmiştir.
19’uncu
madde üzerinde üç önerge vardır, önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 19’uncu maddesinin kanun teklifinden
çıkarılmasını arz ve teklif ederiz.
 Mahmut
Toğrul Hüda Kaya Ömer Faruk Gergerlioğlu
 Gaziantep İstanbul Kocaeli
 Ali
Kenanoğlu Mensur Işık
 İstanbul Muş
BAŞKAN
– Komisyon önergeye katılıyor mu?
ÇEVRE
KOMİSYONU BAŞKAN VEKİLİ MUHAMMET MÜFİT AYDIN (Bursa) – Katılamıyoruz Sayın
Başkan.
BAŞKAN
– Önerge üzerinde Kocaeli Milletvekili Ömer Faruk Gergerlioğlu.
Buyurun
Sayın Gergerlioğlu. (HDP sıralarından alkışlar)
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; öncelikle
eski Diyarbakır Baro Başkanımız Tahir Elçi’yi rahmet ve minnetle anıyorum. O
çok değerli bir insan hakları savunucusuydu. İnsanlık onun vicdanını ve
merhametini çok arayacaktır.
Değerli
arkadaşlar, bugün Gebze’de çok üzücü bir kaza oldu biliyorsunuz, bir beton
bloku işçilerimizin üzerine devrildi ve gerçekten çok üzücü bir kaza
gerçekleşti. Biz bu kazayla ilgili şunu söylüyoruz: Bu kaza bir kaza değildir;
bu, göz göre göre gelen bir cinayettir. Neden? Çünkü Kocaeli Milletvekili
olarak Kuzey Marmara Otoyolu Projesi’ni uzun süredir çok yakından takip
ediyorum ve bununla ilgili Çalışma ve Sosyal Güvenlik Bakanlığına iki tane de
soru önergesi verdim. “Bu inşaat hatalı ilerliyor ve kazalara neden oluyor.”
dedik ve sorguladık. En son, tünel inşaatı sırasında elektrik akımına kapılarak
ölen Bekir Taştan’la ilgili sorduk; “Bu kaza sonrasında soruşturma yapılmış
mıdır, denetimler yapılmış mıdır, denetim yapılmışsa teftiş raporlarında hangi
kusurlar bulunmuştur, söz konusu inşaat tarafından tehlike sınıfının gereğince
iş sağlığı ve güvenliğine dair tedbir alınmış mıdır, inşaatta tıbbi müdahale
yapabilecek bir ekip var mıdır, yaralıya ilk müdahaleyi kim yapmıştır?” diye
sorduk ancak iki ayrı olaydaki soru önergelerimiz umursanmadı, cevap bile
verilmedi. Bugün bu konular araştırılmadığı için, işte yeni bir kaza oldu. Bu
bir kaza değildir, bu bir cinayettir. 
Bakın,
şu ana kadar Kuzey Marmara Otoyolu Projesi’nde 5 işçimiz vefat etti, bugün 4
işçi daha vefat etti; 9 oldu bu. Bakın, değerli arkadaşlar, bugün şimdi,
Kocaeli Valiliği sanırım bir yayın yasağı getirdi. Şimdiye kadar bu önlemleri
almayan Hükûmetiniz yayın yasağı getirmekte çok mahir ama yayın yasağı getirmekle
gerçekleri örtmüş oluyorlar. Ben bu yayın yasağını şu anda delerek gerçekleri
size söyleyeyim. Bakın, şu anda medyaya yanlış haberler yansıyor “5 kişi enkaz
altında kaldı.” deniliyor; bu da yanlış. Maalesef şu anda 4 ölü işçimiz var, 1
yaralı ve 2 kişi de şu anda enkaz altından çıkarılmayı bekliyor ama bunlar
önemsenmiyor.
Şimdi,
bu ihaleler çok pahalıya gitti ancak işçilerin canları çok ucuza gitti. Neden?
Çünkü Cengiz, Limak, Kolin İnşaatın ihaleleriydi bunlar ve biliyorsunuz Cengiz
İnşaatın marifetlerini, hepimiz çok iyi biliyoruz, tüm Türkiye tanıyor. Bakın,
bir istatistik var; Cengiz, Limak, Kolin son yirmi yedi yılın dünyada en çok
devlet ihalesi alan firmaları. Bakın, şu ana kadar 9 işçi öldü ve yayın yasağı
getirildi. Bu yayın yasağı halkın haber alma özgürlüğünü kısmak içindir. 
Hukuksuzluklarınız
bitmiyor; bir başka belge daha getirdim size, Diyarbakır Büyükşehir
Belediyesinden ihracat edilen 99 işçimizle ilgili. Bakın, 99 işçimiz gitmişler,
Kamu Denetçiliği Kurumuna başvurmuşlar ve bu başvuru sonrasında çok önemli bir
karar çıkmış -kararı vereni biliyorsunuz Şeref Malkoç- bakın, Şeref Malkoç Kamu
Başdenetçisi olarak ne demiş: Diyarbakır Belediye Başkanlığına: İşten
çıkarılması işleminde hukuka uyarlık bulunmadığı görüldüğünden öncelikle
başvuranın işe iadesi gerekir.” yönünde tavsiye kararı vermiş ancak bu,
dinlenmemiş. Ya, hangi yasayı, hangi hukuku dinleyeceksiniz, bilemiyorum.
Dinlenmemiş ve bu insanlar ihraç edilmişler. 
Bu
da bitmemiş, haksızlıklarınız, hukuksuzluklarınız bitmiyor. İşte, malum
biliyorsunuz, Osman Kavala on üç aydır haksız, hukuksuz bir şekilde,
iddianamesi bile hazırlanmadan cezaevinde tutuluyor. Ona suç bulmak için… Bilim
adamları sabahın köründe evlerinde gözaltına alınarak apar topar gözaltı
merkezlerine götürülüyor. 
Bu
da yetmedi, başka hukuksuzluklarınızı da hatırlatacağım size: Alparslan Kuytul…
Alparslan Kuytul, İslami argümanlarla AK PARTİ’yi eleştiren Furkan Vakfının
Başkanı bir hoca. Sadece bir cümle söyledi, adamın anasından emdiği sütü
burnundan getirdiniz, on aydır çekmediği çileyi bırakmadınız. 
(Mikrofon
otomatik cihaz tarafından kapatıldı)
BAŞKAN
– Sayın Gergerlioğlu, tamamlayalım lütfen.
ÖMER
FARUK GERGERLİOĞLU (Devamla) - Söylediği cümle şuydu, AK PARTİ’yi İslami
argümanlarla eleştirerek dedi ki: “Siz artık Adalet ve Kalkınma Partisi
değilsiniz, zulümle kalkınanlar partisisiniz.” Bunun üzerine Alparslan Kuytul
apar topar tutuklandı, on aydır tek kişilik bir hücrede, Bolu F Tipi Cezaevinde
yatıyor, yirmi dört saat kimseyi göremiyor ve bu muameleyi eleştiren takipçilerinin
“Alparslan Kuytul’a özgürlük” yazılı atkıları taşıması bile gözaltına
alınmalarına neden oluyor arkadaşlar. 
Şimdi,
ülkeyi getirdiğiniz nokta ortada. Biz size buradan defalarca “Yasaları
çiğnemeyin.” diyoruz, umursamıyorsunuz; “Hukuka saygılı olun.” diyoruz,
umursamıyorsunuz; “Vicdan” diyoruz, “Allah’tan korkun.” diyoruz,
umursamıyorsunuz ancak Genel Başkanınıza bir ufak eleştiri geldiği zaman hop
oturup hop kalkıyorsunuz. Ya, ben size sorarım: Sizin kriteriniz nedir? Kimden
korkuyorsunuz? Kimden çekiniyorsunuz? Bunu lütfen bir söyleyin.
Teşekkür
ederim. (HDP sıralarından alkışlar) 
BÜLENT
TURAN (Çanakkale) – Adalet vazgeçilmez terazimiz.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
ENGİN
ÖZKOÇ (Sakarya) – Sayın Başkan...
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Önemli bir konuda açıklama yapmak için İç Tüzük 60’a göre söz
istiyorum efendim.
BAŞKAN
– Buyurun Sayın Özkoç.
IV.- AÇIKLAMALAR (Devam)
40.- Sakarya Milletvekili Engin Özkoç’un, Gebze’deki kazayla ilgili
yayın yasağı getirilmesinin toplum tarafından kaygıyla karşılandığına ve bu
durumun bir an önce düzeltilmesini talep ettiklerine ilişkin açıklaması
ENGİN
ÖZKOÇ (Sakarya) – Sayın Başkan, şimdi haberlerde de geçiyor. Bu Gebze’deki
kazaya yayın yasağının getirilmesi gerçekten toplum tarafından da kaygıyla
karşılanıyor. Yayın yasağının getiriliş şekli şöyle: “Toplum sağlığı ve
ahlakının zedelenmemesi...” “Toplum sağlığı” derken işçi sağlığını önemsemeyen,
işçi sağlığını kazalara terk eden, bu konuda gerekli tedbirleri almayan
zihniyet, konu yaptığının duyurulmasına gelince hassasiyet gösteriyor.
Herkesin, bütün milletimizin, insanlarımızın Türkiye’de insanların başına ne
geldiğini bilme hakkı vardır. Bu hakkın engellenmesi yasal değildir, demokratik
değildir. Bunun bir an önce düzeltilmesini talep ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN - Önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 19’uncu maddesinin son cümlesinin “Kararları infaz edilenler ise
önceki kayıt maliklerine veya kanuni mirasçılarından bedel alınmaksızın
devredilir” cümlesiyle değiştirilmesini arz ve teklif ederim. 
 Feridun
Bahşi Ayhan Erel Enez Kaplan
 Antalya Aksaray Tekirdağ
 Tamer
Akkal Arslan Kabukcuoğlu Aylin Cesur
 Manisa Eskişehir Isparta
 Yasin
Öztürk
 Denizli
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKAN VEKİLİ MUHAMMET MÜFİT AYDIN (Bursa) – Katılamıyoruz Sayın Başkan.

BAŞKAN
– Önerge üzerinde Isparta Milletvekili Aylin Cesur. 
Buyurun
Sayın Cesur. (İYİ PARTİ sıralarından alkışlar) 
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum. 
Görüşülmekte
olan kanun maddesiyle ilgili önerge üzerine İYİ PARTİ Grubu adına söz almış
bulunuyorum. 
Özellikle
son on yılda uygulanan yanlış politikalar sonucu ülkemizde hayvancılık çökmüş
vaziyette maalesef. Mera hayvancılığı büyük ölçüde sona ererken Türkiye bir
rekor kırdı ve dünyanın 2’nci, Avrupa’nın en büyük sığır ithalatçısı olduk.
İthal edilen sadece canlı hayvan ve kırmızı et değil, aynı zamanda yem ham
maddesi ithal edildi. Bunun için 3 milyar 739 milyon dolar ödendi. Kaba
yemdeyse 5 milyon tonluk açık var. Meralar işgal ediliyor, amaç dışı
kullanılıyor demek bu. Tarım ve Orman Bakanlığı ise deyim yerindeyse sadece
izliyor.
2017
Sayıştay denetim raporlarına baktığımız zaman, yine yapılan incelemelerde
çayır, mera, yaylak ve kışlakların kaçak yapılaşma ve mera dışı amaçlarla kullanılmak
üzere işgale uğradığını görüyoruz. Anayasa’nın 45’inci maddesinde devletin
meraları koruma görevinin olduğu vurgulanmakta. Mera Kanunu’nun 14’üncü
maddesinde, amacı dışında kullanılamayacağı, sınır aşımı ve işgale
uğratılamayacağı belirtiliyor. İller bazında toplam 107.816 hektar mera, yaylak
ve kışlak alanlarının amacı dışında kullanılmak üzere işgale uğradığı da tespit
edilmiş.
Meralar,
hayvanlara ucuz yem sağlayan kaynaklar. Bunlar olmadan da kârlı, verimli bir
sığırcılık ve hayvancılık yapmak maalesef mümkün değil. Bu alanlar sadece
hayvanlara yem ve sağlıklı olmalarını sağlayan alanlar değil, aynı zamanda
çevreye de önemli katkıları var. Erozyonu önleyerek bu manada toprağa kaynak
oluyorlar, memba sularına kaynak oluyorlar, doğal bitki örtüsüyle av ve yaban
hayvanlarına barınak oluyorlar ve kirli havayı temizliyorlar. 
Mera
alanlarının yetersizliğinden dolayı hazır yeme ihtiyaç duyulmakta, dolar
üzerinden alınan hazır yem ise üreticimizin giderlerini 2 ila 3 kat artırmakta.
Sağlıklı ve sürdürülebilir tarımsal üretimin sağlanabilmesi için çayır ve
meraların yeterli duruma getirilmesi şart. Mera alanlarının artışı
sağlandığında ise doğrudan hayvansal üretim ve istihdam artacak, fiyatların
genel düzeyi aşağı doğru seyir izleyecek ve iç tüketim fazlasıyla
karşılanabileceği gibi tarımsal ürünlerin ihracatı da artacaktır. 
Sayın
Başkan, değerli milletvekilleri; devletin hüküm ve tasarrufu altında bulunan
mera, yaylak ve kışlaklara karşı yapılan tecavüzlere Gıda, Tarım ve Hayvancılık
Bakanlığının, 639 sayılı KHK’nin 8’inci maddesi gereğince çayır, mera, yaylak
ve kışlakları korumak ve gerekli tedbirleri almakla görevli olan kurumun
görevinin sadece bildirimle sınırlı olduğunun düşünülmesi kanunun lafzına ve
ruhuna aykırı. Bu nedenle, belirli bir eylem planı çerçevesinde koordinasyon
sağlanmalı; idari işlemlerin ivedilikle yapılması uygundur diye düşünüyoruz. 
Evet,
ülkemizde 22 milyon hektar orman arazisi var ve burada 15-20 bin kişi çalışıyor
ama 14.6 milyon hektar mera alanında toplam 400 kişilik teknik eleman var.
Ormancılıkta çalışan, meşakkatli orman arazisinde çalışan o fedakâr orman
işçilerimizin de hepsini burada tabii sevgiyle saygıyla anıyoruz ama gerçekten
de meralardaki 400 kişilik vurgu çok önemli. 
Burada
tabii aklımıza şu soru geliyor bu durumda: Tarım il müdürlüklerimiz acaba
uykuya mı daldılar? Şimdi, meralar hukuki yönden orta malı olduğu için köylü ve
muhtarlarca yeterince sahiplenip korunamıyor maalesef ve mera mevzuatındaki
cezai hükümler de yetersiz. Büyükşehir yasası gereği köyden mahalleye
dönüştürülen yerleşim yerlerine ait meralar, ot bedeli ödenmeden belediyelerce
imar uygulamalarıyla elden çıkmakta. Bu durumda, mevcut durum itibarıyla
meraların tüm yükü il mera komisyonları ve konu uzmanı mera teknik
elemanlarının üzerinde. Bu hâliyle, büyükşehir ve bütünşehir yasalarıyla imara
açılmak suretiyle bir nevi peşkeş çekilmekte ve ayrıca, il mera komisyonları
marifetiyle de Orman Bakanlığınca birçok yer de ağaçlandırma bahanesiyle mera
vasfından çıkarılarak orman arazisine dönüştürülmekte. 
Meralarımız
kamu orta malı ve bizim millî değerlerimiz. Mevcut Hükûmetin meralarla ilgili
geçmişten günümüze kadar uygulanan mevzuata ilave bir katkısı olmadığını
görüyoruz ve uygulamaların mevcut mera alanlarının azalmasına yol açtığını
görüyoruz. 
Ben
kendi şehrim, seçim bölgem Isparta’da 54.557 hektar mera olduğunun ve nüfusunun
yüzde 57’si tarım ve hayvancılıkla uğraşan Isparta’da da bunun ne kadar önemli
bir konu olduğunun altını çizmek istiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
AYLİN
CESUR (Devamla) – Şarkikaraağaç ilçesinde Beyşehir Gölü, Karayaka, Armutlu,
Belceğiz, Gedikli köylerinin kıyı kenar çizgisi koordinatları dünkü Resmî
Gazete’de geri çekildi. Amaç, köylülerin kullanımına mı açmak yoksa… Köydeki
vatandaşlarımız sit alanından dolayı hep şikâyet ediyorlar; evlerine ya da
ahırlarına, herhangi bir yere bir çivi çakamaz vaziyetteler. Acaba şimdi bu
hazine arazileri tarım ve hayvancılık için köylülere mi verilecek, yoksa yine
başka amaçlar için peşkeş mi çekilecek; insanın aklına böyle sorular gelmiyor
değil.
Evet,
değerli milletvekilleri, meralarımız bizim, bu memleket bizim, o meralarda
otlayan hayvanlarımız bizim. Ben diyorum ki: Allah aşkına, ne oldu bize? Ne
oldu millî değerlerimize? Ve çevrenize bir bakın, mutsuz insanlar ülkesi bir
Türkiye hâline geldik. Ne oldu? Acaba bizim vatandaşlarımız bunu, bu kadar
huzursuz ve mutsuz olmayı hak ediyorlar mı? Neyi alındı bu milletin? Geleceği
değil; yarınları, umudu alındı. Bugün mü? Bugüne ait de huzuru alındı değerli
milletvekilleri. Huzur ve barış dolu, umut dolu günlerimizi özledik. 
(Mikrofon
otomatik cihaz tarafından kapatıldı) 
AYLİN
CESUR (Devamla) – Ben buradan yine kanaatkâr milletimize seslenmek istiyorum:
Evet, rahat uyuyalım ama uyuyakalmayalım, yakında seçim var diyorum.
Sevgi
ve saygılarımla. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 19’uncu maddesiyle 4342 sayılı Mera Kanunu’na eklenmesi
teklif edilen geçici 4’üncü maddedeki “köy” ibaresinin “köyleri” olarak
değiştirilmesini arz ve teklif ederiz.
Saygılarımızla.
 Müzeyyen
Şevkin Gökan Zeybek Ayhan Barut
 Adana İstanbul Adana
 Mehmet
Göker Ali Mahir Başarır Murat Bakan
 Burdur Mersin İzmir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKAN VEKİLİ MUHAMMET MÜFİT AYDIN (Bursa) – Katılamıyoruz Sayın
Başkan.
BAŞKAN
– Önerge üzerinde Mersin Milletvekili Ali Mahir Başarır.
Buyurun
Sayın Başarır. (CHP sıralarından alkışlar) 
ALİ
MAHİR BAŞARIR (Mersin) – Genel Kurulu saygıyla selamlıyorum.
Bugün
Çevre Yasası’nı görüştüğümüz saatlerde Kocaeli Kuzey Marmara Otoyolu’nun
viyadüğünün çökmesi sonucunda ölen işçilerimize rahmet diliyorum, yaralı
işçilerimize acil şifalar diliyorum, ailelerine sabır diliyorum. 
Yalnız,
bir ülkede böyle bir olay gerçekleşmişse devletin birinci vazifesi sağlık
birimlerini olay yerine ivedilikle yollamak, yaralıları kurtarmaktır; kolluğun
görevi, bu işi kim yapıyorsa, hangi şirket üstlenmişse onun sorumlularının
ifadesini almak, olay yerini incelemektir; yargının görevi de budur ama
görüyorum ki Gebze 1. Sulh Ceza Mahkemesi ilk olarak daha yaralılarımız
kurtulmadan yayın yasağı veriyor. Kimden korkuyoruz? Neden korkuyoruz? Neyi
saklıyoruz? Toplum sağlığı bozulacakmış. Asıl toplum sağlığı bu yasaklar
yüzünden bozuluyor. Burada toplum sağlığını mı düşünüyoruz yoksa Kolin, Limak,
Cengiz İnşaatın marka değerini mi düşünüyoruz? Çok merak ediyorum çünkü bu 3
şirket on altı yıldır bütçemizin yüzde 15’ine ortak. Kararlar sürekli böyle
alınıyor. 
Çevre
hukukunda da böyle alınıyor. Bakın, Mersin’de bir nükleer santral yapıldı. Daha
bu konu konuşulmadan, tartışılmadan Rusya’dan gelen yetkililer yeri beğendi,
yeri belirledi, anlaşma ve şartlar gizli olarak antant kaldı. Mersin’in yüzde
99’u karşıydı çünkü Akkuyu’da yapılacak bu nükleer santral fay hattının üzerinde
yapılıyordu. Allah göstermesin, bir deprem olsa, fay kırılsa Mersin haritadan
silinecekti. Odalar direndi, insanlar direndi, köylülerimiz direndi, sivil
toplum örgütleri direndi ama her şeye rağmen nükleer santral yapıldı, bunu da
bir gurur vesilesi olarak Türkiye'ye, dünyaya açıkladık. 
Bununla
da yetinilmedi, bakın -Mersin’i anlatıyorum sadece, Trabzon anlatıldı, Ordu
anlatıldı, Burdur anlatıldı- tarım bölgesinde, Tarsus’ta narenciye bahçelerinin
hepsi söküldü, tarım alanları tahrip edildi, Türkiye'nin en büyük
cezaevlerinden bir tanesi yapıldı. Bunlarla gurur duydular. En güzel
köylerimize HES’ler yapıldı, en güzel köylerimize taş ocakları yapıldı yani
Mersin’de dağı, şehri, köylerin hepsini talan ettiler. Daha bitmedi, Mersin’de
sıra şimdi denizlere geldi. Mezitli’den, Erdemli’den, Silifke’den Anamur’a
kadar olan o sahilde balık çiftlikleri yapıyorlar. Denizi kimyasal yemlerle
kirletecekler ve yetiştirdikleri o kimyasal balıkları halka yedirecekler ve
bunu bir gurur vesilesi olarak anlatıyorlar. Mersinli, bakın yine direniyor
“Yapmayın." diyor ama bizi dinleyen, Mersinliyi dinleyen yok. 
Cumhurbaşkanı
“İstanbul’a ihanet ettik." dedi. Görüyorum ki sadece İstanbul’a ihanet
etmedi, 81 vilayete ihanet etti imar anlamında. Bunu yaparken de işte bugünkü
olayda olduğu gibi Cengiz İnşaatla yaptı, Limakla yaptı, Kolinle yaptı,
Ağaoğluyla yaptı, bu ülkeyi beton yığını hâline getirdi ve biz bununla övündük.
Milyar dolarlarca parayı betona yatırdık. En acısı, doğup büyüdüğü, o çay kokan
Rize’ye HES’leri getirdi, en büyük ihaneti oraya yaptı. Halk ve doğa gün gelir
bunun hesabını sorar. Bu yasa teklifinde tartışmamız gereken şeyleri
tartışmıyoruz. Türkiye’de ciddi bir doğa katliamı yapılıyor ve bu, sistematik,
bilinçli bir şekilde yapılıyor. Ben kendi memleketime bakıyorum… 
(Mikrofon
otomatik cihaz tarafından kapatıldı)
ALİ
MAHİR BAŞARIR (Devamla) – Bitireceğim efendim. 
BAŞKAN
– Tamamlayalım lütfen. 
ALİ
MAHİR BAŞARIR (Devamla) – …Mersin’in çevre bağlamında başına gelmeyen kalmadı
ve günden güne daha sıkıcı, daha Mersin’i bitiren, daha Mersin’i betonlaştıran
projeleri getiriyorlar. Buna bir an önce “dur” demeliyiz, hep beraber
demeliyiz, birlikte demeliyiz; yoksa, gerek Mersin’in gerek İstanbul’un gerekse
ülkemizin hâli bir felaket. 
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Bir
söz talebi var. 
Sayın
Erim, buyurun. 
IV.- AÇIKLAMALAR (Devam)
41.- Aydın Milletvekili Bekir Kuvvet Erim’in, Aydın ili Çine ilçesi
Kahramanköy, Yolboyu, Evciler, Karakollar, Çaltı, Kuruköy ve Yağcılar
mahallesinde yaşayanların mağduriyetine ilişkin açıklaması 
BEKİR
KUVVET ERİM (Aydın) – Sayın Başkan, sayın milletvekilleri; Genel Kurulu
saygıyla selamlıyorum. 
15
sıra sayılı Çevre Kanunu ve Bazı Kanunlarda Değişiklik Yapılmasına Dair Kanun
Teklifi’nin 19’uncu maddesi için söz almış bulunmaktayım. 
Seçim
bölgem Aydın ili Çine ilçesi Kahraman, Yolboyu, Evciler, Karakollar, Çaltı,
Kuruköy ve Yağcılar mahalleleri -Aydın büyükşehir olmadan önce bu mahalleler
köy statüsündeydi- 1950’li yıllardan itibaren kısmen hazineye ait tescilli veya
tescilsiz araziler üzerine, bir kısmı da mera vasıflı araziler üzerine
kurulmuştur. Bu yapılar, 24 Şubat 1984 tarihli 2981 sayılı İmar ve Gecekondu
Mevzuatına Aykırı Yapılara Uygulanacak Bazı İşlemler ve 6785 Sayılı İmar
Kanununun Bir Maddesinin Değiştirilmesi Hakkında Kanun hükümlerine uyan, 1989
yılında özel idare tarafından satılan ve bedelleri tahsil edilen taşınmazlar
hazine tarafından 2009 yılında hak sahibi malikler aleyhine tapu…
(Mikrofon
otomatik cihaz tarafından kapatıldı)
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Kocaeli Milletvekili İlyas Şeker ve 6 Milletvekilinin Çevre Kanunu
ve Bazı Kanunlarda Değişiklik Yapılmasına Dair Kanun Teklifi (2/1285) ve Çevre
Komisyonu Raporu (S. Sayısı: 15) (Devam)
BAŞKAN
- 19’uncu maddeyi oylarınıza sunuyorum: Kabul edenler... Kabul etmeyenler...
19’uncu madde kabul edilmiştir.
Birleşime
beş dakika ara veriyorum. 
Kapanma Saati: 23.21
BEŞİNCİ OTURUM
Açılma Saati: 23.46
BAŞKAN: Başkan Vekili Mustafa ŞENTOP
KÂTİP
ÜYELER: Rümeysa KADAK (İstanbul), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 23’üncü Birleşiminin Beşinci Oturumunu
açıyorum.
15
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde.
20’nci
madde üzerinde üç önerge vardır, aykırılık sırasına göre okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 15 sıra sayılı Çevre Kanunu ve Bazı Kanunlarda Değişiklik Yapılmasına Dair
Kanun Teklifi’nin 20’nci maddesinin sonunda yer alan "şeklinde
değiştirilmiştir” ibaresinden önce gelmek üzere ["ve 5'inci maddenin son
fıkrasında yer alan "Bu maddenin yürürlüğe girdiği tarihten” ibaresi
'30/03/2014 tarihinden'”] ibaresinin eklenmesini arz ve teklif ederiz.
Saygılarımızla.
 Mehmet
Akif Hamzaçebi Mahir Polat Özgür Özel
 İstanbul İzmir Manisa
 Aysu
Bankoğlu Orhan Sümer
 Bartın Adana
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde İstanbul Milletvekili Mehmet Akif Hamzaçebi. 
Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; teklifin bu
maddesi, 4706 sayılı Kanun’da değişiklik düzenliyor. Ben de burada geniş
vatandaş kitlelerini ilgilendiren bir değişiklik önergesi verdim,
arkadaşlarımızla birlikte verdik önergeyi. 
Konuyu
anlatayım önce, konu şudur: 4706 sayılı Kanun, Bülent Ecevit Hükûmeti döneminde
çıkmış olan bir kanundur. Hazineye ait taşınmaz malların satışını ve
değerlendirilmesini konu alan bir kanundur. Bunun 5’inci maddesi, sosyal amaçlı
bir düzenlemeyi içeriyor. Maddeye göre -çıkış hâlindeki maddeyi söylüyorum- 31
Aralık 2000 tarihinden önce üzerinde yapı yapılmış olan hazineye ait araziler,
yapı sahiplerine tapuları verilmek üzere, ilgili belediyeye devredilir.
Belediye, daha sonra, takdir edilen bedel üzerinden, gecekondu sahiplerine o
gecekondunun oturduğu arsanın tapusunu verir. 
Güzel
bir kanun; eleştirilebilir, o ayrı konu ama sonuçta yoğun yapılaşma bir gerçek
ise buradaki mülkiyet sorununu çözmek devletin görevidir. Daha sonra, bu
maddedeki “31 Aralık 2000” tarihi, 19/7/2017 tarihinde Türkiye Büyük Millet
Meclisinde kabul edilen bir kanunla “19/7/2003” olarak değiştirildi. Neden bu
tarihe alındı, ayrıntısına girmeyeceğim. Yine 2017 yılında, 28 Kasım 2017
tarihinde kabul edilen 7061 sayılı Kanun’la da “31 Aralık 2000” tarihi “30 Mart
2014” olarak değiştirildi. Neden 30 Mart 2014? “2014’te yerel seçimler yapıldı,
o hâlde ondan önce yapı yapmış olan vatandaşın yapısının bulunduğu hazine
arazisini belediyeye devredelim, belediye de planlarını yapsın, parselasyonu
yapsın, tapuyu vatandaşa bedeli mukabili versin, sorun çözülsün.” Güzel ama
4706 sayılı Kanun’un 5’inci maddesinin son fıkrasında bir hüküm daha var, son
fıkra diyor ki: “Bu maddenin yürürlük tarihinden sonra -yani 19/7/2003
tarihinden sonra- üzerine yapı yapılan taşınmazlardaki yapılar hazineye intikal
eder.” Ya, bir yandan kanun diyor ki: “30 Mart 2014’ten önce yapı yapılmış ise
ben bunun oturduğu arazinin mülkiyetini vatandaşa veririm.” Bir yandan da
diyorsunuz ki son fıkrada: “19/7/2003 tarihinden sonra yapılmış olan yapılar
bedelsiz olarak hazineye kalır.” Bu olmaz.
Şimdi,
Sancaktepe Hilal Mahallemiz, örnek vereceğim. Sultanbeyli’den örnek
verebiliriz, başka ilçelerimizden örnek verebiliriz, yüzlerce, binlerce
vatandaş var. Sancaktepe Hilal Mahallesi’nde uzun uğraşlar sonucunda
vatandaşlar, 4706 sayılı Kanun’un 5’inci maddesine göre tapularını almış.
Şimdi, idare diyor ki ona, Millî Emlak diyor ki: “Geriye doğru şu ecrimisilleri
bana ver.” Biz de önergemizde diyoruz ki vatandaş, parayı ödemiş, tapusunu
almış, arazinin bedelini ödemiş yani bedava almış değil, geriye doğru niye
ecrimisil istiyorsun, gel bunu da silelim. Sancaktepe Hilal Mahallesi bir
örnek, oradaki vatandaş tapuyu almış. Tapusunu henüz almamış olan ama alma
aşamasında olan binlerce vatandaşımız var. 
Şimdi,
ara verildi -eksik olmasın- “Bir değerlendirelim.” dendi. “Efendim, etki
analizi yapacağız, bakacağız, edeceğiz.” Arkadaşlar, ne etki analizi? Çıplak
bir gerçek var, vatandaş mağdur. “Efendim, bunu kabul edersek ecrimisili
zamanında ödeyen vatandaşa haksızlık olur mu?” Olur, doğru. O zaman hiçbir
zaman yeniden yapılandırma kanunu getirmeyin buraya. Bütün yeniden yapılandırma
kanunları, vergisini zamanında ödeyen mükellefe haksızlık değil midir? Ayrıca,
şimdi bir ekonomik krizin içerisindeyiz, vatandaşın cebinde bu ecrimisili
ödeyecek parası yok. Sancaktepe Hilal Mahalleliler bunu bekliyor,
Sultanbeylililer bekliyor, Çekmeköylüler bekliyor, Sarıyerliler bekliyor,
Beykozlular bekliyor, on binlerce vatandaş var, takdir Genel Kurulun tabii.
Bizim derdimiz vatandaşın sorununu çözmek. 
Bu
Mecliste geçen dönem olsun, bu dönem olsun mülkiyet konusunda ne kadar sorun
varsa hepsine ilişkin kanun teklifi verdik.
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
AKİF HAMZAÇEBİ (Devamla) – Cümlemi baştan alıyorum, Türkiye Büyük Millet
Meclisinde, özellikle 24’üncü Dönemden itibaren vatandaş ile devlet arasındaki
mülkiyet ihtilaflarını çözmek amacıyla birçok düzenleme yaptık. Birçoğunda
Cumhuriyet Halk Partisi Grubu olarak önergeleri, kanun tekliflerini biz verdik,
2/B Kanunu bunlardan biridir. 2981 sayılı Kanun’un yürürlük süresinin
uzatılmasına ilişkin teklifleri veren, gündeme getiren yine biziz. 4706 sayılı
Kanun’da şahsen ben, bu maddeyle ilgili defalarca değişiklik önergeleri verdim.
30 Mart 2014 tarihi, bizim önerilerimiz sonucundadır ama ne hikmetse şu
değişikliği, maddenin son fıkrasındaki değişikliği, hata bende herhâlde, iyi
anlatamadım. Belki bu sefer anlattım, bilemiyorum. Takdirlerinize sunuyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan “Çevre Kanunu ve Bazı Kanunlarda Değişiklik Yapılması Hakkında Kanun
Teklifi”nin 20’nci maddesinde yer alan “değiştirilmiştir” ibaresinin
“düzenlenmiştir” ibaresiyle değiştirilmesini arz ve teklif ederim.
 Feridun
Bahşi İsmail Koncuk Enez Kaplan 
 Antalya Adana Tekirdağ
 Tamer
Akkal Ayhan Erel Yasin Öztürk
 Manisa Aksaray Denizli
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Denizli Milletvekili Yasin Öztürk.
Buyurun
Sayın Öztürk. (İYİ PARTİ sıralarından alkışlar)
YASİN
ÖZTÜRK (Denizli) – Sayın Başkan, kıymetli milletvekilleri; görüşülmekte olan
kanun maddesi üzerinde İYİ PARTİ Grubu adına söz almış bulunmaktayım. 
Ekonomik
faaliyetler yerine getirilirken çevre kirliliği sorunuyla karşı karşıya
kalınması, istenilmeyen bir durum olsa da üretim yapılırken bir yandan doğal
kaynakların aşırı kullanımı, diğer yandan üretim sonucu açığa çıkan zararlı
atıklar nedeniyle çevre, üretim faaliyetlerinden olumsuz olarak
etkilenmektedir. Bozulan çevre, bu çevreye dayalı üretimden gelir elde eden
başta çiftçimizi ve kirlilikten zarar görenleri yoksullaştırmaktadır. Genel
olarak “Çevre kirliliği, tüm canlıların yaşamını olumsuz yönde etkileyen,
ekosistemde doğal dengeyi bozan ve insanlardan kaynaklanan zararlardır.”
şeklinde özetlenebilir. 
Büyük
Menderes havzası, başta kirlilik olmak üzere su kaynaklarına ilişkin birçok
problemle karşı karşıyadır. Hızlı sanayileşme ve şehirleşmeye dayalı ortaya
çıkan sanayi atıkları ve evsel atıklar, bilinçsiz kullanılan suni gübreler ve
tarımsal ilaçlar, tarım alanlarının kirlenmesine, nehir ekosisteminin
bozulmasına neden olmaktadır. Buna bağlı olarak havzanın verimliliği azalmakta,
sürdürülebilir tarım, tarımsal faaliyetler, çevre ve insan sağlığı olumsuz
etkilenmektedir. Endüstriyel üretim, çevre kaynakları ve yaban hayatının
korunması arasında doğrudan ilişkilidir. 
AK
PARTİ politikaları sonucunda en çok etkilenen kesim tarım sektörüdür. Tarım
sektöründe dış ticaret serbestliği, korumacı politikaların tasfiyesi, uluslararası
anlaşmalar ve özelleştirme temelinde gerçekleştirilen uygulamalardan, tarım
kesiminden geçimini sağlayanlar önemli ölçüde etkilenmişlerdir. Dünya Bankası,
Dünya Ticaret Örgütü, Avrupa Birliği ve Amerika Birleşik Devletleri’nin
uluslararası politikalarıyla biçimlendirdiğiniz tarım politikaları, çiftçileri
olumsuz etkilemektedir. Buna bağlı olarak kırsal nüfus, yoksulluğa, işsizliğe
ve kente göçe zorlanmaktadır. Bütün bu aşamalarda kırsal alanlarda artan
yoksulluk, ülke genelinde ciddi sorunlara neden olmaktadır. Yoksulluk,
gelişmekte olan ülkelerde sadece ekonomik yetersizlik değildir; yoksulluk, aynı
zamanda doğal çevrenin tahribatı konusunda baskı yaratmakta, toplumsal
dinamikleri etkilemekte, kültürel ve siyasi yozlaşmayı da beraberinde
getirmektedir. 
Sayın
Başkan, kıymetli milletvekilleri, Büyük Menderes havzası, Denizli’den
başlayarak, Aydın, Uşak, Muğla illerini içine alarak Ege Denizi kıyılarına
ulaşan geniş ovaları kapsamaktadır. Büyük Menderes havzasının alanı,
Türkiye'nin yüz ölçümünün yüzde 3,5’una eşit 23.900 kilometrekarelik bir
sahadır. Büyük Menderes Irmağı’nın geçtiği ovalar Baklan Ovası, Söke Ovası,
Yenipazar, Karpuzlu ve Çine Ovası gibi yerel adlarla anılırlar. Büyük Menderes
havzasında 50’den fazla dere ve akarsu yer almaktadır. 
Türkiye'nin
endüstriyel ve tarımsal anlamda en önemli üretim bölgelerinden olan Büyük
Menderes havzası, başta kirlilik olmak üzere su kaynaklarına ilişkin birçok
problemle karşı karşıyadır. Bu ovalar tarımsal üretim açısından da son derece
önemlidir. Zeytin, ay çekirdeği, meyvecilik, pamuk, narenciye ve incir, havzada
üretilen başlıca tarımsal ürünlerdir.
Tarımsal
üretimin yanı sıra tekstil ve deri sanayisi havzadaki önemli endüstriyel üretim
alanlarıdır. Bafa Gölü, Büyük Menderes Deltası Millî Parkı, Pamukkale Özel
Çevre Koruma Bölgesi, Işıklı Gölü, Honaz Dağı Millî Parkı gibi önemli doğal
alanlar, Büyük Menderes havzasında yer almaktadır. 
Topraklarının
amaç dışı kullanımından kaynaklanan kirlilik, arıtmaya tabi tutulmayan evsel ve
sanayi atıklarından kaynaklanan dolaylı veya dolaysız toprak kirliliği, yanlış
yapılaşmadan kaynaklanan bozukluklar, orman yangınlarından kaynaklanan kirlilik
veya başkaca nedenlerden oluşan kirlilik olarak sınıflandırılabilir. Tarımsal
ilaç ve gübrelerin gereksiniminden fazla ve bilinçsizce kullanımı ile artan
nüfusa bağlı büyüyen ve gelişen kentlerde sanayi ve evsel atıkların sularının
boşalımı, yüzey ve yer altı sularıyla toprak ve bitkilerde kirlenmelere yol
açmaktadır.
Sonuçta,
doğal kaynakların fiziksel yapılarında ve kimyasal birleşimlerinde değişmelere
neden olmakta, milyonlarca yılda oluşan ekolojik denge hızla bozulmaktadır.
Sorun ancak Büyük Menderes Nehri ve havzasındaki mevcut kirlilik durumunu
belirlemek, kısa ve uzun vadede çevresel problemlere bütüncül çözüm önerileri getirmek,
bunu sağlayacak projeleri ortaya çıkarmak ve projelerin hayata geçirilmesini
sağlamak yoluyla çözülebilir. 
Genel
Kurulu saygıyla selamlıyorum.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 15 sıra sayılı Kanun Teklifi’nin 20’nci maddesinde yer alan “kanuni faizi”
ibaresinin “yasal faizi” şeklinde değiştirilmesini arz ve teklif ederiz.
 Mehmet
Ruştu Tiryaki Kemal Bülbül Erdal Aydemir
 Batman Antalya Bingöl
 Züleyha
Gülüm Erol Katırcıoğlu
 İstanbul İstanbul
BAŞKAN
– Komisyon önergeye katılıyor mu? 
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım. 
BAŞKAN
– Önerge üzerinde Antalya Milletvekili Kemal Bülbül.
Buyurun
Sayın Bülbül. (HDP sıralarından alkışlar)
KEMAL
BÜLBÜL (Antalya) – Sayın Başkan, değerli milletvekilleri…
Sayın
Başkan, öncelikle, bu çevre konusu konuşulurken şurada yapay çiçeklerin olması
gerçekten akla ziyan bir şey. Türkiye Büyük Millet Meclisinin ortasında yapay
çiçekler var. (HDP ve CHP sıralarından alkışlar) Bunun bir an önce sahici
çiçeklerle değiştirilmesi gerekiyor, birincisi bu.
İki:
“Dostluğun sıfatı yüzünde zahir,
Yüreğinde
sevgi denen cevahir,
Barışın
Elçi’si sevgili Tahir,
Minare
önünde kasten vuruldu.”
Sevgili
Tahir, sevgili yoldaşım, sevgili dostum, aziz dostum, canım, cananım, yârim
yârenim, seni sevgiyle anıyorum ve mademki bu kürsü adaletin, hakkın, hakikatin
kürsüsü, bu kürsüye yazıyorum: Sana aşk olsun ki katillerin bulunup
yargılanacak. Bunu bulmamak için ipe un serenlerin tavrının hukuktaki karşılığı
neyse o da yargılanacak.
Üç:
“Mecnunum, Leyla’mı gördüm,
Bir
kerecik baktı geçti.
Ne
sordum ne de söyledi,
Yıldız
gibi aktı geçti.” 
Sevgili
Leyla, aşk olsun sana. Özgürlük, adalet, eşitlik, hakikat aşkına canını açlığa
yatıran sevgili Leyla, buradan Hakkâri’ye kadar aşk olsun sana.
Dört:
Aha buraya, sekiz sütuna manşet yazıyorum; Avrupa İnsan Hakları Mahkemesinin
kararı tartışmak için değil, uygulamak içindir; Selocan bırakılacak ve buraya
gelecek. (HDP sıralarından alkışlar) 
Beş:
Bugün olan bir iş cinayetidir, bu iş cinayetini kınıyorum. Sevgili işçilere,
ailelerine sevgi ve saygılar yolluyorum. Dayanışma için yanlarında olduğumuzu
belirtmek istiyorum.
Altı:
Sabahtan beri yapılan tartışmalarda, gözaltına alma furyası için illa da bir
hukuki kılıf. Savcı efendiler kılıf uyduramıyorlar; kılıf delik, kılıf yırtık.
Kılıf uydursalar, bakın, 80 yaşındaki Sisi anne ayakta duramıyor, hâlâ
cezaevinde tutuluyor. Dün İnsan Hakları Derneği Malatya Şube Başkanı Sevgili
Gönül Öztürk gözaltına alındı. Hadi diyelim ki HDP’lilere, sendikalılara,
gazetecilere bir kılıf buldunuz; Malatya Şube Başkanı Gönül Öztürk’e ne kılıf
bulacaksınız? Dolayısıyla gözaltıların tamamı uyduruk, sahte gerekçelerle
yapılan -evet, doğru- bir seçim yatırımı mahiyetindedir.
Yedi:
Çevre. Sevgili İbrahim Kaboğlu Hocam, Hawking aramızdan ayrılmadan kısa süre
önce bir konferansta dedi ki: “Dünyanın bin beş yüz yıllık ömrü kaldı.”
Dünyanın, üzerinde yaşadığımız küreiarzın bin beş yüz yıllık ömrü kaldı, biz
hâlâ neyi tartışıyoruz? Çevre sorunu tartışıyoruz. Çevre sorunu tartışırken
Kur’an-ı Azimüşşan’dan, kutsal kitaplardan ayetikerime getirip açıklama
yapanlara ibretiâlemlik bir İslam diyalektiği söyleyeyim size. Muhammed Mustafa
Habibullah’a Kur’an nazil edilirken ilk laf neydi? “…” (x) Ya Muhammed baktı, okudu,
idrak etti, izah etti, lakin Muaviye soylu Yezid zihniyeti bunu şöyle anladı:
Sen her şeye hâkimsin, dünyada istediğini yapabilirsin diye anladı ve dünyayı
talana başladı, bu talan hâlâ devam ediyor. 
Bakınız
sevgili dostlar, iki tane dağ örneği vereyim size; birisi Cudi, birisi İda;
birisi Türkiye’nin bir ucunda, öbürü öbür ucunda. Cudi ve Şırnak halk dilinde
“Şehrinuh” diye anılır, Nuh Neciyullah’a atfen anılır. Cudi’ye atılan
bombalarla Nuh Neciyullah’ın kemikleri, varlığı, hakikati, bedeni tümden
sızladı; İda ise yağmalandı. Cudi’ye bomba, İda’ya yağma; çevre politikası bu.
Adana civarında giderken bakın, dağı sökmüş götürmüşler, yerinde dağ kalmamış.
Neymiş? Mermer bulacakmış. Ne yapacaksınız bu mermeri ya? Doğanın kendisi bir
cevher. 
Sevgili
dostlar, bitirirken özellikle şunu ifade etmek istiyorum bir Alevi olarak,
bakınız, Yunus ne diyor: 
“Yüce
dağların başında 
Salkım
salkım duran bulut,
Saçın
çözüp benim için 
Yaşın
yaşın ağlar mısın?”
Bakın,
Yunus bulutla konuşuyor. 
(Mikrofon
otomatik cihaz tarafından kapatıldı)
KEMAL
BÜLBÜL (Devamla) – Rica ediyorum Sevgili Başkan.
BAŞKAN
– Tamamlayalım lütfen.
KEMAL
BÜLBÜL (Devamla) – Pir Sultan Abdal ne diyor:
“Sordum
sarı çiçeğe 
Annen
baban var mıdır?” 
Çiçek
cevap veriyor: “Ne sorarsın be derviş, 
Anam
yer, babam yağmur.” 
Aziz
vekiller, yer gök, cümle kevnümekân, kainat canlıdır, her şey canlıdır; canlara
kıymayalım, canı katletmeyelim, çevreyi katletmeyelim. 
Sözümüz
anlayana. Hünkar Hacı Bektaş’ın şu deyimiyle bitirmek istiyorum, Hünkâr diyor
ki, Kutb-ül Ârifîn Hünkâr Hacı Bektaş: “Şu beş şey ki cinsinin en yazığıdır.
Bir: Görmeyen bir göz karşısında bir cemalin güzelliği. İki: Tok bir insana
sunulan güzel bir taam. Üç: Çorak toprağa düşen yağmur damlası. Dört: Güneşe
karşı balkığıdını sanan ışık. Ve beş: Bir ahmağa söylenmiş hakikat sözü.” 
Eyvallah!

Sevgi
ve saygılar sunuyorum. (HDP ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
20’nci
maddeyi oylarınıza sunuyorum: Kabul edenler… Kabul etmeyenler… 20’nci madde
kabul edilmiştir. 
21’inci
madde üzerinde bir önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 21’inci maddesinin ikinci fıkrasında yer alan “öngörülen”
ibaresinin “yer alan” ibaresiyle değiştirilmesini arz ve teklif ederim.
 Arslan
Kabukcuoğlu Yasin Öztürk İsmail Ok
 Eskişehir
 Denizli Balıkesir
 Enez
Kaplan Aylin Cesur İsmail Tatlıoğlu
 Tekirdağ Isparta
 Bursa 
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkan.
BAŞKAN
– Önerge üzerinde Bursa Milletvekili İsmail Tatlıoğlu. 
Buyurun
Sayın Tatlıoğlu. (İYİ PARTİ sıralarından alkışlar) 
İSMAİL
TATLIOĞLU (Bursa) – Sayın Başkan, değerli milletvekilleri; hepinizi saygıyla
selamlarım. 
Az
önceki hatipten de Meclisin uzun süredir unuttuğu bir nükte atmosferini
yaşadık. Bu nüktelerin böyle zaman zaman vücut bulmasını talep ederiz ve yer
bulmasında fayda umarız. 
Efendim,
bu maddeyle Bakanlık, riskli yapıların tespiti için lisanslandırılan kurum ve
kuruluşların faaliyetlerini denetleyebiliyor ve bu kurumlara diyor ki:
“Görevlerini yapmazlarsa idari yaptırımlar uygulanır ve cezalandırılır.” Ancak
Türkiye’de imarla ilgili ve imar dışındaki hususlarda cezaların caydırıcı
olmama gibi veya eşit uygulanmama gibi bir özelliği var. Gerçekten de hukukun
iyi uygulandığı zaman, zemin ve ülkelerde cezaların en önemli özelliği
caydırıcı olmasıdır. Esasen bu suç işleyeni cezalandırmak amacını taşımaz,
esasen bu suçu işletmeme amacını taşır. Ama bir de uygulamanın eşit olmasını
öngörür. Ama biz görüyoruz ki, Türkiye’deki uygulamalar suç işlemeyi önleyici
değil, işlenen suçu affedici. Biraz önce Cumhuriyet Halk Partisi adına konuşan
saygıdeğer konuşmacı da imarla ilgili konuşurken önce 2000 yılındaki bir aftan
söz etti yani hazine arazilerine yapılan binaların kişilere, şahıslara
verilmesinden. Af oldu. Sonra bu affı 2003’e taşıdık, sonra 2014’e taşıdık.
Şimdi biz bunu böyle yaparsak, kim bundan vazgeçer? Hiç kimse vazgeçmez. 
Bakın,
Türkiye’de son yirmi yılda vergisini zamanında ödeyen mi makbul yoksa vergisini
geciktiren mi daha kârlı? İş dünyasında öyle insanlar var ki, Maliyeye vergi
borcu bırakmamak için bankadan kredi alıp vergi borçlarını ödeyen insanlar var,
namuslu insanlar ve onurlu insanlar. Ancak biz sıklıkla, vergi borçlarını ödemeyenleri
ödüllendiriyoruz ve bunu çok sık yapıyoruz. Türkiye’de sistem suçu, bir suç
işlemeyi önleyici değil, hatta suçu cezalandırıcı da değil, suç işlemeyi teşvik
edici şekilde çalışıyor. Bakın vergiyle ilgili, imarla ilgili artık siyasal
iktidarlar -bunu AK PARTİ için, bugün AK PARTİ için, yarın başka bir parti için
söyleyebiliriz- ve inşaat sektöründe bunlara yakın firma sahipleri korkusuzca,
kanuni gereklerini yerine getirmeden işlemlerini yapabilmektedirler, hatta
satabilmektedirler. Bakın İstanbul’da Bakırköy’deki o tanesi milyon dolar olan
inşaatlara ve bunlara daha sonradan aflarla ruhsatlar verilmekte, hukukilik
kazandırılmakta. Maalesef durum budur. Dolayısıyla, Türkiye’de cezaların
caydırıcı olmaması gibi bir sorunla çok uzun süredir karşı karşıyayız. Artık
buna ciddi anlamda da inanarak hareket eden vatandaş sayımız çok azalmıştır. 
Mesele
şu değil: Mesele güzel kanunlar yazmak değil. Güzel kanunlar yazmakla güzel bir
atmosfer oluşmuyor, doğru uygulamalarla oluşuyor. Bakın, Stalin dönemi
Sovyetler Birliği Anayasası’na bakın, Stalin’siz, dönemsiz, bundan bağımsız
olarak alın, dünyanın en demokratik anayasalarından birini göreceksiniz. Tekrar
ediyorum: Stalin dönemi Sovyet Anayasası’nı alın ve bakın ve bunu bu bağımdan
kopuk olarak değerlendirin, göreceğiz ki dünyanın en demokratik anayasası. Ama
mesele, konuşurken adil değil, yaparken adil olmaktır. Bunu sağlamak
zorundayız. Bu çerçevede bu uygulamanın da bundan öncekilere benzeyeceği
düşüncesi içerisindeyiz ve Türkiye’de doğru bir atmosferin, doğru bir
uygulamanın suçu engelleyici işlemlerden geçtiğine inanıyoruz. 
Hepinize
saygılar sunarım. (İYİ PARTİ sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir. 
22’nci
madde üzerinde bir önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan Çevre Kanunu ve Bazı Kanunlarda Değişiklik Yapılması Hakkında Kanun
Teklifi’nin 22’nci maddesinin ilk fıkrasında yer alan “eklenmiştir” ibaresinin
“ilave edilmiştir” ibaresiyle değiştirilmesini arz ve teklif ederim. 
 Feridun
Bahşi İsmail Koncuk Enez Kaplan
 Antalya Adana Tekirdağ
 Tamer
Akkal Ayhan Erel Yasin Öztürk 
 Manisa Aksaray Denizli
 Arslan
Kabukcuoğlu
 Eskişehir
BAŞKAN
– Komisyon önergeye katılıyor mu?
ÇEVRE
KOMİSYONU BAŞKANI MUHAMMET BALTA (Trabzon) – Katılamıyoruz Sayın Başkanım.
BAŞKAN
– Önerge üzerinde Eskişehir Milletvekili Arslan Kabukcuoğlu.
Buyurun
Sayın Kabukcuoğlu. (İYİ PARTİ sıralarından alkışlar)
ARSLAN
KABUKCUOĞLU (Eskişehir) – Sayın Başkan, kıymetli milletvekilleri; hepinizi
saygıyla selamlıyorum.
Görüşülmekte
olan kanun maddesi üzerine İYİ PARTİ Grubu adına söz almış bulunuyorum.
Deniz
kirliliği, denizin ekosistemine zarar veren, insan sağlığını bozan, balıkçılık
da dâhil olmak üzere denizdeki faaliyetleri engelleyen, denizin kullanım
kalitesini etkileyen ve değerini azaltan madde veya enerjinin insanlar
tarafından deniz ortamına bırakılması olarak tanımlanır. 
Denizlerimizdeki
canlı yaşamın sayıca ve türce giderek azalması, kentsel, endüstriyel ve
tarımsal atıklardan kaynaklanan deniz kirliliğinin artması kıyısal yapılaşmanın
büyümesi ve aşırı avlanmanın sonucudur. 
Deniz
kirliliği doğal kaynakların sürdürülebilirliği ve insanların geleceği
bakımından büyük bir önem arz etmektedir.
Üç
tarafı denizlerle çevrili ülkemizde deniz kirliliği ve kıyılarla ilgili
sorunlar ayrı önem taşımaktadır. Sanayi, deniz taşımacılığı, şehirleşme, turizm
ve atıkların boşaltılmasıyla her geçen gün denizlerimiz daha hızlı kirlenmeye
başlamıştır. Bunun yanında, endüstriyel olarak petrol ve petrol türevlerinin
yaygın bir şekilde üretilip kullanılması, kullanım sonucu yapılan deşarjlar
denizlerin kirlenmesinde önemli rol oynar.
Denizdeki
biyolojik hayatın verimliliği ve sürekliliği, sudaki oksijen ve ısıya bağlıdır.
Deniz kirliliği sonucu denizlerin gelecekteki potansiyeli yitirilmekte, bunun
sonucu yaşam kaynakları zarar görmekte, insan sağlığı tehdit edilmekte,
balıkçılık gibi deniz faaliyetlerini etkilemekte, kullanılan deniz suyunun
kalitesi bozulmakta ve deniz canlı türleri azalmaktadır. Ayrıca akarsularımız
kirlenmekte, göllerimiz kurumaktadır. Kırk yıl önce Porsuk Çayı’ndan çıkarılan
sazan ve yayın popülasyonu meşhurdu ama günümüzde artık bunlar yok olmuştur.
Göçmen kuşlar, yaban kazları, yaban ördekleri artık uğramaz oldular. Eskiler
bilir, “toy” diye bir göçmen kuşumuz vardı, şimdi toyu gören varsa açığa
çıksın, Türkiye'ye uğramaz olmuşlardır.
Sayın
Başkan, kıymetli milletvekilleri; aramızda balığa çıkıp kofana tutabilen kaç
kişi vardır ya da kofanayı bilen, kofanayı tanıyan var mıdır? Marmara
Denizi’nde yakın zamanda yaklaşık 200 balık türü yok olmuş durumda. 
Şöyle
bir öyküden bahsedilir: Sayın Cumhurbaşkanımız torunuyla birlikte balık tutmaya
çıkmışlar. Torun sormuş: “Dedeciğim, sen küçükken büyük balık tutuyormuşsun.
Adları nelerdir?” Dedesi saymış: “Kofana, lüfer, torik, karagöz.” Torun: “Kaya
balığı tutmaz mıydınız?” Dede: “Torunum, kaya balığı ağır hareket eden bir
balıktır. Diğer balıklar daha hızlı hareket ettikleri için kaya balığı oltaya
pek gelmezdi.” Torun: “Peki, şimdi neden ben tutamıyorum dedeciğim?” Dede:
“Artık o balıklar yok da ondan.” “Dedeciğim, sen Cumhurbaşkanısın, koskoca bir
ülkeyi yönetiyorsun. Peki, denizleri kim yönetiyor?” Dede: “Tarım Bakanı ve
ben.” Torun: “Peki, neden bu büyük balıkların yok olmasına göz yumdunuz?” Dede
mahcup, susar. 
Sayın
milletvekilleri, bu ülkenin Cumhurbaşkanın torununa mahcup olmasını hangimiz
isteriz? Sizler mahcup edesiniz diye mi vekil olduk? Çevre ve şehircilikle
ilgili kanunları konuşuyoruz da Veterinerlik Kanunu ya da Tarım Bakanlığının
uhdesinde yürütülen deniz popülasyonu ne oldu, bunlardan niye bahsetmiyoruz?
Sayın
milletvekilleri, hiç kusura bakmayın, Sayın Cumhurbaşkanımızı torununa karşı
mahcup etmeye hiçbirimizin hakkı yoktur. 
Yok
olan deniz canlıları türlerinin -Tarım Bakanlığından alınarak- tekrar Çevre
Kanunu kapsamına alınması ve eski seviyesine getirilerek milletin ucuz balık
yemesinin sağlanması için gerekli kanunların bir an önce çıkartılması için
gereğinin de yapılacağını ümit eder, tüm Genel Kurulu saygıyla selamlarım. (İYİ
PARTİ sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir.
Birleşime
beş dakika ara veriyorum. 
Kapanma Saati: 00.21
ALTINCI OTURUM
Açılma Saati: 00.22
BAŞKAN: Başkan Vekili Mustafa ŞENTOP
KÂTİP
ÜYELER: Rümeysa KADAK (İstanbul), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 23’üncü Birleşiminin Altıncı Oturumunu
açıyorum.
15
sıra sayılı Kanun Teklifi’nin görüşmelerine devam ediyoruz. 
Komisyon?
Yok. 
Ertelenmiştir.

2’nci
sırada bulunan 16 sıra sayılı Kanun Teklifi ve Adalet Komisyonu Raporu’nun
görüşmelerine başlıyoruz. 
2 - Afyonkarahisar Milletvekili Ali Özkaya ve 5 Milletvekilinin Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi (2/1286) ve Adalet Komisyonu Raporu (S. Sayısı: 16)
BAŞKAN
- Komisyon? Yok. 
Ertelenmiştir.

3’üncü
sırada bulunan 13 sıra sayılı Kanun Teklifi ve Dışişleri Komisyonu Raporu’nun
görüşmelerine başlıyoruz. 
3- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ve Birleşmiş Milletler Arasında En Az Gelişmiş
Ülkeler İçin Teknoloji Bankası Kurulmasına Yönelik Anlaşmanın Onaylanmasının
Uygun Bulunduğuna Dair Kanun Teklifi (2/1247) ve Dışişleri Komisyonu Raporu (S.
Sayısı: 13)
BAŞKAN
- Komisyon? Yok. 
Ertelenmiştir.

Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 29 Kasım 2018
Perşembe günü saat 14.00’te toplanmak üzere birleşimi kapatıyorum. 
Kapanma Saati: 00.23




(x) 15 S. Sayılı Basmayazı 21/11/2018
tarihli 20’nci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




