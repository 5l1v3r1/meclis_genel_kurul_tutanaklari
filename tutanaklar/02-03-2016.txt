



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

50’nci Birleşim
2 Mart 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S.Sayısı: 119)
A) İÇİŞLERİ BAKANLIĞI
1) İçişleri Bakanlığı 2016 Yılı Merkezî
Yönetim Bütçesi
2) İçişleri Bakanlığı 2014 Yılı Merkezî
Yönetim Kesin Hesabı
B) EMNİYET GENEL MÜDÜRLÜĞÜ
1) Emniyet Genel Müdürlüğü 2016 Yılı
Merkezî Yönetim Bütçesi
2) Emniyet Genel Müdürlüğü 2014 Yılı
Merkezî Yönetim Kesin Hesabı
C) JANDARMA GENEL KOMUTANLIĞI
1) Jandarma Genel Komutanlığı 2016 Yılı
Merkezî Yönetim Bütçesi
2) Jandarma Genel Komutanlığı 2014 Yılı
Merkezî Yönetim Kesin Hesabı
Ç) KAMU DÜZENİ VE GÜVENLİĞİ MÜSTEŞARLIĞI
1) Kamu Düzeni ve Güvenliği Müsteşarlığı
2016 Yılı Merkezî Yönetim Bütçesi
2) Kamu Düzeni ve Güvenliği Müsteşarlığı
2014 Yılı Merkezî Yönetim Kesin Hesabı
D) SAHİL GÜVENLİK KOMUTANLIĞI
1) Sahil Güvenlik Komutanlığı 2016 Yılı
Merkezî Yönetim Bütçesi
2) Sahil Güvenlik Komutanlığı 2014 Yılı
Merkezî Yönetim Kesin Hesabı
E) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2016 Yılı
Merkezî Yönetim Bütçesi
2) Göç İdaresi Genel Müdürlüğü 2014 Yılı
Merkezî Yönetim Kesin Hesabı
F) SAĞLIK BAKANLIĞI
1) Sağlık Bakanlığı 2016 Yılı Merkezî
Yönetim Bütçesi
2) Sağlık Bakanlığı 2014 Yılı Merkezî
Yönetim Kesin Hesabı
G) TÜRKİYE HUDUT VE SAHİLLER SAĞLIK GENEL
MÜDÜRLÜĞÜ
1) Türkiye Hudut ve Sahiller Sağlık Genel
Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller Sağlık Genel
Müdürlüğü 2014 Yılı Merkezî Yönetim Kesin Hesabı
Ğ) TÜRKİYE İLAÇ VE TIBBİ CİHAZ KURUMU
1) Türkiye İlaç ve Tıbbi Cihaz Kurumu 2016
Yılı Merkezî Yönetim Bütçesi
2) Türkiye İlaç ve Tıbbi Cihaz Kurumu 2014
Yılı Merkezî Yönetim Kesin Hesabı
H) TÜRKİYE KAMU HASTANELERİ KURUMU
1) Türkiye Kamu Hastaneleri Kurumu 2016
Yılı Merkezî Yönetim Bütçesi
2) Türkiye Kamu Hastaneleri Kurumu 2014
Yılı Merkezî Yönetim Kesin Hesabı

I) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2016 Yılı
Merkezî Yönetim Bütçesi
2) Türkiye Halk Sağlığı Kurumu 2014 Yılı
Merkezî Yönetim Kesin Hesabı
İ) TÜRKİYE SAĞLIK ENSTİTÜLERİ BAŞKANLIĞI
1) Türkiye Sağlık Enstitüleri Başkanlığı
2016 Yılı Merkezî Yönetim Bütçesi
J) KÜLTÜR VE TURİZM BAKANLIĞI
1) Kültür ve Turizm Bakanlığı 2016 Yılı
Merkezî Yönetim Bütçesi
2) Kültür ve Turizm Bakanlığı 2014 Yılı
Merkezî Yönetim Kesin Hesabı
K) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü
2016 Yılı Merkezî Yönetim Bütçesi
2) Devlet Opera ve Balesi Genel Müdürlüğü
2014 Yılı Merkezî Yönetim Kesin Hesabı
L) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2016
Yılı Merkezî Yönetim Bütçesi
2) Devlet Tiyatroları Genel Müdürlüğü 2014
Yılı Merkezî Yönetim Kesin Hesabı
M) TÜRKİYE YAZMA ESERLER BAŞKANLIĞI
1) Türkiye Yazma Eserler Başkanlığı 2016
Yılı Merkezî Yönetim Bütçesi
2) Türkiye Yazma Eserler Başkanlığı 2014 Yılı
Merkezî Yönetim Kesin Hesabı
IV.- AÇIKLAMALAR
1.- İzmir Milletvekili Oktay Vural’ın,
sözleşme hükümlerini yerine getiremediği gerekçesiyle BENGÜ TÜRK televizyonunun
TÜRKSAT yayınından çıkarılmasına ilişkin açıklaması
2.- Ankara Milletvekili Levent Gök’ün,
iktidarın muhalif medya üzerindeki baskısının gün geçtikçe arttığına, İMC ve
BENGÜ TÜRK televizyonlarının yayından çıkarılmasının halkın haber alma hakkını
gasbetmek demek olduğuna ilişkin açıklaması
3.- Ankara Milletvekili Sırrı Süreyya
Önder’in, basın özgürlüğünün yok sayıldığına, yüzde 50 oy alan bir iktidarın
her şeyi yasakçı ve baskıcı yöntemlerle çözmeye mütemayil olmaması gerektiğine
ilişkin açıklaması
4.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
5.- İzmir Milletvekili Oktay Vural’ın,
İstanbul Milletvekili Garo Paylan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
6.- Diyarbakır Milletvekili İdris
Baluken’in, İzmir Milletvekili Oktay Vural’ın yaptığı açıklamasındaki bazı
ifadelerine ilişkin açıklaması
7.- Amasya Milletvekili Mehmet Naci
Bostancı’nın, Ankara Milletvekili Sırrı Süreyya Önder’in 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
8.- İzmir Milletvekili Oktay Vural’ın,
Ankara Milletvekili Sırrı Süreyya Önder’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
beşinci tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
9.- Diyarbakır Milletvekili İdris
Baluken’in, Sur’da düzenlenecek etkinlikte bir sıkıntı çıkmaması için Hükûmet
yetkililerinin çaba içerisinde olması gerektiğine ilişkin açıklaması
10.- Diyarbakır Milletvekili İdris
Baluken’in, Cumhurbaşkanı Başdanışmanının sarf etmiş olduğu bazı ifadelere
ilişkin açıklaması
11.- Ankara Milletvekili Levent Gök’ün,
Cumhurbaşkanının Anayasa Mahkemesi kararıyla ilgili ifadeleri nedeniyle
Türkiye’de ciddi bir kriz yaşandığına ve bu krizi giderecek makamın Hükûmet
olduğuna ilişkin açıklaması
12.- Diyarbakır Milletvekili İdris
Baluken’in, Cumhurbaşkanı Başdanışmanının sarf etmiş olduğu bazı ifadelerle
ilgili Hükûmetin Parlamentoya bilgi vermesi gerektiğine ilişkin açıklaması
13.- Diyarbakır Milletvekili İdris
Baluken’in, Cumhurbaşkanı Başdanışmanının sarf etmiş olduğu bazı ifadelerle
ilgili Başbakanın yaptığı açıklama ile Cumhurbaşkanının Anayasa Mahkemesi
kararıyla ilgili ifadeleri nedeniyle Bülent Arınç’ın yaptığı açıklamaya ilişkin
açıklaması
14.- Erzurum Milletvekili Mustafa
Ilıcalı’nın, Erzurum Milletvekili Kamil Aydın’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde MHP Grubu adına yaptığı konuşmasındaki
bazı ifadelerine ilişkin açıklaması
15.- Erzurum Milletvekili Kamil Aydın’ın,
Erzurum Milletvekili Mustafa Ilıcalı’nın yaptığı açıklamasındaki bazı
ifadelerine ilişkin açıklaması
16.- Amasya Milletvekili Mehmet Naci
Bostancı’nın, Ankara Milletvekili Levent Gök’ün yerinden sarf ettiği bazı
ifadeler ile Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
17.- İzmir Milletvekili Oktay Vural’ın,
Sağlık Bakanı Mehmet Müezzinoğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
18.- Sağlık Bakanı Mehmet Müezzinoğlu’nun,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
19.- Ankara Milletvekili Levent Gök’ün,
Sağlık Bakanı Mehmet Müezzinoğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
20.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’nun yaptığı açıklamasındaki bazı
ifadelerine ilişkin açıklaması
21.- İzmir Milletvekili Oktay Vural’ın,
İçişleri Bakanı Efkan Ala’nın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın beşinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
22.- Ankara Milletvekili Levent Gök’ün,
Sağlık Bakanı Mehmet Müezzinoğlu ve İçişleri Bakanı Efkan Ala’nın 118 sıra
sayılı 2016 Yılı Bütçe Kanunu Tasarısı ile 119 sıra sayılı 2014 Yılı Kesin
Hesap Kanunu Tasarısı’nın beşinci tur görüşmelerinde Hükûmet adına yaptıkları
konuşmalarındaki bazı ifadelerine ilişkin açıklaması
23.- İçişleri Bakanı Efkan Ala’nın, İzmir
Milletvekili Oktay Vural’ın yaptığı açıklamasındaki bazı ifadelerine ilişkin
açıklaması
24.- Sağlık Bakanı Mehmet Müezzinoğlu’nun,
Ankara Milletvekili Levent Gök’ün yaptığı açıklamasındaki bazı ifadelerine
ilişkin açıklaması
25.- Ankara Milletvekili Levent Gök’ün,
Sağlık Bakanı Mehmet Müezzinoğlu’nun yaptığı açıklamasındaki bazı ifadelerine
ilişkin açıklaması
26.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’ndan Abdülaziz Yural, Şehmuz
Dursun ve Eyüp Ergen’in kim tarafından katledildiğini ve tedavi edilen
IŞİD’çiler hakkında hangi adli sürecin işletildiğini öğrenmek istediğine
ilişkin açıklaması
V.- SATAŞMALARA İLİŞKİN KONUŞMALAR
1.- İstanbul Milletvekili Garo Paylan’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
2.- Ankara Milletvekili Sırrı Süreyya
Önder’in, Amasya Milletvekili Mehmet Naci Bostancı’nın yaptığı açıklaması
sırasında şahsına sataşması nedeniyle konuşması
3.- Ankara Milletvekili Sırrı Süreyya
Önder’in, İzmir Milletvekili Oktay Vural’ın yaptığı açıklaması sırasında
şahsına sataşması nedeniyle konuşması
4.- Osmaniye Milletvekili Ruhi Ersoy’un,
Ankara Milletvekili Sırrı Süreyya Önder’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması

5.- Diyarbakır Milletvekili İdris
Baluken’in, İstanbul Milletvekili Harun Karaca’nın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
6.- İstanbul Milletvekili Harun Karaca’nın,
Ankara Milletvekili Levent Gök’ün yerinden sarf ettiği bazı ifadeler ve
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
7.- Ankara Milletvekili Sırrı Süreyya
Önder’in, İstanbul Milletvekili Harun Karaca’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
8.- Ankara Milletvekili Levent Gök’ün,
İstanbul Milletvekili İsmet Uçma’nın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
9.- Diyarbakır Milletvekili İdris
Baluken’in, İstanbul Milletvekili İsmet Uçma’nın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde AK PARTİ Grubu adına yaptığı konuşması
sırasında şahsına sataşması nedeniyle konuşması
10.- Diyarbakır Milletvekili İdris
Baluken’in, Tokat Milletvekili Celil Göçer’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
beşinci tur görüşmelerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması
11.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
12.- Sağlık Bakanı Mehmet Müezzinoğlu’nun,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
13.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
14.- Ankara Milletvekili Levent Gök’ün,
İçişleri Bakanı Efkan Ala’nın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın beşinci tur
görüşmelerindeki soru-cevap işlemi sırasında Cumhuriyet Halk Partisine sataşması
nedeniyle konuşması
VI.- YAZILI SORULAR VE CEVAPLARI
1.- Aydın Milletvekili Metin Lütfi
Baydar’ın, İŞKUR’da iş ve meslek danışmanlığı kadrosuna kurum içi atama yoluyla
personel alımı yapılması için yürütülen çalışmalara ilişkin sorusu ve Çalışma
ve Sosyal Güvenlik Bakanı Süleyman Soylu’nun cevabı (7/1745)
2 Mart 2016 Çarşamba
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL (Kütahya)
----- 0 -----
BAŞKAN – Türkiye
Büyük Millet Meclisinin 50’nci Birleşimini açıyorum. 
Toplantı yeter
sayısı vardır, gündeme geçiyoruz. 
İyi çalışmalar
diliyorum.
Sayın
milletvekilleri, gündemimize göre 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program uyarınca
bugün beşinci tur görüşmeleri yapacağız.
Beşinci
turda, İçişleri Bakanlığı, Emniyet Genel Müdürlüğü, Jandarma Genel Komutanlığı,
Kamu Düzeni ve Güvenliği Müsteşarlığı, Sahil Güvenlik Komutanlığı, Göç İdaresi
Genel Müdürlüğü, Sağlık Bakanlığı, Türkiye Hudut ve Sahiller Sağlık Genel
Müdürlüğü, Türkiye İlaç ve Tıbbi Cihaz Kurumu, Türkiye Kamu Hastaneleri Kurumu,
Türkiye Halk Sağlığı Kurumu, Türkiye Sağlık Enstitüleri Başkanlığı, Kültür ve
Turizm Bakanlığı, Devlet Opera ve Balesi Genel Müdürlüğü, Devlet Tiyatroları
Genel Müdürlüğü, Türkiye Yazma Eserler Başkanlığı bütçe ve kesin hesapları yer
almaktadır.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (x)

A) İÇİŞLERİ BAKANLIĞI
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel Müdürlüğü
2014 Yılı Merkezî Yönetim Kesin Hesabı

F) SAĞLIK BAKANLIĞI
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
- Komisyon? Burada.
Hükûmet?
Burada.
Sayın
milletvekilleri, bilindiği gibi, turda yer alan bütçelerle ilgili soru sormak
isteyen milletvekillerinin şu anda sisteme girmeleri gerekmektedir.
Beşinci
turda grupları ve şahısları adına söz alan sayın üyelerin isimlerini okuyorum: 
Halkların
Demokratik Partisi Grubu adına, İstanbul Milletvekili Hüda Kaya, İstanbul
Milletvekili Garo Paylan, Diyarbakır Milletvekili İdris Baluken, Ankara
Milletvekili Sırrı Süreyya Önder konuşacaklardır. 
AK
PARTİ Grubu adına, İstanbul Milletvekili Hüseyin Bürge, Kilis Milletvekili
Mustafa Hilmi Dülger, Çanakkale Milletvekili Ayhan Gider, İstanbul Milletvekili
Harun Karaca, Tekirdağ Milletvekili Mustafa Yel, Uşak Milletvekili Mehmet
Altay, Samsun Milletvekili Orhan Kırcalı, Karaman Milletvekili Recep Şeker,
Afyonkarahisar Milletvekili Hatice Dudu Özkal, Kilis Milletvekili Reşit Polat,
İstanbul Milletvekili Mehmet Ali Pulcu, İstanbul Milletvekili Erkan Kandemir,
İstanbul Milletvekili İsmet Uçma, Mardin Milletvekili Ceyda Bölünmez Çankırı,
Muğla Milletvekili Hasan Özyer ve Sakarya Milletvekili Mustafa İsen
konuşacaklardır. 
Cumhuriyet
Halk Partisi Grubu adına ise Tunceli Milletvekili Gürsel Erol, Bartın
Milletvekili Muhammet Rıza Yalçınkaya, Sakarya Milletvekili Engin Özkoç, İstanbul
Milletvekili Şafak Pavey, Mersin Milletvekili Aytuğ Atıcı, Bursa Milletvekili
Ceyhun İrgil, Bursa Milletvekili Erkan Aydın, İzmir Milletvekili Ali Yiğit,
Mersin Milletvekili Hüseyin Çamak, Mersin Milletvekili Durmuş Fikri Sağlar ve
Antalya Milletvekili Devrim Kök konuşacaklardır.
Milliyetçi
Hareket Partisi Grubu adına, Isparta Milletvekili Nuri Okutan, Muğla
Milletvekili Mehmet Erdoğan, Antalya Milletvekili Ahmet Selim Yurdakul ve
Erzurum Milletvekili Kamil Aydın konuşacaklardır. 
Şahısları
adına ise, lehte olmak üzere Tokat Milletvekili Celil Göçer, aleyhte olmak
üzere Kars Milletvekili Sayın Ayhan Bilgen konuşacaklardır.
Sayın
Oktay Vural, sisteme girmişsiniz, buyurun.
OKTAY
VURAL (İzmir) – Kısa arzım olacak efendim.
BAŞKAN
– Buyurun.
IV.- AÇIKLAMALAR
1.- İzmir Milletvekili Oktay Vural’ın,
sözleşme hükümlerini yerine getiremediği gerekçesiyle BENGÜ TÜRK televizyonunun
TÜRKSAT yayınından çıkarılmasına ilişkin açıklaması
OKTAY
VURAL (İzmir) – Teşekkür ederim Sayın Başkan.
Ben
bir konuyu arz etmek istiyorum. Türk milletinin birlik ve bütünlüğünü korumayı,
millî ve manevi değerleri yüceltmeyi, millî terbiye esaslarına ve aile
değerlerine dayalı bir yayın politikası yapmayı düstur edinmiş Bengü Türk
televizyonu, maalesef, TÜRKSAT’tan, sözleşme hükümlerini yerine getiremediği
gerekçesiyle indirilmiştir. Gerçekten sorumlu bir yayıncılık yapan Bengü Türk
televizyonunun TÜRKSAT’tan yayın yapmaması üzerine, vatandaşlarımızın çok
önemli bir kısmı bu konuda tepkilerini dile getirmiştir. 
Aslında
karşılaştığımız nokta tipik olarak şunu ortaya koymaktadır ki, maalesef,
besleme yayınlar olmadığı müddetçe televizyonların yayın yapması mümkün değil.
Bir yayını yapabilmek için ya yandaş ya candaş ya da havuza sahip olmak
gerekiyor. Maalesef, bu televizyonlara reklam vermek isteyen iş adamları
takibata uğrayabiliyor, tereddüt edebiliyor. Muhalif, bu değerlere sahip bir
televizyona ve bu konuda da Hükûmeti eleştirmekten korkmayan bir televizyona
reklam verme konusunda, iş adamlarının, mevcut siyasi iklim dikkate alınarak bu
konuda reklam vermekten imtina etmesi, reklam vermeye yeltenenlerin takibata
uğraması, maalesef, bu televizyonların yayınlarını sürdürebilmesini temin
edecek bir iklim oluşturmayı, gerçekten, çok zorlaştırıyor. Umarım bir an önce
bu sorunları aşarlar. 
Ama,
gerçekten, bu baskılar, bu iklim, bu medyayı bir politik pazarlama aracı olarak
Hükûmetin sürekli olarak “havuç-sopa” yöntemiyle yönlendirmek istemesi,
açıkçası, medya özgürlüğünün rahatlıkla yapılabilmesini, kullanabilmesini çok
zorlaştırıyor. Bütün bunlara rağmen bunları aşacağına ve tekrar aziz Türk
milletiyle buluşacağına inanıyorum. 
Ben,
bunları, yüce Meclise arz etmek istedim.
Teşekkür
ederim Sayın Başkan.
BAŞKAN
– Ben de teşekkür ederim Sayın Vural.
Sayın
Gök…
2.- Ankara Milletvekili Levent Gök’ün, iktidarın
muhalif medya üzerindeki baskısının gün geçtikçe arttığına, İMC ve BENGÜ TÜRK
televizyonlarının yayından çıkarılmasının halkın haber alma hakkını gasbetmek
demek olduğuna ilişkin açıklaması
LEVENT
GÖK (Ankara) – Sayın Başkan, ben de teşekkür ederim.
Sayın
Başkan, gerçekten, iktidarın, muhalif medya üzerindeki baskısı gün geçtikçe
artıyor. Önceki gün de İMC televizyonunun aynı şekilde devre dışı bırakılması,
dün de Bengü televizyonunun yayından çıkarılması, gerçekten, bu ülkedeki haber
alma hakkı ve gazetecilik ya da televizyonculuk yapma hakkının gasbedilmesi
sonucunu doğuracak bu uygulamalarla iktidar partisinin özellikle bu süreç
içerisinde göstermiş olduğu tutum, Türkiye’deki demokratik ortamın, hak ve
hürriyetlerin daha da fazla gelişmesine, temel hak ve hürriyetlerin
gözetilmesine hiçbir şekilde katkı sağlayamayacağı gibi halkın haber alma
hakkına da ağır bir gasptır. 
Geçtiğimiz
aylar içerisinde bir kısım televizyon kanallarına da kayyum tayin edildi.
Kayyumun görevi, aldığı kuruluşu ya da şirketi bulunduğu konumdan daha iyiye
götürmektir. Yani kayyum atandığı zaman, bir şirket ya da kuruluşun iyi
yönetilmediğine ama kendisi atandığı takdirde daha iyi yönetileceğine ilişkin
bir düşünceyle atanır. Ama görülüyor ki atanan kayyumlar, daha önceki televizyon
şirketlerine atanan kayyumlar bu televizyon kanallarını daha iyiye
götürmedikleri gibi, kapatma noktasına gelmişlerdir. Önceki gün İMC
televizyonu, dün de Bengü televizyonu yani iktidara yandaş olmayan bütün
televizyon kanallarının kapatılmasıyla Türkiye’de bir tek seslilik arzu
ediliyor. Tabii, bu tek sesliliğin en büyük öncülerinden bir tanesi de TRT.
TRT, yaptığı yayınlarla… Elektrikten herkesin ödediği payla gelirini sağlayan
TRT’nin son beş yılda yandaşlarına 1,8 milyar lira dağıttığını belgelendirmiş
bulunuyoruz. Şimdi, böyle bir anlayış kabul edilebilir mi Sayın Başkan? Yani
bir yandan tek sesli TRT ve havuz medyası, bir yandan da muhalif bütün
kanalların kapatılması. Bu, Türkiye demokrasisine ağır bir darbedir. Bunları
kabul etmiyoruz ve Türkiye'nin normalleşme ve gelişmesine de katkı
sağlamayacağını düşünüyoruz. Bu görüşlerimi ben de açık yüreklilikle ifade
etmek istiyorum.
Teşekkür
ederim. 
BAŞKAN
– Teşekkür ederim Sayın Gök. 
SIRRI
SÜREYYA ÖNDER (Ankara) – Sayın Başkan…
BAŞKAN
– Söz talebiniz mi var Sayın Önder?
SIRRI
SÜREYYA ÖNDER (Ankara) – Herkes konuştu, biz de bir şey söyleyelim. 
BAŞKAN
– Sisteme girer misiniz lütfen.
SIRRI
SÜREYYA ÖNDER (Ankara) – Siz oradan açın Başkanım.
BAŞKAN
– “Gözlük” diyorsunuz ha?
SIRRI
SÜREYYA ÖNDER (Ankara) – Gözlüğüm yok, siz oradan açabilirsiniz.
BAŞKAN
– “Yaş ilerledi.” diyorsunuz Sayın Önder ha, “Görmüyorum.” Hepimiz öyle. 
SIRRI
SÜREYYA ÖNDER (Ankara) – “Ölürse ten ölür, canlar ölesi değil.”
BAŞKAN
– Öncelikle “Geçmiş olsun.” diyorum bütün iyi dileklerimle. 
Buyurun
Sayın Önder. 
3.- Ankara Milletvekili Sırrı Süreyya
Önder’in, basın özgürlüğünün yok sayıldığına, yüzde 50 oy alan bir iktidarın
her şeyi yasakçı ve baskıcı yöntemlerle çözmeye mütemayil olmaması gerektiğine
ilişkin açıklaması
SIRRI
SÜREYYA ÖNDER (Ankara) – Teşekkür ederim Sayın Başkanım.
“Ölürse
ten ölür, canlar ölesi değil.” demiş Yunus Emre. Onun için, yaşlılık, iyi
yaşlanma tasavvufta cennet alameti olarak değerlendirilir.
BAŞKAN
– Elbette… Şikâyetim yok hiç.
SIRRI
SÜREYYA ÖNDER (Ankara) – “Huysuz ihtiyar” tanımına girenler de cehennem alameti
olarak adlandırılır. İnşallah, hep birlikte bilge bir yaşlanma nasip olur
hepimize.
BAŞKAN
– İnşallah… Teşekkürler.
Buyurun.
SIRRI
SÜREYYA ÖNDER (Ankara) – Sayın Başkan, basın özgürlüğü, basın özgürlüğünün
kısıtlanması -artık kısıtlanması da demeyelim- yok sayılmasının, sesini
duyuramayan, sesini duyurmak isteyip duyuramayan mazlumlar açısından artık
hiçbir kıymeti kalmamıştır, mülgadır. Kapatılan, engellenen bütün
televizyonlar, kovuşturmaya, soruşturmaya uğrayan bütün gazeteciler, bundan
murat edilen sonucu doğurmayacak uygulamalara maruz kalmış olurlar. Yani siz
toplumun haber alma hakkını gelinen çağda engellemeye çalışırsanız, hiçbir
kalibresi olmayan, kerameti kendinden bile menkul olmayan ve ne yazık ki
izlenmeyen -eldeki veriler ışığında- televizyon kanallarınızda, okunmayan
gazetelerinizde söylediğiniz, nadiren de olsa, doğru şeylerin de davulcunun ses
çıkarması misali arada kaynaması sonucunu doğurur.
Birincisi,
buradan başlamamızın sebebi, rasyonel değildir ama Allah bir insanın canını
almadan aklını alırmış. Bu iktidar siyasi ömrünü doldurdu çünkü yüzde 50 oy
almış bir iktidarın öz güveninden zerreyimiskal eser yok. Yüzde 50 oy almış bir
iktidar bu kadar yasakçı, bu kadar baskıcı, bu kadar her şeyi hot zot yöntemleriyle
çözmeye mütemayil olmasa gerek. 
Onun
için, biz de basın özgürlüğünden doğan mahzurların giderilmesinin yolunun daha
fazla basın özgürlüğü olduğunu düşünüyoruz. Yasaklar böler; hürriyetler
birleştirir, bütünleştirir.
Teşekkür
ederim.
BAŞKAN
– Teşekkür ederim Sayın Önder.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK ENSTİTÜLERİ
BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi görüşmelere başlıyoruz.
İlk
olarak Halkların Demokratik Partisi Grubu adına konuşmacıları dinleyeceğiz.
Birinci
konuşmacı İstanbul Milletvekili Sayın Hüda Kaya.
Buyurun
Sayın Kaya. (HDP sıralarından alkışlar) 
HDP
GRUBU ADINA HÜDA KAYA (İstanbul) – Sayın Başkan, değerli milletvekilleri; bugün
HDP Grubu adına 2016 Yılı Bütçe Kanunu Tasarısı’nın İçişleri Bakanlığı bütçesi
üzerine grubumuzun görüş ve önerilerini sunmak üzere söz almış bulunuyorum ve
hepinizi saygıyla selamlıyorum. 
Konu
İçişleri Bakanlığı mevzusu olunca, tabii ki içinde yaşadığımız ülkenin
gerçekleri de göz önünde olunca pek iç açıcı bir konuşma bekleyemiyoruz, yapamıyoruz
istesek de. 
Değerli
milletvekilleri, bugün 2 Mart. On iki yıl önce bugün, yine bu Meclisin çatısı
altında yaşanan bir utanç sahnesini anarak konuşmama başlamak istiyorum. 2 Mart
1994’te yapılan Meclis oylamasıyla DEP milletvekilleri Orhan Doğan, Hatip
Dicle, Leyla Zana, Ahmet Türk, Sırrı Sakık ve bağımsız milletvekili Mahmut
Alınak’ın dokunulmazlıklarının kaldırılmasına karar verildiği bir gün ve bu
vekiller 17 Mart 1994’te tutuklanarak cezaevine konuldular. 16 Haziran 1994
tarihinde ise Anayasa Mahkemesi tarafından bu parti kapatılmış oldu. Şimdi yıl
2016 ve Anayasa ve Adalet Karma Komisyonunda bekleyen 500’e yakın fezleke
dosyası var ve bunun yarısından fazlası da HDP vekillerine ait. Türkiye Büyük
Millet Meclisi Başkan Vekili ve HDP İstanbul Milletvekili Sayın Pervin Buldan;
eş genel başkanlarımız Sayın Selahattin Demirtaş ve Sayın Figen Yüksekdağ;
Batman Milletvekilimiz Ayşe Acar Başaran; Van vekillerimiz Tuğba Hezer, Lezgin
Botan, Nadir Yıldırım, Adem Geveri; HDP Şırnak vekillerimiz Ferhat Encu, Leyla
Birlik; Diyarbakır vekillerimiz Altan Tan, İmam Taşçıer, Nursel Aydoğan; Mardin
Vekilimiz Gülser Yıldırım; CHP Bilecik Milletvekili Yaşar Tüzün; İstanbul
Vekili Eren Erdem’in yasama dokunulmazlığının kaldırılması hakkında Başbakanlık
tezkereleri TBMM Anayasa ve Adalet Karma Komisyonuna sevk edilmiş
bulunmaktadır. Aradan geçen bunca yıl içerisinde 2016 Türkiyesi’ndeki manzara
hâlâ budur. 
“Türkiye
asla 1990’lara dönmez.” diyenlerin ve “28 Şubat bin yıl sürmedi.” diyenlerin
vicdanına bir kez daha seslenmek istiyorum. Ne kadar vahim ve ne kadar yasakçı
bir politika içinde olduğumuz çok aşikâr. Evet, “28 Şubat bin yıl sürdü mü,
sürmedi mi?” derken, bu vesileyle 28 Şubatın o kanlı vahşet sürecinde
acımasızca katledilenlerden biri olan sevgili dostum, arkadaşım Konca Kuriş’i
rahmetle anıyorum, fotoğrafta gördüğünüz kadın arkadaşımız. Yine o dönemlerin
gadrine uğramış, on beş yirmi yıldan fazladır hapislerde unutulan Müslüman ve
siyasi bütün mahkûmları da burada saygıyla hatırlıyorum, anıyorum.
Bu
ülkenin yöneticileri bir gecede kararnameler çıkartarak, binlerce memuru, savcıyı,
gazeteciyi işinden ederek kendi evlatlarını kurtarmaya devam ederken on dört
yıllık iktidarları sürecinde gariban halkın evlatları için parmaklarını bile
kıpırdatmadılar. Bilakis, şu an hapishaneler yoksul, gariban halkın
evlatlarıyla rekor derecede dolmuş durumda. 
Darbeler
ve zulümler döneminin izleri her boyutuyla temizlenmeden “28 Şubatlar bitti.”
diyemez kimse. Dün de yasaklar, baskılar, zulümler, vahşetler ve tehditler yine
bu sistem tarafından yapılıyordu ve yine onun beslemesi yandaş medyayla da,
yaptıkları zulümler, hakikatler çarpıtılarak ve inanılmaz yalanlarla gerçekler
halktan saklanıyordu; dün de gerçekleri topluma ulaştırmaya, haykırmaya
çalışanlar yalanlarla hapsediliyor, tehdit ediliyor, katlediliyordu; bugün de
zulümler, katliamlar, infazlar dünden daha şiddetli bir şekilde devam
etmektedir. 
Bu
gerçekleri söylüyorum diye, yanlışları, yalanları, zulümleri buradan her
fırsatta ortaya koymaya devam ediyorum diye, yıllardır, ağza alınmayacak
şekilde, troller, köşeleri kapmış tetikçiler hâlâ şahsıma saldırmaya devam
ediyorlar. Bu hakaret ve tehdit, hedef göstermelerden bazıları şurada. Burada
sadece yalanları ifşa ediyoruz, zulümleri ortaya koyuyoruz, belgelendiriyoruz,
açıklıyoruz diye gösterilen, yapılan manşetlerden “Utanmaz Kadın” manşetleriyle
yandaş medya, tetikçi medya hâlâ şahsımı hedef göstermeye devam ediyor. 
Sayın
milletvekilleri, yıllar içerisinde Bakanlığın, Emniyet Genel Müdürlüğünün ve
Jandarma Genel Komutanlığının bütçelerinin sürekli arttırıldığı ve yanı sıra,
gerçekleşen bütçelerinin de ayrılan bütçelerini aştığı görülmektedir. İçişleri
Bakanlığı ve bağlı 5 kuruluşun 2016 yılı toplam ödeneği 35 milyardır. Göç
İdaresi Genel Müdürlüğü dışında tutulacak olursa, Bakanlık ve bağlı
kuruluşların kamu düzeni ve güvenlik hizmetleri ödeneği 29 milyardır. Bu rakam,
Çalışma ve Sosyal Güvenlik Bakanlığı, Hazine Müsteşarlığı, Millî Eğitim ve
Maliye Bakanlığı hariç, ayrı ayrı 46 genel bütçeli kurumun bütçesinden daha fazladır.
2016 Millî Eğitim Bakanlığı bütçesinin millî gelire oranı yüzde 3,46’dır.
Ekonomik Kalkınma ve İşbirliği Örgütü ülkelerinde ise eğitim bütçesinin millî
gelir içindeki payı ortalama olarak yüzde 6 civarındadır. Ayrıca, Millî
Eğitimin geçmiş yıllarda gerçekleşen bütçesi ayrılan bütçelerin altında
kalmıştır. Bu durumu daha iyi mukayese etmek için öğretmen atamalarına bakmak
bile yeterlidir. TÜRK EĞİTİM-SEN verisine göre, 2015 yılında 16 ilin
verilerinde ücretli öğretmen sayısının 71.960 olduğu bir ülkede 52 bin öğretmen
atanıyorsa artık sosyal devlet değil, polis devleti olduğumuzun bir
göstergesidir. 
Gençlik
potansiyeli en güçlü olan bir ülke olarak öğretmenden fazla güvenlik elemanları
ve polis alımı yaparsanız, bu gençlik potansiyeliyle, hiç kusura bakmayın,
“Dindar gençlik istiyoruz.” derken mafya bozuntuları cennetine dönüştürürsünüz
ülkeyi. Aslına bu, iddiadan da öte, dönüştürülmüş durumdadır. Öyle bir ülkeye
dönüştük ki barış için, yaşam için iki kelime açıklama yapmaya çalışanlara
gazla, bombalarla müdahale edilirken, iki kelime açıklama yaptırılmazken,
hapislere gönderilip işlerinden atılıyorken “Size kan banyosu yaptıracağız.”
diye ortalıkta vahşet naraları atanlara meydanlar açılıyor, mitingler
yaptırılıyor ve bu ülkenin Cumhurbaşkanı, bir kahramanmışçasına, birlikte bu
mafya bozuntusuyla davetlere katılıyor ve pozlar veriyor. 
Bunu
neden söylüyorum? Devletin en az 2023 yılına kadar güvenlikçi, polis gücüne
dayanan bir politika hedeflediğini Emniyet Genel Müdürlüğünün 2023 yılına
kadarki stratejik planına bakınca anlıyoruz. Buna göre, 2023 yılına kadar
alınacak polis sayısının her yıl 11.550 ile 16.600 arasında olması
öngörülmektedir. Emniyet Genel Müdürlüğünün bütçesinin yüzde 69,6’sı yani 14
milyar Türk lirası personel giderlerine gidiyor yani bu oranın tekabül ettiği
rakam polis maaşlarına ödenen payı ifade etmektedir. Polis maaşları, Orman ve
Su İşleri, Adalet, Gençlik ve Spor, İçişleri; Bilim, Sanayi ve Teknoloji,
Sağlık, Kültür ve Turizm, Dışişleri, Kalkınma, Enerji ve Tabii Kaynaklar, Ekonomi,
Çevre ve Şehircilik, Gümrük ve Ticaret, Avrupa Birliği olmak üzere 14
bakanlığın bütçesinden daha fazladır. Ağırlıklı olarak şimdilerde 4,5 milyona
varan mültecilerle ilgili çalışma yürüten Göç İdaresi Genel Müdürlüğü
bütçesinin 52 katıdır. Küresel depresyon içinde 2015’te Brezilya reali ve Güney
Afrika randından sonra dolar karşısında en çok değer kaybeden üçüncü ulusal
para birimi Türk lirasını korumak için yatırımları destekleyecek, sanayideki
maliyeti düşürebilecek, kadın ve genç işsizliğini istihdama çevirebilecek
Kalkınma Bakanlığının bütçesinin ise 7 katıdır, Sağlık Bakanlığının ise 3,5
katı bir bütçedir. Bakanlığın güvenlikle ilgili faaliyet alanlarının diğer
faaliyet alanlarının önüne geçtiğini ben de herkes de biliyor ama İçişleri
Bakanlığının 2014 Faaliyet Raporu da bunu teyit ediyor. Bunun kıyasını artırmak
mümkün arkadaşlar.
Dolmabahçe
mutabakatının bizzat Hükûmet tarafından yok sayılması, gelinen aşamada çok ağır
sonuçlar doğurmuş bulunmaktadır. Kürt meselesinin çözümü için sivil bir perspektiften
bakan ve Hükûmetin akıldaneliğini yapan kurum, İspanya, İrlanda, İsveç gibi
işleyen demokrasi modelleriyle yönetilen ülkeleri değil de Sri Lanka,
Endonezya, Filipinler, Güney Afrika Cumhuriyeti, Kolombiya gibi kusurlu
demokrasi örnekleri mevcut ülkelerin raporlarından yola çıkarak rapor
hazırlamıştır. Sürecin samimiyetsizliği bu topluma tarihsel bir tekerrürü,
acıyı tekrar ettirmektedir. 
Burada
1990’lar ve günümüz verileriyle ilgili çok ciddi örnekler ve kıyaslamalar var.
Mesela bir tanesi, 1990’lar denilince akla ilk gelen kelimelerden biri olan
faili meçhullerin sayısı 1995’te 908’di. Bunlara sadece doğudaki cinayetler
değil, Türkiye’yi sarsan Uğur Mumcu, Bahriye Üçok, Çetin Emeç gibi batıda
işlenmiş cinayetler de dâhildi. Türkiye’yi, başta “Yaşam hakkının ihlali”
başlığında olmak üzere AİHM suçlu buldu. Türkiye’yi, başvurularda, yüksek
miktarda tazminat ödemeye mahkûm etmişti. 
2015’te
ise Suruç katliamında 33, Zergele’de 8, Ankara katliamında 100 olmak üzere 141
kişi yaşamını yitirdi, 116 kişi protesto gösterilerinde asker ve polis
infazlarıyla yaşamını yitirdi. 1990’larda rastgele ateş açarak gerçekleşen
sivil ölümleri… 3 Nisan 2015’te iç güvenlik yasasının onaylanmasından bu yana
polis ve askerlerin, bilerek, isteyerek, yasanın zırhına bürünerek adam
öldürmesini meşru kılmıştır. 1990’ların zorla köy boşaltmaları, Meclis
araştırma komisyonu raporlarına göre mücavir alanda ve mücavir alan dışı
bölgede boşaltılan yerleşim birimi sayısı 3.428 olarak yansımış, yaklaşık 500
bin insan zorla yerinden ettirilmiştir. 
Şimdi
ise 7 kentin 21 ilçesinde en az 1 milyon 377 bin insanın doğrudan olumsuz
etkilendiği, sokağa çıkma yasaklarının ilan edildiği tüm bu il ve ilçelerde, en
ağır insanlık ve savaş suçlarının yanında, kentler yüzde 80-90 oranında zorla
boşalttırılmış, yüz binlerce insan yaşam alanlarını terk ederek göçmek zorunda
kalmıştır. 1990’lı yıllarda, neredeyse çevresindeki tüm köylerin yakılması
sonucu göç etmek zorunda kalan yurttaşların yerleşmesiyle birlikte nüfusu 120
bini bulan Cizre’de, son iki aylık süreçte yaklaşık 100 bin insan yeniden
yaşadığı mahalleleri terk etmek zorunda kaldı. Önemli bir kısmı yerle bir
edilerek yakılmış, yıkılmış ve sağlam, kullanılabilir tek bir yapının
kalmadığı, tüm alt ve üst yapısının çöktüğü Cizre, insanların bir daha dönüp
yaşayamayacağı, hayalet bir kente dönüştü. Yine, benzer şekilde, Sur, Silvan,
İdil, Silopi, Nusaybin, Derik ve birçok ilçede, insanlara, yarım saat
içerisinde evlerini, kentlerini terk etmedikleri takdirde, evlerin, içinde
yaşayan insanlarla birlikte yıkılıp yakılacağı tehditleri yapılmıştır,
yapılmaya devam ediyor.
Özellikle
nüfusu 65-75 bin arasında değişen ve aynı zamanda Diyarbakır’ın ticaret ve
turizm merkezi olan Sur’da üç ayı aşkın bir zamandır devam eden sokağa çıkma
yasağı ve ağır bombardıman sonucu 60 binin üzerinde insan buradan göç etmek
zorunda kalmıştır. 
2016
yılında, yine dünya tarihine vahşet bodrumları olarak geçecek bir zulme soyundu
bu devlet. Cizre’de, sokağa çıkma yasağının kırk birinci gününden itibaren
ilçede toplu katliamlar gerçekleşti. Sokağa çıkma yasaklarında, yüzleri kapalı,
Türkçe ve Kürtçe konuşanların dışında, Arapça ve farklı dilde konuşan, tekbir
getiren, duvarların üzerine “Kurtun dişine kan değdi.”, “Korkun.”, “Türk’sen
övün, değilsen itaat et.”, “Kanımız aksa da zafer İslam’ın.” “Esedullah timleri
burada.” yazan esedullah timleri, JÖH’ler, PÖH’ler eliyle gerçekleştirilmeye
devam ediliyor ve bu vahşet operasyonlarına katılanlara yirmi dört maaş
ikramiye veriliyor.
Bu
bölgelerde, bazı komutan ve polislerin bizzat ifade ettiği gibi, güvenlik
güçlerinden bile üstün yetkilerle donatılan, askerî ve Emniyet mekanizmalarına
değil de, paralel bir yapı olduğu çok aşikâr olan ve direkt saraya bağlı olduğu
görülen bu şaibeli birliklerin ödenekleri İçişleri Bakanlığı bütçesine dâhil
midir veya Cumhurbaşkanlığı örtülü ödenekleri kapsamında mıdır?
Halkın
seçilmişleri olan belediye başkanları, meclis üyeleri, tutuklanıp görevlerinden
alınmışlar ve hâlâ bu operasyon, dün de dâhil olmak üzere devam ediyor.
Türkiye'nin ilk başörtülü HDP Erciş Belediye Eş Başkanı Diba Keskin… “28 Şubat
bitti.” diyenlere bir kez daha gösteriyorum. İlk başörtülü Belediye Eş
Başkanımızdır Erciş Belediye Başkanı, şu anda Sincan’da hapiste, görevden
alınmış durumdadır, “28 Şubat bitti.” diyenlerin elleriyle gerçekleştirilmiştir.

Yerel
yönetimlere ilişkin yasalar ve Siyasi Partiler Kanunu yerel yönetimlerde
kadın-erkek eşit temsiliyeti olan belediye eş başkanlığını tanımadığı hâlde,
Batman, Edremit, Erciş, Hakkâri, İkiköprü, Karaçoban, Silvan, Sur, Yenişehir,
Derik, Şırnak, Yüksekova Belediyelerinde eş başkanlardan her ikisi de siyasi
operasyonlara hedef olmuş, 17 belediye eş başkanı tutuklanmış, 16’sı kadın
olmak üzere 26 belediye eş başkanı görevden alınmıştır. 
Kanal
kanal dolaşıp, “millî irade” deyip konuşmaya her akşam devam ediyorlar. “Yüzde
50 oy aldık.” diye öyle bir hâle getirildi ki ülke artık, yüzde 50’ye sebep
olduğu düşünülen lider, söz edilemez, eleştirilemez ve kutsanır bir hâle
getirildi. Millî iradeye gerçekten saygı duysaydınız, 7 Haziran sürecini
dinamitlemezdiniz ve 1 Kasıma bu halkı mecbur bırakmazdınız. Millî iradeye
saygı duysaydınız, yüzde 80, yüzde 90’larda sizi değil de bir başka partiyi
tercih eden bir halkın yuvalarını başlarına yıkmazdınız; büyük küçük demeden
bir halkı sizi seçmedi diye katletme, çökertme planları yapmazdınız; özgür
iradeleriyle sizleri seçmediler diye 3 aylık bebeklerini bile “terörist” diye
itham etmezdiniz. 
Yine
çağrıda bulunuyorum arkadaşlar: Gerçekten millî iradeye saygımız varsa,
şehirlerini harabeye çevirdiğimiz halklara soralım ve cevabını alalım, ne
diyorlarsa hepimiz kabul edelim ama ne mümkün. “Ya istikrar ya kaos.” dediniz
ve ülkeyi bu hâle getirdiniz. Yok efendim, önce silahlar betona gömülecekmiş!
Allah’tan korkmaya davet ediyorum. En doğal hakları gasbedilen, zulmedilen,
hayatları zindana döndürülen bir halkla konuşabilmek için önce zayıf ve ezilen
taraf değil, güçlü ve zalim olan taraf adım atmalıdır ki ezilen taraf bir zerre
kendini güvende hissedebilsin. 
Bu
arada, MAZLUMDER’in Filistinli Siyasi Tutsaklar Raporu’nu okudum fakat onunla
ilgili bölümlere giremiyorum vakit probleminden dolayı. Merak edenler ona bir
göz atabilirler. Türkiye’de bugün, başta Cizre ve Sur olmak üzere, orada
uygulanan, işte “‘Teslim ol’ çağrıları yapıyoruz, teslim olmanın şartlarını
ortaya koyuyoruz.” diye bir vahşet politikası yürütülürken yapılan bu
politikanın İsrail’in Filistin halkına yaptığı zulümlerle motamot, nasıl da
aynıştığını görebilirsiniz.
(Mikrofon
otomatik cihaz tarafından kapatıldı)
HÜDA
KAYA (Devamla) – Bir dakika rica ediyorum. 
BAŞKAN
– Sayın Kaya, teşekkür ederim. 
HÜDA
KAYA (Devamla) – Hemen toparlamak üzere, rica ediyorum. 
BAŞKAN
– Ek süre veremeyeceğim Sayın Kaya. 
GARO
PAYLAN (İstanbul) – Ben bir dakikamı veriyorum. 
HÜDA
KAYA (Devamla) – Bir dakika, tamamlayayım.
İDRİS
BALUKEN (Diyarbakır) – Garo Bey’in süresinden bir dakika verebilirsiniz. 
BAŞKAN
– Garo Bey’den… Peki, tamam, bir dakika. 
HÜDA
KAYA (Devamla) – Evet, tekrar soruyorum size Sayın Bakan ve sayın
milletvekilleri: Halkının sağ olanına da ölü olanına da zulmeden bir devlete bu
halk nasıl güvenecek? 
Gördüğünüz
üzere, nasıl ki geçtiğimiz senelerin bütçesi savaşa ayrılmışsa Hükûmetin yıl
içindeki açıklamalarından ve savunma ile güvenliğe ayrılan paylardan hareketle
denilebilir ki 2016 bütçesi de bir savaş bütçesidir. 
Sayın
vekiller, toplumsal barış kalemleri yani eğitim, sağlık, ulaşım gibi alanlara,
topluma, barışa ayırmadığınız bütçenin 10 kat fazlasını savaşa, güvenlik
politikalarına, askere, polise, orduya lütfen harcamayın. Çatışmasız, kansız ve
ölümsüz, eşit ve onurlu, hak ve adalet çerçevesinde bir çözüm istiyoruz. Tekrar
ediyorum, bu hiç zor değil. Barışın yolu, her zaman en kolay ve en masrafsız
olandır. Sözlerin en güzeli barışla olandır. En güzel eylem barış için olandır.
Biz barışı yaşamak ve barışı yaşatmak için, barışa yakışan her türlü eylemle
direnmeye, mücadeleye ve konuşmaya devam edeceğiz. 
Saygıyla
selamlıyorum. (HDP sıralarından alkışlar)
BAŞKAN
– Teşekkür ederim Sayın Kaya. 
Halkların
Demokratik Partisi Grubu adına ikinci olarak İstanbul Milletvekili Sayın Garo
Paylan konuşacaktır.
Buyurunuz
Sayın Paylan. (HDP sıralarından alkışlar)
Süreniz
on dokuz dakikadır.
HDP
GRUBU ADINA GARO PAYLAN (İstanbul) – On dokuz dakika, tamam.
Sayın
Başkan, değerli milletvekilleri; hepinizi saygıyla selamlıyorum.
Bakın,
Sayın Bakan, bütçe bir ülkenin vicdanıdır ve burada, aslında vicdanımızı
görüşüyoruz. Yani, ülkede tüyü bitmemiş yetimin vergilerini topluyoruz ve
özellikle de fakirlerden vergileri topluyoruz -zenginler vergi vermiyor- 500
küsur milyar TL topluyoruz ve bu parayı nasıl harcayacağımıza karar vereceğiz.
Bu parayı neye harcayacağız? Barışa mı, bir arada yaşama iradesine mi, eşitliğe
mi -hayatın her alanında eşitliğe mi- harcayacağımıza yoksa savaşa, tanka,
tüfeğe, acıya mı harcayacağımıza karar veriyoruz burada. 
Maalesef
ve maalesef, tekrar, kötülüğün sıradanlaştığı günlerden geçiyoruz. Türkiye
tarihinde ve bölge tarihinde defalarca bu karanlık dehlizlere girildi ve
çıkıldı. Her seferinde bölge halkları acılar çektiler ama muktedirler hep
parmağıyla işaret ettiler: “Hain var içeride, iç mihrak var, dış mihrak var,
üzerimizde oyunlar oynanıyor.” 
Vallahi,
sözüm Meclisten dışarı; dedemin lafıydı diye söylüyorum: “Eşek olana semer
vuran çok olur.” Biz hata yaparsak, biz iç barışımızı tesis edemezsek, biz
kardeşlik hukukunu, bir arada yaşama hukukunu tesis edemezsek içeride de
dışarıda da tıpkı Suriye’de olduğu gibi… Suriye’ye şimdi bugün gömlek biçenler,
fistan biçenler Suriyeliler değil. Maalesef, Suriye’ye Türkiye fistan biçmeye
kalktı, İran kalktı; olmadı, emperyal güçler geldiler, Rusya biçmeye kalkıyor,
Amerika biçmeye kalkıyor, Fransa biçmeye kalkıyor çünkü Suriye’deki rejim
oradaki iç barışını tesis etmedi, bir istibdat rejimi kurdu, on yıllarca da
bunu sürdürdü, baskıyla, zulümle sürdürdü, yok sayarak sürdürdü ama nihayetinde
birikti, birikti, birikti, bir yerde taştı ve ülke yangın yeri oldu. Bakın,
Suriye’dekiler hep şöyle derlerdi, buraya göç edenlerle -ben yıllarca bir
aktivist olarak çalıştım- onların her kesimiyle görüştüm, Sünni’siyle,
Alevi’siyle, Hristiyan’ıyla, Müslüman’ıyla, hepsiyle görüştüm, hepsi şunu
diyorlardı: “Ya, memlekette hep bir karışıklık olurdu, biz de bunları sıradan
sayardık çünkü her gün birtakım karışıklıklar olurdu ama bizim şehrimize gelmez
diye düşünürdük. Bir sabah kalktık ki birileri elinde silah ‘Hadi, evinden çık,
gidiyorsun.’ dediler. Bir baktık, evimize bomba düşmeye başladı, şehrimiz
yanmaya başladı. Evimiz vardı, işimiz vardı, gücümüz vardı, şimdi hiçbir
şeyimiz yok. Sırtımızdaki ceketimizle memleketimizi terk ettik, buraya
sığındık.” 
Bakın,
Göç İdaresini konuşuyoruz. 3 milyon insan geldi Türkiye’ye, 3 milyon. Ancak,
son durak olarak da burayı görmüyorlar Sayın Bakan. Hepsi, biliyorsunuz, büyük
çoğunluğu Müslüman olmalarına rağmen, Hristiyan olan Avrupa’ya doğru gitmeye
çalışıyorlar. Niye? Çünkü, burayı da son durak olarak görmüyorlar. Buradaki
politikalar da Suriye’nin bir benzeri, Suriye’de ne yapılıyorsa burada da o
yapılıyor çünkü, burası da karışabilir diye düşünüyorlar. Cumhurbaşkanı üç gün önce
söyledi ya “Buralar karışacak.” diye. Bilmiyorum ne olacak? 
İÇİŞLERİ
BAKANI EFKAN ALA (Bursa) – Yapmayın ya!
GARO
PAYLAN (Devamla) - Bir miktar karıştı ama acaba daha büyük şeyler mi olacak?
Nasıl biz güvercin tedirginliği içindeysek Suriye’den gelenler de güvercin
tedirginliği içindeler çünkü Suriye’de ne yapılıyorsa başka bir versiyonu
Türkiye’de hayata geçiriliyor. Bu cendereden çıkmanın bir yolu vardı, barış
sürecinde biz bunu gösterdik. Umutlarımızı büyüttük, bir arada nasıl
yaşanabileceğini gösterdik. Bölge halkı da umutlarını büyüttü, hayata tekrar
tutunmaya başladı. Bütün ülkede ölümlerin olmadığı, barışın konuşulduğu günleri
yaşadık ancak maalesef ve maalesef tekrar kötülüğün sıradanlaştığı günlere geri
döndük. 
Bakın,
bugünkü manşetlerde ne deniyor? Bugünkü manşetlere bir bakalım: “Topyekûn
temizlik” deniyor mesela bugünkü manşetlerde. Efendim, bugünkü manşetlerde “O
ilçeler terörden ev ev temizlenecek” deniyor, “Sokak sokak temizlenecek”
deniyor. “Şehirde temizlik” deniyor bugünkü manşetlerde.
HALİL
ETYEMEZ (Konya) – Niye üstünüze alınıyorsunuz? Siz terörist misiniz?
BAŞKAN
– Sayın Milletvekili, lütfen…
GARO
PAYLAN (Devamla) – Şimdi, Einstein’ın bir lafı vardır; “Ancak ahmaklar aynı
şeyleri yapıp farklı sonuçlar almayı bekler.” der. Bilimin kuralıdır yani aynı
girdileri koyduğunuzda aynı çıktıyı alırsınız, farklı bir çıktı olmaz.
Bakın,
tarihimize bakalım. Hani “tarihten ders almak” denir ama bizde o yoktur. Biz üç
yıl öncesini hatırlamayız. Mesela Sayın Cumhurbaşkanının “Ne var efendim, yerel
yönetim, özerklik niye yanlış olsun ki? Özerklik tarihimizde var, Kürdistan
var, Lazistan var.” meselesini bile hatırlamayız. Yerel demokrasiyi o
dönemlerde konuşuyorduk, bugünse tekrar merkezî, otoriter, diktatöryal, faşizan
günlere doğru sürüklendik çünkü tarihimizde bunlar da oldu. 1908’de özgürlük
hayali kuran halklar Abdülhamit’i devirdikten sonra düşündüler ki özgür
olacaklar ama bir cunta geldi ve halkların bütünlüğüne kastetti. Daha sonra,
cumhuriyetin ilk kuruluş yıllarında, 1921 Anayasası’nda tekrar çoğulcu bir
demokrasiye inanılırken 1924’te tekrar tekçi, tek din, tek dilci anlayışa
girildi, dar bir kalıba sokuldu. O günden beri de buna itiraz edenler “hain”,
“terörist” olarak yaftalandılar. 
AHMET
HAMDİ ÇAMLI (İstanbul) – Alınır ama arkadaşlar.
NURETTİN
YAŞAR (Malatya) – Ama CHP’liler kızar şimdi.
GARO
PAYLAN (Devamla) – Bakın, isyan edenler… Şimdi, inkâr ve isyan sarmalından yüz
yıldır çıkamıyoruz. İsyan edene “Niye isyan ediyorsun?” diye sorulmaz, kimse
keyfinden de isyan etmez. Ancak, bakın, nasıl ki bugünkü isyan edenlere
devletimiz “Ev ev temizlenecek”ten başka bir şey diyemiyorsa, 1930’da Ağrı’da
da aynı şey söylenmiş. “Asiler beş günde imha edildi”, “Temizlik başladı” diye
manşet atılabiliyor 1930’da. Aynı şekilde, “Temizlik başladı” manşetleri. Aynı
şey. Veya Dersim’deki… Bakın, Dersim tarih boyunca hep özerkti. Dersim’in
özerkliğine kastedildi ve Dersimliler dediler ki: “Biz tarih boyunca özerktik,
kendi kültürel, sosyolojik yapımız var.” Ama, bunu bir çıban olarak gören bir
anlayış vardı ve Dersim’e bir katliamla cevap verdi, “İ. İnönü Tunceli
yolunda”, “Tunceli’de temizlik başladı” diye manşet atabildi. Aynı şeyler
yapıldı. E, gelelim… 1980’deki son Kürt isyanında buna devlet tekrar aynı
paradigmayla cevap verdi ve 1990’larda “Güneydoğuda büyük çatışma.”, “Eşkıyanın
kökünü kazıyacağız.” manşetleri, “PKK’yi temizlemeden geri dönmek yok”
manşetleri, “Bitirmeden çekilmeyiz.” Sayın Çiller ve dönemin komutanları bugün
hayırla mı yâd ediliyorlar yoksa şerle mi yâd ediliyorlar; bildiğimiz “Bitirmeden
çekilmeyiz.” manşetleri. Ya, bütün bunlar yaşandı. Arkadaşlar, bugün de
devletimiz diyor ki: “Biz oraya gireceğiz.” Hani, duvarlarda yazıldığı gibi…
Maalesef ve maalesef diyorum, Sayın Bakana da özellikle Komisyonda çağrımı
yapmıştım. Güvenlik güçlerine nasıl eğitim veriyorsunuz bilmiyorum Sayın Bakan?
Nasıl bir tedrisattan geçiyorlar ki “Türk’ün gücünü göstereceğiz.” diye oraya
gidebiliyorlar? 
AHMET
HAMDİ ÇAMLI (İstanbul) – O da senin gibi bir tedrisattan geçiyordur ya, çok
merak etmene gerek yok!
GARO
PAYLAN (Devamla) – Bakın, mesela nasıl bir eğitim veriyorsunuz ki güvenlik
güçlerine Sayın Bakan, duvarlara “Türk’sen övün, değilsen itaat et!”
yazabiliyorlar? Nasıl yazabiliyorlar Sayın Bakan? Yani, maksat güvenlikse,
güvenliği sağlamaksa, suç da kişiselse devletin güvenlik güçleri elbette olacak
ama bu manşetlerle olduğu zaman… Bakın, bir bölge halkına düşmanca baktığı
zaman, rastgele… Bakın, fotoğraflara lütfen bakın, “Ev ev temizlenecek.”
dediğinde…
İBRAHİM
AYDEMİR (Erzurum) – O yazıların çoğunu PKK’lılar yazıyor. 
GARO
PAYLAN (Devamla) – Hayır efendim, değil. 
İBRAHİM
AYDEMİR (Erzurum) – Tabii, tabii.
GARO
PAYLAN (Devamla) – Önünde asker fotoğrafları olan da var. 
Bakın,
hatta size bir selam da göstereceğim burada. 
AHMET
HAMDİ ÇAMLI (İstanbul) – O yazılara mı karşısın, güvenlik güçlerine mi, sen onu
bir söyle önce. O yazılar olmasa bir şey diyecek misin güvenlik güçlerine?
BAŞKAN
– Sayın milletvekilleri, lütfen konuşmacının insicamını bozmayın.
GARO
PAYLAN (Devamla) – Bakın, bir selam da göstereceğim, bunu kimin yazdığı belli,
bir mesaj göndermiş Sayın Recep Tayyip Erdoğan’a. Recep Tayyip Erdoğan’a da…
İBRAHİM
AYDEMİR (Erzurum) – Onların çoğu fotomontaj.
GARO
PAYLAN (Devamla) – Hayır, yapmayın!
İBRAHİM
AYDEMİR (Erzurum) – Gayet tabii.
AHMET
HAMDİ ÇAMLI (İstanbul) – Ne kadar basitsin ya!
GARO
PAYLAN (Devamla) – Sayın Cumhurbaşkanı selama cevap verdi. Yapmayın!
BAŞKAN
– Sayın Paylan, siz lütfen Genel Kurula hitap edin, lütfen!
GARO
PAYLAN (Devamla) – Bakın, Recep Tayyip Erdoğan…
AHMET
HAMDİ ÇAMLI (İstanbul) – Bir duvar yazısı üzerinden siyaset yapıyorsun ya!
GARO
PAYLAN (Devamla) – “Seni seviyoruz uzun adam.” Önünde iki askerle, arkada
kurşun delikleri olan, Cizre’den, yakılmış yıkılmış Cizre’den Recep Tayyip
Erdoğan’a mesaj gönderilmiş. Recep Tayyip Erdoğan da iade mesajında “Ya, ben
çok duygulandım.” dedi. Bakın, Sayın Bakan, Recep Tayyip Erdoğan’ı çok
duygulandırdı güvenlik güçleri. Bana da bir mesaj göndermiş güvenlik güçleri
veya Markar Eseyan’a da veya Selina Doğan’a da bir mesaj göndermişler; şöyle bir
mesaj göndermişler: “PÖH”, “JÖH” diyerek “Ermeni piçleri” diye bir mesaj
göndermişler. Ben de çok duygulandım Sayın Bakanım! Yani, nasıl bir eğitimden
geçiriyoruz ki Ermeni olmanın -bir halk olduğunu- ve her kimliğin bir onur
olduğunu ve benim de kendi kimliğimi onurla taşımaya çalıştığımı ama maalesef,
yüz yıldır, halkımın başına gelen büyük felaketten sonra, yalnızca ve yalnızca
bir küfür olarak bununla karşılaştığımı her ortamda ve maalesef, ülkemin
güvenlik güçlerinin kötü olarak gördükleri her şeyde “Ermeni” diye bir yafta
ortaya koyabildiğini ortaya koyuyoruz. Ama, bunu yalnızca güvenlik güçleri
yapmıyor maalesef. Geçen gün Sayın Başbakan Bingöl’e gitti ve şöyle dedi:
“Efendim, Birinci Dünya Savaşı’nda da Ermeni çeteleri Ruslarla iş birliği
yapmıştı.” Yazıklar olsun! Bir ülkenin Başbakanı bunu diyebiliyor, “Ermeni
çeteleri Ruslarla iş birliği yapmıştı.” diyebiliyor ve aslında, aba altından
sopa gösteriyor Kürtlere “Ermenilerin başına ne geldiğini hatırlıyorsunuz.”
diye. İkinci şey de şunu söylüyor: Bir nefret suçu olarak bunu kullanıyor. Yani
şunu diyebilirsiniz… Bakın, ben mesela “Türkler soykırım yaptı.” desem kıyameti
koparırsınız, demem de, yanlıştır çünkü. İttihat ve Terakkinin o dönem başa
geçen cuntası soykırımı yapmıştır, bu halkı da maalesef alet etmiştir.
Lanetleyelim, el birliğiyle o zihniyeti lanetleyelim. Soykırımları yapan
zihniyetlerdir, katliamları yapan zihniyetlerdir; suç da kişiseldir, bir ırkın
çetesi olmaz. Her milletin…
KAMİL
AYDIN (Erzurum) – Hınçak ve Taşnaklar yapmıştır.
AHMET
HAMDİ ÇAMLI (İstanbul) – “Ermeniler yaptı.” mı diyor, “Ermeni çeteler yaptı.”
mı diyor?
BAKİ
ŞİMŞEK (Mersin) – Hınçak ve Taşnak çeteleri yapmıştır soykırımı.
BAŞKAN
– Sayın milletvekilleri, lütfen…
Sayın
Paylan, buyurun, devam edin lütfen.
ERHAN
USTA (Samsun) – Türkler de İttihat ve Terakki de hiç kimse soykırım yapmadı. 
GARO
PAYLAN (Devamla) – Bakın, umudu büyüttüğümüz günlerdeydik ve maalesef masa
devrildi ve tekrar karanlığın hâkim olduğu günlere geldik. Cizre, Sur,
Dargeçit, Silopi bugün yanmış durumda; görüyorsunuz, ev ev bombalanmış, tahrip
edilmiş durumda.
AYŞE
SULA KÖSEOĞLU (Trabzon) – Acaba neden?
GARO
PAYLAN (Devamla) – Allah aşkınıza, ne kazandık? Mesela, devlet gücünü gösterdi
de ne oldu? Oradan göç eden 300 bin kişinin devlete bağımlılığı mı arttı? Daha
mı çok devlete bağlı ve devletini sever, bu devletle, bu zihniyetle birlikte
yürüyebileceğine dair inancı büyüdü?
AYŞE
SULA KÖSEOĞLU (Trabzon) – Oradan göçenler devletten kaçmadılar, oradaki
terörden kaçtılar.
GARO
PAYLAN (Devamla) – Ne kazandık? Elimize ne geçti? Yalnızca ve yalnızca bunu
adlandırabileceğiniz… Eğer ki bir zaferse, bir “Pirus zaferi” olarak
adlandırabilirsiniz. Yaktınız, yıktınız, öldürdünüz, ne geçti elimize?
Bakın,
Cizre’de 160 insanı sağ olarak oradan çıkarabilirdik el birliğiyle; Sayın Bakan
da çok çabaladı, el birliğiyle çıkarabilirdik. Sayın Bakanımız gerçekten
çabaladı ama maalesef, orduyu kışladan çıkardığınızda siyasetinize ortak
edersiniz. Orduya “Çık, şuradaki görevi yap.” dersiniz ama “Dur.” dediğinizde
durmaz çünkü bir zaferle çıkmak istiyor, anladığı da oradakilere haddini
bildirmek. Maalesef ve maalesef, 160 insan yakılarak katledildi. Sayın Bakan ve
Sayın Başbakan talimat verdiği hâlde katledildi ve yakıldı, küllerini insanlar
defnediyorlar şu anda. 100 insanın şu anda hâlâ kimlikleri tespit edilememiş
durumda, DNA testlerinde bile sonuç almakta zorlanıyor Adli Tıp. Yani, iç
barışımızı sağlayamamış, içeride herhangi bir paradigma ortaya koyamamış ve
olan her türlü itirazı “terör”, “hain” diye yaftalayan bir anlayış, gidip
Suriye’de de barışı tabii ki öğretemeyecekti. Sınırın bu tarafında olan
Kürtler, Asuriler, Hristiyanlar, Araplar, Türkler, Türkmenlerde eşitliği
kurumsallaştıramayan Türkiye, gidip de Suriye’ye barışı anlatamayacaktı ve
oraya gönderdiği… Bakın, Plan ve Bütçede net olarak gördük, milyarlarca TL
örtülü ödenekten harcama yapılmış. Yani, 2011’e kadar yıllık 100 milyon lira
olan örtülü ödenek, bir anda yıllık 2 milyar TL’ye çıkıyor. Biz, bunun silah
olarak, Suriye’deki yangına benzin olarak döküldüğünü çok iyi biliyoruz. Ne
geçti elimize? Bakın, içeride eşitliği ve barışı tesis edebilseydik, buradaki
eşitliğin bir tezahürünü Suriye’ye önerebilseydik, bölgesel anlamda yerel
demokrasiye dayalı demokrasimizi kurumsallaştırabilseydik, başka bir bölgede
yaşıyor olacaktık. Oysa, bildiğimiz tek şeyi yaptık; güç göndermek, mezhepçi
davranmak, ırkçı davranmak, oradaki mezhebimizden olan insanlara silah
göndermek, ırkımızdan, ırkınızdan olan insanlara sizce silah göndermek. Ama, ne
geçti elimize? Yalnızca kan ve gözyaşı ve 3 milyon göçmen ve 3 milyon göçmeni
de yalnızca bir şantaj malzemesi olarak kullandık. Bakın, AB Bakanı “Geçen aya
kadar her gün 3 bin olan göçmen sayısını biz şubat ayında günlük 300’e
düşürdük.” dedi, itiraf etti. Demek ki daha önce düşürebiliyormuş. Ama, tam
anlaşma arifesinde, 3 milyar euro çerçevesinde ve AB’ye olan bu şantajı
“İçerideki, bizim insan hakları ihlallerini görmeyin, bunlara bir şey demeyin,
biz burada mücadele edenleri, direnenleri ezelim, siz de sesinizi çıkarmayın,
biz de 3 bin yerine 300’e düşürelim.” anlaşmasıydı bu ve bu bir itiraftı.
Sayın
Bakan, geri kabul merkezleriyle ilgili bir sorum var. “Dikili’de geri kabul
merkezi yapılıyor.” diye bir durum var. Bununla ilgili de bir açıklama
yaparsanız sevinirim. Geri kabul merkezleri nerede olacak? Bu anlaşmayla madem
durdurulabiliyordu, bu göçmenleri, bu mültecileri…
İÇİŞLERİ
BAKANI EFKAN ALA (Bursa) – Var, var, birçok yerde var.
GARO
PAYLAN (Devamla) – Ve İpsala’da başlamış geri alım. Ne zaman anlaşma
imzaladınız Yunanistan’la? Bununla ilgili bilgiler verin. Niye 3 milyar euro
gelme arifesinde bu geri alımlar başladı? Anlaşma imzalanmadan neden oluyor bu
işler? Hangi anlaşma çerçevesinde yürüyor bunlar? Ne zaman imzalanacak?
İÇİŞLERİ
BAKANI EFKAN ALA (Bursa) – Neyse anlatacağız.
BAŞKAN
– Genel Kurula hitap edin, lütfen, Sayın Paylan.
GARO
PAYLAN (Devamla) – Bakın, hiçbir zaman şunu diyeceğim aklıma gelmezdi: Ben 12
Eylülde 7 yaşındaydım ve ne yaşadığımızı çok iyi biliyorum, ailecek, bütün
çevrem ve yoldaşlarımla, neler yaşadığımızı çok iyi biliyoruz. 12 Eylül
ayrımcılık yapmadı, solcusuna da, sağcısına da, milliyetçisine de, Kürt’üne de,
Türk’üne de hepsine işkence etti ama 12 Eylül hukukunu bari uygulayın diyeceğim
hiç aklıma gelmezdi. Hukukun tamamen dışına çıktık. Sayın Cumhurbaşkanı diyor
ki: “Mevzuatı koyun bir kenara.” Güvenlik güçlerine de bunu söylüyor ve bir
dokunulmazlık yasası öngörülüyor. Sayın Bakan, zinhar bu yola girmeyin, bu, bu
devletin bittiğinin ilanı olur. Güvenlik güçlerine “Siz ne yapıyorsanız yapın,
öldürün, kırın, şehirleri bombalayın, ne yapıyorsanız yapın ben sizin
arkanızdayım.” demek... Suç cezasız kalırsa tekrarlar. Suç da hep cezasız
kalmıştır, bu cezasızlığı bitirmemiz, hukuk devletini esas kılmamız gerekiyor.
Ama Sayın Cumhurbaşkanından başlayarak hukuk devleti maalesef... Yani, o
değiştirmeye çalıştığımız, evrensel ilkelerde hukuku hâkim kılmaya çalıştığımız
ilkeler bile geride kaldı, biz bari mevcut hukuku uygulayalım noktasındayız. 
Sayın
Bakan, son olarak soy kodunun kalktığını nüfus işleri müdürünüz bana şifahen
söyledi, teşekkür ederim. Siz de lütfen, bu yönde beyan kullanın. Bakın, bu
devlet buradaki mütedeyyinleri de, buradaki Alevileri ve solcuları da, buradaki
bütün halkların temsilcilerini ve solcuları da, buradaki milliyetçileri de hep
fişledi. Burada, tarihî boyunca fişlenmemiş kimse yoktur herhâlde. Ama, artık
bu fişlemeler bitti mi?
İÇİŞLERİ
BAKANI EFKAN ALA (Bursa) – Onlar fişliyor, biz kaldırıyoruz. 
GARO
PAYLAN (Devamla) - Soyumuza göre, sopumuza göre, ırkımıza göre, mezhebimize
göre fişlemeler kalktı mı? Bunlar devletin dehlizlerinde var mı yok mu, lütfen
bir cevabını verin. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Paylan. 
MEHMET
NACİ BOSTANCI (Amasya) – Sayın Başkanım...
BAŞKAN
– Sayın Bostancı, buyurun. 
MEHMET
NACİ BOSTANCI (Amasya) – Sayın Başkan, yerimden bir açıklama yapabilir miyim? 
BAŞKAN
– Buyurun. 
IV.- AÇIKLAMALAR (Devam)
4.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
beşinci tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Milletlerin
kimliklerine ilişkin nefret suçu iddiasıyla birtakım konuşmalara, söylemlere
karşı çıkarken kullandığımız dil, bizi benzeri bir nefret suçuyla akraba
yapabilir, buna dikkat etmek lazım. Sayın Paylan burada konuşurken Sayın
Başbakanın Birinci Dünya Savaşı’na ilişkin olarak Taşnak ve Hınçak çetelerine
ve onların ilişkilerine dair anlatımını bağlamından çıkartmış ve âdeta
Ermenilere karşı düşmanca bir ifade yerine yerleştirmiştir.
İDRİS
BALUKEN (Diyarbakır) – Çetelerin ismini versin canım, niye bir halkın ismini
veriyor?
GARO
PAYLAN (İstanbul) – “Ermeni çeteleri” demedi mi?
İDRİS
BALUKEN (Diyarbakır) – “Ermeni çeteleri” dedi, Bingöl’de dedi. Ayıp ya!
MEHMET
NACİ BOSTANCI (Amasya) – Sayın Başbakanın kitapları vardır, konuşmaları vardır,
söylemi bellidir. Hiçbir biçimde, hiçbir millete karşı herhangi bir nefret suçu
işlemesi, topyekûn suçlaması, genelleme yapması söz konusu olmaz.
GARO
PAYLAN (İstanbul) – Demedi mi?
MEHMET
NACİ BOSTANCI (Amasya) - Sayın Paylan’ın bunu bağlamından saptırarak farklı bir
yere çekip bu milletin, bu ülkenin demokratik iradesiyle teşekkül etmiş bir
Başbakanı “Nefret suçu işliyor.” diye bir suçlamaya götürmesi, iddiasını buraya
temellendirmesi, aslında bu milleti nefret suçlarına ilişkin sanki kör bir
anlayışla davranıyormuş tarzında benzeri bir nefret suçu, kendisinin
işlemesine, bu millete karşı haksızlık yapmasına sebep olur. Buna dikkat çekmek
isterim öncelikle.
İkincisi:
Terörle mücadele bir tarafıyla sahada güvenlik güçleriyle sürdürülür ama aynı
zamanda, bu terörle mücadele yapılırken işin ikinci bir mecrası vardır, o da
propaganda alanı. Maalesef, terör örgütleri, dünyanın her yerinde ve Türkiye’de
şiddet yöntemlerine başvururken aynı zamanda kendilerini mazlum ve masum
göstermek, kendilerine dayanak teşkil edecek çevreleri genişletmek, farklı
kesimlerden destek alabilmek amacıyla yaşananı başka bir bağlama taşımaya
çalışırlar. Türkiye'nin terörle mücadelesi hiçbir kimlikle, hiçbir çevreyle,
hiçbir kimlik adına bir mücadele değildir, Türklerin yürüttüğü bir mücadele
olarak asla takdim edilemez, Kürtlere karşı bir mücadele olarak da
gösterilemez; devletin teröriste karşı verdiği mücadeledir. Her düzeydeki
açıklamalara bakarsanız tam da gerçekliğin buraya oturduğunu görürsünüz. O
yüzden, burada gösterilen resimlerde, benzeri propaganda malzemelerinde ortaya
konulan “Türk’sen övün.”, “…itaat et.” vesaire gibi ifadeleri bu propagandanın
malzemeleri olarak görüyorum. Eğer yanlışlıkla, bir tür aymazlıkla bu tür
ifadeleri kullananlar varsa hukuk devleti gereğini yapar.
Arz
ediyorum.
BAŞKAN
– Teşekkür ederim.
GARO
PAYLAN (İstanbul) – Sayın Başkan.
BAŞKAN
– Buyurun Sayın Paylan.
GARO
PAYLAN (İstanbul) – “Bağlamından saptırdı.” diye bir sataşmada bulundu, cevap
vermek istiyorum.
BAŞKAN
– Buyurun.
Süreniz
iki dakika.
V.- SATAŞMALARA İLİŞKİN KONUŞMALAR
1.- İstanbul Milletvekili Garo Paylan’ın,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
GARO
PAYLAN (İstanbul) – Sayın Bostancı, bağlamından saptırmadım, açık açık
Başbakanınız söyledi, “Ermeni çeteleri” dedi, “Ruslarla iş birliği yapmıştı.”
dedi.
OKTAY
VURAL (İzmir) – Ruslarla iş birliği yapan Ermenileri söylüyor.
GARO
PAYLAN (Devamla) – Bir halkın isminin yanına bir sıfat koymak ırkçılıktır, bir
ırkı, bir soyu tahkir etmektir.
MEHMET
NACİ BOSTANCI (Amasya) – Değil.
AHMET
HAMDİ ÇAMLI (İstanbul) – Ne alakası var ya!
GARO
PAYLAN (Devamla) – Bakın, bugün Türkler de IŞİD’e katılıyorlar, Kürtler de
IŞİD’e katılıyorlar; ben Türk çeteleri desem nasıl bir ırkçılık yapmış olurum,
mümkün mü?
KAMİL
AYDIN (Erzurum) – Çete kurmuyorlar… Taşnak bir Ermeni çetesidir, Hınçak bir
Ermeni çetesidir. 
GARO
PAYLAN (Devamla) – Bu ırkçılıktır. Ben hiçbir suçu… Hiçbir mücadeleyi -bir
Kürt’ün, Türk’ün, Ermeni’nin- bir suç çerçevesinde tanımlamam, bu ırkçılıktır, Sayın Başbakan da açık ırkçılık yapmıştır.
Hepinize
saygılar sunuyorum.
MEHMET
NACİ BOSTANCI (Amasya) – Bu suçlamayı açıkça reddediyorum, Başbakanın hiçbir
ifadesinde ırkçılık yoktur. Sayın Paylan herhâlde okuryazar değil. 
İDRİS
BALUKEN (Diyarbakır) – Konuşmasının tamamı ırkçılıktır. 
AHMET
HAMDİ ÇAMLI (İstanbul) – Hâlâ yalanda ısrar! 
OKTAY
VURAL (İzmir) – Sayın Başkan…
BAŞKAN
– Sayın Vural, buyurun.
IV.- AÇIKLAMALAR (Devam)
5.- İzmir Milletvekili Oktay Vural’ın,
İstanbul Milletvekili Garo Paylan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
OKTAY
VURAL (İzmir) – Efendim, teşekkür ederim. 
Tabii,
gerçekten burası Türkiye Büyük Millet Meclisinin kürsüsü ve buraya gelen her
milletvekili, aslında Türk milletinin egemenliğini kullanıyor. Ama maalesef,
aziz milletimize, devletimize hakaret etmek, katliamcı göstermek, isyan ve
terörü haklı gösteren bir siyaset anlayışı aslında, egemenliğini kullandığı
milletle irtibatını kesmiş, bu yönüyle meşruiyet kaynağını yok sayan bir
zihniyettir. Bu kürsüler Hınçak, Taşnak ve PKK çetelerini savunma kürsüsü
olamaz. Bu bakımdan, bu üsluba dikkat etmek lazım. Burada herkes, hangi etnik
kökenden ya da nereden olursa olsun, önce temsil ettiği aziz Türk milletinin
iradesine ve egemenliğine ve onun kurduğu Türkiye Cumhuriyeti devletine saygı
göstermek durumundadır. Bu konuda hata yapan yöneticileri eleştiren varsa
eleştirsin ama devletimize ve milletimize “katliamcı” sıfatını yakıştırmak
gerçekten bu milletle bırakın temsili, gönül bağı bile olmadığını ortaya
koymaktadır. Burada aziz milletimize dil uzatanlar bu konuda Osmanlı zamanında
bu unsurları kullanan Fransa’ya, Rusya’ya, emperyalist devletlere dil
uzatsınlar, önce bu ülkenin ve bu milletin varlığını tehdit eden emperyalizme
karşı dik durmayı bilsinler. 
Ayrıca,
“Türkiye Büyük Millet Meclisinde işte, şunlar şunu temsil ediyor, bunlar bunu
temsil ediyor.” Biz, aziz milletimizin tamamını temsil ediyoruz. Aziz
milletimizin kültüre dayalı birliğini ve bütünlüğünü savunan bir milliyetçi
olarak bu milletin millî ve manevi değerlerini etnik kimlik ayırmaksızın
herkesi temsil eden bir siyasal düşünceye sahibiz. Bu siyasal düşünceye sahip
olarak, bu siyasal düşüncenin işte “Şunlar Alevileri, bunlar mütedeyyinleri
temsil ediyor.” diye böyle kategorikleştirmek aslında kategorik olarak milleti
ayıran bir siyasal düşüncenin yansımasıdır. Bir milliyetçi olarak gerçekten hem
mütedeyyin insanlarımızı hem de hangi mezhebe sahip olursa olsun, ister Alevi
ister Sünni ister diğer mezheplere sahip olsun bu milletin evladı olan, hangi
etnik kimliğe sahip olursa olsun bu milletin evladı olan ve mensubiyet şuuru
içerisinde olan bütün milletimizi temsil ettiğimizi huzurlarınızda ifade etmek
istiyorum ve buraya gelen milletvekillerinin de önce bu şuura sahip çıkmaları
gerektiğini belirtmek istiyorum. 
Teşekkür
ediyorum. (MHP sıralarından alkışlar)
BAŞKAN
– Bütün halklar kardeştir diyelim.
İDRİS
BALUKEN (Diyarbakır) – Sayın Başkan…
BAŞKAN
– Halkların Demokratik Partisi Grubu adına…
İDRİS
BALUKEN (Diyarbakır) – İç Tüzük 60’a göre yerimden söz istiyorum.
BAŞKAN
– …Diyarbakır Milletvekili Sayın İdris Baluken’i kürsüye davet edeyim…
İDRİS
BALUKEN (Diyarbakır) – İç Tüzük 60’a göre bir cevap verelim. 
BAŞKAN
– Zaten kürsüye geleceksiniz Sayın Baluken.
İDRİS
BALUKEN (Diyarbakır) – Sayın Başkan, orada Sağlık Bakanlığı bütçesiyle ilgili
konuşacağım.
BAŞKAN
– Öyle mi?
İDRİS
BALUKEN (Diyarbakır) – Evet.
BAŞKAN
– Peki, buyurun, size de söz verelim.
6.- Diyarbakır Milletvekili İdris
Baluken’in, İzmir Milletvekili Oktay Vural’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, bugüne kadar kürsüyü kullanan hiçbir milletvekilimiz, herhangi bir
halkın ya da herhangi bir etnisitenin milliyetçiliğini yaparak bir başka halkı
aşağılama ya da zan altında bırakma gibi bir söylem kullanmamıştır. Demin
konuşma yapan Sayın Garo Paylan da güvenlik güçlerinden Başbakana kadar sirayet
etmiş ve bir nefret suçu bağlamında değerlendirilebilecek ırkçı birtakım
yaklaşımları teşhir etmiş ve buna karşı da olması gereken çerçeveyi
belirlemiştir. 
Biz,
Kürtlere, Ermenilere, bu topraklarda yaşayan halklara karşı katliam yapıldı
derken asla Türk halkına ya da Türk milletine herhangi bir suç atfetmiş
değiliz. Tam tersine, Türk halkının da son derece değerli evlatlarına, farklı
siyasal görüşlere mensup evlatlarına bu topraklarda devlet eliyle zulümler ve
katliamlar yapılmıştır. Bu devletin tarihinde sayısız katliam vardır, bunların
tamamını burada sıralamaya gerek yok. Ancak 1925’ten, Dersim’den, Roboski’den,
Cizre’ye kadar olan süreçlerin tamamı katliamdır ve devlet eliyle yapılmıştır.
O nedenle, devletin işlemiş olduğu suçlar üzerinden sanki partimiz bir halkı,
bir milleti suçluyor ya da zan altında bırakıyor gibi bir algı yaratma
iddiasını asla kabul etmeyiz. Tam tersine, devletin bu suçlarla, bu
katliamlarla yüzleşmeden, demokratik geleceğe yeni bir sayfa açmadan halkların
bir arada ortak yaşama iradesinin de mümkün olamayacağını burada kaygıyla
tespit etmek için ifade ediyoruz.
Teşekkür
ederim. 
BAŞKAN
– Ben de teşekkür ederim.
OKTAY
VURAL (İzmir) – Sayın Başkanım, isyan ve terör hak değildir. İsyanı ve terörü
bastırmak da bu devletin meşru hakkıdır.
İDRİS
BALUKEN (Diyarbakır) – Katliam yapılan her yerde itiraz olur Başkan.
OKTAY
VURAL (İzmir) – Bu kadar açık ve nettir.
İDRİS
BALUKEN (Diyarbakır) – Katliam yapılan her yerde halkların itirazı olur.
BAŞKAN
– Teşekkür ederim.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe Komisyonu
Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel Müdürlüğü
2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Halkların Demokratik Partisi Grubu adına Diyarbakır Milletvekili Sayın İdris
Baluken konuşacak. 
Buyurun
Sayın Baluken, süreniz yirmi dakika. (HDP sıralarından alkışlar) 
HDP
GRUBU ADINA İDRİS BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; 2016 Yılı Merkezi Yönetim Bütçe Yasası
Tasarısı üzerinde, Sağlık Bakanlığı bütçesiyle ilgili görüşlerimizi belirtmek
üzere, Halkların Demokratik Partisi Grubu adına söz almış bulunmaktayım.
Hepinizi saygıyla selamlıyorum.
Bütçeyle
ilgili değerlendirmeye girmeden önce, 2 Mart 1994 tarihinde, bu çatı altında
Kürt siyasetçilerine yapılmış olan insanlık dışı, etik dışı, siyaset dışı
darbeyi lanetlediğimi, kınadığımı bir kez daha ifade etmek istiyorum.
Yirmi
iki yıl önce, rahmetli Orhan Doğan’ın yaka paça beyaz Toroslara bindirilmesi
üzerinden hafızalara kazınmış olan o darbeyle Kürt halkının iradesi tamamen
bastırılmaya, Türkiye halklarının bir arada yaşama modeli yok edilmeye
çalışıldı ancak gelinen aşama gösterdi ki bugün, 2 Mart 1994 darbesini yapanlar
değil, Orhan Doğan, Hatip Dicle, Leyla Zana, Ahmet Türk, Sırrı Sakık ve Mahmut
Alınak şahsında o dönemde temsil edilen, halkların kardeşliği esasına dayanan
demokratik siyasi çizgi büyüyerek kendi yoluna devam ediyor. Dolayısıyla,
bugünkü devrede olan darbe konseptini de buradan bir kez daha kınamak
istiyorum. Uzun süredir, 7 Hazirandan sonra bir saray darbesi ve savaş
konseptiyle beraber güçlendirilmiş bir karargâh darbesiyle yüz yüze olduğumuzu
ve bunun her geçen gün halklarımıza büyük bedeller, büyük acılar yaşattığını
ifade etmek istiyoruz.
Aynı
güne denk gelen bu konuşmayı yaptığım süreç içerisinde, tıpkı Orhan Doğanlara
yapıldığı gibi, seçilmişlerin dokunulmazlıklarının kaldırılması, Roboski, Cizre
benzeri vahşet uygulayan cuntacıların, darbecilerin ise dokunulmazlık zırhıyla
korunmasıyla ilgili tartışmanın kendisi bile bugünkü karargâh ve saray
darbesinin hangi aşamaya geldiğini açık bir şekilde ortaya koyuyor.
Değerli
arkadaşlar, Sağlık Bakanlığı bütçesiyle ilgili, grubumuzun bazı görüşlerini
ifade edeceğim ancak öncelikle, her tıp fakültesine başlayan öğrencinin mutlaka
okumak zorunda olduğu ve mesleğe başlarken de bağlılıkla kendisini taahhüt
altına almış olduğu Hipokrat yeminini buradan sizlerle paylaşmak istiyorum:
"Tıp fakültesinden aldığım bu diplomanın bana kazandırdığı statü, hak ve
yetkileri kötüye kullanmayacağıma, hayatımı insanlık hizmetlerine adayacağıma,
hastalarımı memnun edeceğime, insan hayatına mutlak surette saygı
göstereceğime, mesleğim dolayısıyla öğrendiğim küçük sırları saklayacağıma,
hocalarıma ve meslektaşlarıma saygı ve sevgi göstereceğime -Sayın Sağlık Bakanı
dinlerse altını kalın çizgilerle çiziyorum- dil, din, milliyet, cinsiyet,
takım, ırk ve parti farklarının görevimle vicdanım arasına girmesine izin
vermeyeceğime, mesleğimi dürüstlükle ve onurla yapacağıma namusum ve şerefim
üzerine yemin ederim." Yine, Hipokrat’tan bugüne kadar pek çok değerli tıp
bilgininin hazırlamış olduğu tıp yemin metinlerinde de aynı içeriği
gördüğümüzü, birçok metinde “Gücüm yettiği kadar tedavimi hiçbir vakit kötülük
için değil, yardım için kullanacağıma, benden zehir isteyene onu vermeyeceğime,
böyle bir hareket tarzını tavsiye etmeyeceğime, hangi eve girersem gireyim
hastaya yardım için gireceğime ant içiyorum.” diye devam eden o yemin
metinlerini buradan paylaşmak durumunda kaldık. Bütün bu metinlerin temel
özeti, hayata saygı duymak ve zarar vermemek. 
Bunu
özellikle bugün okumamın da sebebi, bir hafta önce burada gensoru
görüşmeleriyle bu Bakanın istifa etmesi gerektiğini buradan ifade ettiğimizde
buraya çıkan Sağlık Bakanı, utanç verici bir şekilde, o gensorunun içeriğine
yanıt vermek yerine darbeci Kenan Evren’in ve onun cuntacılarının getirmiş
olduğu bir yemin metniyle bize cevap verdi; utanç duydum, bir hekim olarak bir
meslektaşımın Hipokrat’ın ve bütün büyük tıp bilginlerinin evrensel, insani
kriterlerini ve tıp değerlerini bir kenara atarak burada gelip cuntacıların ve
darbecilerin andını okuyarak bize cevap vermesinden utanç duydum, hicap duydum.
Bu davranışın kendisi bile, bu Bakanın, Sağlık Bakanı olarak burada bu bütçe
görüşmelerine de katılmaması gerektiğini açık bir şekilde ortaya koyuyor.
Bakın, bu Sağlık Bakanı, bütün bu tartışmalardan sonra, 27 Şubat 2016 tarihinde
“Duruşumuzun savaş bakanlığı olarak değerlendirilmesinden onur duyarım.” demiş.
Yani düşünün, konumu gereği, mesleği gereği, yaptığı iş gereği barıştan asla
sapamayacak olması, hekim kimliğinden ötürü asla ölümü çağrıştıracak herhangi
bir cümleyi kullanmaması gereken bir Sağlık Bakanı, mevcut vahşet tablosu
karşısında savaş bakanlığı olarak addetmeyi bir onur olarak değerlendiriyor.
Sayın
Bakan, savaş bakanı olarak addetmeyi bir onur olarak değerlendirme; öyle
değerlendiriyorsan Sağlık Bakanlığından istifa et, barışa ve yaşama inanan bir
hekime, bir sağlıkçıya o koltuğu emanet et, sen de doğruca onur duyduğun o
savaşın cephesine git. Burada, yoksul Anadolu çocuklarını ölüme gönderip,
ekmeğe muhtaç olan köylü, çiftçi, işçi çocuklarının cenazeleri üzerinden
siyaset yapıp, o koltuklar üzerinden hamaset yapmanıza asla izin vermeyeceğiz.
Demin,
arkadaşlarımız burada teşhir ettiler, o savaş suçlarını işlemiş, o katliamların
altına imza atmış PÖH, JÖH ekipleri içerisinde olursanız, bulunmuş olduğunuz
savaş konumundan dolayı gurur duyabilirsiniz ama bir ülkenin Sağlık Bakanının
savaş bakanlığı tanımlamasından onur duymasına asla müsaade etmeyiz. Ben,
tabii…
BAŞKAN
– Şahsiyatla uğraşmayın lütfen, Sayın Konuşmacı.
İDRİS
BALUKEN (Devamla) – Hiçbir hakaret yok Sayın Başkan.
BAŞKAN
– Hakaret ediyorsunuz demiyorum, şahsiyatla uğraşmayın diyorum sadece. 
Buyurun.
İSMAİL
TAMER (Kayseri) – Doktor olarak Sayın Baluken, senin de bir şeyler hissetmen
lazım.
İDRİS
BALUKEN (Devamla) – Burada onur duyduğu o tablo, Cizre’deki o tablonun benzeri
Sur için de geçerli. Sur için de şu anda 200’e yakın insan orada hastaneye
nakledilmeyi beklemesine rağmen maalesef, bugüne kadar herhangi bir şey
yapılmadı. Sayın Bakanın Cizre’de gurur duyduğu, onur duyduğu o katliamın bir
yenisi Sur’da yapılırsa yaşamını yitirecek olanların bazılarının isimlerini ve
yaşlarını paylaşmak istiyorum: Elif Su Aslan 4 aylık, Özgür Aslan 3 yaşında,
Kadir Şahin 11 yaşında, Muazzez Aslan 4 yaşında, Rojda Aslan 7 yaşında,
Gülistan Aslan 11 yaşında, Beritan Tosun 2 yaşında, Şerife Tosun 10 yaşında,
Seniha Sümer 57 yaşında, Ruken ve Berfin 4 yaşında, Ahmet Karatay, Semiha
Sürer, Seda Aslan, Ferhat Efe, Mehmet Aktaş 12 yaşında, 14 yaşında, Güllü Aslan
11 yaşında, Veli Aslan 9 yaşında, Cengiz Abiş, Emine Abiş, Bedri Oğuz 65
yaşında, Fatma Kaya 60 yaşında, Şenol Tosun 8 yaşında, Mehmet Salih Karacadağ
14 yaşında, Sergen Kaydaş 13 yaşında, Cihan Aslan 13 yaşında. 
Vaktim
sınırlı olduğu için hepsini buradan sıralayamayacağım. Yani olası bir Cizre
vahşetinin Sur’da yaşanması durumunda bu insanların yaşamını yitirmesinden onur
duyacak, kendisi “savaş bakanı” olarak tanımlandığı zaman bundan da rahatsızlık
duymayacak bir Sağlık Bakanının olduğu bir Bakanlığın bütçesiyle ilgili burada
çok fazla değerlendirme yapmanın da ne kadar doğru olduğunu doğrusu sizlerin
takdirine bırakıyorum. 
Sur’dan
gelen, o çocuklardan gelen sayısız mesajlar vardı. Onları paylaşmayacağım
zamanımız dar olduğu için ancak son gelen bir mesaj oldukça önemlidir. Oradan
bize mesaj gönderen bir yurttaş, yanında bulunan çocukların ölüm psikolojisine
girdiklerini, isimlerini bakır tellerle yazdırıp boyunlarına astıklarını çünkü
Cizre’de cenazesi yakılmış ve küle dönmüş olan yurttaşların karşılaştığı
vahşetten haberdar olduklarını, bu şekilde bir vahşetle karşılaşırlarsa
cenazelerinin aileleri tarafından alınması için telden hazırlamış oldukları o
kolyeleri boyunlarında sakladıklarını ifade ediyorlar. 
Değerli
arkadaşlar, değerli milletvekilleri; bahsettiğim bu tablonun kendisi zaten sağlıktaki
zihniyet problemini ve sağlıktaki yıkım düzeyini ortaya koyuyor ancak AKP
döneminde uzun süredir devam eden Sağlıkta Dönüşüm Projesi’nin tam anlamıyla
bir sağlıkta yıkım projesine döndüğünü uzun süredir burada ifade ediyoruz.
Sağlıkta Dönüşüm Projesi’yle sağlık tamamen piyasaya açılmış, hastaneler birer
ticarethaneye, hastalarsa deyim yerindeyse birer müşteriye dönüştürülmüş ve
ortaya çıkan sağlıksızlığın üzeri ise sağlık emekçileri, hekimler, hemşireler
üzerinde oluşan linç dalgasıyla örtülmeye çalışılmıştır. Bugün ortaya çıkan
durumda sağlıksız olan bir toplum ve mutsuz olan bireylerle karşı karşıyayız.
Dünya Sağlık Örgütü sağlıklı olmayı sadece hastalık veya bir engel olma durumu
üzerinden değil biyolojik, psikolojik ve sosyal olarak tam bir iyilik hâli
olarak tanımlar. AKP Hükûmeti ve özelde de Sağlık Bakanlığının yürüttüğü
uygulamalarla bugün Türkiye Cumhuriyeti sınırları içerisinde yaşayan hiçbir
yurttaş ne biyolojik açıdan ne psikolojik açıdan ne de sosyal açıdan,
sosyolojik açıdan tam iyilik hâli içerisinde olduğunu söyleyemeyecek bir duruma
maalesef getirilmiştir. “Paran kadar sağlık” anlayışı bu piyasalaştırılmış
sağlık sistemi üzerinden maalesef hayata geçirilmiştir. Sağlık alanı sermayeye
açılmış, sağlıkta alabildiğince özel sermayeye rant sağlayan bir anlayış
devreye konulmuştur. 
Sağlıkta
dönüşümün ilk etabında hastalardan ücret alınmamasıyla âdeta yurttaşların
ağzına bir parmak bal çalınmış ancak daha sonra yapılan düzenlemelerle özel
hastanelerde bile ek ücretler önce yüzde 30, sonra yüzde 70, sonra yüzde 90,
sonra da yüzde 200’e kadar fark ücretleri üzerinden maalesef yurttaşın önüne
getirilmiştir. Bugün hastaneye başvuran bir hasta en az 11 kalem üzerinden ek
ücretler ödemek durumunda, ödemek zorunda kalmıştır. Sigorta priminden tutalım
da katkı, katılım payından ilave ücrete, fark ücretinden tutalım da otelcilik
hizmetine, reçete başına kadar olan ücretlendirmeye kadar AKP Hükûmeti sağlığı
tam anlamıyla kamusal bir hizmetten parasal bir hizmete çevirmiş ve “paran
kadar sağlık” anlayışının daha acımasız bir şekilde yurttaşa fatura
edileceğinin işaretlerini vermiştir. Bugün “kamusal ücretsiz sağlık hizmeti”
olarak tanımladıkları düzenlemeler de genel sağlık sigortası üzerinden
neredeyse iflas etmiş, birçok yoksul yurttaş, milyonlarca yoksul yurttaş
ödemesi gereken prim borçlarını ödeyemeyecek bir duruma gelmiş, mevcut sigorta
sistemiyle karşılanmayan sağlık hizmetleri içinde “tamamlayıcı sağlık
sigortası” gibi birtakım ucube anlayışlar maalesef bütün yurttaşların önüne
getirilmiştir. 
Özel
sektörün payı her geçen gün artırılmıştır. Bakın, kamuda başvuru sayısı son
birkaç yıl içerisinde -son on yıl içerisinde- 2,5 katına çıkmışken, özel
sektöre başvurular 13 katına çıkmış, özel sektörün bütün sağlık sistemi
içerisindeki almış olduğu pay yüzde 30’un üzerine çıkmıştır. Sadece son on yıl
içerisinde özel hastane sayısı 2,5 kat artış göstermiştir. Yani 2002 ile 2016
yılları arasındaki özel hastane sayılarına bakıldığında AKP’nin sağlığı nasıl
özelleştirdiği, özel sektörün bir rant alanı hâline getirdiği çok iyi bir
şekilde görülecektir. 
Kamu
hastanelerinde performans sistemi üzerinden sağlık emekçilerinin tıbbi etik
değerleri yerle bir edilmiş, iş barışı tamamen altüst edilmiş, bu performans
sistemi üzerinden de özellikle suistimale gidecek pek çok uygulamanın yolu
açılmıştır. Performans sistemine geçildikten sonra hasta sayısı 3 kat, bütün
verilerde ameliyat sayıları 10 kat, bilgisayar, tomografi, MR gibi pahalı ve
radyasyonlu olan görüntüleme yöntemlerinin sayısı da 6-7 kata kadar çıkmıştır.
Kamu hastanelerinin birçoğunda tıbbi araç gereç donanım eksikliği aynı şekilde
devam etmektedir. 
Bütçeden
sağlığa ayrılan paya baktığımızda da, yine hep ifade ettiğimiz gibi, bir savaş
bütçesi olan bu bütçenin aslan payının savaş kurumlarına ve güvenlik politikalarına
ayrıldığını ve sağlığa ayrılan bütçenin son derece yetersiz olduğunu buradan
bir kez daha ifade etmek istiyoruz. 
Sağlık
Bakanlığına ayrılan bütçenin de ağırlıklı olarak özelleştirmelerle ilgilenen
Kamu Hastaneleri Kurumu ve Türkiye Halk Sağlığı Kurumuna ayrıldığını buradaki
harcamaların birçoğunun personel gideri ve sermayeye aktarılan birtakım hizmet
alımlarında kullanılan bütçeler olduğunu buradan ifade etmek istiyoruz. Sağlığa
ayrılan bütçe açısından Türkiye OECD ülkeleri arasında maalesef son
sıralardadır. Kişi başına düşen sağlık harcamalarında 2013 yılı itibarıyla
Türkiye’deki oran yüzde 5,1 iken, OECD ülkelerinde ortalama bu oranın yüzde 9
civarında olduğunu, birçok ülkede yüzde 10 ile 16 arasında bir oranın olduğunu
ifade etmemiz gerekiyor. 
Getirilen
bu sağlıksızlık sistemiyle sağlık çalışanları her gün mağdur edilmekte, 1 hekim
1 poliklinikte günde 100 ile 150 arasında hastaya bakmak zorunda kalmakta, 1
hastaya ayıracağı maksimum süre beş dakikayla âdeta sınırlı hâle
getirilmektedir. Bu yapılan uygulama hem hekime hem de o hekimden sağlık
hizmeti alan hastaya yapılabilecek en büyük haksızlık ve en büyük kötülüktür. 1
cerrah neredeyse günde 10 ameliyata girecek düzeyde ağır bir performans baskısı
altında bırakılmıştır. Sağlık emekçileri, bu uygulanan sağlıkta yıkım
projesinin bütün sonuçlarının bir müsebbibi olarak gösterilmiş, hastaların
sağlık sistemiyle ilgili rahatsızlıklarının tamamının şikâyetleri sağlık
emekçisine, hekime, hemşireye şiddet olarak geri dönmüştür. Sadece son bir yıl
içerisinde, Kâmil Furtun, Atakan Karanfil, Sevilay Ayva, son dönemde görevleri
başında yaşamını yitiren sağlık emekçileridir. Tabii, burada özellikle sağlık
emekçilerinin güvenceli ücret almadığını ifade etmek gerekiyor. Yani
performansa dayalı döner sermaye üzerinden yapılan ücretlendirmeler hiçbir
şekilde emekliliğe yansımamakta, emekli olan bir hekim, bir hemşire ya da bir
sağlık emekçisi, yoksulluk sınırının altında, açlık sınırının hemen üstündeki
bir ücretle emeklilik boyunca da ek iş yapmaya mahkûm bırakılmaktadır. Bu
uygulamaların tamamının AKP Hükûmetinin getirmiş olduğu bu sağlıkta yıkım
projesinin bir sonucu olduğunu ifade etmek istiyoruz. 
Şehir
Hastaneleri Projesi’nde tamamen özel sektöre rant sağlayan bir anlayışın hâkim
kılınmaya çalışıldığını, devletin hem o özel şirketlere kira vermek suretiyle
hem vergilerle ilgili hazine garantileri vermek suretiyle yapmış olduğu
kıyakların yetmediğini, görüntüleme yönteminden laboratuvar, bilgi işlem,
temizlik, yemek ihalelerine kadar pek çok düzenlemenin, pek çok rant kaleminin
de yine Hükûmet eliyle, Bakanlık eliyle o şirketlere sağlandığını ifade etmek
istiyoruz. 
Tabii,
bütün bunlar devredeyken Türkiye’deki sağlık istatistiklerinin iyiye gitmesini
beklemek de mümkün değildir. Sağlıksız olan bir toplumdan bahsettik; bakın,
sadece kullanılan antidepresan ilaç, kutu sayısından bahsettiğimizde tablo
ortaya çıkar. 2003 yılında 14,24 milyon kutu antidepresan ilaç kullanılan bir
ülkede, yani bizim ülkemizde 2008 yılında bu miktar 31,30 milyon kutuya çıkmış
yani 2,5 katı artış göstermiş; 2012 yılında da 37,35 milyon kutuya kadar
çıkmış. Neredeyse nüfusun tamamı antidepresan kullanacak olan bir sağlıksızlık
durumuyla karşı karşıyadır. 
Durağan
seyreden kendiliğinden düşük hızı yüzde 10,5’tan yüzde 14 seviyelerine yükselmiş,
bebek ölüm hızı binde 13,6’ya kadar yükselmiştir; hatta dünya sağlık
örgütlerinin ortaya koyduğu rakamlara göre bebek ölüm hızının binde 16,5’a
kadar yükseldiğiyle ilgili bulgular vardır. Burada TÜİK’in ve Sağlık
Bakanlığının vermiş olduğu rakamların da çeliştiğini ifade etmek istiyorum.
Türkiye’de canlı doğan bin bebeğin yaklaşık 14’ü 1 yaşını doldurmadan yaşamını
yitiriyor. 
Tabii
ki bu süreye bütün bunları sığdıramayacağız ama Sağlık Bakanı burada defalarca
bu kürsüden yaptığı konuşmalarda kızamığın bitmesiyle ilgili bazı verileri hep
bir övünç kaynağı ve başarı öyküsü olarak sunuyordu; ben Sağlık Bakanını
buradan son birkaç yıl içerisindeki kızamık vakalarının sayısını açıklamaya
çağırıyorum. Yine, tüberküloz hastalarının sayısını “multidrug resistance”
dediğimiz çok ilaca dirençli tüberküloz açısından Türkiye’nin mevcut durumunu
bu kürsüden ifade ederse çok fazla veriye başvurma ihtiyacımızın da ortadan
kalkacağını ve Türkiye’nin mevcut sağlık tablosunun kendiliğinden burada
şekilleneceğinin görüleceğini ifade ediyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Baluken.
Halkların
Demokratik Partisi Grubu adına son konuşmacı Ankara Milletvekili Sayın Sırrı
Süreyya Önder. 
Buyurun
Sayın Önder. (HDP sıralarından alkışlar)
Tekrar
geçmiş olsun.
HDP
GRUBU ADINA SIRRI SÜREYYA ÖNDER (Ankara) – Sayın Başkan, çok teşekkür ediyorum
zarif yaklaşımınız için. 
Geçmiş
olsun dileğini ileten ve iletmeyen bütün arkadaşlara da ayrıca teşekkür
ediyorum.
AYŞE
SULA KÖSEOĞLU (Trabzon) – Neyiniz vardı, bilemedik de.
SIRRI
SÜREYYA ÖNDER (Devamla) – Bir rahatsızlığım vardı, ameliyat geçirdim. 
AYŞE
SULA KÖSEOĞLU (Trabzon) – Çok geçmiş olsun.
SIRRI
SÜREYYA ÖNDER (Devamla) – Sağ olun. 
Muayeneye
gelmedik, şimdi ülkeyi muayene masasına yatıracağız, oradan başlayalım.
AYŞE
SULA KÖSEOĞLU (Trabzon) – Telefonlarınız olmadığı için arayamadık.
SIRRI
SÜREYYA ÖNDER (Devamla) – Eyvallah, size de teşekkür ederim.
NURETTİN
YAŞAR (Malatya) – Sırrı Bey, gerçekten geçmiş olsun. 
SIRRI
SÜREYYA ÖNDER (Devamla) – Teşekkür ederiz.
Başkan,
bu süreyi keselim… 
NURETTİN
YAŞAR (Malatya) – Pardon, rahatsızlığınız neydi? İyileştiniz mi, geçti mi?
SIRRI
SÜREYYA ÖNDER (Devamla) – Sağ olun, çok şükür.
BAŞKAN
– Peki, yeniden başlatıyorum. 
SIRRI
SÜREYYA ÖNDER (Devamla) – Şimdi, Sayın Başkan, değerli üyeler; böyle bir günde
burada konuşuyor olmak ayrı bir anlam taşıyor çünkü bu ülkede barışın, barışa
giden yoldaki engellerin bertaraf edilmesinde önemli bir tarihsel eşik olan
Dolmabahçe mutabakatının aşağı yukarı bütün o fotoğraftaki aktörleri şu an
burada, Bakanlar Kurulu sırasında, sayın bakanlar, değerli bürokratlar ve
milletvekilleri olarak; pek manidar geldi bana. 
Sayıştay
denetiminin bütün kurumların neredeyse üçte 1’ine yakınını ancak denetlediği
bir bütçede teknik bir bütçe konuşması yapmanın beyhudeliğini bilerek bu konuda
teknik bir bütçe eleştirisi yapmayacağım. Kültür ve Turizm Bakanlığı bütçesi
üzerinde konuşacağım, turizm kısmına sonra geliriz, biraz kültür kısmından
başlamak istiyorum. “Doğaya karşı insanın yarattığı her şeydir.” diye bir genel
tanım var, birçok tanımı var. Ben Marx rahmetlinin bu tanımını çok yakın
buluyorum, eğer Naci Bostancı alınmayacaksa.
NURETTİN
YAŞAR (Malatya) – Toprağı bol olsun.
SIRRI
SÜREYYA ÖNDER (Devamla) – Toprağı bol olsun. 
Biz
hüsnüzan edelim, herkese “Müslüman olmuş.” diyorsunuz, belki Müslüman
gitmiştir. Ama bir başka şahsiyet var, benim gönlüm onun tanımına daha çok
yatıyor. Onun sarf edip etmediğinden emin değilim ama aklımda öyle kalmış.
Sayın Oktay Sinanoğlu, bir bilim insanımız, büyük bir Türkçe gönüllüsü:
“Toplumların da gönlü vardır, biz ona kültür deriz.” der. Bu tanım, beni bütün
o diğer teorik tanımlardan daha fazla etkilemiştir.
Değerli
arkadaşlar, burada zaman zaman… Bugünkü konuşmam biraz değişik olabilir, bugün
bir Türk milliyetçisi gibi konuşmayı deniyorum çünkü Hükûmet… “Türk yurtseveri”
diyelim “milliyetçilik” kavramı çok boşaltıldı. Bir Türk yurtseveri olarak bu
kadar “Türklük” vurgusu yapan Kültür Bakanlığının “Türklük” bahsinde içler
acısı hâlini sergilemek istiyorum. Burada sık sık birbirine karıştırılan bir
kavram var; o da şu: Türk milliyetçisi olduğunu zanneden birçok arkadaşımız
aslında devlet milliyetçisi. Devlet de bu kadar kutsanacak bir şey değil; bir
insan icadı, bir baskı aracının mekanikleştirilmiş hâli, zamanında işleri
kolaylaştırmak için icat edilmiş, lazımsa kalır, değilse yeni bir biçim alır,
böyle bir kavram. Bu resmî milliyetçilik, “official” milliyetçilik deniliyor
-benim İngilizcem yok ancak Sayın Cumhurbaşkanımızınki kadar- buradan
başlayabiliriz. Ben, Türk milliyetçiliği iddiasında olan her arkadaşımın, başta
Sayın Kültür Bakanı olmak üzere, kendi İnternet sitelerine, kurumsal kimliklerinin en kristalize olmuş hâline bakmalarını
öneriyorum. Orada şöyle bir şey var arkadaşlar: Bir kere, bol miktarda Sayın Bakanın
fotoğrafı var, bütün bakanlıklarımızın resmî İnternet sitesi gibi. Bu kadar
kendine âşık olmak, bu kadar her yere suretini koymak biraz hekimlerin ilgi
alanına giriyor. Bundan kaçınmalarını, biraz tevazu göstermelerini beklemek
hepimizin hakkı. Bu, belediye başkanları için de geçerli, kısmen bizim belediye
başkanlarımız için de geçerli. “Bir kurum ne yapmış?” diye açtığınızda o
bakanın ya da o belediye başkanının neredeyse aile albümünü izliyor gibi
oluyoruz. Bu var, Sayın Bakan; fakat “Ben neredeyim?” diye halkı bilgilendirmek
için bir link koymuşsunuz. “Sayın Bakanımız nerede?” deseydi, Bakanlık
bürokratları bundan sorumlu olacaktı fakat kamuoyunun dikkatine “Neredeyim?”
diye… Şu an telefonumda var. Orada sizin hiçbir yerde olmadığınız gözüküyor
bugün. Bu işleri ya yapmayın ya ciddiye alın. Bunlar ayıp şeyler. 
BAŞKAN
– Sayın Önder, lütfen Genel Kurula hitap eder misiniz.
SIRRI
SÜREYYA ÖNDER (Devamla) – Ya, Genel Kurulda kaç kişi var? İşte, bir aradayız.
BAŞKAN
– Şahsiyatla da uğraşmayalım lütfen.
SIRRI
SÜREYYA ÖNDER (Devamla) – Şimdi, bunu bir ihmal olarak değerlendirip
geçebiliriz, üzerinde durulacak bir şey olmayabilir ama özellikle Türk
milliyetçiliği, Türklük konusunda hassas olan arkadaşlarımızın; bu, devleti kutsayan,
vaktinde Türk milliyetçilerinin tırnağını söken, tabutluklara atan devleti her
hâl ve şart altında savunmayı bir ibadet aşkıyla ele alan arkadaşlar keşke
Kültür Bakanına deseydi “Bu Türk kültürü sitesinde ‘destinasyon’ diye bir şey
niye var?” 
Bir
milleti parçalamak istiyorsanız dilinden başlayacaksınız demişler. “Kahrolsun
emperyalizm.” diyerek emperyalistlerin bu en güzel teorisini kendileri
açısından vurgulayalım: Önce dilini çürüteceksiniz. Kültür Bakanlığında
“destinasyon” olabilemez. Bir turizm deyimi olabilir, günlük konuşmada
kullanabilirsiniz ama “destinasyon” diye sayfanıza yazamazsınız. Ben İngilizce bilmek durumunda değilim, bilmiyorum da,
Sayın Cumhurbaşkanımız da bilmiyor; biz ne anlayacağız destinasyondan, ille
açıp bakacak mıyız yani? Daha vahimi var: “Kültür portalı” diyor. Portal ne ya,
portal ne? Üzerinde iletişimcilerin bile mutabık olmadığı bir kavram, veri
tabanıyla ilgili bir kavram. “Bölgesi” diyebilirsiniz, bizim gibi cahiller de
anlar. Kültür portalı, nal gibi! Girin “kultur.gov.tr”ye “kültür portalı”,
“turizm portalı”, “destinasyonlar”, “Ben neredeyim? Hiçbir yerde değilim.”
falan filan, böyle bir şey.
Şimdi,
bu Bakanlığın nesini ele alalım? “Türklük Türklük” dediğinizin en kristalize
olması gereken hâline muhtar olan Bakan, bu işlerde anlaşılıyor ki çok özensiz.
Ama bu bir ideolojik tutumdur, sizin “milliyetçilik” dediğiniz, aslında
düşmanlaştırma üzerinden bir milliyetçiliktir. Bu kürsüde defaatle belirttim,
esas hacir altında olan Türklüktür, Türk milletidir; önüne Kürt’e düşmanlıktan
başka hiçbir alan açılmamıştır. Ancak linç edeceksen, ancak küfredeceksen,
hakaret edeceksen, devlet bütün kurum ve kurullarıyla sizin emrinize amade ama
hakkınızı arayacaksanız, garibansanız, taşeronsanız devletin o müşfik eli
yerine, sizi bekleyen TOMA’lar, gazlar, bombalar falan. Onun için, bu “Türklük,
Türklük” deyip çok indirip kaldırıyorsunuz “Vel hayâ vel iman!” diyorum. Bu
konuda, siz değerli AK PARTİ’li üyeler, Hükûmet üyeleri, Başbakan, Sayın
Cumhurbaşkanı, her konuşmanızı “Allah bizi utandırmasın”la bitiriyorsunuz;
Allah bu duanızı kabul etti, utanma duygunuzu elinizden aldı, keşke başka bir
şey dileseymişsiniz. 
Şimdi,
kültür meselesinde şöyle bir şey var: Sayın Naci Bostancı’yı öfkelendirmemek
için, yine Kültür Bakanlığının İnternet sitesinde Sayın Başbakanın bir yazısı
var, ondan kısa bir bölüm okuyacağım. Sayın Hoca, Sayın Başbakan… “Medeniyet ve
Eksen Şehirler” diye Kültür Bakanlığının bir projesi var. 5 mühim, değerli
şahsiyetimizi kentleriyle birlikte ele almışlar. Son gördüğüm, otuza yakın
kentte bunun konferansını yapmışlar. Muhtemelen beş şehirle sınırlı olması
gerekirken ya da otuz ilde yapılacaksa o ilin önemli şahsiyetlerini ele almak
dururken, muhtemelen aklıevvelin biri bu 5 kişiyi seçmiş, böyle dolanıp
duruyorlar. O projeye Sayın Davutoğlu bir yazı yazmış. “Pers medeniyetiyle
Persepolis’in, Helen medeniyetiyle Atina ve İskender adıyla kurulan şehirlerin,
Roma medeniyetiyle Roma şehrinin kader iniş çıkışlarının paralel seyretmesi
bunun açık bir işaretidir.” Medeniyet-eksen-şehir diyalektiğinde konuşuyor. 
“İnsan
psikolojisinin dönemsel özelliklerini en iyi anlatan edebiyat ürünlerinin
şehirler üzerinden yazılmış olması böylesi bir ilhamın sonucudur. Dostoyevski
ve Gogol bu ruhu St. Petersburg’da, Shakespeare ve Dickens Londra’da, Balzac
Paris’te, Necip Mahfuz Kahire’de, Amin Maalouf Semerkant’ta; Yahya Kemal, Ahmet
Hamdi Tanpınar İstanbul’da aramıştır.” deyip şehirlerin özelliğini belirtiyor. 
Ben
Kültür Bakanlığından şöyle bir çıkış beklerdim doğrusu: Sayın… Bakın, ben
“Başbakan” diyorum, “Sayın Davutoğlu” diyorum, o bana “senarist” diyor. Sanatı
ve sanatımı aşağılayıcı bir bağlamda kullanıyor bunu. Kültür Bakanı en azından
sufle verebilirdi “Böyle, insanları meslekleriyle tahkir etmesek iyi olur;
neticede, işte, sanat ve kültür bu memleketin en önemli bir değeridir.” Ulu
Önder Atatürk’ün dediği gibi, her şey olabilirsiniz; Başbakan, Cumhurbaşkanı,
hatta devlet sanatçısı bile olabilirsiniz ama sanatçı olmak zor bir iş. O
yüzden, Kültür Bakanından böyle bir şey beklerdim. 
Niye
Sayın Davutoğlu’nun bu sözünü okudum? Sebebi şu: “Sur’u Toledo yapacağız.”
dedi. Bu kadar yerlilik, millîlik obsesyonu içinde olan bir Başbakanın bunu
söylemesinden ben kendi adıma hayâ ettim. “Kültür” dediğimiz şey, arkadaşlar,
kentleşme öncesine ait bir kavramdır. O zamanlar “kültürler” olarak anılır.
Kentleşmeyle birlikte bu, medeniyete dönüşmüştür ve karşılıklı birbirlerini
etkileyen, belirleyen iki kavram olarak anlam dünyamıza girmiştir. Doğru
söylüyorum değil mi Sayın Bostancı, hocalık vasfınıza binaen?
NURETTİN
YAŞAR (Malatya) – Biraz eksik, eksik.
SIRRI
SÜREYYA ÖNDER (Devamla) – Eksiği süreden dolayı Sayın Yaşar.
İSMAİL
TAMER (Kayseri) – Yok, süreyi sıfırladı.
SIRRI
SÜREYYA ÖNDER (Devamla) – Şimdi, bu medeniyet de bize Medine’den gelmiştir,
Medine’den gelme bir kavramdır. Kentlilik, Medine’de oturanları diğerinden
ayırt etmek için Arap Yarımadası’nda, Orta Doğu coğrafyasında kullanılmış ve bu
giderek medeniyetle bütünleşen bir anlam bütünlüğüne kavuşmuştur. Bu medeniyet…
Bu kadar yerlilik, millîlik diye kafa ütüleyip duruyorsunuz, bu kadar bunun
üzerinden yüzlerce can yakılıyor, yüzlerce kıyım, sürgün, işten alma, cezaevine
atma ve benzeri işler yapılıyor; aklınıza Sur için -bir yere benzetme
çabasındaki vahameti bir kenara bırakıyorum- bu güzel ülkemizde bir tane Türk
şehri gelebilemiyor; oturun da ağlayın, Sayın Başbakan otursun da ağlasın!
KAMİL
AYDIN (Erzurum) – Eserleriyle hâlihazırda öyleydi zaten.
SIRRI
SÜREYYA ÖNDER (Devamla) – Evet. Sayın MHP’li üyeye de teşekkür ediyorum. 
Niye?
İnci gibi şehirlerimiz, yurtlarımız vardı bizim. Hepsi birer TOKİ mezbeleliğine
döndü. Milliyetçilik, insan ve şehir yani medeniyet bağlamında ele almayı
gerektirir. Keşke “Kürt” dediğinde, “Ermeni” dediğinde gılgıllanacağınıza, bu
TOKİ yağmasına, bu rant yağmasına da efendiler, biraz hassasiyetinizi şu
kulaklarımız işitmiş olaydı. Yok, “Kürt” dedi mi “taşı cebinde”, “Ermeni” dedi
mi “küfrü dilinde”, “Alevi” dedi mi “hakareti cebinde…” Böyle bir hâle geldik.
Ama dönüp bakıyoruz, her şeyi uğruna yaptığınızı zannettiğiniz Türklük perişan
hâlde; kentleriyle perişan hâlde, Bakanlığının diliyle perişan hâlde. Günlük
konuşma dilinin ben dinamik bir şey olduğunu; yabancı kavramların, teknik
kavramların zamanla buna girip çıkabileceğini düşünenlerdenim. Ama siz bu
Bakanlığa bir İngilizce dil seçeneği korsunuz, Fransızca dil seçeneği korsunuz,
-sanırım da var, en azından cep uygulamasına yok, ben göremedim ya da- ama
destinasyon ya da portalla kültürümüzü aynı kelime içerisinde kullanırsanız,
inanın bu memleketin sömürgeleştirilmesi için yürütülen o emperyalist faaliyet,
o lanet olasıca; hepimizin kınadığı, uğruna ömrümüzü feda ettiğimiz seve seve,
işkenceler gördüğümüz, cezaevlerinde yattığımız, o emperyalizme sadece su
taşımış olursunuz. 
Demek
Türklükle bir alakanız yok, buna mutmain oldum ben, gerçekten buğuz olsun diye
söylemiyorum. Peki, “Olmaya ki bunlar Türklükten Osmanlılığı anlıyor
olabilirler mi?” diye kendime bunu sordum. Vallahi ve billahi onunla da
alakanız yok. Washington Post’ta şöyle bir makale çıktı, Kültür Bakanına
tercüme edip vermişlerdir umarım. Şöyle bir şey var; bu, halifelerimizle
IŞİD’in yeni halifesi El Bağdadi’yi karşılaştırıyor bu makalede, diyor ki…
Eminim siz mesela “Ulu Sultan Abdülhamit Han”a Bağdadi’yi tercih ediyor
olamazsınız. Burada diyor ki: “O zamanki senfoni orkestrası, ‘Ulu Hakan’ın
kurduğu senfoni orkestrası cuma namazından sonra kendisine Offenbach
çalıyorlarmış.” Sayın Bakan, inanabilir misin? Yerli, millî falan diyoruz; bak,
vahamate bak. Cuma namazından sonra Offenbach dinleyen bir “Ulu Hakanımız” var.
Şimdi…
İDRİS
BALUKEN (Diyarbakır) – Şimdi de Happy Birthday…
SIRRI
SÜREYYA ÖNDER (Devamla) – Şimdi, Bizim Eş Genel Başkanımız bir türkü söyledi
-Bir an tefekkür etmediniz, ya, biz türküye sövüyoruz, söyleyene değil aslında-
onun türkü söylediğini, yemediniz içmediniz, her kanalda, her platformda
dilinize doladınız. Ana sütü gibi hak, ana sütü gibi helal türkülerimizden en
güzellerinden birini söyledi, bir Orta Anadolu türküsü, “Cemalım.” 
NURETTİN
YAŞAR (Malatya) – Siyasete girip harcandı. O sahada ilerleyebilirdi. 
SIRRI
SÜREYYA ÖNDER (Devamla) – Şimdi, şunu da unuttunuz. Ben bekledim, o kanallarda
birisi de çıksın…
Hoca,
hoş geldin.
BURHAN
KUZU (İstanbul) – Sağ ol.
SIRRI
SÜREYYA ÖNDER (Devamla) – Birisi de çıksın, desin ki… Mesela Sayın Kuzu…
BURHAN
KUZU (İstanbul) – Bak şimdi!
SIRRI
SÜREYYA ÖNDER (Devamla) – Desin ki: “Kardeşim, ya, biz bu siyaset yolculuğuna
albüm çıkararak başladık. Sayın Cumhurbaşkanı ‘Beraber yürüdük biz bu yollarda’
diye söylemeye çalışarak…” Ben saygı duyarım. Bir türküyü başını gözünü
yarmadan sonuna kadar söyleyemeyen hiç kimse kendisini o millete ait
hissedemez. Sesi betmiş, makamşinâs değilmiş, bunlar bahsidiğer. Ben de
değilim, benim de sesim güzel değil ama cümbüş çalarım, keman çalarım, ut
çalarım, bağlama çalarım. Mutlaka sizlerin de çaldığı bir şeyler vardır diye
düşünüyorum. (HDP ve CHP sıralarından gülüşmeler) Yo, yo, o anlamda
kullanmıyorum, hiç o anlamda kullanmıyorum. Hayâ ederim. Yok, onun başka bir…
Yani bir şekilde sanatla, musikiyle bir ünsiyet kurmanız lazım. Bu, hayatı
güzelleştirir. Siz, bir arabesk şarkıyı söylemekle kalmadınız, albümünü
yaptınız. Biz, bu toprakların en has türküsünü, insanların ta ciğerinden gelen
türküsünü söyleyerek bu memlekette barış, birlik, kardeşlik kampanyamızı
başlattık, başımıza gelmedik kalmadı. Evlatlarınıza karşı kendinizi sorumlu
hissetmez misiniz ya, “Biz türküyü aşağıladık?” diye?
AHMET
HAMDİ ÇAMLI (İstanbul) – Türkü müydü mesele?
SIRRI
SÜREYYA ÖNDER (Devamla) – Tabii ki… Tabii ki… 
ÖMER
ÜNAL (Konya) – Sırtını PKK’ya, PYD’ye dayayan kimdi peki?
SIRRI
SÜREYYA ÖNDER (Devamla) – Yahu koltuk değil PYD, “Sırtını dayayan…” İnsanlığa
dayayalım, insanlığa dayayalım. 
AHMET
HAMDİ ÇAMLI (İstanbul) – Mesele türkü müydü, mesele?
SIRRI
SÜREYYA ÖNDER (Devamla) – Bu memlekette, bu tür, böyle dar kavram tartışmaları
üzerinden bir yere varamayız. 
Şimdi,
Sayın Efkan Ala, Sayın Mahir Ünal… Özür dilerim, bir an için unuttum, epeydir
telefonlarıma çıkmıyor o yüzden. Sayın Efkan Ala da çıkmıyor. Herhâlde dediler
“Bu Dolmabahçelilerle görüşmeyin.”
İSMAİL
TAMER (Kayseri) – Hastasın ya, belki onun için.
SIRRI
SÜREYYA ÖNDER (Devamla) – Olabilir.
Sayın
Muhammed Dervişoğlu buradalar. Sayın Hüseyin Yayman Bakan Yardımcımız da -eski
parlamenter arkadaşımız- o zaman bu süreci anlatan çok güzel bir yazı yazmıştı.
Ben, onu, evladıma miras olarak bırakacak bir yazı gibi gördüm, “Bak, baban bu
memleketin barışı için böyle bir şey, böyle bir gayretin içinde oldu.” diye. 
Şimdi,
sanki o fotoğraf çekilmedi, sanki biz bir araya gelip o deklarasyonu yapmadık.
Sayın Arınç namusuna teslim etti, “Bizde olanlar bizde kalacaktır…” derdimiz
dar siyasi polemikler değildir, Sur’u Toledo yapma meselesi de değildir. 
Şehirleri,
kentleri insanlar yapar, kentler de insanları.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Önder.
SIRRI
SÜREYYA ÖNDER (Devamla) – Böyle ısmarlama, aklınıza bir tane yerli ve millî
örnek gelmeden, bir tane İslam kenti –bırak, ondan da vazgeçtim- güzel
yurdumuzda bir tane memleket gelmeden, Sur’u Toledo yapmaya çalışırsanız, bu
savaşı –tırnak içinde- kazandığınız gün sizin kaybettiğiniz gün, bütün
ülkemizin de kaybettiği gün olacaktır. 
Hepinizi
saygıyla selamlıyorum. 
Teşekkür
ediyorum. (HDP sıralarından alkışlar)
BAŞKAN
–Teşekkür ederim.
Sayın
Bostancı, nedir talebiniz?
MEHMET
NACİ BOSTANCI (Amasya) – Yerimden bir açıklama için efendim.
SIRRI
SÜREYYA ÖNDER (Ankara) – Öyle olmaz. Sataşma varsa… Korsan miting oluyor Sayın
Başkan.
BAŞKAN
– Ben idare ediyorum Sayın Önder, lütfen... 
SIRRI
SÜREYYA ÖNDER (Ankara) – Ama olmaz ki.
BAŞKAN
– Teşekkür ederim. Şu anda burada ben oturuyorum, siz değil.
MEHMET
NACİ BOSTANCI (Amasya) – Yerimden, 60’a göre bir açıklama yapmak için söz
istiyorum.
BAŞKAN
– Açıklama yapacaksınız. 
Bir
dakika.
IV.- AÇIKLAMALAR (Devam)
7.- Amasya Milletvekili Mehmet Naci
Bostancı’nın, Ankara Milletvekili Sırrı Süreyya Önder’in 118 sıra sayılı 2016
Yılı Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
Sayın
Önder’e zarif ve nüktedan konuşması için öncelikle teşekkür ederim. Burada, Sur
ve Toledo karşılaştırması üzerine yapılan polemiklere atıf yaptı. Esasen millîlikle
evrensellik iç içedir, önce onu belirteyim. “Toledo” deyince bizim aklımıza
Endülüs Emevileri ve İspanya’daki o kadim medeniyete ilişkin birçok hatıra
gelir. Dolayısıyla “Toledo” deyince bizim aklımıza Franco gelmez. Sayın
Önder’in de aklına öncelikle Franco geleceğini düşünmem. 
SIRRI
SÜREYYA ÖNDER (Ankara) - “Franco” mu dedim ben, Allah’tan kork. 
MEHMET
NACİ BOSTANCI (Amasya) – Endülüs Emevilerini ve oradaki eserleri, oradaki
tarihi; Emevi müziğinden tutun mimarisine kadar, şehirlerin kuruluşuna kadar,
arkasındaki o zengin ve büyük İslam kültürünü kendisi de muhakkak
hatırlayacaktır. Dolayısıyla bizdeki çağrışım bu arka plana ilişkindir. Bu
çerçevede görmek gerekir.
Arz
ederim.
BAŞKAN
- Teşekkür ederim. 
OKTAY
VURAL (İzmir) – Sayın Başkan…
SIRRI
SÜREYYA ÖNDER (Ankara) – Sayın Başkan, Sayın hatip…
MEHMET
NACİ BOSTANCI (Amasya) – Ayrıca da geçmiş olsun. 
SIRRI
SÜREYYA ÖNDER (Ankara) – Teşekkür ederim. 
BAŞKAN
– Bir dakika. 
Buyurun
Sayın Önder. 
SIRRI
SÜREYYA ÖNDER (Ankara) – Sayın hatip, Franco’dan bahsederek adımı cümle içinde
geçirdi. Toledo benzetmesi…
BAŞKAN
– Duymuyorum Sayın Önder, bana bakarak konuşun. 
SIRRI
SÜREYYA ÖNDER (Ankara) – Bir faşistle, diktatörle aynı cümle içinde yer almak
bile yeterince zillet. Sataşmadan cevap vermek istiyorum. 
MEHMET
NACİ BOSTANCI (Amasya) – Alakası yok. 
BAŞKAN
– Öyle bir şey demedi ki. 
SIRRI
SÜREYYA ÖNDER (Ankara) – Dedi, dedi. 
BAŞKAN
– Dedi ki: “Toledo deyince sadece akla Franco gelmediğini sizin de
düşündüğünüzü bilirim ve buna inanırım.” 
SIRRI
SÜREYYA ÖNDER (Ankara) – Ben hiç Franco lafı ettim mi Sayın Başkan?
İSMAİL
TAMER (Kayseri) – O zaman sataşma yok, etmediysen. 
İDRİS
BALUKEN (Diyarbakır) – “Toledo’yu Franco’yla düşünmüş olabilir ama biz başka
şeyi görüyoruz.” dedi. 
BAŞKAN
– Bir dakika arkadaşlar, durun. 
MEHMET
NACİ BOSTANCI (Amasya) – “Sayın Önder de Endülüs Emevilerine ilişkin geçmişi
bilir.” dedim. 
BAŞKAN
– Öyle dedi. “Bilir.” dedi. 
SIRRI
SÜREYYA ÖNDER (Ankara) - Ben bilmem, bana sataşma var. 
MEHMET
NACİ BOSTANCI (Amasya) – Yok, yok. 
O
meşguldü duymadı, meşguldü. 
İDRİS
BALUKEN (Diyarbakır) – Sayın Başkan, “Sayın Sırrı Süreyya Bey Franco’yu
düşünmüş olabilir ama biz öyle görmüyoruz, biz başka yerden görüyoruz.”… 
BAŞKAN
– Hayır, öyle demedi. 
İDRİS
BALUKEN (Diyarbakır) – Öyle dedi. 
BAŞKAN
- “Ben Sayın Önder’in de Toledo deyince aklına Franco’nun gelmediğini
düşünürüm.” dedi.
İDRİS
BALUKEN (Diyarbakır) – Hayır, hayır öyle demedi. 
BAŞKAN
– Öyle dedi, evet. 
MEHMET
NACİ BOSTANCI (Amasya) – Tutanakları isteyin. 
FİLİZ
KERESTECİOĞLU DEMİR (İstanbul) – Hayır, öyle demedi. 
BAŞKAN
- Çok iyi dinledim. 
SIRRI
SÜREYYA ÖNDER (Ankara) – Sayın Başkan…
BAŞKAN
– Gel peki, gel. İki dakika. 
MEHMET
NACİ BOSTANCI (Amasya) – Tutanakları isteyin, öyle demedim. 
BAŞKAN
– Öyle demediniz biliyorum ama yani, işte, Sırrı Süreyya Önder söz istedi.
Kesinlikle öyle söylemedi, evet.
V.- SATAŞMALARA İLİŞKİN KONUŞMALAR (Devam)
2.- Ankara Milletvekili Sırrı Süreyya
Önder’in, Amasya Milletvekili Mehmet Naci Bostancı’nın yaptığı açıklaması
sırasında şahsına sataşması nedeniyle konuşması
SIRRI
SÜREYYA ÖNDER (Ankara) – Ben “Öyle söyledi.” demedim. Sayın Bostancı, bir
zevahiri kurtarma kabilinden bir söz ve açıklamada bulundu. Ben dedim ki: Bu
güzel yurdumuzda akla gelecek bir tane şehir bırakmadınız. Toledo’nun ne
olduğunu elbette Sayın Bostancı da, ben de, işin garibi Sur’dakiler de bilir.
Sur’a sorsanız “Siz Toledo olmak ister misiniz?” diye, “Haşa.” derler. 
İSMAİL
TAMER (Kayseri) – Toledo’da çukurlar var mı? Hendekler var mı?
SIRRI
SÜREYYA ÖNDER (Devamla) – Herkes kendi habitatında, kendi yurdunda güzeldir ama
kendi coğrafik dokusuyla beraber bir örnek verebilirdiniz. Bu kadar yerli,
millî değerlere atıf yapıyorsunuz, aklınıza gele gele Toledo geliyor. Bu, bir
Lapsus durumudur, yine hekimlerin ilgi alanına giren bir şey. 
Ben
bunu söyledim. Yoksa Franco meselesini elbette siz de, biz de, hepimiz de
biliriz. Bunu kastetmediğini de biliyorum ayrıca. Ama anlam dünyanız bu kadar
zebunu olduğunuz Batı’dan başka bir yere çalışmıyor. 
Bakın,
Sayın Bakanın, Kültür Bakanlığının sitesindeki yazısında da sadece 2 tane Türk
var, geri kalanı Dostoyevski, Gogol. Elbette ki evrensel değerler ama işte,
gönül istiyor ki, bu kadar yerliliğe ve sözüm ona millîliğe değer veren bir
Hükûmet yerli ve millî misaller getirsin. 
Sizin
bunda samimi olmadığınız ayan beyan gözüküyor Sayın Bostancı. Bunları
vurguladım. 
Teşekkür
ederim. (HDP sıralarından alkışlar) 
BAŞKAN
– Teşekkür ederim.
OKTAY
VURAL (İzmir) – Sayın Başkan…
BAŞKAN
– Sayın Vural, buyurun, size de bir dakika.
Açıklama
yapacaksınız değil mi?
OKTAY
VURAL (İzmir) – Evet efendim.
BAŞKAN
– Bir dakika yerinizden…
IV.- AÇIKLAMALAR (Devam)
8.- İzmir Milletvekili Oktay Vural’ın,
Ankara Milletvekili Sırrı Süreyya Önder’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
beşinci tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
OKTAY
VURAL (İzmir) – Teşekkür ederim.
Tabii,
hatip milliyetçi düşünceyle ilgili, milliyetçilikle ilgili kendi bakış açısından
milliyetçiliği tarif etti ama yani kendi bakış açısını değiştirmediği sürece
milliyetçiliği kavraması da pek mümkün değil. Tabii, devlet milletin
teşkilatlanmış hâlidir, bir hükmi şahsiyettir. Devleti yönetenler ayrıdır. Bir
milliyetçi olarak… Milliyetçilik, kültüre dayandığı için ırkçılığı
reddetmiştir, halka dayandığı için otoriterliği reddetmiştir, zulmü
reddetmiştir. 
Bu
bakımdan, milliyetçiler her zaman kültür emperyalizmine karşı tutumunu ortaya
koymuş ve bu çerçevede, aslında, kültür emperyalizminin, nasıl Türkçeyi, millî
kültür değerlerimizi aşındırdığını, Hollywood kültürünün nasıl aşındırdığını ve
emperyalizmin nasıl bizde etnik kimliklere, mezheplere dayalı ayrımcılıkla
millî kültürü yozlaştırıp ayrıştırmak istediğini, bunun siyasi taşeronlarının
da yer aldığını defalarca ifade ettik. Bu bakımdan, Milliyetçi Hareket Partisi
olarak biz hem Türkçeye sahip çıktık hem de devleti yönetenlerin -adalet
dışında- vatandaşlara uyguladığı ayrımcı politikalara karşı, antidemokratik
politikalara karşı tavrımızı hep ortaya koyduk. 3 Mayıs 1944 aslında o günün
hâkim, devleti yönetenlere karşı onurlu bir tavırdır, demokratik bir tepkisini
ortaya koymuştur. 12 Eylül 1980… O zaman da milliyetçiliği Kenan Evren
yargılamıştı, daha sonra milliyetçiliği ayaklar altına alanlar oldu.
Dolayısıyla, biz bu yönüyle bakıldığında…
(Mikrofon
otomatik cihaz tarafından kapatıldı) 
BAŞKAN
– Bitirmediniz mi? Artı bir dakika daha vereyim.
OKTAY
VURAL (İzmir) – Efendim, bitirirsem bitmiş olur zaten.
BAŞKAN
– Onu sordum zaten. Onu sordum, “Bitirmediniz mi, bitirdiniz mi?” diye sordum.
OKTAY
VURAL (İzmir) – Ha, siz bittiğini mi zannettiniz? 
BAŞKAN
– Evet.
OKTAY
VURAL (İzmir) – Bitmedi efendim, bu türkü hiç bitmez ki zaten.
BAŞKAN
– Buyurun.
Bir
dakika daha verdim.
OKTAY
VURAL (İzmir) – Dolayısıyla, 12 Eylül 1980’de de tavrımızı ortaya koyduğumuz
gibi, bugünkü Hükûmetin de uygulamalarını; adalete, demokrasiye, hukuk
devletine aykırı uygulamalarını eleştirmiş, aynı zamanda “çözüm süreci” adı
altında, emperyalizmin politikalarıyla bu milleti ayrıştırma politikalarına
karşı çıkarak millî kültür ve millî birliğe dayalı bir siyaset anlayışını
ortaya koymuş bir hareketiz. Dolayısıyla, milliyetçiliğin, bu konuda, devleti
yönetenlerin yaptığı uygulamaları eleştirmeye ve gerçek anlamıyla, devleti yönetenlerin
milletin hakkına hukukuna, kültürüne, birlik ve bütünlüğüne dayalı bir politika
oluşturması konusunda tavrını sürdürmeye gayret etmiş bir temsilcisi olduğumuzu
bu vesileyle ifade etmek isterim. 
Teşekkür
ederim.
BAŞKAN
– Ben teşekkür ederim.
SIRRI
SÜREYYA ÖNDER (Ankara) – Sayın Başkan…
BAŞKAN
– Sayın Önder…
SIRRI
SÜREYYA ÖNDER (Ankara) – Sayın grup başkan vekili bakış açımın değiştirilmesi
gereken bir bakış açısı olduğunu söyledi, cevap vermek istiyorum.
BAŞKAN
– Buyurun, iki dakika, sataşmadan.
Epeydir
Meclise gelmiyor Sayın Önder, açığını kapatmak istedi herhâlde, sık sık kürsüye
çıkıyor.
Başka
sataşmalara neden olmayın lütfen.
Buyurun,
iki dakika…
V.- SATAŞMALARA İLİŞKİN KONUŞMALAR (Devam)
3.- Ankara Milletvekili Sırrı Süreyya
Önder’in, İzmir Milletvekili Oktay Vural’ın yaptığı açıklaması sırasında
şahsına sataşması nedeniyle konuşması
SIRRI
SÜREYYA ÖNDER (Ankara) – Değerli arkadaşlar, bu bile sıkıntılı bir durumu
gösteriyor. Bakın, Türk milliyetçiliği deyince AK PARTİ sıralarından kimse
üstüne alınmadı, Cumhuriyet Halk Partisinden kimse üstüne alınmadı.
Yurtseverlik anlamında milliyetçilik, ırkçılığa varmadığı müddetçe ötelenecek
bir kavram değildir, antiemperyalist olduğu müddetçe.
Şimdi,
Milliyetçi Hareket Partili Sayın Grup Başkan Vekili 12 Eylül dönemine atıfta
bulundu. Ben de şu an kendi sıralarında sayın değerli bir milletvekiliyle
beraber Mamak’ta aynı koğuşta cezaevindeydim. O dönemi bizatihi cezaevinde
deneyimledim. Milliyetçi Hareket Partisinin savunmasında o döneme ilişkin
değerlendirme şundan ibaretti Sayın Vural, o da şu: “Fikrimiz iktidarda,
kendimiz cezaevindeyiz.” dendi. Şimdi, bunda o dönemi olumsuzlayan bir şey var
mı? Ben göremedim. Bakış açımı Sayın Davutoğlu gibi 360 derece de döndürsem
göremiyorum. Onun için, kültür emperyalizmi dediğimiz şey de gerçekten, bu
kürsüde Türk milliyetçiliği adına yapılan konuşmalar sadece Kürt karşıtlığı,
Ermeni karşıtlığı içeren bir eksen, bir fukaralık içeriyor. Benim dikkat
çektiğim bu.
Teşekkür
ederim. (HDP sıralarından alkışlar) 
BAŞKAN
– Teşekkür ederim.
OKTAY
VURAL (İzmir) – Sayın Başkanım, sataşmadan dolayı…
BAŞKAN
– Buyurun.
OKTAY
VURAL (İzmir) – Sayın Ruhi Ersoy…
BAŞKAN
– Sayın Ersoy, buyurun.
İki
dakika…
4.- Osmaniye Milletvekili Ruhi Ersoy’un,
Ankara Milletvekili Sırrı Süreyya Önder’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
RUHİ
ERSOY (Osmaniye) – Sayın Başkan, değerli milletvekilleri; Marx’a rahmet
okuyarak başlayan bir hatibin, Marx’ın öğrencilerinden bir tanesi… Daha doğrusu,
Hegel’in öğrencisi olan Marx’a Hegel’in söylediği bir sözü vardır, “Sen beni
anlamışsın da tersten anlamışsın.” ifadesi gibi bir milliyetçilik dersi dinleme
tersten anlayan birisinden, elbette ki mümkün değildir. Kaldı ki Türk
milliyetçiliğinin demokrasiyle olan münasebeti ve evrensel tutumu, eğer bugün
Türkiye’de huzur ve barış, kardeşlik tesis edilmişse ve bin yıllık kardeşliğin
teminatıysa ve hâlâ bu memlekette: Mersin’de, Muğla’da, İstanbul’da, Ankara’da
bu birliktelik aileler kurarak devam edebiliyorsa bunun teminatı ve müktesebatı
Milliyetçi Hareket Partisidir ve onun Sayın Genel Başkanının bu süreçte, bir
tarafta “Böyle bir devlet politikasını tanımıyorum.” dediği hâlde birileri
açılım müzakerelerinin peşindeyken Şanlıurfa’da onlarla kucaklaşacak mitingler
yapması ve kardeşlik programıyla gönül seferberliğini partililer aracılığıyla
bölgeye göndermesiyle kendisini göstermiştir. 
Bu
konuda, milliyetçiliği, Türk milliyetçiliğini, Milliyetçi Hareket Partisini
ötekileştirici bir dil kullanarak ve Kürt karşıtlığı üzerinden, Ermeni
karşıtlığı üzerinden algılatmaya çalışanlar birazcık milliyetçi hareket tarihi
okurlar, ilgilenirlerse bu hareketin hafızasında yer alan, misyon üstlenmiş bu
etnik kimliklerin de millî kimlik bünyesinde nasıl bütünleştiklerini çok iyi
bilirler. 
Bu
tartışma burada uzamak isterse milliyetçilik manifestosu adına, Türk
demokrasisi adına, Milliyetçi Hareket Partisinin durduğu yeri anlamlandırma
adına söyleyecek çok sözümüz vardır. Bunun bilinmesini istiyorum.
Saygılar
sunarım. (MHP sıralarından alkışlar)
BAŞKAN
– Teşekkür ederim.
Birleşime
kırk dakika ara veriyorum.
Kapanma Saati: 12.59
İKİNCİ OTURUM
Açılma Saati: 13.48
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
İkinci Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.

III. - KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı

BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, şimdi Adalet ve Kalkınma Partisinin konuşmacılarını
dinleyeceğiz.
İlk
konuşmacı İstanbul Milletvekili Sayın Hüseyin Bürge. 
Süreniz
beş dakikadır.
Buyurun Sayın Bürge. (AK PARTİ sıralarından alkışlar)
AK
PARTİ GRUBU ADINA HÜSEYİN BÜRGE (İstanbul) – Sayın Başkan, saygıdeğer
milletvekilleri; aziz milletimizi ve sizleri saygıyla selamlıyorum.
2016
yılı Bütçe Kanunu Tasarısı İçişleri Bakanlığı bütçesi görüşmelerinde AK PARTİ
Grubumuz adına söz almış bulunmaktayım. Bu vesileyle 2016 yılı bütçe
görüşmelerinin hayırlara vesile olmasını diliyor, bütçe görüşmelerimizin
karşılıklı anlayış ve hoşgörü içerisinde tamamlanmasını ben de herkes gibi
temenni ediyorum.
Saygıdeğer
milletvekilleri, kadim medeniyetimiz ve dünya mirası topraklarımız, tarih
boyunca olduğu gibi bu dönemde de iç ve dış kaynaklı birçok tehditle karşı
karşıyadır. Ülkemizde birlik ve beraberliğimize kasteden terör tehdidi ve son
birkaç yıldır devletimize yönelik gerçekleştirilen Gezi ve Kobani
provokasyonları gibi toplumsal olaylar iç barışımızı, huzurumuzu bozmaya
yönelik en büyük eylemlerdendir. Bu eylemlerden bahsederken, ülkemizi iç ve dış
mihraklardan korumak adına vatan, toprak ve bayrak diyerek cansiparane mücadele
etmiş, bu uğurda şehitlik mertebesine erişmiş güvenlik güçleri mensuplarımıza
Allah’tan rahmet diliyor, gazilerimize şifa ve minnet dileklerimi sunmak
istiyorum. Ancak, bayrağımıza, vatanımıza, aziz milletimizin kardeşliğine göz
dikmiş olanlara da ifade etmek üzere, şunu sizlere hatırlatmak istiyorum: Adı
ne olursa olsun, ister “Pe-Ke-Ke” ister “Pe-Ka-Ka” ister “DAİŞ” hiç fark etmez,
eli silahlı terör örgütlerine karşı mücadelemizin kesintisiz süreceğini
Başbakanımız Sayın Ahmet Davutoğlu ifade etmişlerdir. Ben de bu bağlamda, sana
aguşunu açmış duruyor Peygamber özlemiyle, vatanımız için, bayrağımız için,
ezanımız için mücadele eden kahraman ordumuza, güvenlik güçlerimize selam ve
dualarımızı gönderiyorum. Rabb’im yâr ve yardımcınız olsun diyorum.
Saygıdeğer
milletvekilleri, bildiğiniz üzere, son yıllarda tırmanan terör eylemleri ve
toplumsal olayların önüne geçebilmek adına, toplumsal düzenin ve huzurun
bozulmaması için, 24’üncü Yasama Döneminde, kamuoyunda “iç güvenlik paketi”
diye bilinen kanun tasarısı çalışmalarını birlikte yapmış ve Türkiye Büyük
Millet Meclisinde yasalaştırmıştık. Vatandaşlarımızın huzurunu sağlamayı
hedefleyen bu kanuna bazı siyasilerimiz ve terörle özdeşleşen kesimler tarafından
şiddetle karşı çıkıldığını biliyoruz, kamuoyunda yanlış algılar oluşturulduğunu
da biliyoruz. Ancak, son dönemlerde, ülkemizin birlik ve beraberliğine kasteden
dış mihrakların taşeronlarının huzur ve güvenlik ortamını ortadan kaldırmak
için yeniden harekete geçmesi, bize, aslında, bu kanunun ülkemizin ve
vatandaşlarımızın öz güvenliği için ne kadar önemli olduğunu bir kere daha
ortaya koymuştur. Bazı konuşmacılar bize vicdanı hatırlatıyorlar. Vicdan,
çukura çukur siyasete, teröre ve teröriste asla izin vermez ama vicdan,
vatanına, bayrağına, ezanına sahip çıkmayı emreder. 
Saygıdeğer
milletvekilleri, 4 Nisan 2015 tarihinden itibaren uygulanmaya başlanan iç
güvenlik paketi, bir yılı geçmiş olmasına rağmen, sonuçları hakkında sizlerle
bazı hususları paylaşmak istiyorum. Yasayla Türkiye genelinde yetkilendirilen
1.265 kolluk amiri ve personel tarafından 340 arama, 82 gözaltı kararı
verilmiş, verilen kararlar sonrası 546 kişi gözaltına alınmıştır. 33 tabanca,
51 av tüfeği, 7,5 kilo eroin, bunların yakalandığını, iç güvenlik paketi
kaynaklı olduğunu ifade etmek istiyorum. 
Ancak,
2016 bütçesinin konuşmalarında en çok gündeme gelen husus Recep Tayyip
Erdoğan’a hakaret etmek ve onu eleştirmektir. Grup başkan vekillerimizin ifade
ettiği gibi, kötü sözü, hakareti sahiplerine gönderiyorum. Ancak, bu milletin
sevdasının Başbakanımızın, Cumhurbaşkanımızın üzerinden eksik olmadığını…
1994’te büyükşehir belediye başkanı oldu, eleştirilerle Kırklareli Pınarhisar
Cezaevi’ne kadar gönderdiniz, sonra Başbakan, sonra Cumhurbaşkanı… Bu
eleştirileriniz devam ettikçe, bu milletin sevdası devam ettikçe bilesiniz ki
Anayasa değişikliği arkasından geliyor, başkanlık sistemi arkasından geliyor. 
Sevdası
ülkenin üzerinden eksik olmayan Cumhurbaşkanımız Recep Tayyip Erdoğan’ın başkanlığına
ramak kaldığını ifade etmek istiyor, her birinizi saygıyla, sevgiyle
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bürge. 
Adalet
ve Kalkınma Partisinin ikinci konuşmacısı Kilis Milletvekili Mustafa Hilmi
Dülger. 
Buyurun
Sayın Dülger. (AK PARTİ sıralarından alkışlar)
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; İçişleri Bakanlığının 2016 yılı bütçesi üzerine AK PARTİ
Grubum adına söz almış bulunuyorum. Yüce Meclisi saygıyla selamlıyorum. 
İçişleri
Bakanlığımız, ülkemizin en köklü geleneğe sahip bakanlıklarından biri olup
doğumdan ölüme kadar yani toplum hayatının her alanında hizmet veren bir
bakanlıktır. Bu görevlerin yerine getirilmesi sırasında 5442 sayılı Kanun’da
vali ve kaymakamlarımızla ilgili olarak ilin her türlü gidişatından valinin,
ilçenin her türlü gidişatından da kaymakamın sorumlu olduğunun belirtilmesiyle
bu görevlerin toplum hayatının tümünü kapsadığını, görevi ifa eden vali ve
kaymakamların üstlendiği sorumlulukların da büyüklüğünün gözler önüne
serildiğine dikkatinizi çekmek isterim. 
Masanın
her iki tarafını da bilen bir mülki idare amiri olarak kırk yıla yaklaşan bir
süreçte bu ülkenin enerjisini paratoner gibi toprağa veren güvenlik, asayiş ve
terör belasıyla ilgili çalışmayı şiar edinen mülki idare amirleri ve güvenlik
güçleri hakkında konuşmak istiyorum. 
Değerli
arkadaşlar, bilindiği üzere güvenlik birimlerimiz, ülkede kamu düzeni ve
güvenliğini sağlamak için gece gündüz görev yapmakta, gerekirse bu uğurda
yârden de serden de vazgeçmekte, “Halkın dirliği ve düzeni için bu yolda
şehadet şerbetini içmek de vardır.” şiarıyla görevlerini ifa etmektedirler.
Ben
bu vesileyle, bu yolda Hakk’a yürüyen şehitlerimize Allah’tan rahmet,
yakınlarına başsağlığı, gazilerimize sağlık, sıhhat dilemeyi bir borç
biliyorum.
Değerli
milletvekilleri, Türkiye bugüne kadar, çoğu kez dış mihrakların ve onların
yerli piyonu ve iş birlikçisi çok sayıda terör örgütünün hedefi olmuştur. Bu
nedenle, ülkemizde yaşanan olaylar nedeniyle pek çok ocağa ateş düşmüş, çok
sayıda güvenlik mensubumuz şehit olmuş ve vatandaşlarımız hayatlarını
kaybetmiştir. Bu terör olaylarının ortak noktası da, ülkemizin dirliğine ve
güvenliğine, birliğine, vatandaşlarımızın huzuruna kastetmiş olmalarıdır. 
Yapılan
tüm demokratik reformlara rağmen terör eylemlerinden vazgeçmeyen insanlık dışı
bu örgütlerle mücadelemiz her alanda ve büyük bir kararlılıkla devam etmekte
olup son silah susana kadar da devam edecektir. İşte, bu kamu düzeninin ve
güvenliğinin sağlanmasında, devletin terörle mücadelesinde İçişleri
Bakanlığımız çok önemli bir fonksiyonu yerine getirmektedir. Bu vesileyle, ben
buradan Sayın Bakana ve teşkilatına, bu azimli ve başarılı mücadeleleri için
teşekkür ediyor, Allah yâr ve yardımcıları olsun diyorum.
Kıymetli
milletvekilleri, hükûmetlerimizin terörle mücadeleye verdiği önem, aynı
duyarlılıkla, terörden zarar gören vatandaşlarımızın zararlarının
karşılanmasında da kendisini göstermektedir. Bu kapsamda Hükûmetimiz, vatandaş
ile onun canına, malına, ırzına kasteden vatan ve millet düşmanı hain terörist
arasına her zaman mesafe koyarak bu mücadeleden zarar görmelerini önlemiş,
istenmeden oluşan zararların telafisi için de her türlü tedbiri almıştır.
Terörle
mücadelede -halk düşmanı teröristlerin zorla işgal ettiği evlere, iş yerlerine
vermiş oldukları zararlar ve yağmalamalarla- güvenlik kuvvetlerimizin,
vatandaşlarımızın can ve mal varlıklarına zarar gelmemesi için gösterdikleri
hassasiyet, kişisel mahremiyete verilen önem de hepimizce malumdur. 
Değerli
milletvekilleri, cumhuriyet tarihinin belki de en şiddetli terörle mücadele
sürecinde bu yöneticilerimiz sayesinde devlet mekanizması hiçbir şekilde
inkıtaya uğramamış, hiçbir zaman kesilmemiştir. 
Ben
sözlerime son verirken, burada tarihin Moğol istilasına bile rahmet okutturacak
barbarlıkta son noktanın sergilendiği, barbarlığın ve Vandalizm'in manasını
yitirdiği kütüphanelerin yakılmasını da dikkatlerinize sunmak istiyorum. Ancak,
şu da bilinmelidir ki benim Haydar dayımla, Mirza amcamla, Delal bacımla, Havin
teyzemle yani Kürt vatandaşlarımızla yakından uzaktan ilgisi olmayan
teröristleri herkesin huzurlarında bilmesini istiyorum. 
Sayın Başkan, değerli milletvekilleri; sözlerime son
verirken, taşrada devletin, Hükûmetin ve ayrı ayrı tüm bakanlıkların temsilcisi
olan mülki idare amirlerinin görevlerini özveri ve gayretle yedi gün yirmi dört
saat esasıyla yerine getirirken yetki, görev ve sorumlulukları ile…
(Mikrofon otomatik cihaz tarafından kapatıldı)
BAŞKAN – Teşekkür ederim Sayın Dülger.
MUSTAFA
HİLMİ DÜLGER (Devamla) - …özlük hakları arasında zaman içerisinde aleyhlerine
oluşan durumun kendilerinden beklenen vakar içerisinde düzeltileceğine olan
inançla sessizce beklemelerini de takdire şayan görüyorum. 
Bu
vesileyle 2016 yılı bütçesinin ülkemize, İçişleri Bakanlığına ve milletimize
hayırlara vesile olmasını temenni ediyor, saygılar sunuyorum. (AK PARTİ
sıralarından alkışlar)
BAŞKAN
– Teşekkür ederim.
Adalet
ve Kalkınma Partisi adına şimdi Çanakkale Milletvekili Sayın Ayhan Gider
konuşacak.
Buyurun
Sayın Gider. (AK PARTİ sıralarından alkışlar)
AK
PARTİ GRUBU ADINA AYHAN GİDER (Çanakkale) – Sayın Başkan, sayın
milletvekilleri; İçişleri Bakanlığının 2016 yılı bütçesi hakkında partim adına
söz almış bulunuyorum. Yüce heyetinizi saygıyla selamlarım.
İçişleri
Bakanlığı, mülki idareden nüfusa, güvenlikten mahallî idarelere kadar geniş bir
alanda faaliyet göstermektedir. Son beş yılda yaşanan insanlık dramları da
mülteci meselesini ayrı bir konuma getirdi. Suriye ve Irak’taki devletsizlik
durumuyla beraber bir insanlık sorunu çıktı ortaya. İnancım odur ki bu dramın
siyasi mülahazalara konu edilmesi, bu durumdan siyasi rant beklenmesi, en az
olayın kendisi kadar insanlık adına üzücüdür. 
Biz
2 bin yıllık bir devlet geleneğine sahip bir milletiz. Devletimizin ve
milletimizin mülteci kardeşlerimize karşı göstermiş olduğu misafirperverlik
bizim için yeni ve konjonktürel bir gelişme değil, kadim devlet geleneğimizin
doğal bir sonucudur ve bu aziz millet tarih boyunca kendine sığınanları insani
bir yaklaşımla ele almış, onların derdiyle dertlenirken etnik kökeni, dini,
mezhebi ya da siyasi görüşüne göre mazlumları sınıflandırmamıştır.
Selçuklular
Moğol zulmünden kaçanların son sığınağıdır. 15’inci yüzyılda Sefarad
Yahudilerini, 17’nci yüzyılda Macarları, 18’inci yüzyılda İsveç, Macar ve
Polonyalı göçmenleri kabul eden Osmanlı İmparatorluğu’dur. Cumhuriyetimizle de
bu tavır devam etmiştir. Türkiye Cumhuriyeti devleti mazlumlara her daim kucak
açmıştır. İkinci Dünya Savaşı’nda Nazi Almanyası’ndan kaçanların sığınağı bu
topraklardır. Bu topraklar İran-Irak Savaşı’nda yerlerinden edilen yaklaşık 50
bin Iraklıya hamilik etmiştir. Yine Birinci Körfez Savaşı’nda Saddam zulmünden
kaçan 500 bin kardeşimize de, Bosna’da, Kosova’da Sırp zulmünden kaçan
kardeşlerimize de bu aziz millet, bu yüce devlet kucak açmıştır. 
Son
on yılda tanıklık ettiğimiz göçler ise şüphesiz ki dünya tarihinin en dramatik
sahnelerini oluşturmaktadır. Yaşanan iç mücadelelerden, mezhep çatışmalarından,
DEAŞ belasından, türlü etnik gruplardan, Esed’den, PYD’den zulüm görenler, tüm
dünya ülkelerinin gözü önünde katledilmekte ya da vatanlarından kaçmak zorunda
bırakılmaktadırlar. Avrupa’ya geçebilmek adına tekneleri dolduran bu insanların
dramı ortada. Aylan bebeğin dramı, Ayvacık açıklarında batan teknede hayatını
kaybeden 7 çocuğun dramı gözlerimizin önünde. Yalnızca son iki senede özgürlük
hayalleri kuran binden fazla insan Ege Denizi’nde yaşamını yitirdi. Tüm bu
çabalara karşın Avrupa’ya ulaşabilen, kabul edilmeyi bekleyen insanların
yaşadıkları ise ayrıca ibretlik. Daha iki gün önce Makedonya polisinin
saldırdığı mültecilerin basına yansıyan fotoğrafları da malumunuz. Düşünün ki
tüm Avrupa ülkelerinin kabul ettiği toplam mülteci sayısı Türkiye’nin kabul
ettiğinin ancak onda 1’i kadar. Biz, zulümden kaçan yaklaşık 3 milyon mülteciye
sığınak olmaktan, barınak olmaktan asla gocunmuyoruz. Çünkü, bizim için
ekmeğimizi bölüşmek lütuf değil, ancak şereftir. Biz misafirlerimiz için 8
milyar dolar harcarken, kimi Avrupa ülkeleri sığınmacıların ziynet eşyalarına göz
dikiyorlar. Daha ülkelerine gelmeden insanların değerli eşyalarına el koymayı
planlıyorlar. İçişleri Bakanlığı, işte bu insani, kapsamlı ve meşakkatli yolda
çok önemli görevler üstlenmektedir. Başarılı çalışmaları ve yüksek hizmet
anlayışlarından dolayı Sayın Bakanımız ve ekibine teşekkür ediyorum. 
Bu
vesileyle, 2016 yılı bütçesinin ülkemize hayırlı olmasını temenni ediyor,
güvenliğimizi sağlamak adına can veren şehitlerimizi minnet ve rahmetle
anıyorum.
Saygılarımla.(AK
PARTİ sıralarından alkışlar)
BAŞKAN
– Çok teşekkür ederim, sağ olun.
Şimdi,
AK PARTİ adına dördüncü konuşmacı olarak İstanbul Milletvekili Sayın Harun
Karaca konuşacak.
Buyurun
Sayın Karaca. (AK PARTİ sıralarından alkışlar) 
AK
PARTİ GRUBU ADINA HARUN KARACA (İstanbul) – Sayın Başkan, değerli
milletvekilleri ve ekranları başında bizleri izleyen saygıdeğer milletimiz;
hepinizi hürmet ve muhabbetle selamlıyorum. Allah’ın selamı, rahmeti, bereketi
üzerimize olsun. 
İçişleri
Bakanlığı bütçesi hakkında söz almış bulunuyorum. İçişleri Bakanlığı bütçemizin
ve 2016 yılı Türkiye bütçesinin ülkemize, memleketimize hayırlı olmasını
Rabb’imden niyaz ediyorum.
Tabii
ki burada, bu haftanın gündemine bir iki cümleyle değinmek istiyorum.
Birincisi, Anayasa Mahkemesinin verdiği kararla ilgili. Evet, ben de saygı
duymuyorum, çok net olarak söylüyorum. Ve çok yakın bir tarihte, yaklaşık on
sene önce, 367’yle ilgili karar veren Anayasa Mahkemesinin üyeleri nasıl ki
hafızalarımızda tazeyse, tarihte kirli olarak anılacaklarsa, bugün de bu kararı
verenler unutmasınlar ki tarihte kirli olarak anılacaklardır. Ve biz dün de
buradaydık, bugün de burada olacağız, yarın da burada olmaya inşallah devam
edeceğiz.
LEVENT
GÖK (Ankara) – Harun Bey, o hâkimlerin hepsi iktidarınız döneminde atandı.
HARUN
KARACA (Devamla) - Ama onlar bilsinler ki, bu kararlarından dolayı mutlaka ve
mutlaka üzüleceklerdir ve bu millet onları hayırla yâd etmeyecektir. Bu şekilde
başlamak istiyorum.
LEVENT
GÖK (Ankara) – Sizin iktidarınız döneminde atandı onlar, Sayın Abdullah Gül
atadı hepsini.
HARUN
KARACA (Devamla) - Ayrıca, 1994’ten bahsetti arkadaşlar, evet, doğrudur,
Meclisten milletvekillerinin alınıp götürülmesi doğru bir şey değildir ama
millet de oy verdikleri milletvekillerinin suç makinesi gibi olmasını ve böyle
bir özgürlüğe sığınarak suç makinesi olmasını istemiyordur. Bunu da buradan
ifade etmek istiyorum. Bunlara sebebiyet vermemek için de elimizden geleni
göstermek zorundayız. 
Ayrıca,
bakın, gene aynı şekilde, 28 Şubatla ilgili… 28 Şubatın burada detayına girecek
değilim, bizzat yaşayanlardan birisiyim ama 28 Şubatla ilgili buradan bir
hatırlatmada bulunmak istiyorum. Ahmet Kaya’yı örnek vermek istiyorum: Bugün
toplumsal uzlaşmadan bahsediyoruz, dün Ahmet Kaya Kürt olduğu için, Kürtçe
şarkı söylediği için tencere tava çalınarak bu ülkeden kovuldu, bu ülkeden
gönderildi ve gittiği yerde rahmetli oldu. Allah rahmet eylesin. Ama bugün,
Türkiye’nin hangi meydanında Kürtçe şarkı da okusanız, Arapça şarkı da
okusanız, bir başka dilde şarkı da okusanız bu milletin hiçbiri sizi tencere
tava çalarak göndermiyor. İşte bu, ülkemize AK PARTİ’nin getirdiği özgürlüktür
ve bu özgürlükleri kimsenin istismar etmesine asla ve asla müsaade etmeyeceğiz.
(AK PARTİ sıralarından alkışlar) 
Ayrıca,
arkadaşlar, bu sıralarda oturup da devletin bütün imkânlarını kullanarak
milleti sırtından hançerlemeye çalışan gafillere bir daha buradan sesleniyorum:
Tarih sizi asla affetmeyecektir. Çevremizdeki ateş çemberine elinde benzin
bidonlarıyla koşturan hainlerin ve gafillerin bu milleti nereye sürüklemeye
çalıştıklarını çok iyi biliyoruz.
Bir
şey anlatacağım ve sözlerimi tamamlamaya çalışacağım. Beş dakika içinde birçok
şeye buradan cevap verme şansım yok ama şunu ifade etmek istiyorum: Vatandaşın
bir tanesi bir gün köyüne atıyla dönüyor. Atı da çok güzel bir at. Hırsızlar da
bu atı çalmaya karar veriyorlar ve dönerken yolun üzerinde bir insanın
yattığını görüyor. Bu yatan insana -tabii ki bizim geleneğimizde vardır-
yardımcı olmak istiyor. Atından iniyor, oradaki yaralı veya hastanın yanına
doğru gitmek istiyor. Giderken, hırsızın bir tanesi de arkadan dolanıyor ve atı
çalıyor. Atı çaldıktan sonra pirifâni adam arkasından bağırıyor. Diyor ki:
“Oğul, oğul, at sana helal olsun, gel de bir iki cümle edeceğim.” Neyse, oğul
dönüyor. Geliyor, diyor ki: “At senin olsun, helali hoş olsun, ama gittiğin
yerde sakın atı bu şekilde çaldığını kimseye anlatma, yol olur.” Niye? Çünkü
bir başkası bir daha hastanın yanında, ölünün yanında veya yardıma ihtiyacı
olan insanların yanında durmaz. 
İşte,
buradan atıfta bulunuyorum. Eğer siz ambulansları çağırıp da ambulanslara hücum
ederseniz, oradaki doktorları, hemşireleri, yaralıları öldürürseniz bir daha
ambulans gelmez, yazık olur bu millete, hakkını savunduğunuz halklara en büyük
kötülüğü yapmış olursunuz. Vefat eden, insanların ölülerine bomba koyarsanız,
insanlar ölülerin yanına gelmeye çekinirler. Güvenli bölgelere, insanların
geçmesi için, oralara, güvenli hâle getirilen yerlere bomba, dinamit döşerseniz
millet oradan geçmeye korkar. 
Onun
için, arkadaşlar, aklımızı başımıza alalım ve yüz yıl önce bu memleketin
birliğine, dirliğine göz dikenlere fırsat vermediğimiz gibi, bundan sonra da
fırsat vermeyeceğiz diyorum.
Ben
tekrar hepinizi saygıyla selamlıyorum.
(Mikrofon
otomatik cihaz tarafından kapatıldı) 
HARUN
KARACA (Devamla) – Buradan şehitlerimize Allah’tan rahmet, gazilerimize ve
yaralılarımıza acil şifalar diliyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın hatip, konuşması sırasında, 2 Mart 1994 darbesiyle
ilgili, milletvekillerinin götürülmesine atıf yaparak, yaptığımız konuşmalar
üzerinden bizim suç makinesi hâline geldiğimizi ifade etti…
BAŞKAN
– Buyurun, iki dakika…
V.- SATAŞMALARA İLİŞKİN KONUŞMALAR (Devam)
5.- Diyarbakır Milletvekili İdris
Baluken’in, İstanbul Milletvekili Harun Karaca’nın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; 28 Şubata, 2 Marta karşı çıkıp, aynı mantıkla,
aynı tanımlamalarla, aynı çerçeveyle burada cümleler kullanıp bir had bildirme
ve “başınıza geleceklerle ilgili bir ayağını denk alma” konuşması yaparsanız
işte tam da bizim söylediğimizi doğrulamış olursunuz. 
28
Şubatla ilgili yaşanan mağduriyetten ders çıkarması gerekenler bugün 28
Şubatçılarla kol kola girmişlerse, geride viraneye dönmüş kentler bırakıp sonra
onlara, dokunulmazlık zırhıyla ilgili tasarılar tartışıyorlarsa, buraya da
gelip eğer seçilmiş iradeyle ilgili dokunulmazlık tehdidi cümleleri kullanıyorlarsa,
kusura bakmayın, hiçbir inandırıcılıkları yok burada. Biz açık bir şekilde
buradan “2 Mart 1994 darbesi Türkiye’ye ne getirdi ne götürdü? Çözüm oldu mu
olmadı mı? Böylesi bir yaklaşımla çözüm yakalanmışsa aradan geçen yirmi yılda
neden hâlâ sorun çözülmedi?” bunu tartışmaya açıyoruz.
Şimdi
bu “suç makinesi” olayına gelince, bakın, bize isnat edilen suçların, bizim
hakkımızda hazırlanan fezlekelerin tamamı düşünce, ifade, örgütlenme özgürlüğü
ekseninde yapmış olduğumuz siyasi çalışmalardır, yaptığımız konuşmalardır,
katıldığımız basın açıklamalarıdır, mitinglerdir. Onun ötesinde herhangi bir
şey bulamazsınız. Ama yolsuzluk, hırsızlık, rüşvet, adam kayırma, bütün bunları
da içerecek şekilde fezlekeleri alıp getirelim, hodri meydan diyoruz. 550
milletvekilinin tamamı. Yargı sizin elinizde olmasına rağmen, gelin hep beraber
bunun önünü açalım diyoruz. 
Ahmet
Kaya meselesine gelince; Ahmet Kaya’yı yargılayan savcı İstanbul Başsavcısı
oldu, ödüllendirildi, biliyorsunuz değil mi? Akademisyenler, barış diyen öğretmenler,
ağzını açan sanatçılar, yazarlar, aydınlar bu ülkede Ahmet Kaya’dan daha büyük
bir lince sizin Hükûmetiniz döneminde kalmaya devam ediyorlar. Bu tablo bile
yeterlidir.
BAŞKAN
– Teşekkür ederim Sayın Baluken.
LEVENT
GÖK (Ankara) – Sayın Başkanım, tutanaklara geçmesi açısından bir söz talebim
var.
BAŞKAN
– Buyurun. 
LEVENT
GÖK (Ankara) – Sayın konuşmacı az önce, Anayasa Mahkemesi kararını veren
Anayasa Mahkemesi üyelerine atıfta bulunarak onlardan tarih önünde
hesaplaşacağını ima eden bir konuşma yaptı. Anlaşılıyor ki Adalet ve Kalkınma
Partisinin üyeleri, Sayın Cumhurbaşkanı konuşmadan önce farklı düşünüyorlar,
Sayın Cumhurbaşkanı konuştuktan sonra farklı düşünüyorlar. Oysa, Anayasa
Mahkemesi kararını vermeden önce, Sayın Başbakan bizzat Can Dündar ve Erdem
Gül’ün tutuklu kalmalarının doğru olmadığını ifade eden açıklama yapmıştır.
Kaldı ki Adalet ve Kalkınma Partisi iktidarlarında sürekli bir mağduriyet
yaratmaya çalışıyorlar. Kimi zaman paralelciler kandırıyor, kimi zaman PKK
kandırıyor ama sayın konuşmacı bilmelidir ki ve bundan sonra konuşacak bütün
sayın konuşmacılar bilmelidir ki o kararı veren yani Can Dündar ve Erdem Gül’e
tahliye kararı veren Anayasa Mahkemesi üyelerinin 10’u, Adalet ve Kalkınma
Partisi iktidarları döneminde atanmış hâkimlerdir ve bizzat Adalet ve Kalkınma
Partisinin kurucusu Sayın Abdullah Gül atamıştır.
Yani,
şunu mu demek istiyorlar Adalet ve Kalkınma Partisinin üyeleri: “Biz Abdullah
Gül’ün atadığı üyelerle hesaplaşacağız.” derken acaba Abdullah Gül’le mi
hesaplaşacaklar, kimle hesaplaşacaklar? Bu hesaplaşmayı bir ortaya koysunlar.
BÜLENT
TURAN (Çanakkale) – Olmadı, olmadı.
LEVENT
GÖK (Ankara) – Kendi iktidarları döneminde atanmış hâkimlerle de -bakın- biz
fazla uğraşmıyoruz, onlar hiç uğraşmasınlar.
BAŞKAN
– Teşekkür ederim.
HALİS
DALKILIÇ (İstanbul) – “Hesaplaşacağız.” cümlesi yok Sayın Başkan orada.
BÜLENT
TURAN (Çanakkale) – “Üzülecekler.” dedi Sayın Başkan.
HALİS
DALKILIÇ (İstanbul) – “Üzüleceksiniz.” dedi.
BAŞKAN
– Teşekkür ederim.
Samimiyetime
güveneceğinizi bilerek söylüyorum Sayın Gök. 
BÜLENT
TURAN (Çanakkale) – Çok zorlama oldu Sayın Başkan.
BAŞKAN
- Bu söylediklerinizi tutanaklara geçmesi amacıyla söylediniz ama şu üç dört
gün içinde, herhâlde 10 kere tutanaklara geçti aynı cümleler. Bir kez de sizden
geçmiş olsun diyorsunuz, tamam.
BÜLENT
TURAN (Çanakkale) – Kaç 10 kere? 44 kere.
LEVENT
GÖK (Ankara) – Şöyle: Yani, biz tekrarlıyoruz ama arkadaşlar ifade edince
tekrar söylemek gereği hasıl oluyor.
HARUN
KARACA (İstanbul) – Sayın Başkan…
BAŞKAN
– Sayın Karaca, buyurun.
HARUN
KARACA (İstanbul) – Tarafıma her iki grup başkan vekilinin de sataşmasından
dolayı söz istiyorum. Detaylarına…
LEVENT
GÖK (Ankara) – Ben sataşmadım efendim, ben bir durum tespiti yaptım. Ben asla…
BAŞKAN
– Mesela ”sataşma” derken ne söylediğini düşünüyorsunuz?
LEVENT
GÖK (Ankara) – Neye sataşmışım, ne yapmışım?
HARUN
KARACA (İstanbul) – Birincisi efendim: Ben tarih önünde hesaplaşacağız demedim,
tarih önünde üzüleceklerdir dedim.
LEVENT
GÖK (Ankara) – Ben de öyle bir konuyu ima ettiğinizi söyledim Harun Bey.
BAŞKAN
– Sayın Gök, duyamıyorum, lütfen.
HARUN
KARACA (İstanbul) – İkincisi: Suç makinesiyle ilgili olan sözlerime açıklık
getirmek istiyorum müsaadenizle.
BAŞKAN
– Şimdi, açıklık getirmek istiyorsanız yerinizden söz vereceğim Sayın Karaca.
HARUN
KARACA (İstanbul) – Hayır, sataşmadan dolayı açıklık getirmek istiyorum.
LEVENT
GÖK (Ankara) – Sataşma değil; bu, açıklama, yerinizde… Biz bir durum tespiti
yaptık Harun Bey. Yani, o söylediğime cevap verirsen de iyi olur. Kimin
zamanında atanmışlar?
BAŞKAN
– Buyurun, iki dakika.
6.- İstanbul Milletvekili Harun Karaca’nın,
Ankara Milletvekili Levent Gök’ün yerinden sarf ettiği bazı ifadeler ve
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
HARUN
KARACA (İstanbul) – Tabii ki vereceğim, durum tespitini ben de yapacağım.
Oradan da cevap verdim. Size aslında çok detaya girmeden söyleyeceğim. 
Yerel
mahkemenin kararı verilmeden hemen Anayasa Mahkemesinin kararının bu şekilde
verilmesi ihsasıreydir. Bundan sonrasıyla ilgili…
TUFAN
KÖSE (Çorum) – Esas karar değil ki bu. 
HARUN
KARACA (Devamla) – Müsaade edin, ben konuşayım.
Bundan
sonrasıyla ilgili, mahkemenin vereceği kararı etkileme yönündedir, birincisi
bu.
İkincisi:
Ben tarih önünde hesaplaşacağız demedim, tarih önünde üzüleceklerdir dedim.
Suç
makinesiyle ilgili olan kısma dönmek istiyorum. Bakın, arkadaşlar, Kobani çok
fazla hafızamızdan uzak değil; Kobani’den dolayı, orada bulunan insanları
meydanlara davet ederek 50 kişinin ölümüne sebep olmaları daha şurada çok uzak
bir tarih değil. Bugün de aynı şekilde Sur için davetlerini sunuyorlar. 
İkincisi,
benim arabamın arkasında, bagajında silah bulunmadı arkadaşlar. 
SIRRI
SÜREYYA ÖNDER (Ankara) – Kimin bulundu? 
İDRİS
BALUKEN (Diyarbakır) – Kimin bulundu? 
HARUN
KARACA (Devamla) – Benim arabamın arkasında silah bulunmadı. 
İDRİS
BALUKEN (Diyarbakır) – Kimin bulundu, söyle.
HARUN
KARACA (Devamla) – Müsaade edin, müsaade edin. 
Dokunulmazlık
zırhına bürünerek bulunduğunuz evlerde, bulunduğunuz yerlerde arama
yapılmasıyla ilgili olarak ne yapıyorsunuz? Engellemeye çalışıyorsunuz. Merak
etmeyin, bunların hepsini fezlekeler geldiği zaman göreceğiz, herkes yerini
alacak. 
Hazır
fezlekelerle ilgili söylemişken… Özgür Özel Bey’le de görüştük, sayın grup
başkan vekiliyle, benim bir dokunulmazlık zırhına sığındığımla ilgili bir
beyanatta bulunmuş, yanlış olduğunu ifade ettim. Ben yargılandığım dönemde
beraat ettikten sonra, 2011’de milletvekili oldum. 
Üçüncü
şeyi söyleyeyim: Bakın, dün -sadece basından okuduğum kadarıyla söylüyorum-
basından okudum, Sayın Demirtaş demiş ki: “Biz hendeklerden, öz yönetimden
falan vazgeçtik.” Dün cici çocuk olarak saz çalıyordu, bugün o sazla “Kendim
ettim, kendim buldum.” demeye başladı.
Sayın
Sırrı Süreyya Önder’e de söyleyeyim: Saz da çalıyorum, türkü de söylüyorum,
merak etmeyin. 
İDRİS
BALUKEN (Diyarbakır) – Hiç belli olmuyor ama. 
HARUN
KARACA (Devamla) – Hoşça kalın. (AK PARTİ sıralarından alkışlar) 
SIRRI
SÜREYYA ÖNDER (Ankara) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Siz mi konuşacaksınız? 
İDRİS
BALUKEN (Diyarbakır) – Grubumuza sataşma var, Sırrı Bey cevap verecek. 
BAŞKAN
– Tamam, grubunuza sataşmaya Sırrı Süreyya Önder cevap verecek iki dakikada. 
BÜLENT
TURAN (İstanbul) – Ne diye sataştı Sayın Başkan? 
7.- Ankara Milletvekili Sırrı Süreyya
Önder’in, İstanbul Milletvekili Harun Karaca’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
SIRRI
SÜREYYA ÖNDER (Ankara) – Efendim, Aleyhissalatu Vesselam’a sormuşlar: “Mümin
cinayet işler mi?” “İşler.” demiş; “Mümin zina yapar mı?” “Yapar.” Bir kaç suç
daha sıralamışlar, sonra “Mümin yalan söyler mi?” demişler, “Müminken asla.”
demiş. Ayıptır! Kimin arabasının bagajında silah var? Bir. 
İkincisi…

ALİ
AYDINLIOĞLU (Balıkesir) – Faysal Sarıyıldız’ın arabasında.
BAŞKAN
– Sayın milletvekilleri, lütfen…
SIRRI
SÜREYYA ÖNDER (Devamla) – Bak, bu daha da ayıp. 
İçişleri
Bakanı burada, bunu tekrar edebilir mi acaba? “Faysal Sarıyıldız’ın aracında
silah var.” sözünü Sayın İçişleri Bakanı tekrar edebilir mi? Şimdi, eski
psikolojik harp kalıntılarının yürüttüğü bu algı operasyonlarına düşmek çok
kolay bir şey ama bunun bir de bir sorgusu, suali var, kendinize vereceğiniz
hesabı var. 
Gelelim
fezlekeye: Bu grubun üst üste koy yattığı seneyi, yüz elli sene. Yüz elli sene,
biz, cezaevi, taş, değnek, mermi yağmurunun altından gelmişiz. Bizi bununla mı
korkutacaksınız? Biz mi buna sığınacağız? Meclis ilk açıldığı gün kendi
elimizle götürüp “Dokunulmazlıklarımızı kaldırın.” dilekçesini vermiş olmanın
onurunu taşıyor bu grup. Bizi bununla korkutamazsınız, ayıptır! (HDP
sıralarından alkışlar)
BAŞKAN
– Teşekkür ederim.
Sayın
milletvekilleri…
HARUN
KARACA (İstanbul) – Sayın Başkan…
BAŞKAN
– Sayın Karaca, nedir talebiniz?
HARUN
KARACA (İstanbul) – “Ayıptır” diye şahsıma direkt sataşmada bulunmuştur. 
BAŞKAN
– Sayın Karaca, sayın milletvekilleri…
HARUN
KARACA (İstanbul) – Yalancılıkla suçlamıştır.
SIRRI
SÜREYYA ÖNDER (Ankara) – Sözümü geri alıyorum. Ayıp değil, size çok yakışır!
HARUN
KARACA (İstanbul) – Tekrar etti.
BAŞKAN
– Sayın milletvekilleri, sözünü geri aldı.
Sayın
milletvekilleri, bu tartışmayı burada noktalıyorum.
HARUN
KARACA (İstanbul) – Sayın Başkanım, sözünü geri almadı, bakın “Size çok
yakışır.” ifadesini kullandı, kendisine iade ediyorum.
BAŞKAN
– Bu ayrımcı dili lütfen şu kürsüden kullanmayın, lütfen…
HARUN
KARACA (İstanbul) – Müsaade edin efendim, tamam…
BAŞKAN
– Burada hepimiz eşitiz, milletvekiliyiz. Birbirimizle olan diyaloğumuzda, en
azından, bu ayrımcı ve giderek nefret dilini kullanma yolunda bir adım da
sizler atmayın lütfen.
Teşekkür
ediyorum.
HARUN
KARACA (İstanbul) – Bakın, Allah bakışları da bilir, kalplerdekileri de bilir. 
BAŞKAN
– Bu sözlerim size değil, hepimize, kendimi de içine katarak söylüyorum.
HARUN
KARACA (İstanbul) – Kendisine iade ediyorum. Ayıp olan şeyleri kendileri
yapmaktadır.
BAŞKAN
- Teşekkür ederim.
Adalet
ve Kalkınma Partisi…
İDRİS
BALUKEN (Diyarbakır) – Sayın Başkan, İç Tüzük 60’a göre kısa bir açıklama
yapmak istiyorum Genel Kurula.
BAŞKAN
– Bir dakika… 
IV.- AÇIKLAMALAR (Devam)
9.- Diyarbakır Milletvekili İdris
Baluken’in, Sur’da düzenlenecek etkinlikte bir sıkıntı çıkmaması için Hükûmet
yetkililerinin çaba içerisinde olması gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, Sur’da 200’e yakın insanın katliam tehlikesi altında olduğunu uzun
süredir buradan da ifade ediyoruz. Sokaklarda, alanlarda bunlarla ilgili,
Sur’daki katliam tehlikesiyle ilgili bir duyarlılık yaratmaya çalışıyoruz.
Hükûmetle, devlet yetkilileriyle yaptığımız görüşmede, ikinci bir Cizre
vahşetinin yaşanmaması gerektiğini defalarca ifade ettik. 
Şimdi,
bütün bu girişimlerimize, çabalarımıza rağmen Sur’la ilgili herhangi bir adım
atmayan, herhangi bir gelişmenin önünü açmayan bir hükûmet ve devlet pratiği
ortadayken, tamamen demokratik eksende partimizin ve Eş Başkanımızın,
Diyarbakır halkının demokratik iradesini ortaya koyması açısından yapmış olduğu
bir çağrıya bugün İçişleri Bakanı da aynı şekilde bir açıklama yapmış. Bir
provokasyon çağrısı, bir kan akacak çağrısı üzerinden tanımlamayı asla kabul
etmiyoruz. 
ALİM
TUNÇ (Uşak) – 6-7 Ekim olayları ortada değil mi?
İDRİS
BALUKEN (Diyarbakır) - Dünden beri hem AKP’li vekiller hem AKP’ye yakın yandaş
medya, Sur’da bir provokasyon olacağını ve kan döküleceğini ima ediyorlar.
Bakın, altını çizerek söylüyorum, orada yapılacak olan eylem, etkinlik ve
yapılan çağrı tamamen demokratik çerçevesi belirlenmiş olan…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Toparlıyorum Sayın Başkan.
BAŞKAN
– Dinliyoruz sizi, kayda geçer, lütfen, devam edin.
İDRİS
BALUKEN (Diyarbakır) – Kapandı, hayır, açarsanız, önemli.
BAŞKAN
– Ama, bir dakika diyorum ve toparlayıp bir dakikaya sığdıramıyorsunuz söylediklerinizi.
İDRİS
BALUKEN (Diyarbakır) – Sayın Başkan, grup başkan vekilleri bir dakika istediği
zaman da toparlamak için Meclis başkan vekilleri…
BAŞKAN
– Onun kararını ben vereyim. Bu konudaki hassasiyetimi biliyorsunuz. Ama, size
süresiz konuşma verdiğim zaman da bu konuşmalar on dakikayı geçiyor ve bütçe
görüşmesi burada giderek grup başkan vekillerinin kendi aralarında sohbete
dönüşüyor. Diğer arkadaşların söz hakkına tecavüz etmeyelim.
İDRİS
BALUKEN (Diyarbakır) – Önemli bir konudan bahsediyoruz, toparlamama izin
verirseniz.
BAŞKAN
- Son kez bir dakika daha süre veriyorum. Diğer arkadaşlar bekliyor, buyurun,
son bir dakika.
İDRİS
BALUKEN (Diyarbakır) – Gerek İçişleri Bakanının yaptığı açıklama gerek AKP’li
vekillerin yaptığı konuşmalar ya da sosyal medya üzerinden yaptığı paylaşımlar
gerekse de yandaş medya aracılığıyla yapılan propaganda, açıkçası orada
“Hükûmet ya da devlet eliyle bir provokasyon planlanıyor mu?” kaygısını bizde
artırmış durumda. Biz, demokratik temelde yapılacak olan o etkinlikle ilgili de
İçişleri Bakanının görevinin her türlü provokasyonun önlenmesi, demokratik
temelde insanların ortaya koyacağı o demokratik tepkinin zemininin sağlanması
olduğunu bir kez daha hatırlatıyoruz. Bu saatten itibaren de böyle kaygıları
artıracak, tehdit edecek açıklamalar yerine, oradaki bugünkü etkinlikte,
eylemde farklı bir sıkıntının çıkmaması için Bakanlık yetkililerinin ve Hükûmet
yetkililerinin çaba içerisinde olması gerektiği hususunu belirtiyoruz.
Teşekkür
ederim.
BAŞKAN
– Teşekkür ederim.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Adalet ve Kalkınma Partisi Grubu adına beşinci konuşmacı olarak Tekirdağ
Milletvekili Sayın Mustafa Yel konuşacak.
Buyurun.
(AK PARTİ sıralarından alkışlar) 
AK
PARTİ GRUBU ADINA MUSTAFA YEL (Tekirdağ) – Sayın Başkan, değerli
milletvekilleri, saygıdeğer vatandaşlarımız; 2016 mali yılı Emniyet Genel
Müdürlüğü ve Jandarma Genel Komutanlığı bütçeleri üzerinde AK PARTİ Grubu adına
söz almış bulunmaktayım. Grubum ve şahsım adına hepinizi saygıyla selamlıyorum.

Öncelikle,
ülkemizin bağımsızlığı, birlik ve beraberliği için vatanı uğruna canlarını
ortaya koyarak terörle mücadelede görev alan tüm mülki idare amirlerimize,
polis, asker, geçici köy korucularımıza ve diğer kamu personeline bu mücadelede
başarılar diliyorum. Şehitlik mertebesine ulaşan tüm asker, polis, korucu,
öğretmen ve sağlık çalışanlarımıza Allah’tan rahmet, gazilerimize acil şifalar,
sağlıklı ömürler niyaz ediyorum. 
Hâlen
güneydoğuda görev yapan tüm kahramanlarımıza ve şehitlerimize atfen diyorum ki:

“Sen
bir devsin, yükü ağırdır devin!
Kalk
ayağa, dimdik doğrul ve sevin!
Mehmed’im,
sevinin, başlar yüksekte!
Ölsek
de sevinin, eve dönsek de!
Sanma
bu tekerlek kalır tümsekte!
Yarın
elbet bizim, elbet bizimdir!
Gün
doğmuş, gün batmış, ebed bizimdir!”
Elbette
ki yarınlar çukurseverlerin, barikatseverlerin, bodrumseverlerin değil,
vatanseverlerin olacaktır. (AK PARTİ sıralarından alkışlar)
Bilindiği
üzere, İçişleri Bakanlığı güvenlik hizmetlerini Kamu Düzeni ve Güvenliği
Müsteşarlığı, Jandarma Genel Komutanlığı, Emniyet Genel Müdürlüğü ve Sahil
Güvenlik Komutanlığı vasıtasıyla yürütmektedir. Bu güvenlik hizmetini 147.671
Jandarma personeli, 273 bin Emniyet personeliyle yürütmektedir. Ülkemizin alan
olarak yüzde 93’ü jandarma, yüzde 7’siyse polisin görev ve sorumluluğundadır.
Toplam nüfusumuzun yüzde 86’sı polis, yüzde 14’ü ise jandarma bölgesinde
yaşamaktadır. Güvenlik güçlerimiz, güvenlik hizmetlerinin sağlanması ve
suçların işlenmeden önlenmesine yönelik olarak vatandaş odaklı hizmet anlayışı
doğrultusunda teknolojik imkânlardan da yararlanarak hizmet kalitesini ön plana
çıkaran çalışmalar yapmaktadır. Güvenlik teşkilatlarımız her türlü teknolojik
imkâna ve uluslararası akrediteye sahip modern kriminal laboratuvarlarla
faaliyet göstermektedir. AK PARTİ iktidarı olarak güvenlik personelinin nitelik
ve nicelik olarak geliştirilmesine büyük önem vermekteyiz. Vatandaşlarımıza
sunulan güvenlik hizmetlerinin daha etkin bir şekilde sunulması amacıyla iç
güvenlik birimlerimizin her türlü bina, araç gereç ve diğer ihtiyaçlarının
zamanında karşılanmasına özel önem vermekteyiz. Gelişmiş ülkelerdeki güvenlik
güçleri hangi fiziki şartlara, hangi imkânlara sahiplerse biz de aynı imkânları
güvenlik güçlerimize sağlıyoruz. Geçmiş dönemde polisimiz devriye gezecek taşıt,
taşıtına koyacak yakıt bulmakta zorlanmaktaydı, bugün ise polisimiz en modern
taşıtlara sahip bulunmaktadır. 
Sayın
Başkan, değerli milletvekilleri; ülkemizde kendini devletten üstün ve daha
güçlü göstermek isteyen organize suç örgütlerine ve haraç çetelerine karşı
amansız mücadele yapılarak devletin gücü gösterilmiştir. Bu mücadeleler
sonucunda, toplum güvenliğini olumsuz etkileyen illegal yapılanmaların cesareti
kırılmış, kamu düzenini bozmaya yönelik pek çok girişim, yapılan operasyonlar
sayesinde işlenmeden önlenmiş ve bu sayede vatandaşımızın devlete olan güveni
pekiştirilmiştir. 
AK
PARTİ olarak millî birlik ve beraberliğimizin ve ülkemizin milletiyle bölünmez
bütünlüğünün korunmasını en büyük öncelik olarak görmekteyiz. Ülkemizin
geleceğini teminat altına almak ve bu terör belasıyla daha uzun yıllar uğraşmak
istemiyorsak bu sorunu mutlaka çözmek durumundayız. Bunun için de bu sorunu
siyasete alet etmeden, millî bir mesele olarak ele alıp hep birlikte sorumluluk
almalı, taşın altına elimizi koymalıyız. 
Terörle
mücadelenin kolay olmadığını, her alanda çok boyutlu, kapsamlı ve topyekûn bir
mücadele gerektirdiğini yaşadığımız tecrübelerden biliyoruz. Bu nedenle,
Hükûmetimiz terörle mücadelede bütün imkânları seferber etmekte,
vatandaşlarımızın can ve mal güvenliğini sağlamak, ülkemizin birlik ve
beraberliğini güçlendirmek için her türlü tedbiri almaktadır. 
Sayın
Başkan, değerli milletvekilleri; Jandarma Genel Komutanlığımıza 2016 yılı için
8 milyar 276 milyon 881 bin Türk lirası, Emniyet Genel Müdürlüğümüze ise 21
milyar 140 milyon 638 bin Türk lirası tahsis öngörülmüştür. Güvenlik
güçlerimizin görev alanında bulunan hizmetleri yerine getirirken ayrılmış olan
bu ödenekleri en tasarruflu ve hizmete en uygun biçimde kullanılması yönünde
her türlü gayreti göstereceklerine inanıyor, 2016 mali yılı bütçesinin ülkemiz
ve milletimiz için hayırlara vesile olmasını diliyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip konuşması sırasında, grubumuza da dönerek
“Bodrumseverler, çukurseverler değil, vatanseverler bu ülkeyi kurtaracak.”
demek suretiyle açık sataşmada bulunmuştur.
BÜLENT
TURAN (Çanakkale) – Onu da demesin mi Sayın Başkan? Yapmayın lütfen ya.
BAŞKAN
– Ama, sizin grubunuzun ismini andı mı?
BÜLENT
TURAN (Çanakkale) – Hayır, bunu da demeyecek miyiz Sayın Başkan?
İDRİS
BALUKEN (Diyarbakır) – Tabii, tabii, grubumuza dönerek, işaretle de göstererek
açık bir sataşmada bulunmuştur. Buna mutlaka cevap vermeliyiz.
BAŞKAN
– Şimdi, bakın, Sayın Baluken, bu sataşma işini hep birlikte bir koordine
etmemiz gerekiyor. 
İDRİS
BALUKEN (Diyarbakır) – O zaman HDP’yi kastetmediğini söylesin, vatansever,
bodrumsever, çukursever meselesini.
BÜLENT
TURAN (Çanakkale) – Hayır, kastedebilir Sayın Başkan, bu kadar eleştiri olacak.
BAŞKAN
– Şimdi, bakın, arkadaşlar yani giderek “Söylerken bana baktı” diyerek…
İDRİS
BALUKEN (Diyarbakır) – “Bana baktı.” değil, grubumuza bakarak…
BÜLENT
TURAN (Çanakkale) – Yağmur yağdı, “ördek” dedi gibi bir şey bu. Öyle şey olur
mu ya!
BAŞKAN
- …bundan da sataşmadan söz istemeye başlandı bu Mecliste. 
Kastınız
neydi?
MUSTAFA
YEL (Tekirdağ) – Efendim, konuştuklarım sırasında birdenbire grubu hatırladım,
HDP Grubunu hatırladım ve onlara bakmak zorunda kaldım.
BAŞKAN
– Yani gayriihtiyari.
MUSTAFA
YEL (Tekirdağ) – Gayriihtiyari.
BAŞKAN
– Tamam, teşekkür ederiz.
RUHİ
ERSOY (Osmaniye) – Sayın Başkan, bir ilave yapmak istiyorum.
BAŞKAN
– Lütfen, Ruhi Bey, biraz sonra... Bir konuşmacıyı alayım yani…
RUHİ
ERSOY (Osmaniye) – Burada ifade etmek durumundayım.
BAŞKAN
– Şimdi, bakın, ben Başkan Vekili olarak, sizler de biliyorsunuz ki Tüzük’te
herhangi bir şekilde söz talebinde bulunduğunuz zaman aynı oturum içinde kalmak
suretiyle istediğim zaman o sözü verebilirim, takdir yetkisi bende. Size söz
vereceğim, müsaade edin…
RUHİ
ERSOY (Osmaniye) – 10 saniye… Burada tutanakta kayda düşsün diye…
BAŞKAN
– Buyurun.
RUHİ
ERSOY (Osmaniye) – Türk devleti bütünlük ifa eder, devleti ebed müddettir.
“Bizden öncekiler polis araçlarına yakıt bile koyamazken bugün bu işleri
yaptık.” ifadesini Türk devlet geleneğine uygun bir ifade olarak göremiyorum,
bunun kayıtlara düşmesini istiyorum. 
BAŞKAN
– Teşekkür ederim.
Adalet
ve Kalkınma Partisi Grubunun altıncı konuşmacısı Uşak Milletvekili Sayın Mehmet
Altay. 
Buyurun
Sayın Altay. (AK PARTİ sıralarından alkışlar)
AK
PARTİ GRUBU ADINA MEHMET ALTAY (Uşak) – Sayın Başkan, değerli milletvekilleri;
2016 Yılı Merkezi Yönetim Bütçe Kanunu Tasarısı’nın Kamu Düzeni ve Güvenliği
Müsteşarlığı bütçesi üzerine grubumuz adına söz almış bulunuyorum. Bu vesileyle
sizleri ve aziz milletimizi saygıyla selamlıyorum.
Değerli
milletvekili arkadaşlarımız, devletimizin temel görevlerinden biri kamu düzeni
ve güvenliğinin tesis edilerek bireylerin Anayasa ve yasalarda güvence altına
alınmış temel hak ve özgürlüklerini korku ve endişeden uzak, güven içinde
kullanmasını sağlayacak ortamların hazırlanmasıdır. Bu kapsamda kamu düzenini
ve güvenliğini sağlamak konusunda ülkemizin son dönemdeki en önemli gündem
maddesi her gün burada tartıştığımız terördür. Türkiye, geçmişten bugüne kadar
farklı amaçlara sahip çok sayıda terör örgütünün hedefi olmuştur. Coğrafyamızda
yüz yıl önce sınırları cetvelle çizilip birbirine akraba toplumları bölenler
bugün de terör vasıtasıyla birlik ve beraberliğimize, kardeşliğimize
kastetmişlerdir. Bu kapsamda hepimizin bu coğrafyada sergilenen oyunu ve büyük
resmi aslında görmesi gerekir. Terör ile ülkemizin ayaklarına pranga vurmak
isteyen bu çevrelere karşı mücadelemiz bugüne kadar olduğu gibi bundan sonra da
devam edecektir. Hepimizin…
SIRRI
SÜREYYA ÖNDER (Ankara) – Okumadan direkt buraya bakıyorlar, oraya bakmadan.
VEYSİ
KAYNAK (Kahramanmaraş) – Sataşma, sataşma.
BAŞKAN
– Sayın Önder, lütfen… Lütfen biraz ciddi olalım, lütfen.
SIRRI
SÜREYYA ÖNDER (Ankara) – Ciddiyeti hatibe söyle.
MEHMET
ALTAY (Devamla) – Sayın Önder, ben okumadan da anlatabilirim. Şimdi, hepimizin
farklı siyasi düşünceleri olabilir, farklı bakabiliriz.
BAŞKAN
– Konuşmacıya müdahale de etmeyin, insicamını da bozmayın. Esprinin, şakanın
bir noktaya kadar yeri var, lütfen.
NURETTİN
YAŞAR (Malatya) – Sayın Önder’e bakmadan söyledi, ben şahidim.
BÜLENT
TURAN (Çanakkale) – Baştan başlasın Sayın Başkan.
BAŞKAN
- Sayın Altay, lütfen devam edin.
MEHMET
ALTAY (Devamla) – Teşekkür ederim Sayın Başkan.
Hepimizin
siyasi görüşleri farklı olabilir, farklı alanlarda farklı şeyler söyleyebiliriz
fakat teröre ilişkin bir tutum belirlememiz gerekir, hep söylediğimiz şey de
bu. Bir duruş sergileyelim, terörün hepsini hep birlikte kınayalım diyoruz.
Aslında size söylemek istediğimiz şey de bu. Senin terörün, benim terörün
şeklindeki bir algının yanlışlığını bu ülkede bütün yıllar boyunca hepimiz
çektik, bütün geçmişimizle birlikte acı tecrübelerini yaşadık. Artık buna bir
son verelim istiyoruz bu ülkemizde, bütün düşüncemiz ve değerimiz de bu
noktadır.
Değerli
arkadaşlar, bu, özellikle bugün üzerinde söz almış olduğum kamu güvenliğiyle
ilgili konuda, kamu güvenliğinin tesis edilmesi ve ülkemizin birliği ve dirliği
için görevlerini özellikle bu dönem içerisinde ifa eden ve bu uğurda şehit
düşen şehitlerimizi rahmetle anmak istiyorum. 
Burada,
özellikle terörle mücadelenin öncelikli amacının kamu düzenini korumak,
ülkemizin birlik ve beraberliğini sağlamak üzere Kamu Düzeni ve Güvenliği
Müsteşarlığımızın görevi içerisinde bulunan kamu düzeninin sürekliliğini
sağlamak, terörle mücadele alanında stratejiler geliştirmek ve ilgili kurumlar
arasında bilgi akışı ve koordinasyonu sağlamak olduğu hepimizin bilgisinde. 
Kamu
Düzeni ve Güvenliği Müsteşarlığı, kurulduğu günden bu yana, bu görevi
çerçevesinde, terör örgütlerine katılımları engellemeye yönelik projeler,
sosyal araştırmalar, terörle mücadele, sosyoekonomik, kültürel ve psikolojik
faktörlerin analizi çalışmalarını gerçekleştirmiş ve gerçekleştirmeye devam
etmektedir. Bu kapsamda özellikle hazırlanan ve Sayın Başbakanımız Ahmet
Davutoğlu’nun Mardin’de açıklamış olduğu Terörle Mücadele Eylem Planı ve yol
haritası çerçevesinde, kamu düzenini kim tehdit ederse etsin kesinlikle
engelleneceği, kapsamlı demokratik bir reform süreci uygulanarak, sosyal
seferberlik kapsamında, terör saldırıları nedeniyle oluşan bütün yaraların
sarılacağı ifade edilmiştir. 
Terörden
dolayı zarar gören vatandaşlarımıza yardım edilerek, istismar edilen yerel
yönetimlerle ilgili yasalar yeniden ele alınacaktır. Yeniden ihya ve inşa
kapsamında, teröristlerce evleri yakılan ve yıkılan vatandaşlarımızla birlikte
yine terör örgütünün yaktığı ve kullanılamaz hâle getirdiği okul ve hastanelerin
inşası hayata geçirilecektir.
Değerli
milletvekilleri, ülkemizin demokratikleşmesinin yanı sıra, birlik ve
beraberliğimizin reçetesi bin yıllık destanda hayat bulan birlik ve
beraberliğimizdir. Türkiye’de barışı, huzuru, kardeşliği istemeyenler,
ekonominin prangalarından kurtulup yükselişini hazmedemeyenler ve kesintiye
uğratmak isteyenler dün olduğu gibi bugün de varlığını devam ettirecektir.
(Mikrofon
otomatik cihaz tarafından kapatıldı) 
MEHMET
ALTAY (Devamla) – Bu çevrelerle olan mücadele de sonuna kadar devam edecektir.
Bu
düşüncelerle 2016 bütçesinin ülkemize, milletimize ve kardeşliğimize hayırlar
getirmesini temenni ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Altay.
AK
PARTİ adına yedinci konuşmacı Samsun Milletvekili Sayın Orhan Kırcalı olacak. 
Sayın
Kırcalı buyurun. (AK PARTİ sıralarından alkışlar) 
AK
PARTİ GRUBU ADINA ORHAN KIRCALI (Samsun) – Teşekkür ederim Sayın Başkanım. 
Sayın
Başkan, değerli milletvekilleri; Göç İdaresi Genel Müdürlüğü bütçesi üzerine AK
PARTİ Grubu adına söz almış bulunmaktayım. Sizleri ve aziz milletimizi saygıyla
selamlıyorum. 
Ülkemize
yönelik göç hareketlerinde bir yandan artan ekonomik gücümüz ve istikrarımız
bir çekim unsuru oluştururken diğer yandan da yer aldığımız coğrafi bölgedeki
istikrarsızlıklar ülkemize yönelik göçü artırmıştır. Ülkemizde göç konusunda
daha etkin politikalar belirleyebilmek ve yürütebilmek için Göç İdaresi Genel
Müdürlüğü kurulmuştur. 
Sayın
Başkan, değerli milletvekilleri; ülkemizin ve Avrupa’nın son dönemdeki en
önemli konusu da Suriyeli göçmenler olmuştur. Yeni kurulmuş olmasına rağmen Göç
İdaresi Genel Müdürlüğü bu ilk sınavını başarılı bir şekilde vermiş ve vermeye
de devam etmektedir. 19 Şubat 2016 tarihi itibarıyla ülkemizde kayıtlı olarak
bulunan Suriyeli sayısı 2 milyon 688 bin ve yaptığımız toplam harcama da
yaklaşık 10 milyar dolara ulaşmıştır. Bu aziz milletimiz Türkmen, Kürt, Arap,
Ezidi ayrımı yapmadan tüm Suriyeli kardeşlerimize kapılarını açmıştır. Bizler
bu konuda insanlığın vicdanı olduk ve vicdanı olmaya da devam edeceğiz.
Yaradan’dan ötürü yaratılanlara merhamet, şefkat ve sevgi bizim milletimizde o
denli zirveleşmiştir ki insanlara hizmet kemale ulaşmıştır. 
Değerli
milletvekilleri, Türk halkı muhacir konumundaki Suriyeli kardeşlerine de ensar
olmaya devam edecektir. 
Ülkemizde
yaklaşık 2,9 milyon mülteci barınmakta iken, şu anda Avrupa’nın bütününde
yaklaşık mülteci sayısı 1 milyondur. Avrupa’nın, bu mültecilere insanlık dışı
uygulamaları da hepimizin malumudur. Avrupa sistemini “Ne kadar insanı buraya
erişmeden geri döndürebiliriz”in üzerine kurarken, ülkemiz Suriyeli
kardeşlerimizi insan onuruna yakışır bir şekilde karşılamış ve ağırlamaktadır.
Bir şekilde Avrupa sınırlarına ulaşan mülteciler, sınır bölgelerinden geçerken
ilgili devletlerin sınır polisleri tarafından insanlık dışı uygulamalara maruz
kalmaktadır. Bazı ülkeler mülteci girişini engellemek için sınırlarına 3 metre
yüksekliğinde ve yüzlerce kilometre uzunluğunda dikenli teller çekmiştir. Daha
üç gün önce sınır kapısında telleri aşan mültecilere Makedon polisi göz
yaşartıcı gazla müdahale etmiş ve mültecileri, göçmenleri ülkeye sokmamıştır.
Ne yazık ki, ülkelerine kabul edilecek göçmenleri dinî kriterlere göre
belirleyeceğini açıklayan AB ülkeleri dahi olmuştur. Danimarka, göçmenlerin ziynet
eşyalarına el koyarak masrafların karşılanmasını öngören bir kanun
çıkartmıştır. Batılı ülkeler kendi oluşturdukları uluslararası hukuka bile
kendileri riayet etmemektedirler. Modern çağın bu ilkel tutumları karşısında
Hükûmetimiz, devletimiz ve aziz milletimiz Suriyeli mültecileri misafir olarak
görmekte ve yaklaşık 260 bini AFAD’ın 10 ilde kurduğu ve yönettiği 25 barınma
merkezinde ağırlanmaktadır. 
Değerli
milletvekilleri, sözlerime son verirken, dün CHP’li bir hatibin bu kürsüde, bu
kutsal çatı altında, Cumhurbaşkanımız Sayın Recep Tayyip Erdoğan Bey’e ve
ailesine ve AK PARTİ Grubuna yönelik devlet terbiyesinden, siyasi ve genel
ahlaktan yoksun konuşmasını kınıyorum. Cumhurbaşkanını tanımadığını
söyleyenlere de şunları belirtmek istiyorum: Milletimizin oyuyla seçilen ve bu
aziz milletin baş tacı yaptığı Sayın Cumhurbaşkanımızı bu millet çok iyi
tanımaktadır ve tanıtmaktadır. 
Hepinizi
saygıyla da selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Kırcalı. 
LEVENT
GÖK (Ankara) – Sayın Başkan…
BAŞKAN
– Sayın Gök… 
LEVENT
GÖK (Ankara) – Sayın Başkanım, dün Mecliste yaşanan bir tartışma dün itibarıyla
geride kalmıştır. 
BAŞKAN
– Dün de geride kaldı. Bugün o konuyla ilgili söz vermeyeceğim. Başka bir
gerekçeniz varsa lütfen… 
BÜLENT
TURAN (Çanakkale) – Sadece kınadı Sayın Başkanım, bir şey söylemedi. 
LEVENT
GÖK (Ankara) – Şimdi, zannedilmesin ki yani dünkü bir hadiseyi gündeme
getirerek bir cevap vermeyeceğiz ama dünde kalan bir tartışmayı burada eğer
hatipler devam ettirirse cevap hakkımızı bundan sonra saklı tutuyorum. 
BAŞKAN
– Teşekkür ederim. 
BÜLENT
TURAN (Çanakkale) – Kınadı sadece Levent Bey. 
BAŞKAN
– AK PARTİ adına sekizinci konuşmacı Karaman Milletvekili Sayın Recep Şeker.
(AK PARTİ sıralarından alkışlar) 
AK
PARTİ GRUBU ADINA RECEP ŞEKER (Karaman) - Sayın Başkan, değerli
milletvekilleri; Sağlık Bakanlığımızın 2016 yılı bütçesi üzerine grubum adına
söz aldım, heyetinizi saygıyla selamlıyorum.
AK
PARTİ’nin iktidara geldiği 2002 yılı sonunda ülkemizdeki sağlık sistemimizi
hatırlayalım: Acil hizmetlerdeki aksamalar, koruyucu hizmetlerdeki
yetersizlikler, bakımsız hastaneler, yaygın koğuş tipi odalar, personel ve
tıbbi cihaz eksiklikleri, uzun muayene kuyrukları, özel muayenehane ağırlığı,
hastaların, bebeklerin ve cenazelerin hastanelerde rehin kaldığı,
vatandaşlarımızın hiç de layık olmadığı günler yaşandı maalesef ülkemizde.
AK
PARTİ 2003 yılında "Önce insan önce sağlık" diyerek Sağlıkta Dönüşüm
Programı'nı başlattı. Bununla ilgili olarak birinci basamak sağlık sisteminde aile
hekimliği sistemine geçildi ve ortalama 3.600 kişiye bir hekim verildi. Bebeğin
anne karnına düşmesinden itibaren titiz takibe alındı, riskli gebeler anne
otelinde misafir edilir oldu. Bebek aşılamalarında dünyada ilk kez karekod
destekli elektronik aşı takip ve soğuk zincir izleme sistemiyle ve ücretsiz
olarak yapılan aşılarla yüzde 95-98'de olan Avrupa ülkeleri aşı oranlarını
yakaladık. 
Kronik
hastalıklar, obezite ve tütünle mücadelede ciddi mesafeler aldık. Özellikle
tütünle mücadelede model ülke hâline geldik. Bu sayede akciğer kanserlerinde
yüzde 10 oranında azalma oldu. Dünya Sağlık Örgütünün bu sebeple 4 kez
ödüllendirdiği tek ülke olduk. Kanser, ağız ve diş sağlığında modern gezici
araçlarla en ücra köylerde dahi taramalar yapar hâle geldik. Yatağa bağımlı
hastaların tıbbi bakım ve rehabilitasyonları Evde Bakım Hizmetleri tarafından
kendi evlerinde verilmeye başlandı. Bu kapsamda 2015 yılında 652 bin kişiye
sağlık hizmeti verilmiştir.
Acil
olaylara müdahale konusunda 2002 yılında 481 olan 112 istasyon sayısı 2.400'e,
617 olan ambulans sayısı 5.455'e çıkmıştır. 2002'de hiç olmayan kar paletli
ambulanstan şu an 265 adet vardır. 3 adet uçak ambulansımız, 17 adet helikopter
ambulansımız, 6 adet deniz bot ambulansımız ve üzülerek söylüyorum, artık 3 adet
de zırhlı ambulansımız var. Bildiğiniz gibi artık ambulanslarımız
kurşunlanıyor.
İkinci
basamak sağlık sistemiyle ilgili olarak da yataklı tedavi boyutunda, öncelikle
yapılamaz denilen SSK hastaneleri başta olmak üzere kamu hastaneleri Sağlık
Bakanlığına devredilerek birleştirildi. Bu sayede insanlarımızın istediği
hastaneye gidebilmesi sağlandı. Yeşil kartlı vatandaşlarımızın tüm sağlık
hizmetleri ücretsiz oldu. Her hekime bir oda verildi, muayene kuyrukları
önlendi.
2002
yılında 6.389 olan nitelikli yatak sayısı 48 bine çıkarıldı. Yoğun bakım yatak
sayısı 869'dan 12.484'e, 18 olan MR cihazı 268'e, 121 olan tomografi 484'e,
1.510 olan diyaliz cihazı sayısı 4.734'e yükselmiştir. Vatandaşlarımıza Linac
gibi Tomoterapi gibi yüksek tıbbi teknoloji cihazları ile sağlık hizmeti
sunulur hâle geldi.
2003-2015
yılları arasında 810 adet hastane, 1.775 adet birinci basamak sağlık tesisi
olmak üzere toplamda 2.585 adet sağlık tesisi inşa edilerek vatandaşımızın
hizmetine sunulmuştur.
Şehir
hastanelerinin yapımı 34 adet projeyle devam etmekte, bittiğinde 43 bin
nitelikli yatak sayısı yeniden ilave edilmiş olacak. 
Sağlık
turizmi gelişmekte, inşallah 2023 yılında 20 milyar dolar gelir
hedeflenmektedir.
İnsani
yardım faaliyetlerimiz Suriyeli sığınmacılar için olduğu gibi ihtiyaç sahibi Sudan,
Somali, Filistin, Pakistan ve Kırgızistan gibi birçok ülkeye sağlık tesisleri
yapılarak devam ediyor.
2016
yılı kamu harcamalarında eğitimden sonra sağlık ikinci payı aldı ve 95 milyar
TL olarak planlandı.
Sayın
Başkan, değerli milletvekilleri; seçim bölgem olan Karaman ilimizdeki sağlıktan
da kısaca bahsedecek olursam: 2002 yılında 785 olan toplam sağlık insan gücü
2,5 kat artarak 1.976'ya yükselmiştir. 112 istasyonu 2'den 13'e, ambulans 2'den
35'e çıkmıştır. 1994-2002 yıllarında 15,70 milyon TL olan yatırım donanım
harcamaları 2003-2015 tarihleri arasında yeni hizmet binaları, il merkez ve
ilçe hastaneleri, aile hekimliği merkezleri inşa edilmek suretiyle 10 kat
artarak 166 milyona TL'ye yükselmiştir.
Bu
vesileyle, tüm ahirete göç etmiş olan sağlıkçılarımızı ve şehitlerimizi hayırla
yâd ediyor, yüce Allah’tan rahmet diliyorum. Sağlıktaki bu başarılara imza
atanlara, emeği geçenlere, tüm sağlık çalışanlarına şükranlarımı sunuyorum.
Sağlık
Bakanlığımızın 2016 yılı bütçesinin hayırlı olmasını diliyor, heyetinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Şeker. 
İDRİS
BALUKEN (Diyarbakır) – Sayın Başkan, İç Tüzük 60’a göre, önemli bir husus var,
yani Hükûmet de buradayken bunu Genel Kurulun bilgisine sunmak istiyorum. 
BAŞKAN
– Buyurun. 
IV.- AÇIKLAMALAR (Devam)
10.- Diyarbakır Milletvekili İdris
Baluken’in, Cumhurbaşkanı Başdanışmanının sarf etmiş olduğu bazı ifadelere
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, Erdem Gül ve Can Dündar’ın tahliyesiyle ilgili, bu, Anayasa
Mahkemesinin vermiş olduğu karardan sonra yaşanan sürece çok girmeyeceğim.
Ancak, özetlemek gerekirse: Cumhurbaşkanı ile Başbakan ve Hükûmet arasında ve
Hükûmetin de kendi arasında tamamen birbiriyle çelişen tutumlar olduğunu
gördük. Yani, burada, Çalışma ve Sosyal Güvenlik Bakanı konuştuğunda, Adalet
Bakanı Bekir Bozdağ konuştuğunda farklı bilgiler sundu Genel Kurula, Bakanlar
Kurulundan sonra Sayın Numan Kurtulmuş konuşunca farklı bir değerlendirme
yaptı. Şimdi bütün onların detaylarına girmeyeceğim. Ancak, bugün, Sayın Numan
Kurtulmuş’un “Bu Cumhurbaşkanının kişisel tavrıdır.” değerlendirmesine cevap
veren Cumhurbaşkanının Başdanışmanı Mustafa Akış aynen şu cümleyi Sayın Başkan…
BÜLENT
TURAN (Çanakkale) – Kürsüde konuşsun Sayın Başkan, böyle yerinden olmaz ki.
(Mikrofon
otomatik cihaz tarafından kapatıldı)
BAŞKAN
– Artı bir dakika daha verdim. 
İDRİS
BALUKEN (Diyarbakır) – Aynen şu cümleyi kullanmış: “Cumhurbaşkanımızın Anayasa
Mahkemesi kararını eleştirmesi kişisel konumlanma değil devletin ve Hükûmetin
başı sıfatıyla bir açıklamadır.” Şimdi, neresinden tutsanız düzeltilecek bir
açıklama değil. Ancak ben özellikle bu “devletin ve Hükûmetin başı”
açıklamasına bayağı bir takıldım çünkü şu anda elimde Anayasa var, Anayasa
104’e göre Cumhurbaşkanı “Devletin başı” olarak tanımlanıyor. Yani
Cumhurbaşkanı Başdanışmanı “Cumhurbaşkanı Hükûmetin başıdır.” dediği zaman
acaba Davutoğlu’nun görevden alındığını mı ima ediyor? Ya da Hükûmetin Cumhurbaşkanına
bağlandığını mı söylüyor? Ya da Türkiye’de bu süreç içerisinde bir rejim
değişikliği oldu da Meclisten, milletten bu rejim değişikliği mi saklanıyor?
Yani bu açıklamayı kabul etmek mümkün değil. Mevcut darbe anayasasının…
(Mikrofon
otomatik cihaz tarafından kapatıldı)
BAŞKAN
– Sayın Baluken, o açıklamayı yapan kişiyle konuşursunuz, bu sorularınızın
cevabını alırsınız. 
Teşekkür
ederim. (AK PARTİ sıralarından alkışlar)
İDRİS
BALUKEN (Diyarbakır) – Hayır, bu burayı da ilgilendiren bir konudur Sayın
Başkan. Bu geçiştirilecek bir konu değil. Hükûmetin başı kim? Sayın Başkana
soruyorum. 
Sayın
Başkan… Sayın Başkan… Sayın Başkan… 
BAŞKAN
– Efendim?
İDRİS
BALUKEN (Diyarbakır) – Bu tavrınız doğru değil. Ben grup başkan vekili olarak…
BAŞKAN
– Siz grup başkan vekili olarak bir açıklamadan dolayı söz aldınız, size
verdim, kayıtlara geçirdiniz. 
İDRİS
BALUKEN (Diyarbakır) – Ama Hükûmetten bir açıklama beklediğimi söyledim. 
BAŞKAN
– İsterse cevap verir isterse vermez, böyle bir zorunluluğu yok. 
İDRİS
BALUKEN (Diyarbakır) – Hayır, siz Hükûmetin herhangi bir açıklama yapıp
yapmamasını sormadan konuyu kapatma eğilimi içerisine giriyorsunuz. 
BAŞKAN
– İsterlerse benden söz alırlar. Ben hiç kimseye “Benden söz alır mısınız?”
diye sormuyorum. 
İDRİS
BALUKEN (Diyarbakır) – O zaman, sayın hatip konuşmasını bitirdikten sonra ben
bu konuya geri döneceğim. 
BAŞKAN
– Hükûmet kendini eğer bir cevap verme durumunda hissediyorsa elini kaldırır
söz ister, ben de veririm. Lütfen Sayın Baluken, yetkilerimizin sınırını bilelim.

İDRİS
BALUKEN (Diyarbakır) – Siz bilmiyorsunuz. Birazdan o tartışmayı açacağız. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu Uyarınca
Hazırlanan 2013 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ CİHAZ
KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Adalet ve Kalkınma Partisinin dokuzuncu konuşmacısı Afyonkarahisar
Milletvekili Hatice Dudu Özkal. (AK PARTİ sıralarından alkışlar)
Buyurun
Sayın Özkal.
AK
PARTİ GRUBU ADINA HATİCE DUDU ÖZKAL (Afyonkarahisar) – Sayın Başkan, değerli
milletvekilleri; 2016 yılı Sağlık Bakanlığı bütçesi üzerine AK PARTİ Grubu
adına söz almış bulunuyorum. Genel Kurulu saygıyla selamlıyorum.
Bu
konuşmayı Konya Milletvekilimiz Hüsnüye Erdoğan yapacaktı ancak amcasının
vefatından dolayı katılamadı; kendilerine başsağlığı diliyorum.
Değerli
milletvekilleri, Afyon AK PARTİ Kurucu Kadın Kolları İl Başkanı olarak görev
yaptığım o yıllarda hastanelerde tedavi olamayan hastaların durumunu gördükçe,
o zamanların parasıyla “Günlük 2 milyarım olsa da, partime gelip hâlini arz
eden çaresiz insanları tedavi ettirebilsem.” diye nasıl dua edip Allah’a
yalvardığımı unutmadım. Rabb’ime şükürler olsun ki o günler geride kaldı.
AK
PARTİ olarak görevi devraldığımız 2002’de hastanelere sağlam girenin bile hasta
çıktığı o günlerden sağlık alanında kalitenin ve memnuniyetin en üst düzeylere
eriştiği bugünlere geldik. Daha on beş yıl önce doktorun, hastanenin,
çoğunlukla ilacın olmadığı, özellikle derde dermanın bulunmadığı o zamanlarda
merkezî bütçeden sağlığa ayrılan oran sadece yüzde 2,6 idi. “Önce insan, önce
sağlık” düsturuyla yola çıkan iktidarımızda ise bu oran bugün bütçenin altıda
1’ine, yani yüzde 16,5’e ulaşmıştır. 
Hastanelerde
koğuş sisteminden tek ya da iki kişilik konforlu odalara geçiş gibi
uygulamalarla yüzde 40’lardan yüzde 70’lere ulaşan memnuniyet oranlarını
yakalamış durumdayız. Sağlık hizmetlerinin en temel kalite göstergeleri olarak
değerlendirilebilen bebek, çocuk ve anne ölüm oranları yüzde 70-80 oranında
azalmıştır. 
Kırsal
nüfusun sadece yüzde 20’si ambulans hizmeti alabilirken bugün tamamı bu
hizmetten dakikalar içinde faydalanabilmektedir. Gece uçuşu da yapabilen hava
ve deniz ambulans hizmetlerinden yılda 30 bine yakın vatandaşımız
yararlanmaktadır. AR-GE çalışmaları kapsamında millî aşı gibi projelerle ilaçta
yerli üretim teşvik edilmektedir. E-reçete, karekod, ilaç takip sistemleri ve
Akılcı İlaç Kullanımı Eylem Planı’nın devreye konulmasıyla fazla ilaç kullanımı
ve suistimaller azalmıştır. 
Değerli
milletvekilleri, başörtülü sağlık çalışanlarının her türlü zorluğa göğüs
gerdiği, başörtülü hasta kadınların hastanelere alınırken itilip kakıldığı o
günlerden başörtülü seçilmiş bir milletvekili olarak Meclis kürsüsünden Sağlık
Bakanlığı bütçesiyle ilgili konuşma yaptığımız bugünlere bizleri taşıyan, başta
bu başarı hikâyesinin mimarı Sayın Cumhurbaşkanımız olmak üzere, ondan aldığı
bayrağı daha yükseklere taşıma azminde olan Sayın Başbakanımıza teşekkürleri
bir borç biliyorum. (AK PARTİ sıralarından alkışlar)
Hükûmetimize
ve Cumhurbaşkanımıza yönelik insafa ve adaba sığmayan, hakaret ve iftira etmeyi
huy edinmiş sığ zihniyeti bir kez daha kınıyorum. Hükûmetimiz refah seviyesinin
yükseltilebilmesi için ibadet aşkıyla gece gündüz milletimize hizmet ederken
Türkiye’nin güçlü ve lider olma yönündeki azimli yürüyüşünü açtığı çukurlarla,
mayınlarla sekteye uğratmaya çalışan tüm terör örgütlerini ve destekçilerini bu
kürsüden bir kez daha lanetliyorum. Savaş hâlinde bile dokunulmazlığı olan
hastanelerin roketlerle vurulması, ambulansların yakılması, gasbedilmesi,
sağlık çalışanlarımızın hedef alınması, kaçırılması hatta canlarına kıyılması
bu zihniyetin ne kadar alçak ve zalim olduğunun en bariz ve maalesef acı
kanıtlarıdır. 
Yurdumuzun
her köşesinde sağlık çalışanlarımızın vatandaşımızın derdine çare olmak için
hiçbir ayrım gözetmeden en ulvi duygularla ve azimle çalıştığını biliyorum. Bu
vesileyle değerli sağlık çalışanlarımızı bir kez daha saygıyla selamlıyorum.
Milletin sağlığı için can veren sağlıkçılarımız ile… 
(Mikrofon
otomatik cihaz tarafından kapatıldı) 
HATİCE
DUDU ÖZKAL (Devamla) – …devletin huzur ve güvenliği için gözünü bile kırpmadan…
BAŞKAN
– Teşekkür ederim Sayın Özkal.
Bitti
süreniz.
HATİCE
DUDU ÖZKAL (Devamla) – Bir dakika daha, çok kısa cümlem kaldı. 
BAŞKAN
– Veremem süre, başka arkadaşlara karşı adaletsizlik olur. 
Selamlayın
lütfen.
HATİCE
DUDU ÖZKAL (Devamla) – Bütçenin hepimize hayırlı uğurlu olmasını diliyorum. (AK
PARTİ sıralarından alkışlar)
BAŞKAN
– Teşekkür ederim Sayın Özkal.
İDRİS
BALUKEN (Diyarbakır) – Sayın Başkan…
BAŞKAN
- Sayın Gök…
LEVENT
GÖK (Ankara) – Sayın Baluken şey yapsın, ben de ondan sonra devam edeyim
efendim.
BAŞKAN
– Ben önce sizi gördüm. 
LEVENT
GÖK (Ankara) – Peki.
BAŞKAN
- Daha sonra konuşun. Hazır değilseniz Sayın Baluken’e söz verebilirim.
LEVENT
GÖK (Ankara) – Hayır hayır, yok, konuşacağım ama…
İDRİS
BALUKEN (Diyarbakır) – Yok, o zaten ayrımcı yaklaştığı için önce sizi görür.
LEVENT
GÖK (Ankara) – Hayır, ben sizin konuşmanız kesilince şey yaptım Baluken. 
İDRİS
BALUKEN (Diyarbakır) – Yok, siz buyurun. Estağfurullah, olur mu öyle.
LEVENT
GÖK (Ankara) – Siz devam edin, ben devam edeceğim 
İDRİS
BALUKEN (Diyarbakır) – Hayır hayır, lütfen. Siz buyurun.
BAŞKAN
– Buyurun.
IV.- AÇIKLAMALAR (Devam)
11.- Ankara Milletvekili Levent Gök’ün,
Cumhurbaşkanının Anayasa Mahkemesi kararıyla ilgili ifadeleri nedeniyle
Türkiye’de ciddi bir kriz yaşandığına ve bu krizi giderecek makamın Hükûmet
olduğuna ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, şimdi, Türkiye Büyük Millet Meclisinde yoğun bir mesaiyle bütçe
görüşmelerini sürdürüyoruz ve milletin bütçe hakkının Meclisten meşru zeminde
bir yasama faaliyetiyle geçirilmesine dönük çalışmaları hep beraber katkı
sağlayarak devam ettiriyoruz. Tabii, bu yaptığımız çalışmaların bir anlamı var.
Her şeyin meşru temele dayanması, hukukiliği olması ve bu yaptığımız bütün
çalışmalarımızın, her türlü çalışmanın temelinde -komisyon çalışmalarında da
buradaki çalışmalarımızın temelinde de- bir hukukilik var, bir meşruiyet var.
Bu meşruiyeti yaratmaya çalıştığımız bu ortamda Cumhurbaşkanının Anayasa
Mahkemesi kararıyla ilgili söylediği -aslında daha önce de pek çok konuda ifade
ettiği- sözlerinden dolayı Türkiye’de ciddi bir kriz yaşanıyor. Bunun adını
koyalım. Burada AKP…
(Mikrofon
otomatik cihaz tarafından kapatıldı)
LEVENT
GÖK (Ankara) – Müsaade eder misiniz efendim?
BAŞKAN
– Artı bir dakika daha veriyorum.
LEVENT
GÖK (Ankara) – Burada AKP sözcüleri ne kadar Cumhurbaşkanına bağlılıklarını
belirtirlerse belirtsinler, Anayasa Mahkemesi kararında dâhi Hükûmette bir
sıkıntının olduğu ve Cumhurbaşkanıyla aralarında bir derin uçurum olduğu da
belli. 
Ben
buradan dün de söylemiştim yani Hükûmetin hangi üyeleri Cumhurbaşkanından yana
hangi üyeleri Başbakandan yana, nasıl tavır koyuyorlar? Bu şu anda çözülmesi
gereken bir sorun. Yani bizim muhatabımız kim? Muhatabımız Cumhurbaşkanı mı,
muhatabımız Başbakan mı? Başbakansa –ki Başbakan olması gerekir- muhatap ortada
yok. Yani böyle bir tabloda bu çalışmaların da bir anlamı yok. Yarın bir gün bu
bütçe geçtikten sonra da Başbakan ya da
Cumhurbaşkanı “Ben bu bütçeyi de tanımıyorum. Örtülü ödenekten bana şu kadar
ayrılmış ama ben daha fazla istiyorum.” derse ne olacaktır? Bu meşruiyet
krizidir, giderilmesi gerekiyor. Bu krizi giderecek olan makam da Hükûmettir.
Hükûmetin sayın üyeleri bu doğrultuda yapılan açıklamaları çok önemli bir
şekilde kamuoyuyla paylaşmalı ve açıklamalarda bulunmalıdırlar efendim.
BAŞKAN
- Teşekkür ederim.
Sayın
Baluken, iki dakika…
12.- Diyarbakır Milletvekili İdris
Baluken’in, Cumhurbaşkanı Başdanışmanının sarf etmiş olduğu bazı ifadelerle
ilgili Hükûmetin Parlamentoya bilgi vermesi gerektiğine ilişkin açıklaması
İDRİS
BALUKEN (Diyarbakır) – Sayın Başkan, demin ben bir soru sordum ama siz hem
sorumu bitirmeme izin vermediniz…
BAŞKAN
– Süreniz bitti, süreniz bitti.
İDRİS
BALUKEN (Diyarbakır) – …hem de bu konuda Hükûmetin bir açıklama yapıp yapmama
iradesini sormadınız.
BAŞKAN
– Sormak zorunda değilim canım.
İDRİS
BALUKEN (Diyarbakır) – Ben açık bir şeyi soruyorum. Şimdi, sıradan bir
yurttaşın kullanmış olduğu cümlelerden bahsetmiyorum. Cumhurbaşkanının
başdanışmanı bugün paylaştığı bir mesajda devletin ve Hükûmetin başı olarak
Sayın Cumhurbaşkanını tanımlıyor. Ben de elimdeki Anayasa’ya baktığımda
104’üncü maddede devletin başı olarak Cumhurbaşkanının tanımlandığını, bizim de
siyasi partiler olarak Hükûmetin başını Başbakan Davutoğlu olarak bildiğimizi
ifade ediyorum.
Şimdi,
sayın bakanlar bu konuya bir açıklık getirirlerse… Hani Hükûmetin başında kim
var? Sayın Cumhurbaşkanı varsa bilmediğimiz bir şey mi oldu? Eğer böyle bir şey
yok ise bir Cumhurbaşkanı Başdanışmanının böyle bir açıklama yapma hakkı ve
haddi var mıdır? Bütün bunlarla ilgili bir cevap istiyoruz. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – 3 sayın bakan burada, bununla ilgili Parlamentoyu
bilgilendirsinler. 
Teşekkürler.
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, Meclisimizin gündemi bütçe özel gündemiyle
toplanıyor.
BAŞKAN
– Müsaade ederseniz ben konuşsam. 
Başka
bir şey mi söyleyeceksiniz?
BÜLENT
TURAN (Çanakkale) – Ben başladım, izin verirseniz Sayın Başkan. 
BAŞKAN
– Buyurun.
BÜLENT
TURAN (Çanakkale) – HDP’ye karşı bugün çok iyi, ılımlı davranıyorsunuz. Bize bu
kadar sert davranmayın Sayın Başkan.
BAŞKAN
– Hayır, “Bizim Meclisimizin gündemi bellidir.” diyeceksiniz, benden rol çalmış
oldunuz da. 
BÜLENT
TURAN (Çanakkale) – Sabahtan beri HDP’yi dinlemekten yorulduk Sayın Başkan.
BAŞKAN
– Ben söyleyecektim zaten onları demek istedim. Kusura bakmayın lütfen.
Buyurun.
BÜLENT
TURAN (Çanakkale) – Sayın Başkan, bir danışmanın, bir sözcünün, benzer
görevdeki bir kişinin her yazdığı metni, her “tweet”i her konuşmacıdan sonra
burada gündem yapmak yanlış diye düşünüyorum. Hemen yan tarafta basın odamız
var. Eğer bu konuda Sayın Baluken bir özel gündem atfediyorsa toplantıda yapar.
İDRİS
BALUKEN (Diyarbakır) – Bilgi istiyoruz, bilgi.
BÜLENT
TURAN (Çanakkale) – Ama, sürekli aynı konuyu tekrar etmenin ne kamuoyuna ne
Meclise katkısının olmadığı kanaatindeyim. Ben gündeme devam edelim diyorum.
Teşekkür
ediyorum.
BAŞKAN
– Teşekkür ediyorum.
Bütün
söyleyeceklerimi söyledi.
BÜLENT
TURAN (Çanakkale) – Teşekkür ediyorum.
NURETTİN
YAŞAR (Malatya) – Efendim, bir şey eksik kaldı, onu da ben söyleyebilir miyim?
Buradan söylerim efendim. Kısa bir açıklama yapacağım. 
BAŞKAN
– Sayın milletvekilleri…
İDRİS
BALUKEN (Diyarbakır) – Sayın Başkan, yani tutanaklara geçsin diye bir şeyler
söyleyeceğim. 
BAŞKAN
– Sayın milletvekilleri... 
BÜLENT
TURAN (Çanakkale) – Devam edelim Başkanım gündeme. 
BAŞKAN
– Bakın, bekliyorum, Hükûmetten cevap açıklamak için söz alan kimse olmadı.
Sayın Turan’ın dediği gibi, bu konu sizi çok ilgilendiriyorsa dışarıda basın
toplantısı yapabilirsiniz, açıklamalarınızı bütün basın mensuplarına
yapabilirsiniz. Burada polemik yaratmak için bulunmuyoruz, bütçeyi görüşmek
için şu anda uğraş veriyoruz. Sizin de buna saygı duymanızı rica ediyorum, lütfen.
(AK PARTİ sıralarından alkışlar) 
İDRİS
BALUKEN (Diyarbakır) – Ben de tutanaklara geçmesi açısından birkaç hususu
belirteceğim. 
BAŞKAN
– Lütfen.
Sayın
Baluken, ben size söz vereceğim ama ne zaman vereceğimi ben takdir edeceğim
aynı oturum içinde. 
İDRİS
BALUKEN (Diyarbakır) – Hayır, hayır, şu anda tutanaklara geçsin diye…
BAŞKAN
– Tamam, aynı oturum içinde ben size söz vereceğim, kendi takdirimde. Açın bir
İç Tüzük’e bakın, ne zaman size söz vereceğimi ben takdir edebilirim.
Teşekkür
ederim.
İDRİS
BALUKEN (Diyarbakır) – Sayın Başkan, burada bir siyasi partinin grup başkan
vekili kalkınca dinlemek ve söz vermek zorundasınız. 
BAŞKAN
– Zamanını ben takdir etmek koşuluyla onu yapmak zorundayım.
İDRİS
BALUKEN (Diyarbakır) – Tabii ki, olabilir, tabii ki. 
BAŞKAN
- Zamanını ben takdir edeceğim, şu anda size söz vermek durumunda değilim,
biraz sonra vereceğim, bitti. 
İDRİS
BALUKEN (Diyarbakır) – Peki, Sayın Başkan, AKP Grup Başkan Vekili Sayın Bülent
Turan burada polemik yaratma derdinde olduğumuzu söyleyerek açık bir şekilde
bana ve grubumuza sataşmıştır. Sataşmadan söz istiyorum. 
BAŞKAN
– Katiyen bu konuyla polemik yarattırmayacağım. 
İDRİS
BALUKEN (Diyarbakır) – O zaman birazdan tutanakları isteyip usul tartışması
açacağım. 
BAŞKAN
- Üç gündür bu konuşuluyor, polemik üstüne polemik, bu nedir! 
BÜLENT
TURAN (Çanakkale) – Onlar konuşuyor, biz iş yapıyoruz Sayın Başkan. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı Kurumu
2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı

BAŞKAN
- Adalet ve Kalkınma Partisi Grubunun onuncu konuşmacısı Kilis Milletvekili
Sayın Reşit Polat. 
Buyurun.
(AK PARTİ sıralarından alkışlar) 
AK
PARTİ GRUBU ADINA REŞİT POLAT (Kilis) – Sayın Başkan, değerli milletvekilleri;
Türkiye Hudut ve Sahiller Sağlık Genel Müdürlüğü ve Türkiye İlaç ve Tıbbi Cihaz
Kurumu bütçeleri hakkında grubum adına söz almış bulunuyorum. Genel Kurulu ve
aziz milletimizi hürmet ve saygıyla selamlıyorum. 
Kuruluşu
1838 yılına kadar uzanan, iki asırlık tarihî özelliğiyle ülkemizin en köklü
sağlık kuruluşlarından birisi olan Sağlık Bakanlığının dünyaya açılan penceresi
konumundaki Türkiye Hudut ve Sahiller Sağlık Genel Müdürlüğü özel bütçeli bir
kamu idaresidir. Türkiye Hudut ve Sahiller Sağlık Genel Müdürlüğü, sağlık
denetimleri, seyahat sağlığı hizmetleri, tele sağlık hizmetleri, gemi adamları
sağlık işlemleri ve ülkemiz sağlık kuruluşlarına tıbbi cihaz teminiyle ilgili
hizmetleri yerine getirmektedir. Denizcilik sektörüyle yüz seksen yıllık ortak
bir geçmişe sahip olan Türkiye Hudut ve Sahiller Sağlık Genel Müdürlüğü
gemilerin ve gemi adamlarının sağlığına katkı yapan tek kuruluştur. 
Sayın
Başkan, değerli milletvekilleri; görev alanıyla ilgili olarak Dünya Sağlık
Örgütü, Uluslararası Denizcilik Örgütü, Uluslararası Sivil Havacılık Örgütü ve
diğer ulusal ve uluslararası kuruluşlarla iş birliği yapan Genel Müdürlük, Türk
limanları arasında seyreden, yabancı ülke limanlarından Türk limanlarına gelen
ve Türk boğazlarından transit geçen gemilerden sağlık resmi tahsilatı yapmakta,
bu gelirlerle de ülkemizin sağlık hizmetlerine katkı sağlamaktadır. 
Sayın
Başkan, değerli milletvekilleri; Türkiye İlaç ve Tıbbi Cihaz Kurumunun misyonu,
halkımızın etkili, kaliteli ve güvenli ilaca erişimini sağlamaktır. Ürün
özelliklerine göre, öncelikle, ilaçların üretim yerleri denetlenmekte ve
uluslararası standartlara uygun olduklarına dair sertifika verilmektedir. Kurum
tarafından 2012 yılında 995, 2013 yılında 913, 2014 yılında 774, 2015
yılındaysa 684 beşerî tıbbi ürün ruhsatnamesi düzenlenmiştir. 
Eczacı
yerleştirme sistemiyle eczanelerin açılışında ve dağılımında çok daha etkin bir
planlama yapılmaya başlanmıştır. Bu sayede, sağlık hizmeti veren eczanelerin
belirli yerlerde yığılmalarının önüne geçilmiş ve halkımızın ihtiyaç duyduğu
her yerde eczacılık hizmeti alması, ilaca ulaşması sağlanmıştır. 
Sayın
Başkan, değerli milletvekilleri; ülkemizde kaliteli ürün üretimini teşvik
ederek yüksek teknoloji ürün geliştirilmesine katkıda bulunmak, güvenli ürüne
erişimi sağlamak, kayıt dışı ekonomiyle mücadele etmek, etkin bir piyasa
gözetim ve denetimini oluşturmak amacıyla dünyada ilk olarak Ürün Takip Sistemi
Projesi başlatılmıştır. Vatandaşımızın her türlü ilaç ve sağlık hizmetlerine
ulaşımı da kolaylaştırılmıştır. Aynı zamanda -bakın, buraya dikkat çekmek
istiyorum- ülkemizde misafir olarak kalan Suriyeli kardeşlerimizin de ilaç ve
sağlık hizmetleri sağlanmaktadır. 
Sayın
Başkan, değerli milletvekilleri; kendi seçim bölgem olan Kilis ilimizin merkez
nüfusu 90 bindir. 127 bin Suriyeli misafirimize ev sahipliği yapıyoruz. Bu
dünyada eşi benzeri görülmemiş dayanışma ve yardımlaşma örneği tüm dünyaya ders
olmalıdır. Kilis’te insanlar işlerini, evlerini, ticari piyasalarını, sosyal
mekânlarını paylaşıyorlar. Dünyada sanırım ki kitlesel bir barış eylemi olarak
böyle bir büyük örnek bulunmamaktadır. Bu kardeşlik olgusundan yola çıkarak
genel merkezimiz ve insan haklarından sorumlu Genel Başkan Yardımcımız Sayın
Ayhan Sefer Üstün, Nobel komitesine başvurarak güzel şehrimiz Kilis’imizi
Nobel’e aday göstermişlerdir. Ülkem ve hemşehrilerim adına teşekkür ediyorum.
Yüce Meclisimizden ve büyük milletimizden barış, kardeşlik ve ensar şehri
Kilis’imize bu süreçte destek olmalarını arzu ediyorum. 
Ayrıca,
dünya ülkelerine bir çağrıda bulunmak istiyorum. Barışın ve kardeşliğin
kitabını yazanları, manifesto yayınlayanları güzel şehrimiz Kilis’imize davet
ediyoruz. Gerçekleri gördükleri vakit sadece yazmanın bir anlamı olmadığını,
fiilen kardeşlik hukukunun nasıl gerçekleştiğini görmek istiyorlarsa Kilis’e
buyursunlar. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Polat.
REŞİT
POLAT (Devamla) – Belki bunun sayesinde tüm dünyada barış ve kardeşliğin
sağlanmasına katkı sağlayacaklardır. 
Bütçemizin
vatanımıza, milletimize hayırlı olmasını diliyorum. 
Yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum tekrar.
Adalet
ve Kalkınma Partisinin on birinci konuşmacısı olarak İstanbul Milletvekili
Sayın Mehmet Ali Pulcu konuşacak.
Buyurun
Sayın Pulcu. (AK PARTİ sıralarından alkışlar) 
AK
PARTİ GRUBA ADINA MEHMET ALİ PULCU (İstanbul) – Sayın Başkan, değerli
milletvekilleri; 2016 yılı Sağlık Bakanlığı bütçesinde grubum adına söz almış
bulunuyorum. Hepinizi saygıyla selamlıyorum.
Benden
önce grubum adına söz almış olan konuşmacılar kamu harcamalarını 5 kat
artırdığımızı, en büyük aslan payının da eğitime ve sağlığa verildiğini zaten
ifade ettiler. Dolayısıyla bu beş dakikalık kısa sürede ben teknik bir konuşma
yapmayı arzu etmiyorum Sayın Bakan.
Seçimden
yeni çıktık. Seçim meydanı er meydanı. Ben yaptığımız sağlık faaliyetlerinin
kamu vicdanında nasıl makes bulunduğuna dair bir iki karşılaştığım örneği
zikretmek istiyorum.
Arkadaşlar
dediler ki: “Doktor Bey, bugün CHP Grubuyla, HDP Grubunun yoğunlukta olduğu bir
alanda çalışacağız." Dedim. Hayhay. Açık bir alan, kalabalık bir grup,
tatlı sert tartışıyoruz.
LEVENT
GÖK (Ankara) – Yani “AKP yok.” diyorlar.
MEHMET
ALİ PULCU (Devamla) – Biz varız, yeter.
LEVENT
GÖK (Ankara) – Bundan o anlaşılıyor.
MEHMET
ALİ PULCU (Devamla) – Levent Bey, tatlı sert tartışıyoruz, tansiyon bazen
yükseliyor bazen azalıyor. Onlar soruyorlar ben cevap veriyorum, ben bir şey
soruyorum onlar cevap veriyorlar, hiç tartışmaya katılmayan benden yaşlı bir bey,
sağlık konusuna gelince Sayın Bakanım, “Bir dakika arkadaşlar, bir
dakika." dedi. Bu HDP’li veya CHP’li olabilir, onu bilemiyorum. “26
yaşında bir oğlum var, 3 kez ameliyat geçirdi, elhamdülillah şimdi iyi.
Cebimden bir tek kuruş para ödemedim. Şu kadar yıllık Türkiye Cumhuriyeti
vatandaşıyım, böyle hizmet görmedim. Onun için AK PARTİ’ye laf söyletmem, seni
de burada ezdirmem." dedi. (AK PARTİ sıralarından alkışlar) 
GÜLAY
YEDEKCİ (İstanbul) – AKP üyesidir.
MUSA
ÇAM (İzmir) – Sayın Bakan bile buna inanmaz. Mutlaka katkı payı vardır.
MEHMET
ALİ PULCU (Devamla) – İkinci hikâye, ikinci anekdotumuz; bir Tülay teyzemiz
var, Tülay teyzemiz de şimdiye kadar hiç AK PARTİ’ye oy vermemiş bir teyzemiz.
Diyor ki: “Evladım, ben senelerdir sandık başına gidiyorum, bizim partiye oy
veriyorum ama içimden şöyle dua ediyorum: ‘İnşallah sizinkiler kazanır, AK
PARTİ kazanır’.” Teyzeciğim hayırdır… “Evladım, ben telefon edip randevu
alıyorum, randevuma gidiyorum tam saatinde beni alıyorlar, güler yüzlü bir
doktor, pırıl pırıl bir hastane. Eve dönüyorum, bir-bir buçuk ay geçiyor,
diyorum acaba hafızam beni yanılttı mı? Tekrar gidiyorum. Tekrar aynı
muameleyle karşılaşıyorum. Türkiye'de bunların gerçekleştiğine inanamıyorum.
Allah başımızdan sizi eksik etmesin." diyor. Televizyondan seyrediyorsa
Tülay teyzemin ellerinden öpüyorum. (AK PARTİ sıralarından alkışlar)
CEYHUN
İRGİL (Bursa) – Emekli maaşının kesildiğini fark etmiyor o zaman.
MUSA
ÇAM (İzmir) – Emekli maaşından kesildiğinin farkında değil teyze. 
MEHMET
ALİ PULCU (Devamla) – Üçüncü anekdotu anlatıyorum, üçüncü hatıramız…
MUSA
ÇAM (İzmir) – Sayın Bakan biliyor bunu. Her telefon için 2 lira para kesiliyor.
BAŞKAN – Sayın milletvekilleri, Sayın Çam, lütfen.
MEHMET ALİ PULCU (Devamla) – Emekli bir teyzemize
götürdüler...
Dikkatle dinlemenizi tavsiye ediyorum.
Emekli engelli bir teyzeye gittik. Dediler ki: “Doktor Bey, bu engelli vatandaşımız, iki
tane engellisi olmasına rağmen tek maaşı kabul ediyor, diğer maaşını kabul
etmiyor.” Dedim teyze…. Bir Alzheimer kızı var, bir de 100 yaşını geçmiş bir
annesi var. “Evladım, bunlar evin bereketi.” Ben bunlara zaten bakıyor idim ama
Hükûmetimiz bir maaşla benim elimi rahatlattı. AK PARTİ, diğer maaşı başka bir
ihtiyaç sahibine versin ve hizmetini arttırsın.” dedi. Değerli arkadaşlar, ben,
bu elleri öpülesi teyzenin hamiyetperverliğinin karşısında saygıyla eğiliyorum.

Bu
vatandaşlara karşı “Efendim, kömürle, makarnayla, sosyal yardımlarla vatandaşı
kandırarak oy çalıyorsunuz.” yaklaşımındaki…
BÜLENT
YENER BEKTAŞOĞLU (Giresun) – Maalesef! Maalesef!
MEHMET
ALİ PULCU (Devamla) – …hoyratlığa, kabalığa ve anlayışsızlığa şaşırdığımı ifade
etmek istiyorum 
KAZIM
ARSLAN (Denizli) – Belgelendireyim mi? Belgeleri size göstereyim mi?
MEHMET
ALİ PULCU (Devamla) – AK PARTİ’nin bu süreç içinde yaptığı en büyük icraat
nedir derseniz arkadaşlar, eski siyaset erkânıyla millet arasında olan derin
yarığı kapatmış, azaltmış olmasıdır, yani devletle millet arasındaki bu derin
uçurumu kapatmış olmasıdır. Yunus şöyle diyor: “En iyisi bir gönüle girmektir.”
Temennim odur ki, bu hamiyetperver, yüce gönüllü milletimize olan hizmetimizin
ardı arkası kesilmesin, o temiz insanlar da hayır dualarından bizi eksik
etmesin. 
Hepinizi
saygıyla selamlıyorum. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
LEVENT
GÖK (Ankara) – Sayın Başkan…
BAŞKAN
– Sayın Gök, buyurun.
LEVENT
GÖK (Ankara) – Efendim, ben sadece tutanaklar açısından ifade ediyorum. 
BÜLENT
TURAN (Çanakkale) – Tutanak müdürü gibi oldu bugün Levent Bey.
LEVENT
GÖK (Ankara) – Sayın konuşmacı, konuşmasında bize hikâye anlatacağını ifade
etti, hikâye anlattı. Bizim hikâyelere değil, gerçeklere ihtiyacımız vardır.
BÜLENT
TURAN (Çanakkale) – Hepsi gerçek Sayın Başkan. Halk bunu da biliyor.
BAŞKAN
– Teşekkür ederim Sayın Gök. 
Adalet
ve Kalkınma Partisinin on ikinci konuşmacısı…
MEHMET
ALİ PULCU (İstanbul) – Sayın Başkan…
LEVENT
GÖK (Ankara) – Laf atmadık ya, bir şey yapmadık. Sen hikâye anlatacağım dedin. 
MEHMET
ALİ PULCU (İstanbul) – Sayın Başkan, çok özür dilerim, hemen yerimden.
Anlattıklarımın
hiçbiri uydurma değildir.
BAŞKAN
– Sataşma yok burada.
MEHMET
ALİ PULCU (İstanbul) – Evet. “Hikâyedir.” dedi. 
LEVENT
GÖK (Ankara) – Ama siz dediniz. Hikâye olduğunu siz söylediniz.
MEHMET
ALİ PULCU (İstanbul) – Hiçbiri hikâye değil, bire bir gerçektir. 
Arz
ederim. 
BAŞKAN
– Tamam, anlaşıldı.
Adalet
ve Kalkınma Partisinin on ikinci konuşmacısı olarak İstanbul Milletvekili Sayın
Erkan Kandemir konuşacak.
Buyurun
Sayın Kandemir. (AK PARTİ sıralarından alkışlar) 
AK
PARTİ GRUBU ADINA ERKAN KANDEMİR (İstanbul) – Sayın Başkan, değerli
milletvekilleri; Sağlık Bakanlığı, Türkiye Halk Sağlığı Kurumu 2016 yılı
bütçesi üzerinde AK PARTİ Grubu adına söz almış bulunmaktayım; Genel Kurulu ve
aziz milletimizi saygıyla selamlıyorum.
Şimdi
CHP kulak verirse, çok hoşuna gitmeyen gerçekleri bir de ben vurgulayacağım.
MUSA
ÇAM (İzmir) – Veriyoruz, veriyoruz.
CEYHUN
İRGİL (Bursa) – Vurgula bakalım.
ERKAN
KANDEMİR (Devamla) – Değerli milletvekillerimiz, AK PARTİ döneminde sağlıkta
paradigma değişimi merkeze insanı koyarak yeşermiş, adım adım ülkemiz sağlıkta
dünyaya örnek teşkil eden bir ülke hâline gelmiştir. 
Bu
paradigma değişimi ilk günkü heyecanla devam etmektedir. Bu bağlamda, Türkiye
Halk Sağlığı Kurumu, kronikleşmiş sorunlarını hafifletmiş, büyükçe bir kısmını
çözmüş bulunan ülkemiz için önemli bir işlev üstlenmiştir.
Yeni
dönem sağlık politikalarının önleyici ve koruyucu sağlık hizmetlerini önceleyerek
şekillendiren Sağlık Bakanlığımız, bir yandan yerli ve millî sağlık
politikaları üretmekte, bu eksende adımlar atmakta, bir yandan da merkezine
sağlıklı aileyi koymaktadır. İşte, bu noktada, Türkiye Halk Sağlığı Kurumumuz
önemli bir işlev ve görev yürütmektedir.
Bilindiği
üzere, Halk Sağlığı Kurumumuz, birinci basamak sağlık hizmetlerini aile sağlığı
merkezleri ve toplum sağlığı merkezleri üzerinden vermekte, her bir
vatandaşımıza sağlığın ilk elden ulaştırılmasına dönük çalışmalar yapmaktadır. 
Halk
Sağlığı Kurumu birinci basamak sağlık hizmetlerini aile hekimliği uygulamasıyla
yürütmektedir. 22 binin üzerinde aile hekimi 7.113 hizmet noktasında, yani
yurdun her bir köşesinde vatandaşımıza en yakın noktada hizmet vermektedir.
TÜİK verilerine göre aile sağlığı merkezlerinden memnuniyet 2009’da yüzde 67,5
iken, bu oran 2014’te 74,1’e yükselmiştir. 
“Sağlıklı
birey, sağlıklı toplum, sağlıklı aile” AK PARTİ dönemi sağlık politikalarının
ana eksenini oluşturmaktadır. Bu kapsamda, Halk Sağlığı Kurumumuz takdire şayan
hizmetler vermektedir. Sadece bütçede, Halk Sağlığı Kurumunun artan payına
baktığımızda aslında Hükûmetimizin ne yapmakta olduğunu da görmüş oluruz.
2015’te bir önceki yıla göre yüzde 9, 2016’da ise bir önceki yıla göre bütçe
yüzde 22 artırılmıştır. 
Evde
sağlık hizmetleri ise aslında tek başına AK PARTİ iktidarının temel yaklaşımını
göstermektedir. Bakın, çok somut veriler. 693.648 hastaya evde sağlık hizmeti
sunulmuştur. 2015 yılında toplam 1 milyon 229 bin 104 eve ziyaret
gerçekleştirilmiştir. Yani ne yapıyoruz biliyor musunuz? Hizmeti milletin
ayağına götürüyoruz. 
BÜLENT
YENER BEKTAŞOĞLU (Giresun) – Sen inanıyorsan mesele değil, boş ver! 
ERKAN
KANDEMİR (Devamla) - Devleti milletin ayağına götürüyoruz. İşte, bu, AK
PARTİ’nin sağlıktaki perspektifini göstermesi açısından, temel paradigmasını
göstermesi açısından aslında tek başına gayet yeterli bir oran diye
düşünüyorum. 
Öte
yandan, ülkemiz aşılama hizmetlerinde de dünyanın örnek aldığı bir ülke hâline
gelmiştir. Bakınız dünyada ilk defa ülkemiz Karekod Destekli Elektronik Aşı
Takip ve Soğuk Zincir İzleme Sistemi’ni kurmuştur. Anne ve çocuk sağlığında bir
yandan tarama ve destek programları yürütülmekte, bir yandan temel sağlık
ihtiyaçlarına dönük çalışmalara devam edilmektedir. 
Aslında
söyleyecek çok şey var. Bizler temel paradigmasını, bu dönem, sağlıkta koruyucu
ve önleyici sağlık hizmetlerine ayıran, bu bağlamda çalışmalarına devam eden ve
inşallah bundan sonraki süreçte de anne-bebek ölüm oranlarındaki o müthiş
düşüşle, bulaşıcı hastalıklarla mücadelede elde edilen başarılarla, ortalama
yaşam süresinin…
MUSA
ÇAM (İzmir) – Biraz rakam verebilir misin Erkan Bey? 
ERKAN
KANDEMİR (Devamla) – Söyleyeceğim bunların hepsini. 
…uzamasıyla,
en önemlisi obeziteyle mücadeleyle, tütünle mücadeleyle, öte yandan
bağımlılıkla mücadeleyle sağlıkta destan yazmaya devam ettik ve devam edeceğiz.

Ben,
bu duygu ve düşüncelerle Sayın Bakanımıza ve ekibine teşekkür ediyorum ve
hayırlı olmasını diliyorum. (AK PARTİ sıralarından alkışlar) 
BAŞKAN
– Teşekkür ederim Sayın Kandemir.
Adalet
ve Kalkınma Partisi Grubu adına on üçüncü konuşmacı İstanbul Milletvekili Sayın
İsmet Uçma. (AK PARTİ sıralarından alkışlar) 
CEYHUN
İRGİL (Bursa) – Adile teyzeden masallar…
MUSA
ÇAM (İzmir) – Erkan, daha yüksek bir performans bekliyorduk senden, bütçedeki
gibi daha yüksek performans bekliyorduk.
BAŞKAN
– Sayın milletvekilleri, konuşmacı kürsüde, lütfen…
AK
PARTİ GRUBU ADINA İSMET UÇMA (İstanbul) – Sayın Başkan, sevgili milletvekili
arkadaşlarım; 2016 yılı Kültür bütçesi üzerine grubum adına söz almış
bulunuyorum. Bu vesileyle hepinizi saygı, sevgi ve muhabbetle selamlıyorum.
Sevgili
arkadaşlar, hemen sözlerimin başında sizlerle bir teklifimi paylaşmak
istiyorum: 24 -25, ara dönemdi- 26’ncı Dönemlerdeki arkadaşlar olarak bir İç
Tüzük değişikliği yaparak zabıtlarımızdaki tahkir edici, tezyif edici, hakaret
içerikli sözlerin çıkartılmasını istiyorum. Zira, herkesi bir kavlileyyine, kavlikerime
ve herkesi bir hilfulfudula davet ediyorum.
Sevgili
arkadaşlar, tabii, Musa Bey de orada, bir espri yapmam lazım, sevgili hocam da
orada. Cumhuriyet Halk Partisine millet oy verecek ama inanın, bana, alanlarda
“Ya, ağabey, vereceğiz de Cumhuriyet Halk Partisi buna fırsat tanımıyor.”
diyorlar. Ben, sadece tespiti iletiyorum.
CEYHUN
İRGİL (Bursa) – Sataşmayın ama…
İSMET
UÇMA (Devamla) – Sataşmıyorum, hayır…
MUSA
ÇAM (İzmir) – MHP ile HDP’ye ne diyorlar?
İDRİS
BALUKEN (Diyarbakır) – HDP tanıyor mu?
İSMET
UÇMA (Devamla) – Sevgili Baluken, 2002’den önce bu memlekette bütün kültürel
değerler yok edilerek, evde Kürt, okulda Türk’tü Kürt kardeşlerimiz; bunlar
kaldırılmıştır. (AK PARTİ sıralarından alkışlar) Bu, başlı başına bir devrimsel
dönüşümdür. Sizi, önceki dönemdeki üslubunuza, güzelliğinize davet etmek
istiyorum.
Efendim,
diğer bütün siyasi partilere ve muhalefet partilerinin –Kültüre konuşmaya vakit
kalmadığı için gerçekten çok rahatsız oluyorum Meclisteki üsluptan- tamamına
bir önerim var.
Sevgili
arkadaşlar, Aliya İzzetbegoviç şöyle söylüyor, diyor ki: “Yeryüzünde öğretmen
olmak için gökyüzündekine öğrenci olmak lazım.” 
Arkadaşlar,
bu topraklarda siyaset üretmek için Recep Tayyip Erdoğan’a öğrenci olmak lazım.
(AK PARTİ sıralarından alkışlar) Bundan hiç yüksünmeyin, iyi ki böyle bir
Cumhurbaşkanımız var. 
İBRAHİM
ÖZDİŞ (Adana) – Anayasa Mahkemesi kararını tanımayan Sayın Cumhurbaşkanını
örnek alacağız ha!
İSMET
UÇMA (Devamla) – Bir başka husus, sevgili arkadaşlarım, o da şudur: Aile bizde
en kutsal kurum ve müessesedir. Aile yeryüzüne ilahî bir proje olarak
gönderilmiştir. Zira, Hazreti Âdem yeryüzüne eşiyle birlikte, ilahî bir proje
olarak, aile olarak gönderilmiştir.
AYKUT
ERDOĞDU (İstanbul) – Yapmayın ya! Bu, ilahî proje, gökyüzü…
İSMET
UÇMA (Devamla) – Ne olur… Ne olur…
MUSA
ÇAM (İzmir) – Uçuracaksınız, uçuracaksınız onu!
İSMET
UÇMA (Devamla) – Ne olur, ailelerimize yönelik söylemlerimize, üsluplarımıza…
AYKUT
ERDOĞDU (İstanbul) – Gerçekten yakışmıyor. Tayyip Bey’e de yakışmıyor.
MUSA
ÇAM (İzmir) – Yakında uçacak Tayyip Erdoğan, uçacak!
AYKUT
ERDOĞDU (İstanbul) – Yapmayın, yazık günah!
İSMET
UÇMA (Devamla) – Hayır, ben bunu genel olarak söylüyorum. Lütfen dikkat edelim.

GÜLAY
YEDEKCİ (İstanbul) – Çok ayıp, çok! Türkiye Büyük Millet Meclisinde
konuşuyorsunuz Beyefendi.
İSMET
UÇMA (Devamla) – Allah’ın en başat kutsal olarak yeryüzünde ilk inşa hareketini
başlattığı aileyi korumak zaten bir kültür değil midir sevgili arkadaşlar? 
Bu
kültürel değerlerimizi yok eden, altüst eden 28 Şubatla ilgili, kayıtlara
geçmesi bakımından bir şeyi ifade edip onları kayıtlara geçirmek istiyorum.
“Her
mevsimin bir dili vardır. Mesela eski bir şarkıya eşlik etmek istiyorsan
eylülde dinleyeceksin, eski bir şarkı, eylülde dinleyeceksin. Çocuğunu vermeden
kaybeden bir annenin yılgın ama mütevekkil çehresi en iyi haziranda anlaşılır.
Bir vodvilde oynamak istiyorsan aralığı bekleyeceksin, duaların kabul olması
için nisanı. Ya, şubat, çok kişi kâfir olmuştur.” derdi babam. 
Sevgili
arkadaşlar, şimdi, saldırmazlık örfünü bozan taraf harbîdir. HDP’li
arkadaşlarla paylaşmak istiyorum. Dünyanın bütün hukuk sistemlerinde, beşerî ya
da beşerüstü sistemlerinde saldırmazlık örfünü bozan harbîdir. Dolayısıyla,
saldırmazlık örfünün ne olduğunu -Sırrı Süreyya yok- bir gözden geçirmek
gerekir.
Bir
başkası, sevgili arkadaşlar, yani daima bütün hukuklarda mukabeleyibilmisil
vardır, ne yapıyorsanız öyle. Sizi temin ederim ki bu konulardan çok
rahatsızız, hepimiz acı çekiyoruz ama arkadaşlar, sizi temin ederim ki bu
süreçte silahlar bırakılmadığı sürece yapılacak da başka bir şey yok. Varsa bir
öneriniz söyleyin. Silahların dışında bütün önerileri burada konuşursanız en
büyük destekçinizin ben olduğumu göreceksiniz. Ben gerçekten de demokratik
ilkeler içerisinde bu ülkede konuşulamadık hiçbir şeyin olmaması gerektiğini,
hiç kimsenin ama hiç kimsenin ötekinden daha çok insan olmadığını ifade etmek istiyorum.
Dün
de küçük çadırlarımız vardı Bakanım, çadırlarımız büyüdü, kültür çadırlarımız
büyüdü, sanat çadırlarımız büyüdü ve inşallah o kadar büyüyecek ki bütün bir
gök kubbe milletimize çadır olacaktır. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Uçma. 
Sayın
Gök, size söz vereceğim. Sayın Baluken de kalktı, tabii ki ona da söz vereceğiz
ama şöyle bir öneride bulunmak istiyorum: Şu anda Sayın Uçma -ben de çok iyi
dinledim- Meclisin genel havasıyla ilgili, muhabbetiyle ilgili önerilerde
bulundu ve çektiği, duyduğu üzüntüyü dile getirdi. Elbette ki hepimiz Sayın
Uçma’nın hissettiklerini zaman zaman hissediyoruz birer milletvekili
olduğumuzdan dolayı. Eğer partinizle ilgili bir sataşma yoksa veya da…
LEVENT
GÖK (Ankara) – Var, var.
BAŞKAN
– Sayın Uçma’nın söylediklerini teyit edecekseniz size söz vereyim çünkü
sataşmadan dolayı söz almak bu sözlerin biraz havada kalmasına neden olacak
gibi geliyor bana. Biraz sessiz kalmaya ihtiyacımız var diye düşünüyorum bu
konuşmadan sonra.
LEVENT
GÖK (Ankara) – Sayın Başkanım, tabii, konuşmacının konuşmasını biz Cumhuriyet
Halk Partisi Grubu olarak dikkatle dinledik ama Cumhuriyet Halk Partisine atfen
de “Ben yurttaşlara soruyorum. ‘Cumhuriyet Halk Partisine oy vereceğiz ama
onlar bize fırsat vermiyor’.” şeklinde bir değerlendirmede bulundu. 
İSMET
UÇMA (İstanbul) – Ama bu sizin çok iyiliğinize Sevgili Levent’çiğim, çok
iyiliğinize.
LEVENT
GÖK (Ankara) – Bu tabii, direkt bir sataşmadır.
İSMET
UÇMA (İstanbul) – “Fırsat verin, oy verelim.” diyorlar. Bu kadar. Bu bir
sataşma değil.
LEVENT
GÖK (Ankara) – Ben de Parlamentoyu fazla gerginleştirmeden burada bir açıklama
yapacağım.
BAŞKAN
– Peki, bu bir sataşma değil ama Sayın Uçma’nın konuşmasının ahengine uygun bir
konuşma yapacağınızı düşünerek size söz veriyorum Sayın Gök. Lütfen…
V.- SATAŞMALARA İLİŞKİN KONUŞMALAR (Devam)
8.- Ankara Milletvekili Levent Gök’ün,
İstanbul Milletvekili İsmet Uçma’nın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Sayın Uçma nezaket
ölçüleri içinde, hafiften hafiften bütün partilere eleştirilerini yapan bir
anlayışı sürdürdü. Yani böyle bir zarif üslupla yapıyorsunuz ama biz de tabii
algılıyor ve anlıyoruz ne olup bittiğini. 
Şimdi,
Cumhuriyet Halk Partisinin yıllardan beri sürdürdüğü çizgide biz demokrasiden
ve “Egemenlik kayıtsız şartsız milletindir.” diyen şu arkamızda yazılı sözden
hiçbir zaman ayrılmadık ve şunu her zaman bildik ki Türkiye Cumhuriyeti
kurulduğu zaman artık egemenliğin kaynağı gökte ya da başka yerde değildir.
Osmanlı zamanında tebaa olan insanlar yurttaş hâline gelmiştir, kulluktan
yurttaşlığa geçirilmiştir ve biz Türk milleti olarak Türkiye Cumhuriyeti’ni
tebaadan millete geçmek suretiyle bir yere indirmiş ve egemenliğin kaynağını da
millete vermiş bir partinin temsilcisiyiz. 
Şimdi,
elbette sizlerin konuşmaları arasında söylediğiniz bir cümle benim çok
dikkatimi çekti. Özellikle Recep Tayyip Erdoğan’a dönük bu övgünün en az onda
1’ini bir Başbakana yapmış olmanızı beklerdik çünkü burada bir bütçe
görüşülüyor ama bütçenin sahibi olan Başbakanın adı dahi geçmiyor, tam tersine,
bütçeyle hiç alakası olmayan Cumhurbaşkanına övgüler düzülüyor ve bize tavsiye
ediyorsunuz ki: “Sizler Recep Tayyip Erdoğan’ın iyi birer öğrencisi olun.”
Sayın Uçma, ben de size söylüyorum ki: Biz Recep Tayyip Erdoğan’ın öğrencisi
değil, Mustafa Kemal Atatürk’ün öğrencisiyiz. 
Saygılarımla.
(CHP sıralarından “Bravo” sesleri, alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken. 
İDRİS
BALUKEN (Diyarbakır) – Sayın Uçma’nın konuşması sırasında benim de üslup
sorunumun olduğunu ve geçmiş döneme kıyasla da güzellik açısından sorun
yaşadığımı söyledi. Dolayısıyla sataşmada bulundu. 
BAŞKAN
– Sizin için onu söylemedi, hatta dedi ki: “Eğer burada, teröre karşı olduğunuzu
söylerseniz sizin yanınızda en fazla yer alacak olan kişi benim.”
İDRİS
BALUKEN (Diyarbakır) – Cümlesi şu: “Sizi geçmiş dönemdeki üsluba ve güzelliğe
davet ediyorum.” dedi yani şu anki pozisyonuma…
BAŞKAN
– E, hadi bakalım, peki, tamam, iki dakika. 
Siz
de aynı ahenkte konuşursanız memnun olurum Sayın Baluken. 
9.- Diyarbakır Milletvekili İdris
Baluken’in, İstanbul Milletvekili İsmet Uçma’nın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde AK PARTİ Grubu adına yaptığı konuşması
sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan. 
Sayın
Uçma, tabii, son derece nezaket sınırları içerisinde bir eleştiri getirdi,
ancak Sayın Uçma’ya şunu söylemek için geldim: Yani bizler de buraya
geldiğimizde bir sinir harbi olacak şekilde, çok ağır siyasi eleştirilerle dolu
konuşmalar yapma meraklısı değiliz. Ancak maalesef şu anda ülkemizin ve
memleketimizin içerisinde olduğu durum, bizim yaşamış olduğumuz acılar, seçim
bölgemize gittiğimizde, bölgeye gittiğimizde önümüze çıkan tablolar burada
mutlaka onu yansıtmamızla ilgili hepimize bir sorumluluk getiriyor. 
Bir
empati kurun, kendinizi bizim yerimize koyun. Cizre’de çocukları katledilmiş
ailelerle görüştükten sonra içerisine girmiş olduğumuz psikolojiyi düşünün,
ondan sonra buraya gelip herhangi bir suya sabuna dokunmadan, sırf diplomatik
nezaket uğruna konuşmalar yapmamızı beklemeyin. Keşke memleketin sorunları
hallolsa da bizler de burada daha düzeyli, daha içerikli, daha entelektüel
tartışmalar, çözüme katkı sunacak tartışmalar yapabilsek. Ama maalesef şu anda
ülkede mevcut konjonktür kötüye gidiyor. Ağır eleştiriler yaparken de biraz
bunun uyarısını yapmak istiyoruz. Sizlerde de bir duyarsızlık gördüğümüz için
buna özellikle başvurmak zorunda kalıyoruz. 
Yani
diğer taraftan, belirtmiş olduğunuz bu silahların bırakılması meselesi… Keşke
elimizde olsa da hemen bugün bıraktırsak ama bu bizim elimizde olan bir şey
değil. Bunun dünyada bir yol yöntemi var. Bakın, Türkiye Filipinler-Moro
sürecinde üçüncü gözdü, ara bulucuydu. Ben size öneriyorum, orada izlenen yolu
getirin buraya, birlikte hayata geçirelim. Hiç kimse buna karşı çıkmaz. Bu
bütün dünyada nasıl yapılmışsa, Kolombiya’da, İngiltere’de, İspanya’da,
dünyanın farklı ülkelerinde, öyle yapalım. Ama hadi silahları bırakın dediğimiz
anda ya da siz dediğiniz anda bırakılma koşulu olmuş olsa zaten bunları
konuşmak zorunda kalmayacağız.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Baluken.
İDRİS
BALUKEN (Devamla) – O yüzden umarız ki dışarıdaki konjonktür düzelir, umarız ki
memleketin meseleleri bir bir çözüme doğru gider, bizler de burada sizin
belirtmiş olduğunuz o üslupla, o içerikle konuşmalar yaparız. 
Teşekkür
ederim. (HDP sıralarından alkışlar) 
BAŞKAN
– Sayın Baluken, teşekkür ederim.
Sayın
Uçma, çok nezaketli ve zarif bir konuşma yaptınız. Sayın grup başkan vekili
arkadaşlarım da aynı şekilde duygularını belirttiler.
İSMET
UÇMA (İstanbul) – Ben de o duygulara katkı vermek için…
BAŞKAN
– Sizin konuşmanızdan sonraki söz alan grup başkan vekillerine de ben ayrıca
teşekkür ediyorum çünkü ses tonlarında biraz düşüş gördüm, bu da sizin
sayenizde oldu diyorum.
Teşekkür
ederim. 
MURAT
EMİR (Ankara) – Ne münasebet? 
BAŞKAN
- Burada bir şey açıklıyorum yani diyaloğu kurma adına, oradan “Ne münasebet?”
diye bağırıyorlar, bunu da takdirlerinize sunuyorum.
MURAT
EMİR (Ankara) – Ya, nezaketi niye oradan öğrenmiş de değerlendirmiş olalım
Sayın Başkan? Bu nasıl bir yorum?
BAŞKAN
– Sizin nezaketinizi Sayın Uçma’dan öğrenme gibi bir sorumluluğunuz asla
yoktur. Siz bir ailede büyüdünüz, ailenizden o terbiyeyi almışsınızdır,
eğitiminizden o terbiyeyi almışsınızdır ama burada dostane bir konuşma
yapıyoruz, merhabamız var, İsmet ağabey hepimizin ağabeyi, müsaade edin de bu
naifliği gösterelim, alınmayın bu kadar.
Teşekkür
ederim. (AK PARTİ sıralarından alkışlar)
MURAT
EMİR (Ankara) – Bu değerlendirmeleri kendi adınıza yapmalısınız Sayın Başkan.
CEYHUN
İRGİL (Bursa) – Sayın Başkan, bu Mecliste bir tek gergin kişi sizsiniz, başka
gergin insan yok burada.
BAŞKAN
- Gündemimize geçelim izin verirseniz.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel Komutanlığı
2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm Bakanlığı
2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
- AK PARTİ adına on dördüncü konuşmacı olarak Mardin Milletvekili Sayın Ceyda
Bölünmez Çankırı konuşacak. (AK PARTİ sıralarından alkışlar)
Buyurun
Sayın Bölünmez.
AK
PARTİ GRUBU ADINA CEYDA BÖLÜNMEZ ÇANKIRI (Mardin) – Sayın Başkan, değerli
milletvekilleri; Türk’ü, Kürt’ü, Arap’ı ve Süryani’siyle bin yıldır beraber yaşamış
Anadolu topraklarında kadim bir de medeniyet geçmişi bulunan Mardin’in bir
ferdi olarak Kültür ve Turizm Bakanlığının bütçesi üzerinde AK PARTİ Grubu
adına söz aldım. Yüce heyetinizi saygıyla selamlıyorum.
Hepimizin
gayet iyi bildiği gibi ülkemiz tarih boyunca birçok medeniyete ev sahipliği
yapmış, geniş kültür yelpazesine sahip önemli bir coğrafya üzerinde
bulunmaktadır. Üç tarafı denizlerle çevrili cennet vatanımız yazlık turistlerin
vazgeçilmezi olduğu gibi yaz kış demeden üzerinde karı eksik olmayan yüksek
dağlarıyla ve bu dağlarda kurulan kayak tesisleriyle kış turizminin
vazgeçilmezi, zengin ve şifalı sularıyla özellikle son yıllarda yapılan
yatırımlarla bir kaplıcalar cenneti ve en nihayetinde benim seçim bölgem olan
Mardin’in de içinde bulunduğu tarih, kültür ve inanç turizmiyle yıldızı
parlayan bir konuma gelmiştir. Bakanlığımız kültür mirasımızın korunması ve
gelecek nesillere aktarılması amacıyla geride bıraktığımız 2015 yılında birçok
yeni müze açmış, yenilenen müzelerle birlikte türbelerin, inanç ve kültür
merkezlerinin de yapılan restorasyonlarla ülkemize kültürel anlamda yeni
değerler katmıştır. Bakanlığımız, geçmiş medeniyetlerin izlerini taşıyan
arkeolojik kazılara da özel önem vermektedir. Bu kazıların arasında seçim
bölgem Mardin il sınırları içerisinde bulunan, güneydoğunun antik Efes’i olarak
adlandırılan, Babil ve Pers İmparatorluklarına ait tarihî kalıntıların gün
ışığına çıkartılması için kazıların devam ettiği Dara Harabeleri de
bulunmaktadır.
Sayın
Başkan, değerli milletvekilleri; hepinizin bildiği gibi ülkemiz önemli turizm
cennetidir. Bu zenginlikleri yerinde görmek üzere her yıl milyonlarca turisti
ülkemizde ağırlıyoruz. Ülkemizin bacasız sanayisi olan turizmimizden ekonomiye
yapılan 36 milyar dolarlık çok ciddi bir gelir olduğunu ve bu gelirin
artırılmasına yönelik olarak Kültür ve Turizm Bakanlığımızın, turizm pastası ve
buna bağlı olarak turist sayısını artırmaya yönelik farklı proje ve
çalışmalarla önemli atılımlar sürdürdüğünü görüyoruz. 2002 yılında turizmde
dünya sıralamasında 17’nci olan ülkemiz, iktidarımız döneminde uygulamaya konan
doğru politikalarla 6’ncı sıraya kadar yükselmiştir. Nisan ayında başlayıp altı
ay boyunca sürecek olan ve 30’un üzerinde ülkenin katılım sağlayacağı
öngörülen, 7 milyonun üzerinde ziyaretçisi beklenen, Antalya’da düzenlenecek
olan EXPO 2016 ülkemiz turizmi açısından çok önemli bir organizasyon ve büyük
bir etkinlik olacaktır. 
Son
dönemde, ilim Mardin’de sınır komşularımızda yaşanan iç sorunlar ve bu
sorunların etkisiyle bölgemizde yaşanan güvenlik sorunu nedeniyle her alanda
olduğu gibi turizm alanında da büyük sıkıntılar yaşanmaktadır. Geride
bıraktığımız 2015 yılında 600 bini aşkın yerli ve yabancı turist ağırlayan,
2023’te 5 milyon turist hedefleyen Mardin’de bu durum en çok turizm yatırımcılarını
zorda bırakmıştır. İl genelinde 6.500 yatak kapasitesiyle mevcut durumdan en
fazla etkilenen şehirlerin başında gelmektedir. 480 tur iptal edilirken 11 otel
kapısına kilit vurulmuş, turizmciler oluşturdukları istihdama ara vermek
zorunda kalmıştır. Turizmden elde edilecek kâr ve oluşabilecek istihdam
potansiyeli düşünüldüğünde, faydaları birinci derecede bölgede yaşayan
vatandaşlarımızı etkileyecektir.
Buradan,
Meclis çatısı altında bulunan diğer siyasi parti temsilcilerine de bir çağrıda
bulunmak istiyorum: İç sorunların hallolması nasıl halkımıza yarayacaksa
atılacak adımların da halka mal edilmesi gerekir. Biz, milletin temsilcileri,
fikrî ve siyasi duruşu ne olursa olsun, bu konuda iş birliği içerisinde
olmalıyız. Bu vesileyle, bugüne kadar yapılmış olan hizmetlerde emeği geçen
bütün bakanlarımıza, Sayın Bakanımız Mahir Ünal Bey’in şahsında minnet ve
şükranlarımı sunuyorum. 
Bu
duygu ve düşüncelerle, yeni, güçlü, büyük Türkiye’nin hepimizin olacağını
belirtir, bütçemizin ülkemiz ve memleketimiz için hayırlara vesile olmasını
dilerim. 
Yüce
heyetinize saygılarımı sunarım. (AK PARTİ sıralarından alkışlar)
BAŞKAN
– Teşekkür ederim.
AK
PARTİ adına on beşinci konuşmacı Muğla Milletvekili Sayın Hasan Özyer. (AK
PARTİ sıralarından alkışlar)
AK
PARTİ GRUBU ADINA HASAN ÖZYER (Muğla) – Sayın Başkan, değerli milletvekilleri;
hepinizi saygı ve sevgiyle selamlıyorum. Kültür ve Turizm Bakanlığının 2016
yılı bütçesi hakkında AK PARTİ Grubu adına söz almış bulunuyorum. 
Bildiğiniz
üzere, ülkemizin yer altında petrolü, doğal gazı yok ama yer altında ve yer
üstünde çok değerli kültürel ve sanatsal değerler, yüzlerce yıl öncesinden
gelen kadim bir medeniyet ile muhteşem deniz, güneş, kum, iklim ve tabiatı var.
Tarihî, kültürel, doğal güzelliklere ve turizmin çeşitlenmesine imkân sağlayan
nadir görülebilecek bir coğrafi yapıya sahibiz. Bu değerli ve zengin
potansiyelimizin mirasçıları olarak geçmiş ile geleceği birleştirerek turizme
kazandırmak ülkemizin gücüne güç katmaktadır.
Türkiye,
üreten ekonomisi, kültürlerin ve medeniyetlerin kavşağı olan konumuyla önemli
bir cazibe ve turizm merkezi hüviyetindedir. Hedef 2023 vizyonumuz çerçevesinde
dünyanın en büyük 10 ekonomisi olma yolunda hızlı ve kararlı adımlarla
yürümekteyiz. Hazırlanacak turizm master planıyla da turizmimiz 2023
vizyonumuzla doğru orantılı olarak büyüyecektir. Hedefimiz, turizmde dünyanın
ilk 3’üne girmektir. 
2002
yılında 12 milyar dolar olan turizm gelirimiz 2015 yılında 36 milyar dolara
yükselmiştir. Dış ticaret açığımızın azalmasında turizm gelirlerinin önemli bir
payı vardır. Ülkemiz 436 mavi bayraklı plajıyla dünyada 2’nci sıradaki konumunu
korumaya devam etmektedir. 
Turizmin
geliştirilmesi üzerine yeni arayışlar tartışıldığında, turizmin on iki aya ve
bütün Türkiye’ye yayılmasıyla sürdürülebilir turizmden söz edebiliriz. Bu
çerçevede, kültür ve medeniyetlerin beşiği olan ülkemizde kültür turizmi, inanç
turizmi on iki aya yayılan potansiyele sahiptir. Bizimle dünyanın rekabet
edemeyeceği ve kökü bizde olan tek şey kültür turizmidir. Kültürel varlıklarımızın
birçoğu hâlâ yer altında bulunmaktadır, bunların yer üstüne çıkarılması
önemlidir. 
Sadece
sağlık kuruluşlarımızda tedavi amacıyla gelen hastalar için değil, sağlıklı ve
kaliteli bir hayat standardı sürdürebilmek için de ülkemizde sağlık turizmi değerlendirilmektedir.

Dünya
ekonomisinin önemli girdilerinden olan ve uluslararası katılımların yoğun
olduğu kongre ve fuar turizmi de ülkemiz açısından bir cazibe merkezi
oluşturmaktadır. 
Uluslararası
nitelikteki golf tesislerinde dünya golfseverleri bir araya getiren, kalite ve
prestiji buluşturan ülkemiz, golf turizminde on iki ay hizmet vermektedir.
Özellikle mevcut ve planlanan spor kompleksleri ve futbol sahaları spor turizmi
açısından da önem arz etmektedir. Yaz kış karı eksik olmayan dağları ve kayak
merkeziyle ülkemiz turistler için önemli bir kış turizm merkezidir. 
Üç
tarafı denizlerle çevrili Türkiye, olağanüstü güzelliklere sahip koy ve
körfezleri, iyi donanımlı marinalarıyla yatçılar için tam bir cennettir. Yeni
marina projeleriyle nitelikli turistleri yat turizmine kazandırmak mümkün
olacaktır. 
Muğla,
Antalya ve İstanbul gibi marka şehirlerimizin sayısını ve marka değerlerini
artırmak, kaliteli turizme ve kaliteli turiste yatırım yapmak millî gelir
artışımıza da katkı sağlayacaktır. Turizmde rekabetin fiyatla değil, hizmetle
yapılması esasını benimsemek gerekmektedir. Çevreye duyarlı tesis sayısının
artırılması turizmin sürdürülebilir olmasını ve turistlere daha nitelikli
hizmet verilmesini sağlayacak, daha üst gelir sahibi turistleri bölgemize
çekecektir. 
Sayın
Başkan, değerli milletvekilleri; ülkemizin ve bölgemizin ateş çemberinden
geçtiği günler yaşamaktayız. Değil gerilemeye, durmaya dahi tahammülümüzün
olmadığı bir zaman dilimindeyiz, daima ileri gitmek durumundayız. Ülke olarak
Avrupa Birliğine ve Batı’ya dönük olan yüzümüzü büyük bir azim ve kararlılıkla
sürdürmekteyiz. Avrupa Birliği normları ve Batı standartları başlıca
önceliklerimizdendir. 
Yaşanan
terör olayları ve gerginlikler maalesef binlerce yıllık kardeşliğimize zarar
vermekte, bu durum siyasi, sosyal ve ekonomik sorunları beraberinde
getirmektedir. Bundan turizm sektörü dâhil bütün sektörler olumsuz
etkilenmektedir. Nasıl ki geçmişte birlik ve beraberliğimizi koruyarak ayakta
kalmışsak bugün de yarın da dimdik ayakta kalacağız.
Devlet
ve millet kaynaşmasıyla teröre ve kaos planlarına geçit vermeyeceğimizi
dostumuz ve düşmanımız iyi bilmelidir. Hükûmetimiz olayların üstüne
kararlılıkla gitmektedir. Aziz milletimizin de desteğiyle terörle mücadelemiz
aynı azimle devam etmektedir. Terör örgütü bu son çırpınışlarıyla tarihin
karanlık dehlizlerinde yok olmaya mahkûm olacaktır. Turizm sektörü ve turistin
de en önemli talebi huzur ve güven ortamıdır. Bir an önce bölgemizde yeniden
huzur, güven ve barış ortamının sağlanması için gayretlerimiz artarak devam
etmektedir. 
Hükûmetimiz
dünya genelinde yaşanan ekonomik sıkıntı ve siyasi çalkantılardan turizm
sektörümüzün zarar görmemesi için büyük bir hassasiyet göstermektedir.
Hazırladığımız Turizm Acil Eylem Planı paketiyle turizm sektörüne doğrudan 255
milyon Türk lirası bir hibe desteği sağlanmaktadır. Ayrıca, turizm sektöründe
yaşanan sıkıntılara karşı da Acil Eylem Planı uygulamaya konulmaktadır. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Özyer. 
HASAN
ÖZYER (Devamla) – Başkanım, hemen tamamlıyorum. 
BAŞKAN
– Lütfen…
HASAN
ÖZYER (Devamla) – Değerli Başkan, sayın milletvekilleri; turizmimizin bu seneki
krizi sektörden kaynaklanma değil…
BAŞKAN
– Sayın Özyer, süreniz bitti. Bir selamlama yaparsanız memnun olacağız, diğer
arkadaşlar açısından da.
HASAN
ÖZYER (Devamla) – Ben de bu çerçevede sektöre hizmet eden, emek veren bütün
herkese teşekkür ediyorum. 2016 bütçesinin ülkemize hayırlı olmasını diliyorum.

Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim. 
Adalet ve Kalkınma Partisi Grubunun son konuşmacısı
Sakarya Milletvekili Mustafa İsen. 
Buyurun Sayın İsen. (AK PARTİ sıralarından alkışlar) 
AK PARTİ GRUBU ADINA MUSTAFA İSEN (Sakarya) – Sayın
Başkan, değerli milletvekilleri; Devlet Opera ve Balesi Genel Müdürlüğü, Devlet
Tiyatroları Genel Müdürlüğü ve Türkiye Yazma Eserler Başkanlığı bütçesi üzerine
AK PARTİ Grubu adına söz aldım. Bu vesileyle yüce Meclisi saygıyla
selamlıyorum. 
Türkiye’de sahne sanatları, başta tiyatro olmak üzere,
zannedilenin aksine cumhuriyetten çok önce
başlamıştır. Özellikle saray, bu anlamda Batılı sahne sanatlarının ülkeye
girmesini teşvik etmiş, bu amaçla pek çok Batılı kumpanya İstanbul’a davet
edilmiştir. Bundan amaç, Osmanlı kültürünün zengin yapısına ilave çeşniler
katmak ve çok kültürlülüğü teşvik etmektir. 
Bir
süre sonra geleneksel halk tiyatrosu yanında bu Batılı model de benimsenmiş ve
başta Şinasi, Namık Kemal, Ahmet Vefik Paşa olmak üzere tiyatro yazarlığı ve
bunların sahnelenmesi toplumda ilgiyle karşılanmıştır. 
Cumhuriyetle
birlikte bu kez Batı’dan gelen çeviri oyunlar yanında millî nitelikli ürünler
sadece tiyatroda değil bu kez operada teşvik edilmiş ve “Özsoy” gibi yerli
opera, libretto ve besteler bir devlet politikası olarak ısrarla takip edilmiş
ve hayata geçirilmiştir. Fakat, daha sonraki yıllarda bu uygulama mahiyet
değiştirmiş, bu kez opera, bale ve tiyatro gibi kurumlar başlarındaki
yöneticilerin inisiyatifleri doğrultusunda ve genel kamuoyunun beklentileriyle
çok örtüşmeyen bireysel tercihler çerçevesinde faaliyetlerini sürdürmüşlerdir. 
Belirtelim
ki ülkemiz bu kurumlarla ilgili iyi niyetli girişimlerde bulunmuş ama
başlangıçta hedeflenen neticelere ulaşılamamıştır. Bu alanda var olan zengin
birikim, artık, sahne eserleri olarak da ülkemiz seyircisiyle buluşmalıdır.
Gelinen
noktada sözü edilen kurumların yeni bir kültürel vizyon çerçevesi içinde
faaliyetlerine devam etmeleri, dar bir kadroya cevap vermek yerine geniş
kesimlerin beklentilerini dikkate alan repertuarlarla Türkiye sathına hitap
edecek çalışmalar gerçekleştirmeleri gerekir.
Bu
anlamda Bakanlıkça uygulanmakta olan destekleme programlarıyla ülkemiz bir
fidanlığa dönüşmekte ve böylece, geleceğin önemli sanatçıları yetişmektedir.
Bunun
bir adım daha ilerisi ise özel sanat kurumlarına sağlanan desteklerle daha
profesyonel bir ekibin vücut bulmasına imkân sağlamak olmalıdır. Bu çoğulcu
yapı ülkemizde hem bir rekabet alanı oluşturacak hem de kültürel çeşitliliğe
imkân verecektir.
Sayın
Başkan, değerli milletvekilleri; Yazma Eserler Kurumu Başkanlığı ise Türkiye’ye
özgü yeni kurumlardan biridir. Ülkemizde ve gönül coğrafyamızın her köşesinde
üretilmiş olan yazma eserler matbaanın kurulmasından önce elle yazılan ve elle
çoğaltılan kitaplardır. Matbaanın hayatımıza geç girmesinin neticesi olarak
dünyanın en zengin yazma eser koleksiyonuna sahibiz. Bu alanda âdeta bir kâğıt
medeniyeti teşekkül etmiş ve bugün de hayranlıkla izlenen bir hazine bize miras
olarak kalmıştır. Osmanlı’da kitap, yazar tarafından kaleme alınan, müstensih tarafından
çoğaltılan, müzehhip tarafından süslenen, mücellit tarafından ciltlenen bir
kolektif faaliyettir. Bu yüzdendir ki söz konusu eserlerin her biri başlı
başına bir sanat eseridir. Örneğin, bir kitap, cildinden başlayarak minyatür,
hat, tezhip gibi kadim sanatlarımızın nadide örnekleriyle karşımıza çıkar. Bu
yüzdendir ki atalarımız parayla ilgili işler dışında bir de sadece arşiv için
hazineyievrak tabirini kullanmışlardır. Kütüphanelerimizde yaklaşık 300 bin
yazmadan söz edilmektedir. Bunların mühim bir kısmı ünik nitelikte yani dünyada
tek örnek olan eserlerdir. İşte, Yazma Eserler Başkanlığı, bu kıymetli hazineyi
tespit ve tasnif etme, kurduğu Kitap Hastanesiyle onların bakım, onarım
faaliyetlerini gerçekleştirme, dijital ortama aktarma, daha sonra da bunları
güncellikleri çerçevesinde günümüz okuyucusuyla buluşturma gibi çok önemli bir
işlev üstlenmektedir. Sanat, İbni Haldun’un ifadesiyle insanların kemali
ihtiyaçlarına cevap veren bir alandır. Bu yolla insanlar hayata ve eşyaya daha
anlamlı bakma ve davranma erdemi kazanırlar. Kültür ve Turizm Bakanlığı, bu
anlamda ülkemizin doğrudan insana dokunan işler gerçekleştiren en önemli
kurumlarından biridir. Kültürel anlamdaki potansiyelimiz ise ancak süper güç
tabiriyle ifade edilebilir. Temennimiz bu dönemde sözü edilen potansiyelin hem
ülke hem de dünya insanlarının daha kolay ulaşacağı bir konuma taşınmasıdır.
Bu
düşüncelerle 2016 yılı bütçesinin hayırlı olmasını diliyorum. (AK PARTİ
sıralarından alkışlar)
BAŞKAN
– Teşekkür ederim Sayın İsen.
Sayın
milletvekilleri, Adalet ve Kalkınma Partisinin grup konuşmaları sona ermiştir.
İzninizle
bir on beş dakika ara verelim. 
Kapanma Saati: 15.48
ÜÇÜNCÜ OTURUM
Açılma Saati: 16.06
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
Üçüncü Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon?
Burada.
Hükûmet?
Burada.
Sayın
milletvekilleri, şimdi Cumhuriyet Halk Partisi Grubu adına yapılacak olan konuşmaları
dinleyeceğiz. Bu bağlamda ilk konuşmacı Tunceli Milletvekili Gürsel Erol
olacak. 
Sayın Erol, buyurun. (CHP sıralarından alkışlar) 
Sayın Erol, süreniz sekiz dakika.
CHP
GRUBU ADINA GÜRSEL EROL (Tunceli) – Teşekkür ederim.
Sayın
Başkan, sayın milletvekilleri; hepinizi sevgi ve saygıyla selamlıyorum.
Ben,
siyaseti gerilim ve karşıtlık üzerine yapan biri değil, daha çok siyaseti
sorgulayan, çözüm odaklı söylemlerde bulunan bir siyasetçi olarak
karşınızdayım. 
Sayın
milletvekilleri, bugün İçişleri Bakanlığının bütçesiyle ilgili Cumhuriyet Halk
Partisi adına söz almış bulunmaktayım. Tabii, bu süreçle ilgili ülkemizin
birinci temel sorunu olan ve bir an önce çözüme kavuşturulması gereken terör
sorunuyla ilgili düşüncelerimi sizlerle paylaşmak isterim. 
1984
yılında PKK terör örgütünün Eruh eylemiyle başlayan bir süreç ve yıl 2016, otuz
iki yıllık süreçle ilgili sizleri bilgilendirme ihtiyacı hissediyorum. Bu otuz
iki yıl süre içerisinde yaklaşık olarak 10 bin kamu görevlimizi kaybettik ve
şehit verdik. Bölge insanı ve sivil insanlarımızla birlikte ölü sayımız ve can
kaybımız yaklaşık olarak 40 bin civarında. Ve yine, aynı zamanda, Başbakan
Yardımcısı Sayın Numan Kurtulmuş’un açıklamasıyla ve ifadesiyle, yaklaşık
olarak terörle mücadeleye otuz iki yılda ülke bütçesinden harcadığımız para
değeri 1,5 trilyon dolar. Yani, bu 1,5 trilyon doları söylerken rakam olarak
kulağa çok hoş gelebilir, düşük gelebilir ama 1,5 trilyon dolar demek bin tane
boğaz köprüsü, 833 tane Marmaray, 375 tane Atatürk Barajı’nın maliyeti demek.
Ayrıca, bu süre içerisinde, otuz iki yıllık süre içerisinde 6 Cumhurbaşkanımız değişti,
10 Başbakanımız değişti, 11 Genelkurmay Başkanımız değişti, 23 İçişleri
Bakanımız değişti ve toplam 20 Hükûmet değişti. Yani, Türkiye’nin siyasi
hayatında faaliyet gösteren tüm siyasi partilerin büyük bir oranı ya iktidar
partisi olarak, tek başına iktidar partisi olarak görev yaptı ya da koalisyon
ortağı olarak görev yaptı ama ne yazık ki bu otuz iki yıllık süre içerisinde
geldiğimiz nokta, hâlâ başladığımız nokta. Yani, ülkemizde terör sorununu
çözmüş değiliz, hâlâ terör nedeniyle şehitlerimiz ve can kayıplarımız var ve
hâlen ekonomik olarak bütçemizin büyük bir bölümünü terörle mücadele kapsamında
bu bütçede harcamak zorundayız.
Değerli
milletvekilleri, aynı zamanda bölgede yaklaşık 3.428 köy boşaltılmış ve 4
milyon insan zorunlu göçe tabi tutulmuş ve bu insanlar büyük şehirlere
yerleşmişler, yerleştikleri kentlerde o kentin sosyal yaşantısına, ekonomik
yapısına, ekonomik dengesine uyumlu da bir yaşam tarzı geliştirememişler ve
sosyal çatışmaların başladığı büyük kentler yaşadık.
Bakın,
sayın milletvekilleri, eğer terör sorununa yalnızca Hükûmetin sorunu olarak
bakarsak ve yaklaşırsak ve yalnızca Hükûmet politikası olarak bu sorunu
görürsek bu soruna çözüm üretme şansımız çok zayıf ve bu sorunla ilgili
kaygılarımız, endişelerimiz devam etmeye başlar. Bu mesele bir Hükûmet sorunu
değildir. Bu sorun, adını ne koyarsak koyalım, terör sorunu, Kürt meselesi,
Kürt sorunu, adını ne koyarsanız koyun, bu sorun ulusal bir sorundur ve büyük
devletlerin yaşadıkları ve önemsedikleri siyasetle ilgili ulusal politikaları
vardır. Mesela Almanya’da, iktidar kim olursa olsun endüstri politikası
değişmez, İngiltere’nin yurttaşlık politikası ve hukuka olan bağlılık
politikası asla değişmez, Hollanda’nın tarım politikası değişmez, bunun gibi,
Japonya’nın eğitim politikası değişmez. Yani bizim terör meselesine bakış
açımız, yalnızca bir siyasi partinin bakış açısıyla veya bir hükûmetin bakış
açısıyla yorumlanarak çözüm getirilme arzusu ve isteği son derece yanlıştır. Bu
mesele, bir ulusal meseledir ve biz, bu meseleye ulusal bir değer yargısıyla ve
açısıyla bakmak zorundayız. Sorunun temel çözümü de budur. Bu sorunun
çözüleceği yer de Parlamentodur yani kuruluş değerlerimiz ve üniter devlet
yapımız asla ve asla tartışılmadan, Parlamentoda her şeyi konuşabilmeliyiz, her
şeyi tartışabilmeliyiz.
Sayın
milletvekilleri, hiç unutmayın ki 1920’li yıllarda, ilk açılan Meclisin
milletvekilleri Ulus’taki pansiyonlarda ve Ulus’taki köhne yerlerde saman
yatakların üzerinde yatarak, nohutla, kuru fasulyeyle, bulgur pilavıyla
beslenerek bu cumhuriyeti kurdular ve bize hediye ettiler. Şimdi, bize düşen
siyasi sorumluluk, siyasi görev onların kurup bize teslim ettiği cumhuriyeti
yaşatmak ve yaşatabilmektir. (CHP sıralarından alkışlar) Hepimiz cumhuriyetin
değerlerine sahip çıkmalıyız, hepimiz cumhuriyetin değerlerinin yaşaması için
katkı vermeliyiz. 
Büyük
devletler, büyük kamu binalarıyla anılmazlar. Büyük devletler, askerî
güçleriyle anılmazlar. Büyük devletler, büyük bütçeleriyle anılmazlar. Büyük
devletler, tam tersine, demokrasinin, insan haklarının, eşit yurttaşlık
hakkının, özgürlüklerin kendi yurttaşlarına tanınmasıyla anılırlar ve bizim, bu
Meclisin yapması gereken, önümüzdeki süreç ve bu süreçler ilgili, terör
meselesini çözerken büyük bir devlet olduğumuzu göstermeliyiz, bütün siyasi
partiler ortak değerler üzerinde buluşarak bu soruna çözüm bulmalıyız. 
Değerli
milletvekilleri, ben, bölgenin insanı olarak ve bölgenin bir milletvekili
olarak Hükûmetimizi ve Parlamentomuzu bir konuda uyarmak istiyorum ve bu
uyarıyı yaparken de aslında bir korkumu da sizlerle paylaşmak istiyorum:
Hepimizin bildiği gibi, devletin içerisinde gayriresmî derin güçler çoğu zaman
kendini göstermiştir. Bunun 12 Eylül öncesi adı kontrgerilladır, 12 Eylül
sonrası adı derin devlettir, daha sonraki süreçte farklı isimlerle anılan
kontrol dışı güçlerdir. Binlerce faili meçhul cinayet işlediler, binlerce
yargısız infaz gerçekleştirdiler. Aynı tehlikelerle karşı karşıya kalabiliriz.
Devletin gücünü kendi bakış açısıyla kullanan bölgede kontrol dışı güvenlik
güçleri bu tehlikelere ve risklere açık. Aynı şekilde, bölgede terör
örgütlerinin -yalnızca bunu PKK için kastetmiyorum- Türkiye'de, ülkemizde şu
anda var olan tüm terör örgütlerinin artık insan kaynağı sorunu yok. Çünkü
Suriyeliler artık terör örgütlerinin ulaşabileceği doğal insan kaynağı hâline
dönüştü.
Ve
yine bir uyarıda daha bulunmak istiyorum: Bölgede mart ayından sonra istenmeyen
olaylar yaşanabilir. Çünkü şu anda terör örgütlerinin büyük kentlerde eylem
koydukları kadrolar yalnızca şehir kadroları. Kırsal kesimdeki dağ kadroları
kış mevsimlerinden dolayı şu anda sığınıklara çekilmiş ve hâlâ doğal
koşullardan dolayı bir eylem yapma gücüne sahip değil. Mart ayından itibaren
eğer bu bölgedeki, kırsal kesimdeki terör örgütleri de eylem yapmaya başlarsa,
korkuyorum, 1990’lı yıllarda yaşadığımız, artık şehirler arası ulaşım askerî
konvoylarla yapılacak, şehirler arası ulaşım artık kamu görevlilerine kara
yoluyla yapılmayacak, askerî helikopterlerle yapılacak. Büyük bir faciayla
karşı karşıya kalmamak için bu ülkenin bir yurttaşı olarak, bir baba olarak,
sorumlu bir aile reisi olarak benim sizlerden isteğim, uzlaşma kültürüyle ortak
değerlerimiz üzerinde bu Parlamentonun terör meselesine yalnızca bir siyasal
mesele veya bir Hükûmet meselesi olarak bakış açısıyla değil, bu meseleyi
ulusal mesele olarak görüp bu ulusal soruna çözüm getirmektir.
Hepinize
en içten dileklerimle sevgi ve saygılarımı sunarım.
Teşekkür
ederim (CHP sıralarından alkışlar) 
BAŞKAN
– Erol Bey, çok teşekkür ederim, sağ olun. Sorunu ulusal bir boyuta taşıdığınız
için de ayrıca samimi teşekkürlerimi kabul etmenizi isterim. 
Cumhuriyet
Halk Partisi Grubu adına ikinci konuşmacı, Bartın Milletvekili Muhammet Rıza
Yalçınkaya. (CHP sıralarından alkışlar)
Buyurun.
CHP
GRUBU ADINA MUHAMMET RIZA YALÇINKAYA (Bartın) – Sayın Başkan, değerli
milletvekilleri; İçişleri Bakanlığına bağlı Emniyet Genel Müdürlüğü ve Jandarma
Genel Komutanlığı bütçeleriyle ilgili konuşmak üzere Cumhuriyet Halk Partisi
Grubu adına söz almış bulunuyorum. 
Konuşmamın
başında, şehitlerimize ve terör saldırıları sonucunda hayatını kaybeden
vatandaşlarımıza Allah’tan rahmet, yakınlarına sabırlar diliyor, yüce Meclisi
saygıyla selamlıyorum.
Değerli
milletvekilleri, devlet olarak, içeride ve dışarıda cumhuriyet tarihimizin en
zor, en belirsiz, en yalnız, en güvensiz yıllarını yaşadığımız bir dönemden
geçtiğimiz duygusu, toplumda artık ortak bir kanaat hâline gelmiştir. Toplumda
oluşan bu kanaatin tek sorumlusu, elbette ki on dört yıllık AKP Hükûmetidir.
Geleneksel dış politika ilkelerimizi terk ederek Suriye’de taraf olmanız,
terörle mücadelede günü kurtarma hesapları içinde kalarak, cesur ve kararlı bir
hareket tarzını ortaya koyamayışınız terörle mücadelede çok büyük zafiyetlere
yol açmış, bunun sonucunda da kaybeden ülkemiz olmuş, güvenlik güçlerimiz ve
sivil vatandaşlarımız hayatlarını kaybetmiştir.
Değerli
arkadaşlar, terör örgütüyle ilişkiler, AKP Hükûmeti tarafından vatandaşlarımıza
hep yeni bir şeyler yapılıyormuş, her seferinde bu işin üstesinden gelinecekmiş
gibi bir umutla sunuldu. Bu ilişkiler için, bugüne kadar “Kürt açılımı”,
“demokratik açılım”, “millî birlik projesi”, “millî birlik ve kardeşlik
projesi”, “İmralı süreci”, “barış süreci” ve “çözüm süreci” gibi isimler
kullanıldı. Terörle mücadele adına isimlerin değişmesi değişti ama geldiğimiz
noktada hiçbir şey değişmedi, işler daha da kötüye gitti, tekrar başa dönüldü. 
2010
yılında, dönemin İçişleri Bakanı, terörü önlemek için Bakanlık bünyesinde
kurulacak Kamu Düzeni ve Güvenliği Müsteşarlığı hakkındaki tasarı Mecliste
görüşülürken yaptığı konuşmada, “Terörü bütün boyutlarıyla çalışmak,
istihbaratı bir yerde toplamak, tam bir koordinasyon sağlamak için müsteşarlığı
kuruyoruz, Türkiye bu terörü böylelikle bitirecek.” demişti. “Müsteşarlığı
kuracağız, böylelikle terörü bitireceğiz.” diyerek vatandaşlarımıza umut veren
anlayışın aksine, bugün baktığımızda biten terör olmamış, aksine gencecik yaşta
biten yaşamlar olmuştur. 
Sevgili
arkadaşlar, ülkemizin bölünmez bütünlüğünü, iç güvenliğini ve asayişini, can ve
mal güvenliğimizi korumakla görevli olan İçişleri Bakanlığı angaje olduğu
hukuksuz ilişkiler nedeniyle uygulamalarında görev ve sorumluluklarını tam
olarak yerine getirememiş, müsamaha gösterme ve görmezlikten gelme anlayışıyla
terör örgütleriyle etkin mücadele edememiş ve dolayısıyla da ülkede güven,
huzur ve maalesef hiçbir şey kalmamıştır. Terör olaylarının yoğun olarak
yaşandığı şehirlerde görev yapan valiler, kaymakamlar, emniyet müdürleri ve
diğer kamu görevlileri de İçişleri Bakanlığının terörle mücadeledeki
tutarsızlıkları ve yanlış uygulamaları nedeniyle ne yapacaklarını bilemez
duruma düşmüşlerdir. Bir gün bir talimat gelmiştir “Teröristle mücadele edin.”
diye. Bir başka gün “Geri çekilin, fazla müdahil olmayın, görmezlikten gelin.”
şeklinde verilen talimatlar, terörle mücadelede devleti temsil eden
görevlilerin elini kolunu bağlar hâle getirmiştir.
Sayın
Cumhurbaşkanı 11’inci Muhtarlar Toplantısı’nda yaptığı konuşmasında, artan
terör olaylarıyla ilgili “Bölgedeki kamu görevlilerinin bir kısmının da
gelişmeleri eksik veya yanlış değerlendirmesinin bu konuda bir zafiyet ortaya
çıkmasına yol açtığı anlaşılıyor.” açıklamasında bulunarak terörle mücadelede
yaşanan zafiyetin siyasi sorumluluğunun kendilerinde olmadığını, sorumluluğun
kamu görevlilerinde olduğunu işaret etmektedir.
Cumhurbaşkanı
bir başka konuşmasında ise “Çözüm süreci içerisinde valilerimiz kendilerine
verdiğimiz talimatlar gereği ciddi manada bu terör örgütlerine karşı şu andaki
operasyonlara girmiyorlardı.” şeklinde bir beyanda bulunmuştur. Sayın
Cumhurbaşkanının on üç gün arayla verdiği bu beyanatlar da göstermektedir ki
terörle mücadelede devlet işleyişinde tam bir tutarsızlık ve keşmekeşlik
yaşanmaktadır.
Şimdi
soruyorum size arkadaşlar: Böyle bir devlet yönetimi anlayışı, terörle
mücadelede başarılı olabilir mi? Ülkede huzur ve güven sağlanabilir mi? 
Sayın
milletvekilleri, peki, terörle mücadele eden güvenlik görevlilerimizle ilgili
her gün şehit haberleri gelirken, bombalar Suruç’ta, Ankara’da, Sultanahmet’te
ve Türkiye Büyük Millet Meclisinin yanı başında, Türkiye'nin kalbinde
patlatılırken, sivil vatandaşlarımız hayatlarını kaybederken, ülke yangın
yerine dönmüşken ve vatandaşlarımız korku ve endişe içerisinde yaşarken ülkenin
İçişleri Bakanı ne yapmaktadır? Ülkenin İçişleri Bakanı kınama “tweet”leri
atmakla meşguldür. 
Sayın
Bakan, en son, Meclise 350 metre mesafede yaşanan acı olay, yetki ve sorumluluk
alanınızdaki istihbarat ve güvenlik zafiyetinin had safhaya ulaştığını çok açık
bir şekilde ortaya koymuştur. Sizin döneminizde, her canı isteyenin dilediği alçakça
senaryoyu icra ettiği bu ülke terör örgütlerinin uygulama platosu hâline
gelmiştir. (CHP sıralarından “Bravo” sesleri, alkışlar) Onun için, ülkenin bu
hâle gelmesinde sorumluluğunuz çok büyüktür. Sizin göreviniz, suç işlendikten
sonra kınama “tweet”leri atmak değil, suç işlenmesini önlemek, kamu düzenini ve
güvenliğini sağlamaktır. O makamda onun için bulunuyorsunuz. Yoksa “Ah, ah! Vah
vah!” demek için o makamda oturmuyorsunuz.
Bu
duygu ve düşüncelerle hepinizi sevgi ve saygıyla selamlıyorum. (CHP sıralarından
“Bravo” sesleri, alkışlar)
BAŞKAN
- Teşekkür ederim Sayın Yalçınkaya.
Cumhuriyet
Halk Partisi Grubu adına üçüncü konuşmacı, Sakarya Milletvekili Sayın Engin
Özkoç.
Buyurun
Sayın Özkoç. (CHP sıralarından alkışlar)
CHP
GRUBU ADINA ENGİN ÖZKOÇ (Sakarya) - Sayın Başkan, değerli milletvekilleri; 5
Haziran 2015’te Diyarbakır’da 5 insanımız, 20 Temmuz 2015’te Suruç’ta 34
insanımız, 10 Ekim 2015’te Ankara’da 113 insanımız, 12 Ocak 2016’da
Sultanahmet’te 11 insanımız ve 17 Şubat 2016’da başkentin Devlet Mahallesi’nde
29 insanımız hayatını kaybetti. Peki, neden? İstihbarat, güvenlik… Sorsak suç
oluyor, sormazsak içimiz yanıyor. Onlarca insanımızın ölümüne, yüzlerce
insanımızın yaralanmasına ve insanlarımızın her an ölüm kapımızda algısına
neden olan süreç neden yaşanıyor? Yanlış iç siyasetiniz nedeniyle, öngörüsüz
yürütülen dış siyaset nedeniyle. Siz tatlı canınızı korumak için yurt dışına
özel uçakla kendi zırhlı arabanızı götürüyorsunuz. Peki, Türkiye’deki
mazlumlar? 
2,5
milyon Suriyeli… CIA açıklıyor, “En az 40 bin IŞİD militanı ülkeye girmiştir.”
diyor. Elbette ki düşüneceğiz mültecilerin canını. Peki, Türkiye’deki
mazlumların canını kim düşünecek? (CHP sıralarından alkışlar)
Esad
bir gün dostunuz, ailesiyle beraber Bodrum’da ağırlıyorsunuz; bakanlarıyla
toplantı yapıyorsunuz, kardeşiniz. Daha sonra? Daha sonra düşmanınız, sabrınızı
taşıran, ülkesini zapt edip Emevi Camisi’nde namaz kılmayı düşlediğiniz
diktatör hâline geliyor. 
Peki,
geldiğiniz nokta? Önce, “Rejim bitsin” dediniz. Sonra Esad’lı geçişe razı
oldunuz, şimdi hem Esad’ın hem de rejimin durmasına razı ediyorlar sizi. Tüm
öngörüler yanlış çıktı, güvendiğiniz dağlara kar yağdı. Suriye’de ABD, Rusya,
İran, Esad, İsrail kazandı. Türkiye? Türkiye yok. Önce şöyle dediniz,
hatırladınız mı, Sayın Cumhurbaşkanı “…”(x) dedi. “Siyonist
İsrail, çocuk katili İsrail.” dedik, şimdi, 20 Aralık 2015, ne diyor AKP
sözcüsü Ömer Çelik? “Kuşkusuz, İsrail devleti ve İsrail halkı Türkiye'nin
dostudur.” diyor. Ne diyor Sayın Erdoğan 2 Ocak 2016’da: “İsrail bölgede önemli
bir ülke ve Türkiye’ye muhtaçtır, biz de İsrail’e muhtaç olduğumuzu kabul
etmemiz gerekir.” diyor. Siz İsrail’le dost olun, biz ülkemizde yapılanları
asla unutmayacağız. Siz Türkiye’yi bu bölgede onlara muhtaç edin, biz bunun
hesabını milletimizle elbet bir gün soracağız. 
“Sıfır
sorun” dediniz, 5 ülkede büyükelçimiz yok. Kuzey Kıbrıs Türk Cumhuriyeti’yle
bile şu anda anlaşamıyoruz. Ne Rusya kaldı ne Orta Doğu’da aktörlük ne de AB
süreci. Çok güvendiğiniz Amerika, PYD’yi size tercih ediyor. Sizin bugün “terör
örgütü” diye bildiğiniz ancak devletin terör listesine koymadığınız, lideri
Salih Müslim’i defalarca başkentte Türkiye pasaportuyla ağırladığınız terör
örgütü YPG’yi, büyük dost ve müttefikiniz Amerika Birleşik Devletleri
Türkiye’ye tercih ediyor. Sahi “terör örgütü” deyince, 21 Ağustos 2010’da
Kayseri Mitingi’nde “Terör örgütüyle masaya oturan şerefsizdir. Biz AKP
Hükûmeti olarak bugüne kadar terör örgütüyle masaya oturmadık, hiçbir zaman da
masaya oturmayacağız.” diyen Sayın Erdoğan, 2 Haziran 2011’de “Kürt sorunu
vardır.” dedi, 19 Eylül 2011’de “PKK’yla biz değil devlet görüştü, görüşecek.”
dedi, 18 Ekim 2012’de “MİT Müsteşarına ben ‘İmralı’ya git.’ dedim, gitti.”
dedi, 16 Kasım 2013’te “Dağdakilerin indiği, cezaevlerinin boşaldığı bir
Türkiye göreceksiniz.” dedi, 2 Mart 2015’te “İmralı üstüne düşeni yaptı,
Dolmabahçe’de açıklanan 10 madde var.” dedi, 21 Mart 2015’te “Dolmabahçe
toplantısını doğru bulmuyorum.” dedi, 28 Nisan 2015’te “‘Kürt sorunu vardır.’
demek ayrımcılıktır.” dedi, 28 Temmuz 2015’te “Çözüm sürecini devam ettirmek
artık mümkün değildir.” dedi. Habur Sınır Kapısı’nda Türk adaletinin yüzünü
kızartıp terörist diye Türkiye’ye sokan anlayış, beş ayda 300’den fazla
evladımızın şehit olmasına, kadın ve çocuklarımızın aralarında yer aldığı 198
insanımızın yaşamını yitirmesine sebep olmuştur. Hesabını kim verecek?
Cumhuriyet Halk Partisi mi, Sayın Kılıçdaroğlu mu? 
Türkiye’de
Anayasa Mahkemesi Başkanının açıkladığı ve yaptığı açıklamayla “Kanunlara
herkes saygı duymalıdır.” sözünü öyle bir baskıyla siz, kamuoyunda kendinizi
onların baskısı altında tutuyorsunuz ki bir gazete, büyük bir gazete bunu
yayınlamaktan korktu. Ama sonuç barış mı? Hayır, değil. Siz, elbet bir gün
bunun hesabını Türkiye Büyük Millet Meclisindeki Cumhuriyet Halk Partisi iradesiyle
Türk milletine vereceksiniz. (CHP sıralarından alkışlar) 
BAŞKAN
– Teşekkür ederim Sayın Özkoç.
Cumhuriyet
Halk Partisi adına dördüncü konuşmacı olarak İstanbul Milletvekili Sayın Şafak
Pavey konuşacak. 
Buyurun
Sayın Pavey. (CHP sıralarından alkışlar) 
CHP
GRUBU ADINA ŞAFAK PAVEY (İstanbul) – Teşekkür ediyorum. 
Değerli
milletvekilleri, sevgili canlar, cananlar; toplumlar çocuk gibidir arkadaşlar
kolay yetişmezler, büyük emekler gerektirir, çok kıymetlidirler çok. Bugün
memleketimizin doğusundan batısına evlatlarımızın, yan komşumuzun çocuklarının
acı kayıplarını görüyoruz. Doğusunda sokağa çıkma yasağında itfaiye gidemediği
için yangında boğularak ölen insanlarımız, batısında hayatında denizi ilk defa
görmüş ve yüzme bilmeden içinde boğularak sahile vurmuş çocuk, kadın, erkek
vücutları; metropollerinde patlayan hain terör ve barbar cihatçı bombalarıyla
gözümüzün önünde kaybettiğimiz Erenlerimiz, Güllerimiz; geride kalan paramparça
hayatlar. 
Buradan
bir kere daha, canı yanmışlara başsağlığı, sabır ve şifalar diliyorum.
Fedakârca çalışan güvenlik kuvvetlerimize, görevlilerimize bir kere daha
minnetlerimi sunmak istiyorum. Ve elbette, bunca acıya rağmen, aynı gece,
bombanın olduğu gece sıradan bir günmüş gibi sıradan gündemiyle devam eden bir
Meclis, hatta yetmezmiş gibi daha da iştahlı savaş çığlıklarıyla. 
Burada
neden ve nasıl bu hâle geldik, anlatamıyorum çünkü sözcüklerim tükendi ancak
nefes değerli, yaşam ise paha biçilmez, eşsiz bir nimettir. O yüzden, size
sebebi olduğunuz ölümleri, felaketleri değil, birlikte yaşamın değerini ve
naçizane acil ortak çözüm önerilerimizi sunmayı seçtim bugün. 
Turizm
ve tarımın cenneti Ege sahillerimizde ölümün ve güvenlik tehditlerinin her daim
kol gezdiği bir cehennem yaşanıyor. Ege’nin iyi niyetli ve cömert ev sahibi
kentleri, kasabaları, köyleri ve onların sakinleri, bu konuda sizden farklı
olarak hiçbir dahli olmamış ancak felaketin yarattığı enkazı ve travmayı
yüklenmek zorunda kalmış sosyal demokrat belediyelerimiz gözü yaşlı, çaresiz
bir şekilde göçün kurbanlarını anlatıyorlar bize. Duyun seslerini yeter,
çözümler yaşayanlardadır. 
Bütçeye
dâhil etmek istemeseniz de Hükûmet bu konudaki çözüm önerilerimiz üstünde kafa
yorarsa bir ihtimal birlikte yol alacağımıza inanmak istiyorum. İlk olarak, ne
göç edenler ne de göçe ev sahipliği yapanlar mutlu olmadığına göre en pozitif
adım ne olabilir? İnsanların yerinde yaşamalarını sağlamaktır. Biraz ütopya
belki sizin için ama kolay bir çözüm var: Hiçbir ülke, hiçbir şiddet grubu
kendisine ait olmayan topraklarda savaş, çatışma ilan edip rejimleri uzaktan da
olsa değiştirmek için askerî güce başvurmamalı. Tarih bize askerî yolların
daima korkunç geri dönüşleri olduğunu gösterdi, gösteriyor, göstermeye de devam
edecek; öğrenebiliriz. Dünyada ilk kez ve maalesef devletimizin de içinde,
dâhil olduğu üzere, sınır ötesi göç teşvik ediliyor; ilk kez göçmenlerin eline,
mültecilerin eline silah veriliyor, çocuklar buna dâhil. Önce bu utanca son
vermeliyiz. Sadece Ata’mızın sözünü hatırlayıp yolumuzu aydınlatmasına izin
verirsek yeterli olur diye düşünüyorum: “Yurtta sulh, cihanda sulh.” (CHP
sıralarından alkışlar)
Şimdi,
bambaşka bir konuymuş gibi görünmesine rağmen, geleceğimizin güvencesi tarım,
kitlesel göçler nedeniyle unutulmaya yüz tutmuş durumda, bunu hatırlatmak
isterim. Ege’mizin güzel köylülerini destekler, onları güçlendirirsek bu geçici
ev sahipliğinde cömert misafirperverliklerini sunacaklarından hiç kuşkum yok.
Ben de bir Ege çocuğuyum. Unutmayalım ki eğer böylesine bir göç dalgasıyla
Hatay’ımızdan Gaziantep’imize; Çanakkale, Balıkesir, Edirne’mizden İzmir’imize;
İstanbul’umuzdan başkentimize dek sokaklarımızda sosyal bir patlama olmadıysa
bunu insanlarımızın yüce gönlüne, hoşgörüsüne ve sağduyusuna borçluyuz,
Hükûmete değil. (CHP sıralarından alkışlar) Şimdi sokağın ödülünü verelim
diyorum o zaman size. 
Bütçeden
ayıracağımız fonlarla tarımı teşvik etmek sürdürülebilirlik mucizesidir.
Kaybolan… “Aile Çiftçiliği Yılı” ilan etmişti Birleşmiş Milletler, biz neden
denemeyelim? Çözümler önümüzde. Tarım, insanı en kalıcı yapan elementtir. Kök
verir, bereket verir; hatırlayalım. Göçmenler için de bir an önce barış inşa
edilip evlerine dönene dek geçici bir çözüm sunar, bizim yüce yürekli
çiftçilerimizle üretim yaparlar getirdikleri o bilgilerle. Çalışmalar bize
gösteriyor ki kitlesel yatırımlar, bölgesel insani yardımlardan çok daha güçlü
sonuçlar yaratıyor. 
Son
olarak, göçmenlere direnci artıran en büyük kaygı, güvenlik meselesi olduğuna
göre, ev sahiplerini güvende hissettirdiğimizde göçmen sorun olmaktan çıkar
arkadaşlar. Güvenlik sorununun hiç göremediğimiz bir yüzü daha var, onu da
hatırlayalım lütfen; göçmenleri de koruyamıyoruz. Geçen ay Gaziantep’imizde
Fransa’ya gitmeyi bekleyen bir sığınmacı gazeteci, cihatçı barbarlar tarafından
aynı bizim canlarımız gibi katledildi. Aynı güvenlik kaygısını sığınmacıların
da hissettiğini, sığınmacı kız çocuklarının ülkemizde her gün satıldığını
hatırlayalım lütfen. 
Partizan
ayrımcılıkla sahipsiz ve bütçesiz kaderine terk ettiğiniz sosyal demokrat
belediyelerimiz, canhıraş bir hâlde bu insanlık dramına yerel çözümler üretmeye
çalışmakta. İhtiyacımız olan, acil insani yardımları gerçekleştirebilmek için
gerçek uzman, şeffaf, denetlenebilir STK’larla birlikte el ele sosyal
programlar yapmak, insani ihtiyaçları karşılamak. Mesela, Aylan bebeğin cansız
vücudunun yattığı turizm cennetimiz Bodrum’da, perişan mültecileri TOKİ’lere
topladığınız güzelim Dikili’mizde, Kaz Dağlarının eteklerindeki şefkatli
belediyelerimizde biz bu konuda kollarımızı sıvamaya hazırız, duyun sesimizi. 
Elbette,
göçmenlerle ortak güvenlik tehditlerimizi çözebilmek için insan kaçakçılığıyla
samimi bir mücadele de arzumuzdur. Ege Barış ve İletişim Derneğinin çağrısını
da iletirim sizlere, diyorlar ki: “İki ülke, gelin, ortak bir parlamentolar
arası grup kuralım; Yunanistan ve Türkiye arasında, bu sorunu çözmek için, iki
komşu ülkenin çocukları olarak.” 
Sözlerimi
bir başka komşu çocuğu Tebrizli Şems’ten bir alıntıyla, minik bir alıntıyla
tamamlamak isterim: “Bir şey yap, güzel olsun. Çok mu zor?” 
Saygılarımla.
(CHP sıralarından alkışlar)
BAŞKAN
– Teşekkür ederim.
Cumhuriyet
Halk Partisi Grubunun beşinci konuşmacısı Mersin Milletvekili Aytuğ Atıcı
olacak.
Buyurun
Sayın Atıcı. (CHP sıralarından alkışlar)
CHP
GRUBU ADINA AYTUĞ ATICI (Mersin) – Teşekkür ederim Sayın Başkan. 
Değerli
milletvekilleri, 2016 yılı Sağlık Bakanlığı bütçesi hakkında Cumhuriyet Halk
Partisi Grubumuz adına söz almış bulunuyorum. Vatandaşın alın terinden alınan
her kuruşun hesabını veren, o paraları çalmayan, milletin parasına göz
dikmeyen, göz dikenleri de görmezden gelmeyen herkesi saygıyla selamlarım.
Değerli
arkadaşlar, Sağlık Bakanlığı, varoluş gerekçesi gereği bütün vatandaşlarımızın
bedenen, zihnen, ruhen ve sosyal bakımdan tam bir iyilik hâli içinde hayatını
sürdürmesini sağlamak görevini yerine getirmek için kendisine ayrılan bütçeyi
yönetir ancak maalesef, Sağlık Bakanlığının bu temel görevini başkalarına
devrettiğini görüyoruz. Nasıl mı? Bakın, çok basit: Sağlık Bakanlığının 2016
bütçesi 25,5 milyar –eğer yanlışsam Sayın Bakan düzeltsin- ancak Maliye Bakanı
bütçe sunumunda diyor ki: “Sağlığa ayrılan pay 95 milyar Türk lirası.” Yani,
Sağlık Bakanı bunun 25 milyarını harcıyor, toplamı ise 95 milyar yani 75
milyarını Sağlık Bakanından başkaları sağlık için kullanıyor. Peki, kim bu?
Sağlık primlerini toplayan ve âdeta patron hâline getirilen -Sayın Bakanın da
seyirci kaldığı- SGK, Sosyal Güvenlik Kurumu. Evet, parayı toplayan o,
vatandaşın cebine elini atan o ancak vatandaş hastalandığı zaman, örneğin
hepatit C olduğu zaman onu tedavi etmeyen, ilacını almayan o. Seyirci kalan
kim? Seyirci kalan Sayın Sağlık Bakanı. Eğer vatandaşın parası varsa bu ilacı
alıyor, yoksa bu ilacı almıyor. 
Hani
buraya, kürsüye çıkıp da AKP adına konuşan milletvekilleri diyor ya: Teyzem
para ödemediği için AKP’ye oy verecekmiş. Doğru söylüyor, o anda “Oy
vereceğim.” diyor ama daha sonra bu paralar maaşından kesildiği zaman AKP’ye
beddua ediyor. Hele hele eğer imzaladığı senet neticesinde -hani rehin
kalmıyordu ya, senet imzalıyordu ya- evine haciz geldiği zaman da o zaman AKP’ye
bin beddua ediyor. İşte SGK’nın topladığı sağlık primleri maalesef halka geri
dönmüyor.
Peki,
teknik inceleme yaptığınızda ne görüyorsunuz? SGK, Sağlık Bakanlığı ya da AKP
Hükûmeti, her ne derseniz deyin birbirinden farkı yok, diyor ki: “Ben 2005 yılında
sağlık giderlerinin yüzde 92’sini yani neredeyse tamamını vatandaşın ödediği
primlerden elde ediyorum yani gayet rahatım yerinde, 2016 yılında ise hedefim
yüzde 106 yani kâr edeceğim ben sağlıktan.” Ya, arkadaşlar, Allah aşkına, kârı
bir kenara bırakın, sağlıktan kâr etmeyin. Eğer kâr ediyorsanız Sayın Bakan,
kaldırın katkı paylarını, katılım paylarını, vatandaş rahat bir nefes alsın.
Bakın,
sudan, ekmekten, sütten vergi ödeyen vatandaş, sağlık hizmetini alırken bir de
cebinden para ödüyor. Sağlık Bakanlığı bunların hiçbiriyle doymuyor; sağlık
primi kesiliyor, çocuk, genç, yaşlı, hiç fark etmez. Hani diyorsunuz ya “Kuyruk
beklemiyoruz.”, evde kuyruk bekletiyorsunuz, telefonla randevu aldırmaya
çalışıyorsunuz; üç ay sonrasına randevu veriyorlar. Bir de üstüne üstlük
telefon parası alıyorsunuz, ayrı bir -bütçeden- telefon parası ödetiyorsunuz.
Bu şekilde, tam 11 yerde katkı ve katılım payı alıyorsunuz. Deli Dumrul misali,
gelenden para kes, gidenden para kes. (CHP sıralarından alkışlar) Ondan sonra
da diyorsunuz ki: “Ben bıçak parasını kaldırdım.” E, vallahi de kaldırmadın,
billahi de kaldırmadın. Boşuna vatandaşı kandırmaya gerek yok. Sadece, bıçak
parasının ismi gitti, yerine geldi sağlık parası ya da adına her ne dersen de.
Bakın,
bunu ben söylemiyorum, Sayın Bakanın kendisi söylüyor. Kendi kitapçığında diyor
ki: “Benim vatandaşım 2001 yılında sağlık için kişi başına 35 dolar para
ödüyordu, şimdi, 2013 yılında 98 dolar ödüyor.” Yani 3 katı. Bunu ben
söylemiyorum -hadi muhalefet söylese neyse- direkt, Bakanın kendisi söylüyor.
E, aldım hesap makinesini -mademki her vatandaş cebinden 98 dolar harcıyor-
çarpıverdim yaklaşık 75 milyon insanla, 7,5 milyar dolar çıktı Sayın Bakan.
Yani, vatandaş, cebinden sağlığa ödediği parayla Sağlık Bakanlığı bütçesi kadar
bir para ödemiş. E, bu, Allah’tan reva mı? Bu katılım paylarını, katkı
paylarını derhâl kaldırmanız lazım. Vatandaş bunu ödeyemediği için ne yapıyor
biliyor musunuz? Doktora gitmeden gidip reçetesini, ilacını alıyor, doktora
gitmeden. Nereden mi biliyorum? Yine sizin rakamlarınızdan. Siz diyorsunuz ki:
“Hastanelere müracaat sayısı 666 milyon, yazılan reçete sayısı 336 milyon.”
Yani yarı yarıya, yani vatandaşlar gidip kendi ceplerinden ilaçlarını
alıyorlar.
Peki,
bu kadar para yetiyor mu size? Yetmiyor. Allah bunların gözünü doyursun. Bu
yetmediği gibi, kalkıyorlar, vatandaşın güvenerek doktoruna anlattığı, ruh
sağlığından cinsel sağlığına kadar verdiği her türlü bütün mahrem verileri
satıyorlar. Efendim, “Satar mıymış?” Satarmış tabii ki. Geçen sene Sayın Çalışma
ve Sosyal Güvenlik Bakanı “Bunu 72 milyona sattım. Tüh Allah kahretsin, ucuza
satmışım! Bir dahaki sefere daha pahalıya satacağım.” dedi. E, peki yani
kandırılmaya müsait olan bu Hükûmet, yarın bu verileri birilerine sattığı zaman
“Tüh, Allah kahretsin, gene kandırıldım!” mı diyecek? Bu da kötü bir durum
gerçekten. 
Bakın
arkadaşlar, Sağlık Bakanlığı bizim sağlığımızı korumak için yatırım yapmayı bir
kenara bıraktı. Ve Maliye Bakanı diyor ki: “Efendim, Sağlık Bakanı 34 tane
şehir hastanesi yapacak.” Güzel yapsın, biz yapmasın demiyoruz. Ama, kamu-özel
iş birliğiyle yapacakmış. Peki, buyursun yapsın. Tutarı? 27 milyar lira. Sağlık
Bakanlığının kendi verileri diyor ki: “Biz bir hastaneyi dört yılda
bitirebiliyoruz.” Hemen böldüm yani 100 milyar lira bütçesi var ya, yılda 6,5
milyarını ayırdığı zaman bütün hastaneler dört yılda bitiyor. Peki, ne yapıyor
bu Sayın Bakan? Yandaş inşaatçıya bedava arsa veriyor; yetmiyor, bütün
KDV’lerden muaf tutuyor; yetmiyor, aldığı borca Hazine garantisi veriyor;
yetmiyor, Kamu İhale Kanunu’ndan muaf tutuyor; yetmiyor, yüzde 70 doluluk oranı
veriyor. Bakın, garanti ediyor, diyor ki: “Ben senin hastaneni yüzde 70
dolduracağım, dolduramazsam üste kalanın parasını ben ödeyeceğim.” Bir de
üzerine yirmi beş yıl kira ödüyor, ondan sonra da al başına belayı. Peki,
gizemli taraflar var mı? Elbette var. İstanbul İkitelli Hastanesi, Sayın Bakan,
bir dakikada gizlice el değiştirdi. Kime verildi? Sarayın müteahhitlerine
verildi. Kimler verdi? Sarayın danışman odalarında birileri tarafından peşkeş
çekildi. 
Peki,
bütün bunlara rağmen sağlığımızı koruyabildiniz mi? Hayır. Kızamık vakası
sayısı, bakın, 7 vakadan sizin döneminizde 7.405 vakaya çıktı; Sayın Bakan
bunları seyretti. Veremli hasta sayısı hâlâ ülkemizde 13-14 binlerde. Yahu,
çıkıp buraya “Kanser sayısı azaldı.” diyen AKP Hatibi, Allah aşkına yalan
söylemeyin, kanser tam 2 kat arttı. 
Sayın
Bakan, bu iş sizinle olmuyor. Bu zihniyetin değişmesi lazım. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Atıcı.
Cumhuriyet
Halk Partisi Grubu adına altıncı konuşmacı olarak Bursa Milletvekili Sayın
Ceyhun İrgil konuşacak.
Buyurun
Sayın İrgil. (CHP sıralarından alkışlar) 
CHP
GRUBU ADINA CEYHUN İRGİL (Bursa) – Sayın Başkan, değerli milletvekilleri; yüce
heyetinizi saygıyla selamlıyorum.
Buraya
çıkan iktidar partisinin bütün milletvekilleri, Sağlık Bakanlığı bütçesi
üzerinde konuşurken hep sayı konuştular dikkat ederseniz, hep rakam anlattılar
ama hiç kalite, nitelikten bahsetmediler, bize hikâyeler anlattılar. 
Şimdi,
madem hikâye anlatıldı, ben de size bir hikâye anlatayım: Eli kesilen bir adam
arkadaşıyla hastaneye gidiyor, diyor ki: “Ben şurada bir pansuman yaptırayım,
izin ver bir dakika.” “Tamam.” diyor. Hemen içeriye giriyor, karşısına iki tane
kapı çıkıyor; bir tanesinde “Hastalıklar”, bir tanesinde “Yaralılar” yazıyor.
Kapıyı açıyor giriyor, bakıyor arka tarafta iki kapı var; birinde “Kas”,
birinde “Kemik” yazıyor. “Hay Allah, bizimki herhâlde kas.” diyor. “Kas”
kapısını açıyor, bir bakıyor karşıda iki kapı daha var; birinde “Önemsiz”,
birinde “Önemli” yazıyor. Bakıyor yarasına, küçük, önemsiz. “Önemsiz” kapısını
bir açıyor, bir bakıyor kendini sokakta buluyor. Kapının önünde arkadaşı diyor
ki: “Ne oldu ya, hemen geldin? Nasıl yani tedavi olabildin mi, iyi baktılar
mı?” “Vallahi, tedavi olamadım ama teşkilat, organizasyon çok iyi.” diyor.
İşte, bizim Sağlık Bakanlığımızın… (CHP sıralarından alkışlar) 
Biz,
iktidar partisindeki arkadaşlardan, binalardan, aldıkları MR’lardan, muayene
sayılarından veya ambulanslardan, bina sayılarından bahsetmelerini değil,
insandan bahsetmelerini isterdik, tedavi kalitesinden bahsetmelerini isterdik.
O nedenle sizler, bina, ambulans, ilaç, bir sürü şeyi temin edebilirsiniz;
insanlar binalara ulaşıyor ama kaliteli ve güven veren sorunsuz tedaviye
ulaşamıyor. 
AYŞE
SULA KÖSEOĞLU (Trabzon) – Yurt dışından geliyorlar tedavi olmaya, yapmayın.
CEYHUN
İRGİL (Devamla) – O yüzden değerli milletvekilleri, sağlık bir bilimdir,
partiler ve siyasetüstüdür; hep bunu söyledim. Zira, hastalıklar ve ölüm
adildir; Cumhurbaşkanı, kral, milletvekili, zengin, fakir, genç, yaşlı ayırmaz,
herkese eşit davranır. Bu nedenle, biraz önce bizim diğer konuşmacımız
eleştirilerini yaptı. Ben, eleştirilerden ziyade, Sayın Bakana ve buradaki
değerli bürokratlarımıza, daha çok, yaşanan sorunları birlikte çözmek için bazı
önerilerde bulunmak istiyorum. 
Gelin,
ekonomik sıkıntı içinde batma noktasına gelen üniversite hastanelerine destek
olalım. Üniversite hastanelerini kurtarmaz isek sağlığımızın geleceği ve
gelişmesi tehlikede. 
Gelin,
Sosyal Güvenlik Kurumunun hastaneler üstündeki mali taciz ve tehditlerini sona
erdirelim. 
Gelin,
sağlık çalışanlarının moral ve motivasyonunu bozan SABİM hattını ya kaldıralım
ya da disipline edelim. 
Gelin,
ihtiyaç duyulan hekim ve diğer sağlık personeli için gerçekçi planlama yapalım.
Bu devirde mecburi hizmet dayatmadır, kaldıralım. (CHP sıralarından alkışlar) 
Kamu
Hastaneleri Birliği ve bürokraside atıl durumda, masa başına gönderdiğimiz
neredeyse 5 bin-6 bin doktor arkadaşımızı –ki Bakan “Doktora çok ihtiyacımız
var.” diyor- küstürdüğümüz için hastanelerden ayrılan, olmadık işlerde çalışan
nice yetişmiş uzmanımızı tekrar sağlık hizmetine kazandıralım. 
Atamalarda
siyaset, ayrımcılık gözetmeyelim. İl başkanının torpiliyle adam atamalarına son
verelim. Liyakat sistemini esas alalım. Zira bir gün acil servise geldiğinizde
sizlerin ve çocuklarınızın ameliyatlarını bu il başkanları yapmayacak,
liyakatlı hekimler yapacak. (CHP sıralarından alkışlar) 
Sağlık
kurumlarında taşeron işçi yerine, sağlık eğitimi almış ebe, hemşire ve iş
bekleyen binlerce tıbbi sekreteri kadroya alalım çünkü sağlık, kalite ve dikkat
isteyen ve eğitim isteyen bir alan. O yüzden tıbbi sekreterler için tekrar
buradan hatırlatma yapıyorum. 
Sağlık
meslek liselerine bir düzen, bir kalite getirelim ve sınır getirelim. 
Sağlık
çalışanlarının güvenliğini artıralım. Gerekli yasal düzenlemeleri yapıp
sağlıkta şiddet cezalarını gelin birlikte artıralım. 
Döner
sermaye performans sisteminde reform yapalım. Haksız ve sağlık tüketimini
kışkırtan performans sistemini sona erdirelim. Döner sermaye ödemelerinde
adalet ve emekliliğe yansımayı sağlayalım. 
Aile
hekimliğinde cumartesi nöbetlerini tümden kaldıralım. Aile hekimlerinin
sağlıkta övündüğünüz memnuniyeti sağlayan en önemli hekimler olduğunu
hatırlayalım, onlara karşı daha vefalı ve minnettar olalım. Aile hekimliğinde
sözleşmeli personel olarak çalışan sağlık elemanlarına ve hekimlerine kamu
statüsü sağlayalım. 
İlçelerde
ve köylerde kalmayan sağlık hizmetleri için önlem alalım. İnsanlarımız -siz ki
bunu benden daha iyi biliyorsunuz, size her gün telefonlar geliyor- tedavi
olmak için, bir iğne yaptırmak için, bir ilaç yazdırmak için şehirlere gitmek
zorunda kalmasın. 
Her
seçim öncesi vadedilen sağlık çalışanlarına maaş, özlük haklarına yönelik
iyileştirme yapalım. Emekli sağlık çalışanlarına yapılan haksızlığı bitiren
bakan siz olun Sayın Bakanım. Defalarca söz verdiğiniz sağlık çalışanlarının
yıpranma payını bir an önce hayata geçirelim. Sağlık çalışanlarının nöbet
saatlerine çekidüzen getirelim, uzamış ek mesai angaryadır izin vermeyelim.
Sağlık çalışanlarının eş durumlarındaki atamalarını yapalım. Sağlık hizmeti
alanlar kadar, kısacası, gelin, sağlık hizmeti verenlerin de memnuniyetini
gözetecek uygulamalara gidelim. 
Kanser
ilaçları başta olmak üzere, ilaca erişim üzerindeki tüm engelleri kaldıralım.
Özellikle binlerce insanı mağdur eden GSS borçlarını, genel sağlık sigortası
borçlarını -bu genel sağlık sigortası mağduru insanlar sizden bir müjde
bekliyorlar Sayın Bakanım, seçimden önce de söz verdiniz- affedelim. (CHP
sıralarından alkışlar) 
Ve
en önemlisi -hepimizin başında arkadaşlar, sizleri de aradıklarını biliyorum,
her gün en az 3-4 insan bizi arıyor- yoğun bakım yatak ünitesini arttıralım.
Bu, partilerüstü bir mesele; bu, çok önemli. Gelin, bir AVM eksik açalım ama
daha fazla yoğun bakım ünitesi açalım. (CHP sıralarından alkışlar)
AYŞE
SULA KÖSEOĞLU (Trabzon) - Demagojiden vazgeçelim.
CEYHUN
İRGİL (Devamla) - Demagojiyi bırak.
Vallahi
de billahi de hepimizin eninde sonunda gideceği yer o yoğun bakım üniteleri. Bu
çağda evde ölmek yok; illa gideceğiz, siz de gideceksiniz, biz de gideceğiz. 
Ülkem
adına biraz önceki konuşmacının söylediği gibi tekrar söylüyorum, ısrar
ediyorum ki ve rica ediyorum ki şehir hastaneleri kisvesi altında hastaneleri
patron ve para babalarının eline teslim etmeyelim. Lütfen, bu modelin denendiği
ülkelere bakalım, hepsi iflas etti. Lütfen, sağlığı holdinglere teslim
etmeyelim. Uygar ve sosyal bir devlet her şeyi bırakabilir…
(Mikrofon
otomatik cihaz tarafından kapatıldı) 
CEYHUN
İRGİL (Devamla) – …ama sağlık, eğitim ve güvenlik müteahhitlere bırakılamaz.
(CHP sıralarından alkışlar) 
BAŞKAN
– Teşekkür ederim Sayın İrgil. 
MUSA
ÇAM (İzmir) – Sayın Bakan, AVM’ye son, yoğun bakıma devam.
BAŞKAN
– Sayın milletvekilleri, Cumhuriyet Halk Partisinin grup adına konuşmalarında yedinci
milletvekiline, yedinci sıraya geldik. 
Bu
noktada, Bursa Milletvekili Sayın Erkan Aydın konuşacak. (CHP sıralarından
alkışlar) 
CHP
GRUBU ADINA ERKAN AYDIN (Bursa) – Sayın Başkan, sayın bakanlar, değerli
milletvekilleri; Sağlık Bakanlığı İlaç ve Tıbbi Cihazlar Kurumunun bütçesi
üzerine Cumhuriyet Halk Partisi Grubu adına söz almış bulunmaktayım.
Öncelikle,
ilaçla ilgili konuşmaya başlamak istiyordum, ancak seçim bölgem olan Bursa’da
OYAK Reno işçilerinin üç gündür emek için, kendi maaşlarının artırılması için
mücadele ettikleri zaman yaşadıklarını polis müdahalesi karşısında hiç hak
etmedikleri bir muameleye tabi olmalarını, İçişleri Bakanımız burada olsaydı
ona yöneltip emek arayan insanlara bunun yapılmaması gerektiğini bizzat
söylemek istiyordum ama artık kayıtlardan ulaşır. 
Evet,
2016 yılı bütçesinde ilaca ayrılan pay 21,4 milyar TL olarak gerçekleşecek,
öngörülen bu. Aslında, baktığımızda, çok da kötü bir rakam değil ancak 2004 İlaç
Fiyat Kararnamesi ve 2009 yılında çıkan global bütçe uygulamasıyla bu ilaç
harcamaları eczacıları, eczaneleri ve vatandaşları çok büyük bir baskı altına
almıştır. 34 OECD ülkesi içinde kişi başı ilaç harcaması en düşük Türkiye'dedir;
OECD ortalaması 527 dolarken bu rakam Türkiye'de 140 dolardır. Baktığınız zaman
çok gibi görünür ancak ortalamada çok düşüktür. Türkiye'de koruyucu sağlık
hizmetlerine değil, tedavi edici sağlık hizmetlerine yönelindiği için de bu
rakam gittikçe artmaktadır. 
Eczanelerin
birçoğu düşük cirolu eczaneler kapsamına girip yüzde 56’sı kredi
kullanmaktadır. Bu yüzde 56’nın da yüzde 66’sı sürekli kredi kullanmaktadır.
Hasta muayene ücretlerini tahsil eden ve 79 milyon insana hizmet veren Sağlık
Bakanlığının ve SGK’nın 276 trilyon, yeni parayla 276 milyon muayene ücreti
için ayıracağı personel giderini eczaneler üstlenmekte; toplamda, yıllık 3
milyar gibi bir parayı Sağlık Bakanlığının ya da Sosyal Güvenlik Kurumunun
tahsil etmesi gerekirken eczaneler tahsil ediyor. Tabii ki de büyük sıkıntılar
burada oluyor; her gelen “Ben buraya muayene olmadım, niye muayene ücreti
ödüyorum?” diye sayısız tartışmalar, arbedeler çıkıyor. Bunun da bir an önce
kaldırılması gerekiyor. Biraz önce Adalet ve Kalkınma Partisinden konuşan Sayın
Hatip Ali Pulcu “Teyzeler dua ediyor.” diyor ama gelip eczanelere baksa, o
teyzeler neredeyse ağza alınmayacak laflar ediyor çünkü bir haftalık pazar
parasını gidip eczanede muayene parası olarak bırakıyor. Bunlara da dikkat
edilmesi gerekiyor.
Diğer
bir konu ise ülkemizde satılan bitkisel ilaçlar. Cinsel gücü artırıcı, diyabet,
zayıflama, kas geliştirici ilaçların birçoğu İnternet’te, marketlerde izinsiz
ve ruhsatsız satılıyor. Plan ve Bütçe Komisyonunda Sayın Bakanımıza sorduk, sağ
olsun, dün cevap vermiş; bu konuyla ilgili de yaklaşık 1.100 siteden 260’ının
kapatıldığını; 2,5 milyon ceza kesildiğini ve İnterpol kapsamında da takiplerin
yapıldığını söylemiş. Ama şu anda oturduğunuz yerden, akıllı telefonlarınızdan
girip de bu sitelere baktığınızda, hemen karşınızda, şu gösterdiğimiz İnternet
sitelerine on saniyede ulaşabiliyorsunuz ve hiçbir engellemeyle de
karşılaşmıyorsunuz. Ama…
BÜLENT
YENER BEKTAŞOĞLU (Giresun) – Hangi siteler bunlar?
ERKAN
AYDIN (Devamla) – Bak bu siteler Bülent Bey, size göstereyim. 
OSMAN
AŞKIN BAK (Rize) – Aman gözünü seveyim, reklama giriyor. 
MUSA
ÇAM (İzmir) – Sayın Bakana da göster.
ERKAN
AYDIN (Devamla) – Reklama giriyor, evet. 
Şimdi,
tabii, daha üzücü olan ise sabah saatlerinde bu konuşmayı hazırlarken -çok
üzülerek, haberlere girdiğimizde- İzmir’in Karşıyaka ilçesinden Belgin Elmalı
kardeşimiz, daha 15 yaşında, İnternet’ten sipariş ettiği zayıflama ilacıyla
gencecik bu güzel kızımız hayatını kaybetmiş. “Kontrol var.” deniyor, “Ceza
var.” deniyor, “Önlem var.” deniyor ama maalesef bununla ilgili herhangi bir
kontrol olmadığının… Daha sıcak, bugün, çok acı bir tesadüfle de karşılaştık;
hayatının baharında hayata gözlerini yuman bir kardeşimiz… Şimdi, bunlar çok
iyi araştırılmadığı için, girdiğinizde işte “Kalp krizi geçirdi. Fenalaşıp da hayatını
kaybetti.” deniyor ama iyi incelendiğinde ya zayıflama ilacı ya cinsel gücü
artırıcı ilaçlar ya da vücut yapıcı, kas geliştirici ilaçlardan kaynaklandığı
görünüyor. Bu konunun da -Sayın Bakanımız cevap vermiş ama- bir kez daha
üzerine gidilmesinde büyük fayda var diyorum.
Gene,
eczanelerde 300’e yakın ilaç bulunmamakta. Bu ilaçların fiyatı ucuz olduğu
için, üretici firmalar maliyeti kurtaramadığı için bunun üretimini yapmıyorlar
ama hayati önemi haiz -kadın doğum uzmanları bilir, ismini vermeyeceğim,
reklama girmesin- 5-6 liralık ilaçlar piyasada yok, tiroit ilaçları piyasada
yok; bunun gibi, şeker, diyabet, kolesterol ilaçları, antidepresanlar
bulunmuyor tamamen sabit kur uygulamasından dolayı. Bir kur yükseltme oldu, o
da 0,70’le çarparak tekrar euro 3,30 iken 1,95’ten hesap edilmeye başlandı. Ve
bunun yanında birçok ilaç bulunamadığından Türk Eczacıları Birliği kanalıyla
yurt dışından getirilmeye çalışılıyor. Bu ilaçlar gelene kadar birçok hasta
ilaçla tedavi göremediği için hayatını kaybediyor, yaşama gözlerini yumuyor.
Bir an önce konunun gündeme getirilip bunların da çözüme kavuşturulması
gerekiyor. 
Aslında
o kadar çok konu var ama yedi dakika içerisinde bunların hepsine süre
ayırmamız, ifade etmemiz mümkün görünmüyor. Bu konuya dikkat çekmek ve Sağlık
Bakanlığı ve Sosyal Güvenlik Kurumunun da bu konularla ilgili çözüm üretmesini
sağlamak için söz aldık diyorum. Sözlerimi tamamlarken de Türkiye’nin ilacının
Türkiye Büyük Millet Meclisi olduğunu söylüyor, en güzel ilaç sevgidir diyorum,
sevgiyle kalın diyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Çok teşekkür ederiz Sayın Aydın, sağ olun.
Cumhuriyet
Halk Partisi Grubu adına sekizinci konuşmacı olarak İzmir Milletvekili Ali
Yiğit konuşacak.
Buyurun
Sayın Yiğit. (CHP sıralarından alkışlar)
CHP
GRUBU ADINA ALİ YİĞİT (İzmir) - Sayın Başkan, sayın milletvekilleri kamu
hastaneleri bütçesi üzerine Cumhuriyet Halk Partisi Grubu adına söz almış
bulunuyorum. Yüce heyetinizi saygıyla selamlıyorum. 
Değerli
milletvekilleri, 2002’den bu yana on dört yıldır tek başına iktidar olan AKP,
bu kurumların altını üstüne getirmiş, içini boşaltmış, ülkeyi âdeta yazboz
tahtasına çevirmiştir. Bugün ülkemizde ne demokrasi ne adalet ne eğitim ne dış
politika ne güvenlik ne barış ne de huzur kalmıştır, sağlık politikalarında da
durum aynıdır. Sağlıkta dönüşüm adına birbiri ardına değişiklikler yapılmış ama
kısa bir süre içerisinden sistem tıkanmıştır. 
Değerli
milletvekilleri, Sağlık Bakanlığına bağlı hastaneler 2011 yılında çıkarılan
kanun hükmünde kararnameyle Kamu Hastaneleri Kurumu Başkanlığına bağlanmış.
Sağlıkta dönüşüm adına yapılan bu değişikliğin üzerinden dört yıl geçmiştir. 
Şimdi,
bu dört yılda olanları kısaca sizlerle paylaşmak istiyorum. Öncelikle yönetimde
yeni bir basamak oluşmuş, bürokrasi artmış, yetki karmaşası, koordinasyon
sorunları yaşanmıştır. “Performans” denilen hasta başı tedavi sistemiyle hasta
sayısı 3, ameliyat sayısı 10, acile başvuran hasta sayısı 5’e katlanmıştır.
Katkı
payları, ödenen ücretler, vergiler, randevu sisteminde yaşanan sıkıntılar
vatandaşı canından bezdirmiş, hastalananlar çareyi acil servislere koşmakta
bulmuşlardır. Düşünün Türkiye'nin nüfusu 78 milyon iken acile başvuran hasta
sayısı 117 milyon. 
Gelelim
hastaların memnuniyet oranlarına. Avrupa Komisyonu raporuna göre Türkiye'de
sağlık hizmetlerinden memnuniyet oranı düşmektedir, 15 civarında zannedersem.
İSMAİL
TAMER (Kayseri) – Zannetme, doğru bir şey söyle, ne 15’i? Zannetmeyle olmaz bu
iş.
ALİ
YİĞİT (Devamla) – Bakanlığın verilerinde memnun olmayanların oranı da 2012’de
12,2’ydi, şimdi, 2014’te 17 olarak açıklandı, memnun olmayanların sayısı. (CHP
sıralarından alkışlar)
İSMAİL
TAMER (Kayseri) – Yüzde 75 diyeceksin, yüzde 15 değil.
ALİ
YİĞİT (Devamla) – Memnun olmayan sayısı da artmaktadır. 2002’de sağlık
harcaması için vatandaşın cebinden 37 dolar çıkarken -biraz önce arkadaşımız
söyledi- şu an 100 dolar civarında çıkmaktadır. 
Yatak
sayısına baktığımızda...
İSMAİL
TAMER (Kayseri) – 2002’de kaçtı?
ALİ
YİĞİT (Devamla) – … on iki yılda değişen bir şeyin olmadığını görüyoruz. On iki
yılda hastanelerdeki toplam yatak sayısı 24,8’den 26,6’ya çıkmıştır ama kamu
hastanelerindeki hasta sayısı düşmüştür. Oysa dünyaya baktığımızda, Avrupa
Birliği ülkelerinde 10 bin kişiye 50 yatak düşerken Kenya ve Sudan gibi geri
kalmış ülkelerde 27 yatak; Türkiye’de 15,9 yani 16 yataktır. 
İSMAİL
TAMER (Kayseri) – 2002 öncesinde kaçtı, bir de onu söyle?
ALİ
YİĞİT (Devamla) – Öte yandan, yine OECD’nin sağlık raporuna göre, Türkiye,
sağlık harcamalarının gayrisafi millî hasılaya oranında son sıralarda yer
almaktadır. Her ne kadar total olarak harcamalar artsa da toplam sağlık
harcamasında gayrisafi yurt içi hasılanın oranı 2002’de 5,4; aradan on iki yıl
geçmesine rağmen yine 5,4’tür. 2002 yılında 209 milyon insan hastaneye başvururken
2014 yılında 644 milyon insana çıkmıştır. 2002 yılında ameliyat olan kişi
sayısı 2 milyon, 2014 yılındaysa 14 milyon.
İSMAİL
TAMER (Kayseri) – Kaliteli hizmetten dolayı, kalite. Nitelikli yatakların
artmasından dolayı. 
ALİ
YİĞİT (Devamla) – Gelelim doktorların ve çalışanların durumuna. “Sağlıkta
dönüşüm” adı altında getirdikleri düzenlemelerle işin içinden çıkılamayınca,
önce aile hekimlerini hastanelerde acil nöbetlere koydular, olmadı; aile
sağlığı merkezlerinin nöbetlerine koydular, yine olmadı; cumartesi günleri aile
sağlığı merkezlerine nöbetler yazıldı, yine olmadı; sistemdeki tıkanıklığın,
başarısızlığın sorumluluğu doktorlara yıkılmaya çalışıldı. Karşı çıkan
doktorlar ya soruşturma geçirdi ya görevden alınmayla tehdit edildi.
İSMAİL
TAMER (Kayseri) – Allah’tan korkun, ayda sekiz saat nöbet, sekiz saat; başka
bir şey değil bu. 
ALİ
YİĞİT (Devamla) – Performans sistemi getirildi, doktorlara denildi ki: “Ne
kadar hasta bakarsanız, ne kadar tetkik isterseniz, ne kadar ameliyat
yaparsanız o kadar para alırsınız.” (CHP sıralarından alkışlar) Bunun sonucunda
hasta ile doktor arasında bir güven bunalımı oluştu. Eğer bugün bir hekim bir
hastasına “Sizin ameliyat olmanız gerekiyor.” dediğinde, hasta doktoruna
kuşkuyla bakmaktadır. 
Değerli
milletvekilleri, Sağlık Bakanlığının 2014 yıllığında yer alan bilgilere göre,
Sağlık Bakanlığı hastanelerinde ölümler de artmaktadır. Kamu hastanelerinde
ölen hasta sayısı 2010 yılında 83.886 iken 2014 yılında 116.866’ya
yükselmiştir. 
Öte
yandan, kamu ya da üniversite hastanelerinde artık doktorlar riskli
ameliyatlardan da kaçar olmuştur. Çünkü, ameliyat başarısız olduğunda dayak
yeme, canından olma, mahkemeye verilme, tazminat davalarıyla uğraşma korkusu
içindedir. Doktor Göksel Kalaycı’yı, Doktor Ersin Arslan’ı, Doktor Kamil
Furtun’u, Doktor Melike Erdem’i ve hayatını kaybeden onlarca sağlık çalışanını
sizler unutmuş olabilirsiniz ama biz unutmadık. Onlar, bu çarpık sistemin
sonucu yaşamlarını kaybettiler. 
Değerli
milletvekilleri, bir diğer önemli konu da şehir hastaneleri -biraz önce
arkadaşım söyledi- kamu-özel ortaklığı. Şu anda TOKİ’nin yapacağı bedelin 5
katına inşaat firmalarına hastaneler yaptırılmaktadır. Üstelik, kira ve yüzde
70 doluluk garantisi verilmektedir. Bu da yetmezmiş gibi, yurt dışından
alınacak kredi konusunda Hazine güvencesi sağlanmaktadır. Şehir hastaneleri,
tedavi merkezinden çok bir rant aracı modeline dönüştürülmüştür. Burada bir
sağlık politikasından çok bir özelleştirme anlayışının olduğu açıktır.
Şehirlerin 25-30 kilometre dışında yapılan, tamamlandığında da on binlerce
insanı aynı bina içerisine sıkıştıracak olan, trafik, çevre ve zaman açısından
sorun doğuracak bir hastanenin başka bir ülkede örneği yoktur. 
Sağlıkta
Dönüşüm Programı, bunun paralelinde oluşturulan Kamu Hastaneleri Birliği, genel
sekreterlikler, beş yıldır değişmeyen SUT fiyatları, kadro yetersizliği,
maliyetlerin yüksek, ödeneklerin az oluşu nedeniyle kamu ve üniversite
hastaneleri borç batağındadır. İzmir’den biliyorum, Dokuz Eylül Üniversitesi
her ay 2 milyon lira zarar etmektedir. 
Sonuç
olarak -sözüm bittiği için söylüyorum- sağlıkta dönüşümden memnun olan ne
hastalar ne doktorlar ne de sağlık çalışanlarıdır; memnun olan bir kesim varsa
o da müteahhitlerdir. Bir an önce bu yanlıştan dönülmeli, bilimsel
araştırmalara ve kriterlere dayalı, hükûmetten hükûmete değişmeyecek, uzun
vadeli çözümler içeren yeni politikaya geçilmelidir. 
Hepinize
saygılar sunuyorum. (CHP
sıralarından “Bravo” sesleri, alkışlar) 
BAŞKAN
– Çok teşekkür ederim, sağ olun Sayın Yiğit. (Gürültüler) 
Cumhuriyet
Halk Partisi Grubu adına dokuzuncu sırada Mersin Milletvekili Hüseyin Çamak söz
almıştır. 
Buyurun
Sayın Çamak (CHP sıralarından alkışlar) 
Sayın
milletvekilleri, konuşmacı kürsüye geldi. Lütfen…
Buyurun.

CHP
GRUBU ADINA HÜSEYİN ÇAMAK (Mersin) – Sayın Başkan, değerli milletvekilleri;
2016 yılı Türk Halk Sağlığı Kurumu ve Türkiye Sağlık Enstitüleri Başkanlığı
bütçeleri hakkında Cumhuriyet Halk Partisi Grubu adına görüşlerimi belirtmek
üzere söz almış bulunuyorum. Siz sayın milletvekillerini, Meclis emekçilerini,
basın emekçilerini ve ekran başında bizleri izleyen tüm yurttaşlarımızı
saygıyla selamlıyorum.
Sözlerime
geçmeden önce aslında söyleyeceklerimi bir cümleyle ifade etmek mümkün. Sayın
Bakanım, bundan iki ay önce Mersin Devlet Hastanesinde bir hasta ziyaretine
gitmiştim. Koridorlarda insan doluydu. Âdeta geçecek yer bile bulamadım.
Dâhiliye uzmanı bir arkadaşımla karşılaştım, dedim ki: “Ya, arkadaşım, bunların
hepsi burada şifayı bulacak mı?” “Ne şifayı bulacak, belalarını bulup
gidecekler.” dedi. 
İSMAİL
TAMER (Kayseri) – Doktor arkadaş öyle bir şey demez. Doktorlara şey yapmayın,
öyle bir şey demez hiçbir doktor.
HÜSEYİN
ÇAMAK (Devamla) – Yani, burada nicelik önemli değil, nitelik önemli. 
OECD’nin
aralık ayında yayınladığı sağlık raporuna göre, sağlık harcamalarının gayrisafi
millî hasılaya oranına baktığımızda Türkiye'nin son sıralarda olduğu
anlaşılıyor. Yani, dünya örneklerini göz önünde bulundurursak ülkemizde sağlığa
verilen değerin ne kadar olduğunu buradan bile anlamak mümkündür. Durum böyle
iken Hükûmet sözde bir şeyleri düzeltmek için sağlıkla ilgili ne zaman yeni bir
hamle yapsa eskisini arayacağız diye âdeta ödümüz kopuyor. 
Arkadaşlarımız
kamu hastanelerinin performans sisteminden bahsetti, bıçak parasının devam
etmekte olduğundan bahsetti ama en çok da şu anda hekimlerin korktuğu
malpraktis. Âdeta hastaya dokunmaktan hekimler korkar hâle geldi. 
“Sağlık
güvencesiz kimse kalmayacak.” dendi, adı da “Büyük Sağlık Reformu” kondu. Genel
sağlık sigortası yüzünden 7 milyonu aşkın işsiz vatandaş milyarlarca lira
borçlandırılıp mağdur edildi. Vatandaş eskisinden daha da beter bir hâle
getirildi.
Halk
Sağlığı Kurumu için de benzer bir durum söz konusu. 2011 yılında 663 sayılı
Kanun Hükmünde Kararname ile kurulan Halk Sağlığı Kurumu temel sağlık hizmetleri
dâhil birçok önemli birime bağlandı. Sözde daha kaliteli sağlık hizmetleri
sunmak için bu birimlerin hepsinin tek çatı altında toplanması gerektiği
belirtildi. Fakat asıl niyetin iktidarın sağlık alanındaki tüm gelirlere tek
elden sahip olmak ve yandaşlarına istihdam alanı açmak olduğu son derece
nettir. Bu kurum kurulduğundan beri sağlıkta hedeflenen hiçbir başarıya
ulaşılmadığı gibi birçok hastalık vakasında da artış olduğu görülmektedir.
Kamuoyunda herhangi bir kurumsal başarıdan dolayı değil, istifalar ve kurum
olarak sundukları raporların yürütme tarafından umursanmamasıyla bilinmektedir.
Türkiye Halk Sağlığı Kurumunun Kurucu Başkanı Doktor Mustafa Aksoy’un
görevinden apar topar ayrılmak zorunda kalması gizemini hâlâ koruyor. Bu
kurumun kamuoyunu bilgilendirme açısından belki de en iyi icraatı 2014 yılında
Ankara suyunun sağlık açısından son derece riskli olduğunu belirten raporuydu.
Sayın Başkan Seçil Özkan’ın imzasıyla açıklanan bu rapor nedense yetkili
mercilerin dikkatini çekmedi. Hatta belediye başkanı bu rapora itiraz ederek
itimat edilmemesi gerektiğini her yerde dile getirdi. Kendi kurduğunuz
kurumların işlevselliğini siyasi rant uğruna hiçe sayacaksanız bu kurumlara
neden gereksinim duyuldu? 
Sayın
Bakanım, halk sağlığı konusunda bu Hükûmetin en başarılı olduğu konuların
başında tütün kullanımındaki başarısıdır, ancak uyuşturucu kullanımı 10 yaşına
kadar inmiştir ve günden güne artmaktadır, bu bir.
İkincisi
termik santral. Türkiye'de şu anda 20 termik santrali işletiliyor hâlde, 80
tane daha kurulacak. Bu durumda demek ki biz Türkiye'de soluyacak hava
bulamayacağız. Biliyorsunuz ki akciğer kanserinin en büyük nedeni, birinci
sırada gelen nedeni sigaraysa, ikinci sıradaki duman ve sistir. 3 Şubatta
yayınlanan bir genelgeyle sigara içip de akciğer kanseri olanın sağlık
güvencesi nedeniyle ilaç parası ödenmeyecek. Bu, kabul edilebilir bir durum
değildir. Lütfen bunu düzeltiniz. 
Bütün
tıp fakültelerini Sağlık Bakanlığının çatısı altında toplama ve AR-GE
çalışmalarıyla inovasyon stratejilerini geliştirme amacıyla 2014 yılında
Türkiye Sağlık Enstitüleri Başkanlığı kuruldu. Bünyesine bağlı 6 birimin ancak
4’ü oluşturulabildi. Âdeta “Kervan yolda düzülür.” mantığıyla hazırlıksız bir
şekilde kurulan bu Başkanlığa bağlı birimlerin herhangi bir faydası olduğuna şu
ana kadar şahit olmadık. 
İSMAİL
TAMER (Kayseri) – Aşılar yapılacak, aşılar.
HÜSEYİN
ÇAMAK (Devamla) – Yapılacak mı? Göreceğiz. 
Hükûmetin
tüm vatandaşlara sağlık hizmetini ücretsiz olarak sunması gerektiğini
hatırlatıyor, vatandaşların hastane kapılarından dönmek zorunda
bırakılmamalarını diliyor, yüce Meclisi saygıyla selamlıyorum. (CHP
sıralarından “Bravo” sesleri, alkışlar)
BAŞKAN
– Teşekkür ederiz Sayın Çamak.
Cumhuriyet
Halk Partisi Grubu adına onuncu konuşmacı Mersin Milletvekili Durmuş Fikri
Sağlar.
Buyurun
Sayın Sağlar. (CHP sıralarından alkışlar)
CHP
GRUBU ADINA DURMUŞ FİKRİ SAĞLAR (Mersin) – Sayın Başkan, değerli
milletvekilleri; bir Kültür eski Bakanı olarak, Kültür ve Turizm Bakanlığı
bütçesiyle ilgili değerlendirmelerime, AKP iktidarının bana göre temel bir
yanlışının altını çizerek başlamak istiyorum. 
Kültür
ve turizm, kapsam ve işlevleri açısından ayrı ayrı önem taşıyan iki alandır.
Kimi özellikleriyle iç içe geçmiş olması, bu iki alanın bir çatı altında
toplanması ve yönetilmesini gerekli kılmaz. Nitekim, kültür ve turizmin aynı
bakanlığın bünyesine alınması, yaşamsal özen gösterilmesi gereken kültür ve
sanat alanının turizmin gölgesinde kalmasına neden olmuştur. Ülkemiz açısından
turizm, hiç kuşkusuz ciddi bir ekonomik potansiyeldir. Ancak unutulmamalıdır ki
kültür ve sanat da bir ülkenin varlığındaki tüm olguların temel taşıdır.
Üstelik geçmiş uygarlıkların kültürel varlıklarını ve yaşadığımız doğayı
korumak, çağdaş insanlığın vazgeçilmez görevidir.
Kültürel
gelişim olmadan, ne sosyal ne demokratik ne de ekonomik gelişme olur. Yaşam
standardı yüksek olan ülkelere bakıldığında bu gerçeklik hemen
görülebilmektedir. Kaldı ki dış politikada AKP'ce yapılan temel yanlışlar
turizm sektörünü ciddi bir krizle karşı karşıya bırakmıştır. Bu kriz, aynı çatı
altındaki kültür ve sanat âlemini de yakından etkileyecektir.
AKP'nin
kültür konusuna yaklaşımının ana ekseni, kültürel gelişimin önünü açmak,
kültürel değerleri ileri götürmek değil, “Bir kez yıkandığın nehirde bir daha
yıkanamazsınız." diyen Herakleitos'e inat, geçmişi yeniden yaşamaktır.
Oysa aslolan, geçmişte yaşamak değil, geçmişin değerlerini çağdaş yorumlarla
daha ileriye taşımaktır.
Bizim
kültürümüzün temelinde Yunus Emre'nin sevgisi, Mevlâna'nın hoşgörüsü, Pir
Sultan'ın mücadelesi ve Hacı Bektaş'ın akılcılığı vardır. Bugün bile, evini
müze yapmamız gereken Yaşar Kemal'in halk kahramanı İnce Memed, Mem û Zin’le
birlikte anılıyor, Aziz Nesin'in Zübükleri de aramızda dolaşıyor. (CHP
sıralarından alkışlar) 
İnsana
değer veren, sanata ve sanatçıya saygı duyan bu felsefe, bizi saygın ve güçlü
bir ülke yapmıştı. Ama şimdi aynı şeyleri söylemek zor.
Son
on üç yıla baktığımızda, acıları, sevinçleri birlikte yaşayan, dayanışmayı,
paylaşmayı şiar edinen bir toplum, yanındakine güvenemeyen, değişik ırk, dil,
din, mezhep, hatta farklı cinsiyetten olana düşmanca yaklaşan, giderek nefret
ve kin söylemini artıran bir hâle geldi.
Sayın
milletvekilleri, “kültür” kavramı, bir toplumun ürettiği etik, sosyal, siyasal,
sanatsal, dinî tüm değerlerin toplamını kapsar, insana dair niteliklerin
saygınlığını sağlar ve bu yönüyle toplumu bir arada tutar. Eğer bu değerlerin
bir kısmını yok sayar, tek bir boyuta indirmeye çalışırsak diğerlerini dışlamış
oluruz. Bu da toplumu kutuplaştırır, ayrıştırır. Örneğin yurttaşlarımız, terör
saldırılarında yitirdiğimiz şehitlerimiz, Ankara'nın kalbinde, garında,
Uludere'de, Suruç'ta, Diyarbakır’da bombayla parçalanan ve de Soma'da, Ermenek
madeninde rant uğruna ölen binlerce insanımız yerine neden Suudi Arabistan Kralı
için yas tutulduğunu bir türlü anlamıyor.Ülkesiyle ilgili olmayan birinin kendi
değerlerinin önüne geçmesini kabul etmiyor, sorumlularına kızıyor; bu
ayrımcılığın hesabını sormak istiyor, soramıyor. Haklarını kullanamayan,
özgürlükleri elinden alınmış toplum giderek özüne yabancılaşıyor. Bilinmeli ki
ülkenin yaşam biçimi değişiyor, gerileşiyor.
Yurttaşlarımız,
şimdi, ölüm korkusu, bölünme travması ve aileden başlayarak tüm kurumsal ahlak
ve değerlerin yok olmasıyla karşı karşıya.
Sayın
milletvekilleri, bu nedenle, AKP'ce uygulanan kültür politikası kültür tanımı
dışındadır, insan odaklı değildir. Hükûmet sanat ve sanatçıyı yok sayan bir
anlayışın kalıcı olmasını istemektedir. Çağdaşlık, “Osmanlıcılık” adı altında
dinî motiflerle süslenerek köreltilmeye çalışılmaktadır. Bale, opera, tiyatro
gibi sahne sanatlarının varlığına karşı duran, gençlerin ufkunu açacak, çağın
gereklerini kuracak, estetik ve plastik zekâyı geliştiren bir düzen
istenmemektedir. Oysa, sanat, kini ve nefreti yok eder, sevgi ve güzelliği öğretir
yani hedeflenen kindar gençliğin önünü keser. Hâl böyle olunca, Devlet
Tiyatroları, Opera ve Bale ile tüm sanat kurumları müthiş bir baskı altında. 
Kurumsal
sansür görülmemiş bir şekilde artmıştır. Kurumlar sahnelenecek eserlerden görev
alacak sanatçılara kadar tek elden kontrol ediliyor. Öyle ki dünyaca ünlü
eserlerin sözleri bile "Bize uymaz." denilerek değiştiriliyor.
Sanatçıların özlük hakları kısıtlanıyor. Sanatçılar ve sanat kurumlarında
çalışanlar yarınlarından korkuyorlar. Her an bu kurumların kapatılacağı tehdidi
el altından yayılıyor.
Yardım
yapılırken özel sanat kurumlarının arasında siyasi ayrım yapılıyor. Sanatçılar,
sanat kurumları, sanatçı sendikaları “Siz kimsiniz?” diye aşağılanıyor.
TV’lerde yayınlanan dizilerde senaryolar, oyuncular değiştiriliyor. AKP
döneminde sıkıyönetimi aratacak şekilde tiyatro oyunu, film, sergi, kitap ve
gazete yasaklanıyor, toplatılıyor, hapse atılıyor. 
“Anadolu
uygarlıklarının mirası değil, bize İslam’ın eserleri yeter.” diyen bir söylem
sinsice Bakanlığa yerleştiriliyor. Öyle ki “Restore ediyoruz.” diye antik
varlığın duvarlarını sıvayan, Aspendos’un koltuklarını beyaz mermerlerle
kaplayarak hamama çeviren, “ucube” diyerek heykel yıkan, sanatın içine tüküren
bir zihniyete kucak açılıyor. Hatırlatalım, İstanbul Atatürk Kültür Merkezi
yıllardır sanata değil, güvenlik güçlerinin konuşlanmasına hizmet ediyor.
Talimatla sit alanları birer birer villalara çevriliyor. 
Değerli
milletvekilleri, oysa sanat avangarttır. Düşüncenin özgürleşmesine, edebiyatın
güçlenmesine, yaratının çoğalmasına ve böylece toplumun gelişmesine öncülük
eder. Kendisini ifade etmekten korkmayan bir toplum yaratır. Farklı olanların
yaşam biçimleri zengin kültürün temelidir. 
İnsanlar
tanımadan karşısındakini sevemez, tanıdıktan sonra da birbirlerinden kopmaz.
Ana dilini kullanan, eğitimini ana dilde alan, kültürel gelişmesinin önündeki
engelleri kaldıran, dünyadaki gelişim ve değişimi takip eden insan özgürleşir.
Türk’ün, Kürt’ün, Arap’ın, Laz’ın ya da Boşnak’ın bir arada yaşaması, kültürel değerlerinin
özgürleşmesi ve karşılıklı olarak kabul edilmesiyle bu barış sağlanır. Özgür
birey, örgütlü toplumda eşit yurttaş olur. 
Sanatın
gücüne dayanan kültürel gelişme toplumlarda önce ve önce barışı sağlar.
Yüzyıllardır caminin, cemevinin, kilisenin, havranın yan yana geldiği, farklı
etnik kökenlerin, değerlerin birbirleriyle kaynaştığı bir ülkede etnik ve
mezhepsel farklılıklar giderek keskinleşiyor. Neden? Tek bir adamın kaprisi
yüzünden. 
Kültüre
yapılan baskı topluma yapılan zulümdür. Zulme göz yumanlar zalime biat ederler.
Zalimin olduğu yerde kültür de sanat da kültüre bakan bakanlık da olmaz. Bu
nedenle CHP olarak Bakanlık bütçesine ret oyu vereceğimizi bildirir, saygılar
sunarız. (CHP sıralarından alkışlar) 
BAŞKAN
– Teşekkür ederim Sayın Sağlar. 
Cumhuriyet
Halk Partisi Grubunun son konuşmacısı Antalya Milletvekili Devrim Kök. 
Buyurun
Sayın Kök. (CHP sıralarından alkışlar) 
Süreniz
yedi dakika.
CHP
GRUBU ADINA DEVRİM KÖK (Antalya) – Sayın Başkan, değerli milletvekilleri;
hepinizi saygıyla selamlıyorum.
Tabii
ki burada bir Turizm Komisyonu üyesi olarak, aynı zamanda bir turizmci olarak
görüşlerimi beyan etmek istiyorum. 
Sayın
Bakanım, öncelikle Allah size kolaylık versin. Tabii, kısa bir süre oldu görev
alalı. Yalnız on dört yıllık bir sürecin sonunda bir enkaz devraldınız, bir
turizmci olarak bunu söylüyorum. (CHP sıralarından alkışlar) Yani böyle bir
dönemde işiniz gerçekten zor. Yalnız bir anlamda da kolay. Dönemin birisinde
Millî Eğitim Bakanının birisi demişti ki: “Yahu, şu okullar olmasa ne güzel
Millî Eğitim Bakanlığı yapardım.” Şimdi de oteller kapanıyor, turist yok.
Aslında böyle bir dönemde kolay olacaktır Turizm Bakanlığı ama böyle olmasını
arzu etmezdik emin olun. (CHP sıralarından alkışlar) 
Efendim,
bütçeyle alakalı şunları sizle paylaşmak istiyorum: Aslında Kültür ve Turizm
Bakanlığına ayrılan bütçenin çok daha fazla olması gerekir. Çünkü bu ülkede çok
büyük bir tiyatro salonunda hep beraber bunu gözlemliyoruz. Büyük bir tiyatro
oynanıyor bu ülkede. Senaristi var, oyuncusu var. Efendim, olmayan şeyler olmuş
gibi gösteriliyor. Mesela hukuk varmış gibi gösteriliyor, yok; demokrasi varmış
gibi gösteriliyor, yok; özgürlükler varmış gibi gösteriliyor, yok. Tabii,
senaristi var, oyuncusu var, bunlar sanal ama gerçek bir şey var, ölümler gerçek,
patlamalar gerçek, efendim, terör gerçek. Onun için daha fazla bütçe
ayrılmalıydı bu denli büyük bir tiyatroya diye düşünüyorum.
Değerli
milletvekilleri, turizm hem istihdama katkısı hem döviz açığının önlenmesi hem
ihracat yapısıyla ülkemizin ekonomik alanda can damarı olan, lokomotif
sektörlerinden bir tanesidir. Turizm kuşun kanadındadır, ufak bir yelden bile
etkilenir yani kırılgan, hassas bir sektördür. Altyapı ister, güven ister… Bu
güven de öyle üç beş yılda oluşabilecek bir güven değildir. Uzun yıllar sürer,
emek ister, kaynak ister, program ister, altyapı ister, yatırım ister. Yani
turist kendini güvende hissetmediği hiçbir yere gitmez. Hiçbir ülke de
vatandaşının güvenliği için riskli gördüğü ülkelere, bırakın turistik seyahat
etmesini, başka işler için bile göndermek istemez. Daha üç gün önce ABD
Türkiye’ye seyahat edilmemesi hususunda vatandaşlarını uyardı, sadece ABD
değil, başta Rusya olmak üzere Almanya, Hollanda, Fransa gibi Avrupa ülkeleri
de vatandaşlarını bu şekilde uyarıyor. 
Büyük
Ortadoğu Projesi Eş Başkanlığıyla başlayan süreçle birlikte AKP’nin iç ve dış
politikaları maalesef bizi bu duruma kadar getirdi. Türkiye’yi Orta Doğu
bataklığına zorla soktular. Daha önce ibretle izlediğimiz Orta Doğu ülkelerine
döndük; şu anda biz Suriye’ye nasıl bakıyorsak Avrupa’da bize o şekilde
bakıyor. 
Hatay
Reyhanlı’yla başlayan, haziran seçimlerinde yaşanan sürecin sonunda, AKP’nin
istediğini alamamasından kaynaklı Doğu ve Güneydoğu Anadolu’daki yaşanan
olumsuzluklar bizi bu duruma getirdi. Bugün Türkiye’de kim olduğunu
bilmediğimiz milyonlarca kişiye ev sahipliği yapıyoruz. Ambulanslarla silah
taşınmasından tutun da Hatay’da, Kilis’te, Antep’te teröristlerin tedavi
edilmesi için hastaneler kurulduğu basında ve kamuoyunda yer aldı. 
İlk
başlarda Suriye ordusuyla savaşan IŞİD’li teröristlere Başbakan “Onlar terörist
değil, sadece yaramazlık yapan çocuklar.” diyordu. 
BÜLENT
TURAN (Çanakkale) – Öyle demedi.
GÖKCEN
ÖZDOĞAN ENÇ (Antalya) – “Arkadaşlar” diyor Genel Başkanınız. 
DEVRİM
KÖK (Devamla) - Israrla “Bize gelmedi.” demelerine rağmen “Bayır Bucak
Türkmenlerine gönderiyoruz.” dediğiniz MİT tırlarındaki silahlar bugün bize
geri döndü. Ankara’da, başkentin göbeğinde, Meclise 500 metre yakında bombalar
patlıyor. Ne yazık ki kişisel hırslar yüzünden bugün Türkiye IŞİD’le beraber
anılmakta. 
Bakınız,
Türkiye bugün yaklaşık 36 milyon turiste ev sahipliği yapıyor. Sektör, 36
milyar dolarlık gelirle ihracatın yüzde 20’sini tek başına karşılamakta.
Konaklama, yeme, içme sektörleri, 1 milyon 600 bin kişinin istihdam edildiği
sektör, 54 tane yan sektörle beraber 3.500 nitelikli tesis ve 1 milyon 200 bin
yatakla hizmet vermektedir. Son yirmi beş yıldır sürekli büyüyen sektör, bu son
dönemde çok ciddi sıkıntılar yaşıyor. Türkiye turizminin geceleme sayısının üçte
2’sini temsil eden Antalya’da, ocak ayında yüzde 81, şubat ayında yüzde 95
eksi, düşüş yaşanmıştır. Türkiye dış ticaret açığının yüzde 30-35’ini tek
başına kapatmasına rağmen bugün geldiğimiz nokta içler acısıdır. Tabii ki
Bakanlığımız tarafından açıklanan önlem paketi, aslında turizm sektörünün
ihtiyaçlarını karşılar nitelikte değil. Birkaç tanesini paylaşmak istiyorum:
Özellikle, A grubu seyahat acentelerine uçuş başı verilen 6 bin dolarlık teşvik
kişi başına veya koltuk başına verilmelidir. SSK, enerji, Kredi Garanti Fonu
destekli düşük faizli kredi sağlanmalı; tur operatörlerine uçak desteği
verilmelidir. Özellikle, sektörde çok önemli yeri olan Rus turistlerin kimlikle
giriş yapmalarına da izin verilmelidir. Sektör bileşenlerinden oluşan ortak
çalışma platformları oluşturulmalıdır. Sadece 750 bin dolarlık girdi sağlayanı
değil tüm konaklama sektörünü ihracatçı konumuna almak lazım. Çünkü bu
rakamlara iki yıldızlı, üç yıldızlı otellerin ulaşmasının imkânı yok. Türk Hava
Yollarının bölgesel uçuşlara destek vermesi çok önemlidir. Sonuç olarak,
turizm, devlet politikası hâline gelmelidir.
Son
sözüm şudur: Cumhuriyet ve kazanımlarını “enkaz” diye niteleyenler, on dört
yıla baktığında ülkenin ne duruma geldiğini, nasıl bir enkaz hâline
getirdiklerini görecektir. O cumhuriyet sayesinde ibretle baktığımız… Kan,
şiddet, terörün olduğu Orta Doğu bataklığından ayrışmamızın sebebi
cumhuriyettir, kazanımlarıdır, Mustafa Kemal Atatürk’tür. Onun için, bunu
görmezden gelmek nankörlüktür.
Hepinizi
saygıyla selamlıyorum. (CHP sıralarından “Bravo” sesleri, alkışlar)
BAŞKAN
– Teşekkürler Sayın Kök.
Cumhuriyet
Halk Partisinin grup adına olan konuşmaları sona erdi.
On
dakika ara veriyorum.
Kapanma Saati: 17.29
DÖRDÜNCÜ OTURUM
Açılma Saati: 17.41
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
Dördüncü Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon?
Burada.
Hükûmet?
Burada.
Şimdi
Milliyetçi Hareket Partisi Grubu adına konuşacak olan sayın milletvekillerini
dinleyeceğiz. İlk konuşmacı Isparta Milletvekili Sayın Nuri Okutan.
Buyurun
Sayın Okutan. (MHP sıralarından alkışlar)
Süreniz
yirmi dakika. 
MHP
GRUBU ADINA NURİ OKUTAN (Isparta) – Sayın Başkan, değerli milletvekilleri;
Milliyetçi Hareket Partisi Grubum adına, İçişleri Bakanlığı bütçesi görüşmeleri
üzerinde söz almış bulunmaktayım. Herkesi saygıyla, hürmetle selamlıyorum.
Esasen,
biz, 2016 bütçe kanunu ve 2014 kesin hesap kanununu görüşüyoruz. İçişleri
Bakanlığı bütçesini incelediğimde, Sayıştayın 2015’le ilgili denetimlerini tam
manasıyla göremedik. Bu manada, bütçe hakkının kullanılması hususunda eksik bir
hakkın kullanılması söz konusu olacak. Burada, sözlerimin başında bunu ifade
etmek isterim.
Bütçeyi
incelediğimizde, İçişleri Bakanlığı bütçesine 2000 yılından itibaren, AK PARTİ
hükûmetlerinden itibaren özel bir ilgi gösterilmediği, daha önce olduğu gibi
bir oranda büyüğü gözükmekte ama bunun yanında, bilhassa Jandarma teşkilatıyla
ilgili oransal manada bir ihmalin olduğu gözüküyor. “Acaba Jandarma bu süre
içerisinde üvey evlat muamelesi mi görüyor?” diye bir soruyla karşı karşıya
kalıyoruz. 
Ben,
esasen, İçişleri Bakanlığı Mülki İdare Amiri olmam münasebetiyle İçişleri
Bakanlığı mensubuyum ve arkadaşlarıma geri döndüm. Aslında, İçişleri Bakanlığı
sadece emniyet, asayiş, vatandaşın can ve mal güvenliğini korumakla görevli bir
bakanlık değil, onun ötesinde bu memleketin uygar toplumlar içerisinde yer
alabilmesi için çok güzel, çok temel hizmetlere de sahiplik eden, görevi olan
bir bakanlık. O bakımdan, onları aslında gündeme getirelim, burada tartışalım
istedik -güvenlik konusu çok ön plana çıkıyor, diğer hususlar arka planda
kalıyor- ama Bakanlığımız meslektaşlarıma başvurduğumda bir duvarla karşılaştım
ve neredeyse, çocuklar kendilerinin muhbir manasına konulacağından korktular ve
ben o bilgileri alamadığım için basına yansıyan İçişleri Bakanlığıyla ilgili
konuları burada dile getirmek isterim. 
Sözlerimin
başında, devlet geleneğimizde mülki idare amirleri ve yargı mensupları arasında
her zaman bir maaş dengesi muhafaza edilmiştir ancak son yıllarda bu mülki
idare amirleri aleyhine bir dengenin bozulduğu görülmektedir. Sayın Bakanımız
mülki idare amirliği kökenli olduğu için onun basına yansıyan, zaman zaman
karşılaştığımızda da ifade ettiği husus var, “Biz bu dengesizliği çözeceğiz ve
mülki idare amirlerine uygulanan bu haksızlığı gidereceğiz.” şeklinde bir vaadi
var. O vaadin de takipçisi olacağımızı buradan dile getirmek isterim. 
Yine,
başka bir önerim var bu manada. İçişleri Bakanlığına bağlı illerde,
biliyorsunuz, mahallî idare müdürlükleri gibi, il idare müdürlükleri gibi
değişik müdürlüklerimiz var. Bu müdürlüklerin aslında bir çatı altında
toplanarak “İçişleri Bakanlığı müdürlükleri” şeklinde değerlendirilmesi ve
diğer bakanlıkların müdürlükleriyle denk hem özlük hakkına hem de sosyal statüye
kavuşmasını sağlamalıyız diye düşünüyorum. 
Yine,
Bakanlığımızın yaklaşık 20 bine yakın personeli var. Bu personeller her zaman
diğer bakanlıklardan bir tık arka plana düşmüştür. Mesela, hemen komşumuz
Adalet Bakanlığımız var. Adalet Bakanlığıyla ilgili karşılaştırdığımızda gerek
şube müdürleri düzeyinde gerek uzmanlar düzeyinde, memurlar düzeyinde İçişleri
Bakanlığının bir tık arka planda kaldığı görülüyor. Bunların muhakkak
giderilmesinde fayda telakki ediyoruz. 
Yine,
benden sonraki konuşmacımız, meslektaşım muhtemelen değinecek emniyet ve
jandarmayla ilgili ama jandarmayla ilgili bir hususu burada belirtmek
istiyorum: Güvenlikte, bu sözleşmeli personele, uzman çavuşlara ağırlık verilir
oldu. Güvenliğin mühim bir iş olduğunu ve sözleşmeli personelle çözme yoluna
gitmenin doğru bir iş olmadığını ben şahsen düşünüyorum. Bu, mümkün mertebe
kurumla daha ciddi bağlarla bağlı kalabilecek, belki doğrudan kadrolu personel
şeklinde çalıştırılabilecek bir noktaya gelinmeli. 
Bir
başka husus içimin yandığı, bilhassa bu uzman çavuşlarımızın zatî silahları
yok. Geçen, Van’da ve değişik yerlerde, belki de çocuklarımızın silahı olmadığı
için terör örgütü mensupları geldiler, bankada, çarşıda çocuklarımızı
katlettiler. Belki yanlarında silahları olsaydı onlar da bir karşılık
verirlerdi diye düşünüyorum. 
Madem
polisten bahsettik, Sayın Bakanım, belki doğrudan sizle ilgili kısmı değil ama
Hükûmet nezdinde bunu da aktarabiliriz, daha çok Başkanlık Divanımızı
ilgilendiren bir hususu dile getirmek istiyorum: Şimdi, Cumhurbaşkanlığı Koruma
Başkanlığı var -güvenlik açısından- Başbakanlık Koruma Başkanlığımız var,
bunların mahiyetinde de polislerimiz var, güzel çalışıyorlar. Yalnız Mecliste
de bir Koruma Başkanlığı var, bunun bünyesinde de görevini ciddiyetle yerine
getiren polis memurlarımız var. Son dönemde bu çocuklarımızın burada yoğun
mesaileriyle elde ettikleri ücretlerde geri adım atıldı, bunların muhakkak
düzeltilmesi lazım. Bir başka husus, burada, sayın bakanlarımız filan ya da
Sayın Başbakan filan geldiğinde bir koruma ordusuyla karşı karşıya kalıyoruz
Mecliste. Bu doğru bir görüntü değil, burada yeterince Meclisin güvenliği
olduğu kanaatindeyim. O kaba görüntü de muhakkak giderilmeli ve buradaki
polislerimize, güvenlik personelimize güvenmeleri sağlanmalı diye düşünüyorum. 
Büyükşehir
Yasası’nın bizzat zatıalinizin de Sayın Bakanım, Bakanlığınızın da aslında bir
arayışı içinde olduğunu ve çıkartıldığını biliyoruz ama bu doğru işlemedi.
Batıda beldelerimizin, köylerimizin mallarının çarçur edildiği bir görüntüyle,
hizmetlerin yerinde, zamanında yerine getirilemediği bir görüntüyle
karşılaştık. Aslında güneydoğu ve doğu için belki güvenlik sorunlarıyla da
alakalı, belki başka görüşmelerle entegre edilebilecek bir şekilde
yasalaştırıldı ama bu şimdi oralarda farklı uygulanıyor, bölgede sanki bir
ayrımcılığa, bölgede farklı bir uygulamaya güç katan bir yasa olarak çıkıyor.
Muhakkak bu Belediye Yasası’nda, Büyükşehir Yasası’nda değişikliğe gidilmeli ve
belediye başkanlarının yetkileri artırılmalı, yerel yönetimlerin yetkileri
artırılmalı ama şu manaya gelmemeli: Bugün orada işte, yığınaklarda, bomba
düzeneklerinin kurulması dâhil birtakım faaliyetler içerisinde belediye
görevlilerinin, belediye makinelerinin yer aldığını biliyoruz. Bunu yapanların
muhakkak cezalandırılması sağlanmalı ve belediye başkanlarının da derhâl belki
İçişleri Bakanlığının emriyle, belki başka bir formül bulunarak görevden
alınması sağlanmalıdır. Bu konuda yeni bir yasa değişikliğine gidilmelidir.
Diğer
taraftan, mülki idare amirleri de bu yasayla birlikte sanki atıl plana
düşmüştür. Evet, valiliklerimizde şimdi proje izleme ve değerlendirme birimi
oluşturuldu ve valilerin bilhassa burada birtakım tasarruflar kullanmaları
sağlandı ama bu iyi yürümüyor. Bunu mülki idare amirleri… Bilhassa kaymakamlarımız,
valilerimiz de bence memleketin en iyi yetişen kadrolarından, profesyonel
idarecilikleri var. Mülki idare amirinin bu profesyonel yeteneklerinden
faydalanılmalı. Ben biliyorum, şimdi daha da gelişmiştir, bizim
meslektaşlarımızın önemli bir kısmı yurt dışında değişik ülkelerde master ve
doktora yaptılar, hem de uygulamada, geldiler bunları uyguladılar ve
profesyonel idarecilerdir, istediklerinizi alabilirsiniz. Yükü yükleyin,
sonucun nasıl memleketin geleceği açısından olumlu şekilde çıktığını hep birlikte
görmüş olacağız.
Diğer
taraftan -vakit hızla akıyor- nüfusla ilgili gelişmeler var, güzel. Elektronik
kimlik kartı en son hâliyle çıktı ama orada, gelecek on yılda 200 milyona yakın
kimlik kartının kullanılacağını hesap ediyoruz. Zaten mevcut 80 milyon vatandaşımızın
kimlikleri değiştirilecek ve her yıl yüzde 10 civarında değiştiğini de
varsayarsak, 200 milyon civarında ve bunların yaklaşık 1 milyar doların
üzerinde bir mali boyutunun olduğunu biliyoruz. Bunun ihalesini kimlerin
alacağı, bu çalışmaları kimlerin yürüteceği bu manada çok önem arz ediyor.
Bunun takipçisi olacağız. Sizin de bizzat bunları takip etmenizi buradan
diliyoruz. 
Sınır
yönetimi hususunda bir çalışma olacağı duyumlarımız var basına yansıyan
kısmıyla. Bunun aynı zamanda… Madem sınır yönetiminde birtakım önlemler
alınacak, bu önlemlere bir pazarlama aracı, efendim, bir kadrolaşma aracı
vesaire filan olarak bakılmamalı bu sınır yönetimi işinde çünkü bizim
sınırlarımız cetvelle çizilmedi, kanla çizildi bu sınırlar, bir mücadelenin
sonrasında çizildi. Bunlar muhakkak başta Silahlı Kuvvetler olmak üzere bir
entegre çalışma içerisinde yapılmalı ve orada bir pazarlama aracı yani yeni
kurulacak teşkilata mal, teçhizat vesair filan gibi yeni bir alanın açıldığı
bir iş olarak bakılmamalı diye düşünüyorum.
Esasen,
aslında, Sayın Bakanım, başta zatıaliniz olmak üzere, işiniz çok zor, işimiz
çok zor aslında Türkiye’nin. Türkiye kuşatılmış bir durumla karşı karşıya.
Aslında, sadece sizlerin değil, artık sadece AK PARTİ Hükûmetinin değil,
milletin meselesi hâline gelen bir sorunla karşı karşıyayız. Dolayısıyla, bu
manada hem şahsım hem partim hem tüm gönüldaşlarımız olarak destekliyoruz ancak
sizin de duruşunuzun netleşmesini istiyoruz. Bu manada, biz biliyoruz ki iç
politika dış politikayla da her zaman bağlantılı. Yani, ne olur? İşte, Başbakan
Cameron “Aslında, yüz yıllık bir hesaplaşmanın tekrar… Yarım kalmış bir hesabın
görülmesiyle karşı karşıyayız.” diyor özel görüşmelerinde, basına yansıyan
kısmıyla. “Orada bir de Lawrence’e ihtiyacımız var ama bu Lawrence’i, o
kalitede bir askerî dehayı bulamıyoruz.” diye yakınıyor. Yine, George Bush da
11 Eylülde İkiz Kuleler bombalandıktan sonra bir haçlı seferinden bahsediyor.
Dolayısıyla, onların artık bölgemizde uygulandığı dönemi yaşıyoruz. Bu dönemin
yaşanması bize de iç politika olarak yansıyor. Bu doğru ama burada da bir millî
duruşu hep birlikte sergilemeliyiz. Bunun için de demokrasiden muhakkak
vazgeçmemeliyiz yani demokratik… Bunun çözümü burada. Sevgiyi büyütmeliyiz.
Birbirimize olan sevgimizle bunları aşabiliriz, saygımızla aşabiliriz,
birlikteliğin sağlanmasıyla bunları aşabiliriz. Bunları aşabilecek güçteyiz
biz. Geçmişte bunları yaptık, şimdi de yapabiliriz ama sizin hem
söylemlerinizde hem de Hükûmet olarak duruşunuzda biz netlik görmek istiyoruz, daha
kararlı bir netlik görmek istiyoruz. Demokrasiye inancımızı kaybetmemeliyiz
ancak bu şeyleri demokrasiyle aşabiliriz. Halkın istediklerinin, eğilimlerinin
yönetime akışını sağlayarak aşabiliriz. Bu manada, hukuk devleti algısını da
her alanda yürütmeliyiz ve göstermeliyiz.
Diğer
taraftan, millî birlik ve beraberliğimizi korumakla ilgili en ufak bir şüphe
duyulmamalı, tüm sosyal gruplar, tüm siyasi çevreler arasında bir ahenk
oluşturulmalı. Aynı ahenk devlet ile millet arasında da gerçekleştirilmelidir.
Yine, kamu kurumları arasında ciddi bir iş birliği ve koordinasyon
gerekmektedir. Tüm taraflar bu kuşatılmışlığın farkına varmalı, bu kuşatmayı
yaracak fikir ve gönül birliği içinde bulunmalıdır. Herkes kendine ait
kimlikleri hür şekilde taşıyabiliyorken, erkeğim, kadınım, Aleviyim, Sünniyim,
Abazayım, Avşarım, Türkmenim diye taşıyabiliyorken ortak değerlerimiz üzerinde
hassasiyetini sürdürmeli ve birlikte hareket edilmelidir. Birlikte Türk
milletini oluşturmalıyız. Bunun için Sayın Cumhurbaşkanımız sayın cumhurun
reisi olarak hem kurumlar arası hem de vatandaşlar ve sosyal gruplar arasında
diyaloğu ve birlikteliği güçlendirecek tutum ve davranışlara öncülük etmelidir.
Kendi siyasi geleceğini planlamak yerine, memleketin içinde bulunduğu bu zor
şartlardan çıkması için gerekli olan birlikteliğin liderliğini yapmalıdır.
Yapacağı tüm faaliyetler bu amaca yönelmelidir. Geçmişimiz, kültürümüz ve
coğrafyamızdan alacağımız birikim, geleceğimizi planlamak için yeterli bir
atmosfer vardır. Ancak bunun için samimi bir öz eleştiri ve ihlaslı bir tövbe
gerekmektedir. Hükûmet hâlâ çözüm sürecinin devletimizi zaafa düşürecek temel
yanlışlarının yerinde olduğunu, hatta çözüm sürecinin bu milletin hayır duası
olduğundan muhakkak denenmesi lazım geldiğini, önüne gelecek her fırsatta
tekrar devreye konulacağına dair vurgulamalarını sürdürmektedir. Hâlbuki, böyle
bir savunmaya girmeye hiç gerek yok. “Bizler yanlış yaptık ve şimdi doğrunun
peşindeyiz.” demek yetecektir.
Bizce
devlet yönetimi halkı ihya etmeli, halkın devlette memnuniyetini artırıcı
önlemler almalı, halkın kendisini huzur ve güven içinde hissetmesini
sağlayacak, bu ülkede mutlu olmasını sağlayacak uygulamalarda bulunmalı ve kişi
hak ve hürriyetlerinin önünü açmalı ve her Türk vatandaşının bu ülkenin birinci
sınıf vatandaşı olduğunu hissetmesini sağlamalıdır. Ama diğer taraftan,
buyrukçu, baskıcı, bölgeyi homojenleştirerek, tek tipleştirmek adına bölge
insanını ezen, zulmeden ve aynı zamanda emperyal hayalleri olan güçlerin
taşeronluğunu yapan silahlı, kanlı örgütle barışmak, çözüm sürecinin zamanında
bu işlerle uğraşmak bizim karşı olduğumuz bir iştir. Biz, asla bunun içinde,
yanında yer alamayız. 
Nitekim
çözüm süreci diye uygulanan bu süreç, böylesine bir barış, böylesine bir hak
isteğinin yerine getirilmesi olarak işlememiştir zaten. Esasen, halklar
arasında bir küslük de yoktur. Binlerce yıldır olduğu gibi, tüm medeni
faaliyetlerimizi hep birlikte yapmaktayız, etle tırnak olmuşuz. Söylediğinizin
aksine, çözüm süreci, tarihimizde ilk defa halklar arasında ayrılık tohumu eken
bir süreç olarak karşımıza çıkmıştır, bunların tohumları âdeta atılmıştır
yanlış uygulamalar sebebiyle. Bunların üzerinde muhakkak durulmalıdır. 
Çözüm
süreci, aslında, bize göre büyük çözülmenin Türkiye’de bir uygulanışı olarak
yansımıştır. Bu, Ermeni sorununda Ermeni tezlerinin kabulü şeklinde, Kıbrıs
sorununda Rum tezlerinin kabulü şeklinde, Ege sorununda, kıta sahanlığı ve kara
suları sorununda da Yunan tezlerinin kabulü şeklinde çıkmıştır. Türkiye’de,
çözüm de uygulanan hâliyle, tabloda gördüğümüzde, örgüt tezlerinin kabul
edilmesi ya da o tezlerin yürürlüğe konması şeklinde meydana gelmiştir. 
Vaktim
daralıyor, burada söylenecek çok şey var ama şu tezi de şu iddiayı da buradan
söylemek zorundayım, bir çalışma yaptım: 
Barış
sürecinde silahlar susmuş ve aranır bir tablo çıkmıştır filan; böyle değil. Bu
söylediğimiz tablo. 2000 yılında ne kadar kaybımız var? 2005 yılına gelinceye
kadar, beş yıllık süre içerisinde, aşağı yukarı, 2002 yılında 7 kişi
kaybetmişiz, 2001 yılında 15 kişi kaybetmişiz, şehit vermişiz. Anlaşılıyor ki
çözüm süreci başladıktan itibaren de tablo meydanda, ben, burada herkesin
görmesini arzu ediyorum. Çözüm süreci, silahların susmasına filan yaramamıştır.
Burada, 6-7 Eylül olaylarından sonra öldürülen vatandaşlarımız yok, burada
sivil kayıplarımız yok, burada gardaki bombalı saldırıda ve Hatay’da, Suruç’ta
olan kayıplarımız yok, sivil kayıplarımız yok, sadece korucular, polisler ve
Silahlı Kuvvetler mensupları var. Dolayısıyla yani “Barış sürecine başladık,
silahlar sustu.”, böyle bir tez doğru değildir.
Söylenecek
çok şey var ama son olarak şunu ifade etmeliyim: Gün, birlikte olma günüdür,
sadece politik söylemlerle politik birtakım ifadelerle aşılamayacak bir dönemi
yaşıyoruz. Herkesin bunun idrakinde olması lazım. Devletiyle, siyasi
gruplarıyla, toplumun bütün kesimleriyle kucaklaşarak bu işi ehemmiyetle,
ciddiyetle ele alarak sorunun üstesinden gelebiliriz diye düşünüyorum.
Burada
sözlerimi bitirirken bugün yine bir şehidimiz var, o şehitleri de buradan
rahmetle anıyorum.
Bir
hususu dile getiriyorum: Sayın Genel Müdürümüz, Cizre’ye gitmiş, Cizre’de
polislerle görüşmüş ama bir tür AK PARTİ’nin propagandası hâline dönüşmüş,
bunlar, doğru şeyler değil. Ben, kara yoluyla oraya kadar gitmişse Şırnak’ı da
arka sokaklarıyla birlikte dolaşmasını, oradan Eruh’a kadar gitmesini, sahadaki
o kampların…
(Mikrofon
otomatik cihaz tarafından kapatıldı)
NURİ
OKUTAN (devamla) - …kuruldukları yerleri görmesini arzu ederdim.
Bu
duygularla herkesi hürmetle, saygıyla selamlıyorum. (MHP sıralarından alkışlar)

BAŞKAN
– Teşekkür ederim Sayın Okutan. 
Biz
de şehidimize Allah’tan rahmet diliyoruz Divan olarak. Ayrıca Sayın Okutan,
notlarımı aldım, Başkanlığa ileteceğim.
NURİ
OKUTAN (Isparta) – Hayhay.
BAŞKAN
- Teşekkür ederim.
Şimdi,
Milliyetçi Hareket Partisi Grubu adına ikinci konuşmacıyı dinleyeceğiz. İkinci
konuşmacı, Muğla Milletvekili Mehmet Erdoğan olacak. 
Buyurun
Sayın Erdoğan. (MHP sıralarından alkışlar)
Süreniz
yirmi dakika.
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri;
Emniyet Genel Müdürlüğü, Jandarma Genel Komutanlığı, Kamu Düzeni ve Güvenliği
Müsteşarlığı ve Göç İdaresi Genel Müdürlüğü bütçeleri üzerinde Milliyetçi
Hareket Partisinin görüşlerini iletmek üzere söz almış bulunmaktayım. Bu
vesileyle yüce heyetinizi ve ekranları başında bizleri izleyen değerli
vatandaşlarımızı saygıyla selamlıyorum.
Yalnız,
Sayın Bakan, son yılların en sönük İçişleri bütçesini görüşüyoruz, ne iktidar
sıralarında kimse var ne muhalefet, yani inşallah bu, iktidarın da muhalefetin de
sizden umudunu kestiği anlamına gelmez.
BAŞKAN
– Sayın Erdoğan, nazar değmesin, durun; güzel güzel gidiyoruz. 
Buyurun.
MEHMET
ERDOĞAN (Devamla) – Sözlerime başlarken, ülkemizin birliği ve dirliği için
canını vermiş şehitlerimizi rahmet ve minnetle yâd ediyorum. Gazilerimize
şükranlarımı sunuyorum, onlara bundan sonraki hayatlarında huzur ve mutluluk
diliyorum. Bu minvalde de şu anda devletimizin, milletimizin huzuru ve bekası
için gece gündüz mücadele eden güvenlik güçlerimize de başarılar diliyorum, Allah,
yâr ve yardımcıları olsun.
Millî
birlik ve beraberliğimizin temel harcı olan, terörle mücadele konusunda ciddi
birikimleri olan, ülkemizin birliği, dirliği konusunda, vatandaşlarımızın
dertlerini dinleyip çözüme kavuşturma konusunda fedakârca görev yapan mülki
idare amirlerine, meslektaşlarıma da selamlarımı ve saygılarımı sunuyorum,
onlara da çalışmalarında başarılar diliyorum. 
Mülki
idare amirlerinin özlük hakları yıllardır konuşuluyor ancak Hükûmet, bu konuda
bir adım atmaktan ısrarla kaçtı ve kaçmaya da devam ediyor. Şimdi, Sayın
Bakandan meslektaşlarımızın talebi “Yıllardır biz maaşlarımızı taşrada beraber
çalıştığımız hâkim, savcılarla mukayese ettik ve AKP, iktidara gelinceye kadar
da mülki idare amirleri olarak biz, hâkim ve savcılardan daha fazla maaş
aldık.” diyorlar. Meslektaşlarımızın bu talepleri doğrultusunda hâkim ve
savcılar ile meslektaşlarımız arasında bundan sonra maaş çekişmesinin
yapılmasının anlamsız olduğunu düşünerek mülki idare amirlerinin maaşları ile
hâkim ve savcıların maaşlarının eşitlenmesi için Milliyetçi Hareket Partisi
olarak bir kanun teklifi verdik. Bu teklifle ilgili olarak Sayın Bakandan ve
AKP iktidarından destek istiyoruz, böylelikle onların da bu dertleri çözüme
kavuşmuş olur.
Sayın
Başkan, değerli milletvekilleri; geçtiğimiz günlerde çıkarılan torba kanunla
polislerin ek göstergeleri 3000’e çıkarıldı. Bununla polislerimizin emekli
maaşları ne kadar arttı, AKP sıralarından bilen var mı bilmiyorum, ancak ben
gene de bir hatırlatmak için söyleyeyim: Polislerimizin emekli maaşları bu
düzenlemeyle 40-50 lira arasında arttı. 
Gece
gündüz toplumun huzuru için canla başla çalışan polislerimizin talebi neydi? Ek
göstergelerinin 3600 yapılmasıydı. Eğer bu yapılsaydı, polislerimizin
sıkıntıları, onları mutlu edecek bir şekilde çözüme kavuşmuş olacaktı. Bu
konunun, Milliyetçi Hareketçi Partisinin seçim beyannamesinde yer aldığı gibi
3600 ek gösterge verilerek çözüme kavuşturulması gerekmektedir. 
Yine,
iç güvenlik paketiyle emniyet hizmetleri sınıfı içerisinde bütün amirler psikolojik
baskı altına alındı. Her terfide yazılı ve sözlü sınav yapılacak, dolayısıyla
her terfi döneminde, polis amirleri, kendilerinin devletin ve milletin polisi
değil, iktidarın polisi olduğu konusunda iktidarı ikna etme çabası içine
girecektir. Bu yapı, son derece sağlıksız bir yapıdır. 
Ayrıca,
iç güvenlik paketiyle getirilen kadro sınırlaması sebebiyle, birçok polis
amiri, 1’inci sınıfa ayrılamadan zorunlu olarak emekli edilecektir bu yapı
içerisinde. Ancak iç güvenlik paketiyle polis amirlerinin kendi iradeleri
dışında emekli edilmesi kararına rağmen, onların emeklilikleriyle ilgili
herhangi bir düzenleme yapılmamıştır. 
Torba
kanunda yapılan, biraz önce bahsettiğim son düzenlemeyle, 1’inci sınıfa
ayrılamayan, mesela Ankara emniyet müdür yardımcısı ve onun altındaki polis
amirleri ile üniversite mezunu polis memurlarının emeklilikteki özlük hakları
eşitlenmiştir. Bu durum, emniyetin içindeki hiyerarşiyi işlemez hâle getirir,
yine bundan sonrası için de polis amirlerinin sorumluluktan kaçmasına sebep olur.
Bu yapının süratle ele alınarak düzeltilmesi gerekmektedir. 
Feryatlarını
duymadığınız, görmezden geldiğiniz bir diğer meslek grubu da uzman jandarmalar
ve uzman erbaşlardır. 
Değerli
arkadaşlar, bu kardeşlerimiz çok büyük sıkıntılar yaşamaktadırlar. Uzman
jandarma olmak için lise mezunu olma şartı var ama bu arkadaşlar, ortaokul
mezunu gibi kademe ve dereceyle mesleğe başlıyorlar, buna göre de emekli
oluyorlar. Yani tahsilinin, durumunun altında, ortaokul mezunu gibi emekli
edilen bu yiğit evlatlarımızın sorunlarının çözümü için ne bekliyorsunuz? Şu
garabete bakar mısınız: Uzman jandarmalar meslek öncesi ve görevleri sırasında
beş üniversite dahi bitirseler 11’in 1’inden göreve başlayacak 3’ün 8’inden
emekli edileceklerdir. Hâlen uzman jandarmaların askerî eğitim süresi de fiilî
hizmetten sayılmamaktadır, bu, adalet midir? Uzman jandarmalarımızın özlük
hakları statülerine göre düzeltilmelidir. 
Şimdi
sizlere uzman erbaşlardan bahsetmek istiyorum. Muhtemelen buradaki birçok
arkadaş için fazla bir anlam ifade etmeyebilir bu sorunlar ama inşallah, Sayın Bakan
için bir anlamı olur. 
Bakınız,
bu arkadaşlar, sözleşmeli çalışan personel. Eli tetikte, dağlarda, şehirlerde
vatan için hazır bekleyip şeref ve haysiyet yoksunlarıyla gece gündüz mücadele
eden kardeşlerimiz bunlar. Neden görmezden geliniyor? Orduevlerinde üvey evlat
muamelesi gören bu kardeşlerimizin feryadını sizlere iletiyorum, veballeri
üzerinizedir.
Düşünebiliyor
musunuz, doksan günden fazla hasta olsa bu arkadaşlarımız meslekten
çıkarılıyorlar. Bu nedir? Yani bu insanlar, Türk Silahlı Kuvvetlerinin üvey
evlatları mı? Bu insanlar, babalarının tarlasında elma toplamıyor, AKP’nin
çözüm ortağı PKK’nın hainlikleriyle mücadele ediyorlar. Kimin için? Türk
milleti için. Kimin için? Sorunları görmezden gelen, feryatlarını duymazdan
gelenler için. Veballeri onların üzerinedir. Uzman erbaşlarımızın ve uzman
jandarmalarımızın da özlük hakları derhâl düzeltilmelidir. Böyle bir düzenleme
yapalım, buyurunuz, getiriniz, bütçe görüşmelerinden sonra Milliyetçi Hareket Partisi
olarak biz de gerekli katkılarda ve desteklerde bulunalım. 
Bildiğiniz
gibi bölge sıkıntılı. Güvenlik güçlerimiz bölgeye giderken ailelerini götüremez
hâle geldiler. Eskiden bölgeye giden güvenlik güçlerinin burada kalan
ailelerine lojman desteği verilmekteydi. Şimdi çok daha ağır şartlar olmasına
rağmen ve bu kardeşlerimizin maddi durumları ortadayken, orada âdeta gönüllü
olarak hizmet ederlerken onların buradaki ailelerine sahip çıkmamak, lojman
desteğinden veyahut konaklama desteğinden mahrum bırakmak kabul edilebilir bir
durum değildir. Onlar, vatan bölünmesin diye ailelerin bölünmesine razı olurken
onların emanetlerine sahip çıkmamak olacak iş değil. Bunu da burada dile
getirmek istedim.
Bir
diğer husus da bölgede geçici görevlendirilen güvenlik güçlerinin yaşadıkları
sıkıntılar. Geçici olarak görevlendirilen güvenlik güçlerimizin iaşe ve barınma
noktasında sıkıntıları var. Yani, bu kardeşlerimiz orada geçici olarak
görevlendiriliyor ama ne zaman geri gelecekleri hususunda bir tarih vermek hepimiz
için zor. Güvenlik güçlerimiz elbette her türlü şart altında hizmet edecek
kalite ve tecrübeye sahiptir. Ancak, güvenlik güçlerimizin de insan olduğunu
unutmayalım. Lütfen, bunların sorunlarını duyalım.
Sayın
Başkan, değerli milletvekilleri; biz, Göç İdaresi Genel Müdürlüğünü niye
kurduk, Yabancılar Kanunu’nu neden çıkardık? O günleri yeniden hatırlayalım.
Türkiye’nin coğrafi konumu itibarıyla bölgede karşılaşabileceği ciddi göç
dalgalarına karşı yeni bir yapıya ihtiyacımız olduğunu bilerek, düşünerek bunu
çıkardık. Geçmişteki Irak tecrübemiz ve Suriye’de meydana gelen gelişmeler
dikkate alınarak bu Yabancılar Kanunu’nu çıkardık, Göç İdaresi Genel
Müdürlüğünü kurduk. Ancak, uygulamada kanunu yaparken düşündüklerimizi
gerçekleştiremedik. Suriye’den 3 milyon civarında mülteciyi kabul ettik. Gerek
sınırlarımız içinde gerekse sınırlarımızın dışında yeteri kadar barınma kampını
Birleşmiş Milletleri ve sivil kurumları da devreye sokarak zamanında kurmayı
başaramadık. Tabii, bu 3 milyon mülteci sayısına da dikkatinizi çekmek
istiyorum. Bugün sabah baktım, dünyada nüfusu 3 milyonun altında 106 tane ülke
var arkadaşlar. Yani, kabul ettiğimiz mülteci sayılarını biraz da bu gözle
düşünmenizi tavsiye ediyorum. 
Dolayısıyla,
bu kadar göç dalgasının olacağı belliyken ve yeni dalgaların da gelebileceği
ortadayken elinizde yetki ve yeterli kurumlar olmasına rağmen bu mültecilerin
Anadolu’nun dört bir tarafına dağılmasına göz yumdunuz. Yarın Suriye’de kamu
düzeni sağlansa bile bu mültecilerin ne kadarını geriye gönderebileceğiz?
Diğer
yandan, eline bir mülteci kimlik kartı verip salıverilen mültecilerin ne
kadarını takip edebiliyorsunuz Sayın Bakanım? Ne kadarı, gerçekten size
bildirilen adreslerde oturmaktalar, ne kadarı size bildirdikleri işlerle
meşgul?
Bir
diğer sorun da Suriyelilerin ülkemizde resmî veya gayriresmî olarak dernek
yapılanması içine girdiği doğru mudur? Doğruysa, bu derneklerin finansörleri
kimlerdir ve bu dernekler hangi amaçlarla kurulmuştur? Görünüşteki kuruluş
amaçları ile gerçekteki kuruluş amaçları aynı mıdır, yoksa birilerinin bu
dernekler üzerinden geleceğe matuf başka hesapları mı vardır? Bu derneklerle
iletişime geçen başka ülkelerin ülkemizde açtığı ve sizin de tanıdığınız eğitim
kurumları var mıdır? Tüm bunların cevabı yarınlarımız için önemlidir arkadaşlar
çünkü bugün yaşadığımız canlı bomba olayları, uyuşturucu ticaretindeki
artışlar, fuhuştaki artışlar bu soruların cevabının ne kadar önemli olduğunun
bir başka göstergesidir.
Tabii,
bu mülteci konusunu konuşurken, geri kabul anlaşmasını da zikretmeden geçmek
olmaz. Geri kabul anlaşması çerçevesinde AB’yle sürdürülen pazarlıklar var,
özellikle de Merkel’le. 
Şimdi,
dikkatinizi çekmek istediğim bir husus var: 1990’larda Irak karıştı, oradan her
geleni ülkemize aldık; üstüne, Suriye’den gelenleri aldık; şimdi de Avrupa’dan
gelecek olanları alacağız. Gelecek olan mültecilerin, elbette, maddi bir
külfeti olacak; elbette bu mültecilerin sosyal yapıya etkisi olacak ama benim
dikkat çekmek istediğim esas husus ise güvenlik boyutu. Avrupa’dan ülkemize
gelecek olan mültecilerin içinde terörist, terörist sempatizanı veya adli suçlu
kaç kişi olacak? Veya bu gelenlerin arasında terörist var mı, yok mu, nasıl
ayırt edilecek? Mevcut, gelenlerin içerisinde yer alan teröristlerin ülkemizi
nasıl kan gölüne çevirdiğini hep birlikte gördük. İstihbaratımızın ne iş
yaptığını daha önce sordum, yine soruyorum: Bu gelenlerin içinde diğer
ülkelerin kaç tane istihbarat elemanı var? Her önüne gelene mülteci kimlik
kartı vermekle mi mükellefiz biz?
Diğer
bir husus da: Bu geri kabul anlaşması çerçevesinde ülkemize gönderilecek
olanlar arasında, aranan, ülkemize giriş yasağı konan, terör faaliyetleri
dolayısıyla yurt dışında olan kişilerin sahte kimliklerle ülkemize girişinin
önüne nasıl geçeceksiniz? 
Merak
ediyorum, İstihbarat Teşkilatımız, Suriye’den gelen mülteciler konusunda
yaptığı hatayı bir daha yapmamak üzere herhangi bir çalışma yaptı mı? Güvenlik
güçlerimiz, yeni kriterler belirledi mi bu alımlar için? Bunu merakla
bekliyoruz. 
Şimdi,
değerli arkadaşlar, şimdiden hatırlatıyoruz: Güvenlik ve istihbarat konusundaki
zafiyetlerin giderilmesi için bir an önce önlemler alınmalıdır, yoksa yaşanacak
her türlü eylemin ve kamu düzenini bozacak eylemin sorumluluğu ve vebali
iktidarın boynundadır. 
Sayın
Cumhurbaşkanı, saraya giderken Başbakanlığı cebine koydu, götürdü. Sayın
Davutoğlu da Başbakanlık koltuğuna gelirken Dışişleri Bakanlığını cebine koyup
getirdi. Sayın Davutoğlu’nun bir tek derdi var, siyaseten sokağa çıkıp bağırmak
istiyor, “Ben vatandaşlarımın Avrupa’da serbest dolaşım hakkını aldım.” diye.
Yoksa, Davutoğlu’nun bu gelecek mültecilerin Türkiye’ye ne kadar külfet
getireceği konusunda bir derdi yok. Sayın Davutoğlu’nun bu mültecilerin
Türkiye’ye yükleyeceği ekonomik külfetle de işi yok. Yani, sormak istiyorum,
bizim Milliyetçi Hareket Partisi olarak seçim beyannamemizde ortaya koyduğumuz
bütün vaatlerin toplamı 79 milyardı, buna “çok” dediniz; şimdi siz bu kadar
kaynağı nereden buluyorsunuz? Bu kaynağın yarın kimin -fakirin fukaranın-
hakkından gittiğini de iyi düşünün. 
Biz,
AB dışında kaç ülkeyle geri kabul anlaşması yaptık? Bu çerçevede Türkiye’ye
getirdiklerimizden ne kadarını geriye, kendi ülkelerine gönderebileceğiz, bunu
da sormak istiyorum. 
Sayın
Başkan, değerli milletvekilleri; biraz da Kamu Düzeni ve Güvenliği Müsteşarlığı
üzerinde konuşmak istiyorum. 2014 Temmuzunda kamuoyunun “çözüm kanunu” olarak
bildiği kanunu buradan çıkardık. Bebek katilinin “Bu görüşmeler sizi de yakar,
bizi de yakar.” sözünden sonra kendinizi de, teröristleri de koruyacak olan bir
kanunu buradan alelacele çıkardınız. Bu kanundan önce MİT'in İmralı’yla yaptığı
görüşmelerin tamamı, geçtiğimiz günlerde, Almanya'da kitap olarak basıldı.
Bizim, tamamını görmesek de önemli bir kısmını görme imkânımız oldu. Önümüzdeki
günlerde hem biz hem de kamuoyu bu görüşmelerin önemli bir kısmını öğrenmiş
olacak. Bu kanun çıktıktan sonra, tabii ki bu görüşmelerin sekretaryası,
MİT'ten alınarak Kamu Düzeni ve Güvenliği Müsteşarlığına devredildi. Bundan
sonraki görüşmelerin ne zaman yayınlanacağını bekliyoruz. Kamu Güvenliği
Müsteşarlığının, sekretaryayı devraldıktan sonra terörün sona erdirilmesi ve
toplumsal bütünleşmenin güçlendirilmesi maksadıyla neler yaptığını zaman
içerisinde hep birlikte göreceğiz. 
Bu
kanunla neler yapıldığını, Sayın Bakanın bu soruları cevaplamasını umut
ediyoruz. Yoksa, bu kanun bazı hukuksuz eylemlerinize kılıf olarak mı
çıkarıldı, sadece kendinizi kurtarmak için mi çıkarıldı? Bu konularda ciddi bir
şey yapılmadıysa, çözüm süreci bu kadar güzel işlediyse, Sayın Müsteşarınız ve
zatıaliniz, bugün bölgede olup biten olayları nasıl açıklayacak, merak
ediyorum.
Sayın
Başkan, değerli milletvekilleri; başta Sayın Bostancı olmak üzere kürsüye gelen
AKP sözcülerinin, Milliyetçi Hareket Partisinin terörün nasıl bitirileceği
konusundaki fikirlerini hâlâ anlayamadığı ya da anlamak istemediği
görülmektedir. Biz diyoruz ki devletin birliğine, dirliğine kasteden, vatanın
ve milletin bölünmez bütünlüğünü hedef alan, ezanı susturmak, bayrağı indirmek
isteyen her kim varsa teröristtir ve bunlarla müzakere değil, mücadele edilir.
Bölgede yaşayan vatandaşlarımızın yaşam hakkını kısıtlayan bu terör belasının
ortadan kaldırılması gerekir. Bölgede yaşayan vatandaşlarımızın görmek istediği
devletin güvenlik şemsiyesinin temin edilmesi gerektiğini söylüyoruz. 
Bölgede
yaşayan vatandaşlarımızın her birinin kucaklanması gerektiğini söylüyoruz,
bunun yerine PKK’yla kucaklaşılmasının yanlış olduğunu söylüyoruz. Bunda
anlaşılmayacak ne var? Bizi ya anlamak istemiyorsunuz ya da anlamazdan
geliyorsunuz.
Sayın
Bostancı, bu kürsüye her çıktığında "Biz milleti kucaklayınca MHP rahatsız
oluyor, terörle mücadele edince HDP rahatsız oluyor." diyor. “Çözüm” adlı
ihanet süreci boyunca milletle mi kucaklaştınız yoksa PKK’yla mı kucaklaştınız?
İmralı'da milletle mi kucaklaştınız yoksa bebek katiliyle mi kucaklaştınız?
(MHP sıralarından alkışlar) Dolmabahçe'de milletle mi kucaklaştınız yoksa bir
siyasi uzantıyla mı kucaklaştınız? Habur'da milletle mi kucaklaştınız,
teröristlerle mi kucaklaştınız? Her şey bir yana, siz milletle Oslo'da,
İmralı'da, Dolmabahçe'de veya Habur'da mı kucaklaşıyorsunuz? Milletle
kucaklaşmak için gizli saklı mekânlara ne ihtiyaç var?
Ey
Hükûmet, size sesleniyorum: Siz, bebek katili Abdullah Öcalan'ı muhatap
aldınız. Askeri kışlasına, polisi karakoluna hapsettiniz. Alanı, PKK'nın şehir
yapılanması KCK'ya teslim ettiniz, onun sözde öz yönetim güçlerine bıraktınız.
Operasyon yetkisini valilere verdiniz. Askerin, polisin operasyon taleplerine
onay vermediniz. Savcılar çalışmadı, hâkimler vermesi gereken hükmü vermedi.
İnsanlarımızı, teröristlerin kurduğu mahkemeleri muhatap almaya kendi
ellerinizle ittiniz. Öyle ki PKK geldi, şehrin ortasında vergi diye haraç
topladı, sesiniz çıkmadı. Biz sesimizi çıkarttık, “morg bekçiliği” ile
suçlandık. Yüksek sesle uyardık, “Yanlış yapıyorsunuz.” dedik, ‘kandan
beslenenler’ olarak suçlandık. Varsın olsun! Tarih kimin kandan beslendiğini,
kimin morg bekçisi olduğunu tane tane yazacaktır, hem de kalın harflerle
yazacaktır.
Gelelim
bugüne. Bizim dediklerimiz yanlışsa, bugün başta Sayın Genel Başkanımız Devlet
Bahçeli olmak üzere, Milliyetçi Hareket Partisinin bütün sözcülerinin ifade
ettikleri yanlışsa, Oslo, -Kandil- Ankara arasındaki görüşmeler ülkemize ne
kazandırmıştır? Olaylar, neden bugünkü noktaya gelmiştir? “Biz hata yaptık, bu
hatamızdan dolayı Türk milletinden özür diliyoruz.” diyeceğiniz yerde, hâlâ
“Çözüm sürecini biz bitirmedik, biz kandırıldık." diyerek “çözüm” denen
çözülme sürecini savunmak ne demektir?
Görüyoruz
ki yine çözüm masalları anlatılmaya başlandı, yine çözüm masasından
bahsedilmeye başlandı. Bazı arkadaşlar, PKK ağzıyla "Silahlar sussun da
burada da, başka yerde de yine görüşülür." demeye başladı. Yazıktır!
Günahtır! Allah aşkına, bu çözülme süreci boyunca döşenen bombaların, sizin
görmezden gelmeniz sonucu şehirlere yerleşen cani teröristlerin şehit ettiği
askerlerden hiç mi ders almadınız? GATA'yı dolduran gazilerimizden hiç mi ders
almadınız? Tüm bunlar “çözüm” diye adlandırdığınız melanet çözüm sürecinin
sonuçlarını görmeniz için yeterli değil mi? “Terörle müzakere değil mücadele
edilmelidir.” gerçeğini sırf Milliyetçi Hareket Partisi söyledi diye mi anlamak
istemiyorsunuz? Ancak AKP iktidarı terörle mücadeleyi nereye kadar sürdürecek?
Bu konuda da güvenlik güçlerimizin kafasında ciddi soru işaretleri var. Evet,
Türk milletinin öz evladı kahraman güvenlik güçlerimiz, Hükûmete güvenemez hâle
geldiyse aynaya bakın, belki hatalarınızla yüzleşirsiniz.
Sayın
Bakan, her şeye rağmen terörle mücadeleyi destekliyoruz. Lakin son aylarda
yapılan şey, terörle mücadele değil de şartlar olgunlaşsın diye, millet, ölümü
görüp sıtmaya razı olsun diye yeni bir ihanet sürecinin zemini oluşsun diyeyse,
biliniz ki her iki cihanda iki elimiz de iki yakanızda olacaktır!
Bu
duygularla yüce heyetinizi saygıyla selamlıyorum. (MHP sıralarından alkışlar) 
BAŞKAN
- Çok teşekkür ederiz Sayın Erdoğan.
Milliyetçi
Hareket Partisi Grubu adına üçüncü konuşmacı Antalya Milletvekili Sayın Ahmet
Selim Yurdakul. 
Buyurun
Sayın Yurdakul. (MHP sıralarından alkışlar) 
MHP
GRUBU ADINA AHMET SELİM YURDAKUL (Antalya) – Sayın Başkan, değerli
milletvekilleri; AKP Hükûmeti, sağlık alanında elinde bulundurduğu devlet ve
medya gücü ile taraflı ve yanlı bir algı operasyonu yaparak sağlıkta devrim
yaptıklarını ifade etmişlerdir. 
Saygıdeğer
vatandaşlarım, isterseniz gelin bir de bizim ağzımızdan şu tüm gerçekleri
dinleyin ve her iki tarafı birlikte değerlendirerek karar verin. Öncelikle,
2003 yılında Sayın Recep Akdağ’ın uygulamış olduğu Sağlıkta Dönüşüm Programı
nereden çıkmıştır, bu programla Türk milletine, vatandaşlarımıza neler yapılmak
isteniyor? Bunları tek tek açıklamak istiyorum. 
Sayın
Bakan, bildiğiniz gibi, 2003 yılında “İnsan odaklı bir Türkiye modeli sağlık
politikası” uygulayacağını ifade etmiştir ve sağlık politikasındaki hastalığı
ifade ederek doğru teşhis koyacağını ve kararlı bir politika uygulayarak bu
politikanın sonuçlarını hep birlikte değerlendireceğini ifade eden sağlıkta
politika çemberini ifade eden bir şekil bize göstermiştir. Biz de bu kararlı
ifadelerden sonra Sağlıkta Dönüşüm Programı’nı merakla bekledik. 
Şimdi,
bakın, size bir kitap göstermek istiyorum. Bu kitabın ismi “Sağlık Reformunun
Doğru Yapılması” Bu kitap, aslında İngilizce bir kitap. Bu kitabın yazarları
kim biliyor musunuz? Peter Berman ve Marc Roberts ve arkadaşları. Bunlar kim
biliyor musunuz? Bunlar Amerika’da Harvard Üniversitesinde sağlık politikaları
ve sağlık ekonomisi konusunda eğitim almış, Dünya Sağlık Örgütü, Dünya Bankası
ve IMF’yle iş birliği içerisinde hareket eden ve istedikleri sağlık
politikalarını tüm dünyada uygulamak isteyen kişilerdir. Bu kitabı Türkçeye
çeviren ise kimdir biliyor musunuz? Sayın Profesör Doktor Recep Akdağ ve
arkadaşlarıdır. 
Şimdi,
bu kitabın bir sayfasını çevirdiğimiz zaman gördüğümüz o bizlere gösterdikleri
sağlıkta politika çemberi var ya, işte onu buradan almışlardır. Yani bir
Türkiye modeli değildir bu Sağlıkta Dönüşüm Programı. Olsun. Peki, bu Dünya
Sağlık Örgütü, Dünya Bankası ve IMF ne yapmak istiyor? Bunlar, neoliberal
sistem içerisinde sağlık alanını yeniden yapılandırmak istiyorlar. Niçin,
biliyor musunuz? Çünkü bu küresel güçler ve sermaye için sağlık pazarı büyük
bir alan. Türkiye’deki sağlık sektörünün büyüklüğü şu anda tam 67 milyar dolar,
100 milyar dolara doğru gidiyor, 2023 yılında bu rakamın tam 170 milyar dolar
civarında olacağı düşünülüyor. 
Şöyle
ifade edebilirsiniz AKP Hükûmeti, diyebilirsiniz ki: “Olsun, dışarıdan bu
sağlık politikasını ülkemizde uygulamak istiyoruz. Bunun nesi var?”
Uygulayabilirsiniz, hiçbir sakıncası olmayabilir ama o zaman dersiniz ki
vatandaşlarımıza: “Biz bu politikayı uyguladık, başarılı mıyız, değil miyiz,
hep birlikte bir değerlendirelim.” Hani, Sayın Recep Akdağ ve Sayın Müezzinoğlu
sizlere istatistikler, rakamlar veriyorlar ya, bunlarla değerlendirelim. 
Evet,
uluslararası alanda sağlık politikalarının başarılı olup olmadığını gösteren üç
tane kriter vardır. Birincisi, sağlık politikanız iyiyse sağlık
göstergelerinizde iyileşmeler olması lazım. İkincisi, vatandaşın, cebinden daha
az para harcaması lazım. Üçüncüsü ise -sık sık kullandı Müezzinoğlu-
vatandaşın, sağlık hizmetlerinden memnun olması lazım. Peki, Sayın Bakan geldi,
aynen şu şekilde ifade etti…
İSMAİL
TAMER (Kayseri) – Bebek ölüm hızını düşüreceksin, anne ölümünü düşüreceksin
sağlıktaki ilerlemeyi görmek için.
AHMET
SELİM YURDAKUL (Devamla) – Müsaade edin… Müsaade edin… Gelip burada kürsüde
anlatın. 
İSMAİL
TAMER (Kayseri) – Anlatırım eğer bana “Anlat.” denirse.
AHMET
SELİM YURDAKUL (Devamla) – Sayın Bakan demiştir ki: “Sağlık göstergelerindeki
en önemli gösterge bebek ölüm hızıdır...”
İSMAİL
TAMER (Kayseri) – Doğru, onu söyle.
AHMET
SELİM YURDAKUL (Devamla) – Evet, doğru söylüyor. Müsaade edin…
“…Eğer
bebek ölüm hızını aşağıya doğru düşürdüysek sağlık politikalarımız
başarılıdır.” 
İSMAİL
TAMER (Kayseri) – On yılda yüzde 33’ten 8’lere düştü.
BAŞKAN
– Sayın milletvekilleri, lütfen…
AHMET
SELİM YURDAKUL (Devamla) – Ve demiştir ki: “2003 yılında bebek ölüm hızını
28,5’tan 7,6’ya düşürdük ve başarılıyız.” Bizi dinleyen değerli vatandaşlarım,
siz, devlete güvenmek zorundasınız, Bakana güvenmek zorundasınız. Eğer öyle
ifade ediyorsa Bakan, o zaman başarılı bir politikadır. 
Peki,
şimdi gelin, bir de Milliyetçi Hareket Partisinin ağzından tüm resmî gerçekleri
dinleyin. İşte, bakın, ben de gösteriyorum. Lütfen, sayın havuz medyası, bunu
da çekin. 1993 yılında bebek ölüm hızı 52,6. Beş yıl sonra, 1998’de kaça inmiş?
42’ye inmiş koalisyon hükûmeti olduğu zaman. Beş yıl sonra ne olmuş, 2003
yılında? 28,5’a ve Sağlıkta Dönüşüm Programı’ndan sonra aşağı doğru, 10,1’e
doğru inmiş, buraya kadar bir sorun yok yani 1993 yılından beri aşağı doğru
iniyor bebek ölüm hızı fakat yeni tabloyu Sayın Bakan saklıyor, sayın AKP
Hükûmeti saklıyor. Ne olmuş, biliyor musunuz? Türkiye Cumhuriyeti tarihinde ilk
defa bebek ölüm hızı, Türkiye İstatistik Kurumu rakamlarını veriyorum, 2013
yılında 10,8; 2014 yılında 11,1’e çıkmış. Türkiye Halk Sağlığı Kurumunun
rakamlarına göre ise 7,4’ten 7,6 ve 7,8’e çıkmış. Bunları niye söylemiyorsunuz
Sayın Bakan? Niye taraflı ve yanlı algı operasyonu yapıyorsunuz? Üstelik bir
de… Bakın, saygıdeğer milletvekilleri, ben, size bir rakam daha veriyorum.
Bebek ölüm hızı -değil mi- 2014 yılında devletin resmî rakamları, Türkiye Halk
Sağlığı Kurumu raporu “7,6” diyor, Türkiye İstatistik Kurumu “11,1”. Peki,
bunların ikisine de güvenmiyorsunuz, OECD ne diyor? 10,8. Saygıdeğer
vatandaşlarım, bunların hangisi doğru? Sayın Bakan 7,6’yı alıyor. 
İLYAS
ŞEKER (Kocaeli) – 2002’ye göre ne şimdi o rakamlar? 2002’ye göre nasıl? 2002’ye
göre nasıl o rakamlar?
AHMET
SELİM YURDAKUL (Devamla) - Şimdi, peki, devam edelim.
İSMAİL
TAMER (Kayseri) – 28’den 10 nokta küsura indirdiğini söylüyorsun, öyle bile
olsa “28’den 10’a düştü.” diyorsun ağzınla! Nasıl düştü bunlar?
AHMET
SELİM YURDAKUL (Devamla) – Müsaade edin. 
Şimdi,
bakın, peki, bu bebek ölüm hızlarını gelişmekte olan ülkelerle
karşılaştırdığınız zaman yani OECD ülkeleriyle gelin karşılaştıralım. Kaç
biliyor musunuz OECD ülkelerinde hem de bundan üç yıl önce, 2013 yılında? Binde
4,5; Avrupa’da binde 2,5! 
İSMAİL
TAMER (Kayseri) – OECD’de de yok öyle bir rakam!
AHMET
SELİM YURDAKUL (Devamla) – Peki, bir ilginç rakam daha size vereyim. Bakın, bu
bebek ölüm hızı var ya -lütfen dinleyin- Kırklareli’de binde 6,5; Van’da 16,8;
Kilis’te 25,7! Peki, siz, bu Sağlıkta Dönüşüm Programı’nı tüm Türkiye’ye
uyguluyorsunuz, niye peki, bölgeler ve iller arasında fark var? Bunları nasıl
açıklıyorsunuz Sayın Bakan?
MEHMET
İLKER ÇİTİL (Kahramanmaraş) – Niye, olmasın mı, her yerde aynı mı olması lazım?
BAŞKAN
– Sayın milletvekilleri, lütfen. 
AHMET
SELİM YURDAKUL (Devamla) – İkinci önemli faktöre gelelim: Siz, uyguladığınız
politikayla “Vatandaş, cepten daha az harcayacak.” dediniz, değil mi? Sağlıkta
Dönüşüm Programı’nı uygulandıktan altı yıl sonra 2009 yılında vatandaşımız
cebinden tam 9,1 milyar para harcadı. Peki, 2014’te ne oldu? Çünkü 2015
rakamlarını henüz açıklamadı Bakan. 2014’te vatandaş cebinden 16,8 milyar para
harcadı. Niçin biliyor musunuz? Çünkü vatandaşa siz geldiniz ve vatandaşın
cebinden 13 kalemde ek katkı payı aldınız. Daha vatandaş telefonla randevudan
başlıyor, muayeneye para, tetkike para, önce ek tetkik parası, özel hastane
parası…
İSMAİL
TAMER (Kayseri) – Bıçak paralarını da söyle orada, bıçak paralarını.
AHMET
SELİM YURDAKUL (Devamla) – Bütün bunlar yetmiyor, bir de ne yapıyorsunuz
biliyor musunuz? 
İLYAS
ŞEKER (Kocaeli) – Söylediğine sen de inanmıyorsun ya.
AHMET
SELİM YURDAKUL (Devamla) – “Ben sizin her sağlık masrafınızı, tetkikinizi
karşılamam, siz aynı arabalara kasko sigortası yapıyorsunuz ya, onun gibi gidip
tamamlayıcı sigorta yapacaksınız.” diyorsunuz. 
İLYAS
ŞEKER (Kocaeli) – Ekran başındaki vatandaş gülüyor şu anda size, gülüyor.
AHMET
SELİM YURDAKUL (Devamla) – Peki, ben buradan AKP Hükûmetine soruyorum: Siz
vatandaşlardan niçin prim alıyorsunuz? Bu primleri niçin topluyorsunuz?
Milliyetçi Hareket Partisi iktidara geldiği zaman bu ek katkı paylarının tümünü
kaldıracaktır; bu, liderimizin sözleridir vatandaşlarımıza.
MEHMET
ALİ ŞAHİN (Karabük) – Çok bekleyeceğiz demek ki, çok bekleyeceğiz.
AHMET
SELİM YURDAKUL (Devamla) – Peki, üçüncü önemli faktöre gelelim. Hani sağlık
hizmetlerinden memnunsunuz ya, dediniz ya “2002’lerde, 2003’lerde 39 olan, 40
olan memnuniyet oranlarını 70’lere çıkardık.” 
İSMAİL
TAMER (Kayseri) – 76.
AHMET
SELİM YURDAKUL (Devamla) – Peki, Sayın Bakan, bu nasıl yapıldı, kimlere yapıldı,
bunun detayını açıklayın vatandaşa. Üstelik şu son rakamları da açıklayın. Ben
size açıklayayım son rakamları. Bakın, memnuniyet oranları ne oldu biliyor
musunuz? Şu anda düşmeye başladı, Ankara’da 65, Diyarbakır’da 62, İstanbul’da
yüzde 57’ye düştü Sayın Bakan. Bu gerçekleri vatandaşlara açıklayın,
vatandaşlar tarafsız olarak değerlendirsin. Bakın, beni de dinleyecek, Bakanı
da dinleyecek.
İLYAS
ŞEKER (Kocaeli) – Vatandaş görüyor zaten, yaşıyor vatandaş. Vatandaş yaşıyor
bunları.
AHMET
SELİM YURDAKUL (Devamla) – Müsaade edin.
Şimdi,
dediler ki: “Hastalık görülme sıklığında azalma yaptık. Biz kızamığı azalttık,
diğerlerini...” Kızamık rakamları -sayın milletvekili yok, CHP milletvekili-
2013 yılında devletin resmî rakamları: Tam 7.405 kızamık olgusu görüldü bu
ülkede; Avrupa 1’incisi, dünya 3’üncüsü oldunuz. Sonra çıktı yetkililer diyor
ki: “Bunların çoğu Suriyeli.” 
İSMAİL
TAMER (Kayseri) – Doğru söylüyor, yalan mı söylüyor? Suriye’den geldi tabii ki.
AHMET
SELİM YURDAKUL (Devamla) – Hayır Sayın Bakan, bunların sadece 690 kişisi
Suriyeli, bunu siz de biliyorsunuz. 
Peki,
bu ülkede 7 kişiden 1’i şeker hastası, 24 milyon hipertansiyonlu hasta var. 
İSMAİL
TAMER (Kayseri) – Kaç tane ücretsiz aşı yapıldığını da söylesene.
AHMET
SELİM YURDAKUL (Devamla) – Bu ülkede depresyon tanısı konulup tedavi uygulanan
kaç hasta var biliyor musunuz? Tam 8 milyon 179 bin kişi. Bu rakamları nasıl
açıklıyorsunuz? 
Sayın
Bakanın ve AKP Hükûmetinin övündüğü bir başka rakamı vereyim. “Sağlık
hizmetlerine erişimi kolaylaştırdık.” 2002’de toplam ayakta muayene sayısı 209
milyon. Şimdi ne kadar? 643 milyon yani 1 kişi yılda 8,3 kez doktora gidiyor.
Ya, bu genç nüfusun olduğu bu ülkede bir insan 8,3 kez bir doktora niçin gider
Sayın Bakan? O zaman ya vatandaşta ya sağlık personelinde bir sorun var ama
ikisinde de yok. Nerede sorun biliyor musunuz? Uygulamış olduğunuz politikada
sorun var.
İBRAHİM
ÖZDİŞ (Adana) – AKP milleti derde koydu, derde!
AHMET
SELİM YURDAKUL (Devamla) – Müsaade edin.
Bu
başvuran hastaların -çok ilginç bir rakam daha vereyim- tam 4 milyon 798’ine
ameliyat uygulanmış. 2010 yılında, TÜİK rakamlarına göre, 1.000 kişiden 116
kişiyi ameliyat yapmışsınız. Bunu nasıl açıklıyorsunuz Sayın Bakan?
Ben
size isterseniz bir rakam daha vereyim. Diyorsunuz ya hani “Edirne’den Hakkâri’ye
kadar tüm hastaneleri aletlerle donattık.” Doğru, her tarafı donattınız ama
bakın size çok ilginç bir rakam vereyim: 2014 yılında -2015 yılını vermediği
için 2014 yılını veriyorum- 78 milyonluk nüfusumuzda, radyasyona maruz
bırakılarak tomografi çekilen hasta sayısı ne kadar biliyor musunuz bu ülkede?
12 milyon 407 bin. MR sayısı ne kadar? 10 milyon 200 bin.
İSMAİL
TAMER (Kayseri) – MR radyasyon yaymaz. Yanlış, radyasyon yaymaz MR.
NİHAT
ÖZTÜRK (Muğla) – Sen çektirmiyor musun hasta olunca MR?
AHMET
SELİM YURDAKUL (Devamla) – Bunu nasıl açıklarsınız Sayın Bakan? Ben size
isterseniz açıklayayım. Niçin biliyor musunuz, ne yapıyorsunuz biliyor musunuz?
Çünkü doktora dediniz ki: “Ne kadar hasta o kadar para, ne kadar tetkik o kadar
para.”
OKTAY
VURAL (İzmir) – Bunların gözlerini hep yeşil dolar bürümüş.
AHMET
SELİM YURDAKUL (Devamla) – Şimdi, bir doktor poliklinikte 100 hastaya bakıyor,
bir hastaya sadece dört dakika ayırıyor; dört dakikada bir hastanın nasıl
şikâyetini dinleyip nasıl muayenesini yapacak, nasıl tetkiklerini
değerlendirecek? Tüm vatandaşlarımızın huzurunda Sayın Bakana soruyorum: Sayın
Bakan, siz 92’nci hasta olarak çocuğunuzu veya ailenizi o doktora muayene
ettirebilirim diyorsanız ben burada özür dileyeceğim sizden. (MHP sıralarından
alkışlar) 
NİHAT
ÖZTÜRK (Muğla) – Bize anlat, bize, bize.
AHMET
SELİM YURDAKUL (Devamla) – Şimdi, bütün bu uyguladığınız politikalara rağmen,
peki, sağlık harcamalarını ne yaptınız? Bakın, 2014 yılında bu ülkenin tam 98
milyarını harcadınız sağlığa. Peki, 2015 yılında ne kadar harcadınız? Tam 100
milyarın üstünde. Özellikle Sosyal Güvenlik Kurumundan tam on üç yıl boyunca,
yani Sağlıkta Dönüşüm Programı boyunca bütçeden buraya ne kadar transfer
yapılmış biliyor musunuz? Sayın milletvekilleri, saygıdeğer vatandaşlarım; tam
601 milyar yani eski parayla 601 katrilyon. Bu parayla bu ülkedeki işsiz
kardeşlerimize, memurumuza, emeklimize, çiftçimize neler yapılır biliyor
musunuz? Bunu saygıdeğer vatandaşlarımın görüşlerine bırakıyorum. 
NİHAT
ÖZTÜRK (Muğla) – Yatırım yapmayalım değil mi, MR cihazı da almayalım!
AHMET
SELİM YURDAKUL (Devamla) – Peki, gelelim sağlık çalışanlarına. 78 milyonluk
vatandaşımıza yaklaşık 800 bin sağlık personeliyle hizmet veriyoruz, bunun
yaklaşık 140 bini doktor. Sayın Sağlık Bakanı diyor ki: “Doktor sayısı az.” 
İSMAİL
TAMER (Kayseri) – Az bu ülkeye. 
AHMET
SELİM YURDAKUL (Devamla) – Doğru, az olabilir. 
Ne
yaptınız biliyor musunuz? Bu ülkeye tam 93 tıp fakültesi açtınız, her tarafta
tıp fakültesi. Peki, o tıp fakültelerinde ders verecek öğretim üyesi var mı? 
İSMAİL
TAMER (Kayseri) – Var, var. 
AHMET
SELİM YURDAKUL (Devamla) – Donanımlar var mı, fiziksel yetersizlikler yok mu?
Siz peki, 4.400’den 12 bine çıkardınız kadroyu ve ne yaptınız biliyor musunuz?
NİHAT
ÖZTÜRK (Muğla) – Siz ne yaptınız? 2000’de ne yaptınız siz, 2000’de? Siz ne
yaptınız, siz? 
AHMET
SELİM YURDAKUL (Devamla) – Müsaade et. 
O
tıp fakültesi öğrencileri şimdi nerede ders görüyor biliyor musunuz? Büyük
şehirlere geliyor, Gazide, Hacettepede, Ankara Tıpta ders görüyor. 100 kişilik
amfide tam 400 kişi ders alıyor; nicelik arttı, nitelik sıfır.
NİHAT
ÖZTÜRK (Muğla) – Siz milletin hastasını morgda bıraktınız, morgda morgda,
onları anlat. Sizin Sağlık Bakanınız ne yaptı, onu bir anlatsana sen. 
AHMET
SELİM YURDAKUL (Devamla) – Sağlık, insan hayatıyla uğraşıyoruz, insan hayatı
önemlidir Sayın Bakan. Dolayısıyla, bu kadroları durdurun. Allah’tan ki YÖK
sizi uyardı ve 12 binde durdunuz. İyi ki bu uyarı size geldi Sayın Bakan. 
NİHAT
ÖZTÜRK (Muğla) – 2000 yılını bir anlatsana, 2000 yılını. 2000 yılını bir
anlatsana sen, Sağlık Bakanınız ne yaptı?
OKTAY
VURAL (İzmir) – Gerçeklerden niye rahatsız oluyorsunuz? 
KAMİL
AYDIN (Erzurum) – Ya, o bilim adamı, bırak da bilim adamı konuşsun. 
AHMET
SELİM YURDAKUL (Devamla) – Müsaade edin, müsaade edin… Siz de konuşabilirsiniz,
müsaade edin.
BAŞKAN
– Sayın milletvekilleri, karşılıklı konuşmayın lütfen. Lütfen konuşmacının
insicamını bozmayın. 
AHMET
SELİM YURDAKUL (Devamla) – Beğenmediğinizi biliyorum, beğenmediğinizi
biliyorum. Müsaade edin, bakın, ben sizi dinledim, lütfen siz de beni dinleyin.
NİHAT
ÖZTÜRK (Muğla) – Anlatsana bir, senin Sağlık Bakanın ne yaptı?
KAMİL
AYDIN (Erzurum) – Siz mi yönetiyorsunuz burayı?
OKTAY
VURAL (İzmir) – Ya, biraz sabredin ya. Senin Bakanın var ya. 
AHMET
SELİM YURDAKUL (Devamla) – Saygıdeğer vatandaşlarım, saygıdeğer
milletvekilleri; gelelim Sağlık Bakanlığının personel politikasına. Şu anda
yaklaşık 1 milyon taşeron var değil mi? 2015 yılında bunun 140 bini Sağlık
Bakanlığında. Geçen gün Sağlık Bakanlığı bütçesi görüşülürken Sağlık Bakanı ve
müsteşarı benim elime 2016 yılındaki kadro planlamasını verdi ve aynen şunu
ifade etti: “Ben 2016 yılında 9.600 kadrolu sağlık personeli alacağım, 6.665
sözleşmeli alacağım ve 10 bin taşeron alacağım.” dedi, toplam 26 bin. 
Şimdi,
buradan milletimizin huzurunda sizlere sormak istiyorum, siz 7 Haziranda ve 1
Kasımda tüm vatandaşlarımıza şunu söylemediniz mi: “Taşeronlaşmayı sağlık
alanında kaldıracağım, onlara kadro vereceğim.” demediniz mi? (MHP ve CHP
sıralarından alkışlar) 
MUSA
ÇAM (İzmir) – Dediler, dediler.
AHMET
SELİM YURDAKUL (Devamla) – Peki, dediyseniz, o zaman bu 10 bin taşeronu nasıl
açıklıyorsunuz Sayın Sağlık Bakanı? Niçin alıyorsunuz bu taşeronu?
NİHAT
ÖZTÜRK (Muğla) – Millete hizmet için, millete.
AHMET
SELİM YURDAKUL (Devamla) – Peki, bakın, ben şimdi size çok daha önemli bir şey
söyleyeceğim. Siz sağlık alanında taşeron almak yerine, şu anda bizi
televizyonlarından dinleyen tam 300 bin atanamayan yardımcı sağlık personeli ve
aileleri var, ben onların huzurunda sizden şunu bekliyorum, bu taşeronlar
yerine, sağlık alanında, kendi alanında eğitim görmüş, donanımlı gençlerimizi
gelin alalım çünkü onların aileleri, anneleri babaları onları okutmak için çok
zorluklar çekmiş. 
ORHAN
KARASAYAR (Hatay) – Taşeronları işten mi çıkaracaksınız, onları işsiz mi
bırakacaksınız?
AHMET
SELİM YURDAKUL (Devamla) – Ben bir memur emeklisi çocuğuyum. Okumanın, eğitim
masraflarının nasıl güçlüklerle karşılandığını çok iyi bilirim. Şimdi, o anne
babalar ne diyor biliyor musunuz? Bana biraz önce bir mesaj attı; Sayın Bakan,
ne diyor biliyor musunuz? “Yırtık ayakkabıyla ben bu okulu tamamladım.” diyor.
“Tamamladıysam, KPSS’den de 88 aldım, beni atayın.” diye yalvarıyor. Ben de
buradan size yalvarıyorum Sayın Bakan, bir tıp doktoru olarak, bir meslektaşınız
olarak; Allah rızası için, aynı atanamayan öğretmenlerde olduğu gibi…
SAĞLIK
BAKANI MEHMET MÜEZZİNOĞLU (Bursa) – Bunları bakan olunca siz yapın.
AHMET
SELİM YURDAKUL (Devamla) – …lütfen -30 bin, 40 bin, siz Maliye Bakanıyla ne
takdir ederseniz- bu atanamayan sağlık personellerine buradan bir müjde verin.
Onlar en azından kötü yollara gitmezler, psikolojileri bozulmaz. Onlar, bakın,
kötü yollara gidiyorlar. Dolayısıyla buradan 30 bin kadro veya 40 bin kadro
ilan ederseniz Sayın Bakan, o zaman ne olur biliyor musunuz? O zaman bu
aileler, bu kişiler rahatlar, o zaman siz de rahatlarsınız, biz de rahatlarız
Sayın Bakan.
ORHAN
KARASAYAR (Hatay) – Taşeronları çıkaracak mısınız işten?
AHMET
SELİM YURDAKUL (Devamla) – Peki, bütün bu uygulamış olduğunuz sağlık
politikalarınız çerçevesinde kimler kaybetti biliyor musunuz? Vatandaşlarımız
kaybetti.
NİHAT
ÖZTÜRK (Muğla) – Ya, öyle demiyorlar bize. 
AHMET
SELİM YURDAKUL (Devamla) – Peki, kimler kaybetti biliyor musunuz? Sağlık
personeli kaybetti. 
ORHAN
KIRCALI (Samsun) – Nasıl kaybettiler? 
AHMET
SELİM YURDAKUL (Devamla) – Müsaade edin. Bakın, ben sizi efendice dinledim,
müsaade edin. Buradan gelin konuşun. 
Peki,
bu ülkede eğer bir kaybeden varsa bir de kazananın olması lazım değil mi?
ORHAN
KIRCALI (Samsun) – Kaybeden yok ki, niye kazanan olsun?
AHMET
SELİM YURDAKUL (Devamla) – Kimler kazandı biliyor musunuz? 
OKTAY
VURAL (İzmir) – Kazanan konuşuyor.
AHMET
SELİM YURDAKUL (Devamla) – Bir, sigorta şirketleri kazandı.
ORHAN
KIRCALI (Samsun) – Kaybeden yok ki niye kazanan olsun?
AHMET
SELİM YURDAKUL (Devamla) - O sigorta şirketleri kim biliyor musunuz? Hani bu
doktorlara, sağlık personeline mesleki sigorta yaptıranlar var ya, hani bu
tamamlayıcı sigorta yaptıracak olanlar var ya, onlar kazandılar, doğru. 
Peki,
kimler kazandı? Hani şu özel hastanelere en başta rahatlıkla gidilebiliyordu
ya, şimdi yüzde 200 fark veriyorlar, şimdi özel hastanelere gidemiyorlar. Şimdi
özel hastaneler kazanıyor, doğrudur.
İSMAİL
TAMER (Kayseri) – Özel hastaneler kazanamıyor Hocam.
AHMET
SELİM YURDAKUL (Devamla) - Bir üçüncü kazanan da kim biliyor musunuz? Şu Sağlık
Bakanlığındaki üst düzey yöneticiler var ya, hani o “CEO” diyorsunuz, kamu
sekreterleri, onlar, evet, çok yüksek maaş alıyorlar. Onlar kazandılar,
doğrudur. 
Siz
de en başta belki oy alarak kazandınız ama şu anda kaybediyorsunuz; şu anda
sadece siz kaybetmiyorsunuz, tüm ülke kaybediyor. 
NİHAT
ÖZTÜRK (Muğla) – Biz on dört yıldır kazanıyoruz, on dört yıldır. 
AHMET
SELİM YURDAKUL (Devamla) - Biraz önce CHP milletvekilimiz kamu-özel
ortaklığında bu ülkenin nasıl soyulduğunu size ifade etti. Lütfen, bunu, bakın,
siyasetten bağımsız olarak tekrar değerlendirin. Diyorsunuz ki: “34 hastane
yapıyorum kamu-özel ortaklığında.” Doğrudur. “Beş yıldızlı yapıyorum.” diyorsunuz.

Peki,
ben, vatandaşlara buradan soruyorum: Beş yıldızlı otelde tatil yapmak ister
misiniz? Herkes ister ama önce insan ne yapar? Şu cebine bakar, cebinde parası
varsa beş yıldızlı otele gider. Siz de eğer cebinizde paranız varsa, eğer
ülkenin parasını çarçur etmiyorsanız o zaman bu şehir hastanelerini
yapın Sayın Bakan. 
İSMAİL
TAMER (Kayseri) – Hastalar -cebinde para olmayacak- beş yıldızlı otelde kalacak
o hastanelerde kalarak. 
AHMET
SELİM YURDAKUL (Devamla) - Müsaade edin…
Bakın,
sadece Ankara Bilkent Hastanesine, yeni yapılan 3.500 yataklı Ankara Bilkent
Hastanesine ne kadar kira vereceksiniz biliyor musunuz bittiği zaman? Diğer
avantajlarını saydı zaten Aytuğ Bey. Tam 319 milyon kira bedeli vereceksiniz
Sayın Bakan. Bunu niçin açıklamıyorsunuz? 
MEHMET
İLKER ÇİTİL (Kahramanmaraş) – Sayın Vekilim, niye açıklamıyorsunuz, yoğun
bakımda bile ücretsiz tedavi var biliyorsunuz, aciller ücretsiz. 
AHMET
SELİM YURDAKUL (Devamla) - Yıllık 319 milyon, eski parayla ne kadar biliyor
musunuz? Tam 319 trilyon yılda kira verilecek. Bunu ne kadar süre verecek
biliyor musunuz saygıdeğer vatandaşlarım? Tam yirmi beş yıl boyunca.
MEHMET
İLKER ÇİTİL (Kahramanmaraş) – 2002’ye göre karşılaştırın bir de lütfen. 
AHMET
SELİM YURDAKUL (Devamla) - Peki, son olarak, biz Milliyetçi Hareket Partisi
olarak hem vatandaşlarımızı yani hastalarımızı hem sağlık personelimizi
birlikte memnun eden, tedavi edici hizmetlerden ziyade koruyucu sağlık
hizmetlerine öncelik veren, eğitime…
NİHAT
ÖZTÜRK (Muğla) - Onu dört sene sonra anlatırsınız vatandaşa! 
AHMET
SELİM YURDAKUL (Devamla) - …ve AR-GE hizmetlerine önem veren ve alınacak her
kararda ilgili tarafların onay ve görüşünü alan ideal bir sağlık politikası
uygulayacağız. 
NİHAT
ÖZDEMİR (Muğla) – Dört sene sonra anlatırsınız. 
İLYAS
ŞEKER (Kocaeli) – Ne zaman uygulayacaksınız? Ne zaman uygulayacaksınız onu?
NİHAT
ÖZDEMİR (Muğla) – Ne zaman olacak o?
AHMET
SELİM YURDAKUL (Devamla) - İşte o zaman saygıdeğer vatandaşlarım, Türk
milletinin lehine ideal bir sağlık politikası olacaktır. 
Beni
sabırla ve dikkatle dinlediğiniz için hepinize sevgi ve saygılarımı sunarım.
(MHP sıralarından alkışlar)
BAŞKAN
– Teşekkür ederiz Sayın Yurdakul.
İLYAS
ŞEKER (Kocaeli) – Ne zaman uygulayacağını bir anlat da öyle git.
OKTAY
VURAL (İzmir) – Pek sabırlı olamadılar canım, gerçekler acıtıyor bazen. 
MEHMET
İLKER ÇİTİL (Kahramanmaraş) - Sayın Milletvekili, yanlış bir algı
oluşturuyorsun. 
OKTAY
VURAL (İzmir) – Gerçekler acıdır ya.
MEHMET
İLKER ÇİTİL (Kahramanmaraş) - Gerçekler farklı da o yüzden Sayın Başkan.
Elimizde veriler var, insan gücümüz 4 katına çıkmış 2000’den 2014’e kadar.
Memnuniyet oranı ortada, verilerimiz ortada. 
İDRİS
BALUKEN (Diyarbakır) – Sayın Başkan, İç Tüzük 60’a göre söz talep edeceğim.
BAŞKAN
– Yerinizden, bir dakika.
Buyurun.
İDRİS
BALUKEN (Diyarbakır) – Teşekkürler Sayın Başkan. 
Sayın
Başkan, bir dakikada grup başkan vekilleri olarak meramımızı anlatamıyoruz.
BAŞKAN
– Peki, iki dakika olsun ama toparlayın iki dakikada, lütfen.
Buyurun.
IV.- AÇIKLAMALAR (Devam)
13.- Diyarbakır Milletvekili İdris
Baluken’in, Cumhurbaşkanı Başdanışmanının sarf etmiş olduğu bazı ifadelerle
ilgili Başbakanın yaptığı açıklama ile Cumhurbaşkanının Anayasa Mahkemesi
kararıyla ilgili ifadeleri nedeniyle Bülent Arınç’ın yaptığı açıklamaya ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, demin, ara vermeden önceki oturumda Hükûmet üyelerine bir soru
sormuştum Cumhurbaşkanı Başdanışmanı Mustafa Bey’in yapmış olduğu açıklamayla
ilgili ancak kendileri bana cevap vermemişlerdi. Şimdi okuduğumuz haberlerden
Sayın Başbakanın bu soruya cevap verdiğini görüyorum. Bir bürokratın kendi
muhatabı olmadığını ama Hükûmetin başında kendisinin olduğunu Sayın Başbakan
açıklamış. Biz de aslında sayın bakanlara biraz hani bir bürokratla Başbakanı
muhatap etmemeleri adına da bu soruyu sormuştuk. Bu anlamda Hükûmet üyelerinin,
Hükûmetin ve Başbakanın hakkına ve hukukuna sahip çıkmamasının da vahim ve
trajik olduğunu ifade etmek istiyorum. 
Geçen
bütçe açılışında da bir başdanışmanın, yine Cumhurbaşkanlığı Sözcüsünün, erken
seçim iradesi, yeni anayasa ve referandum yol haritasıyla ilgili açıklamaları
tartışma konusu olmuştu. Bu, saray bürokratlarının sanırım hem siyasi
sınırlarını hem de hadlerini bilmelerine ihtiyaç var. Kendi üzerlerine düşmeyen
yetkiler konusunda açıklama yapıp halkımızın kafasını bulandırmamaları
gerekiyor. 
Diğer
taraftan, Sayın Cumhurbaşkanının Anayasa kararıyla ilgili yapmış olduğu
açıklamalar vardı. Onunla ilgili Sayın Arınç’ın bugün yaptığı bir açıklama var.
Cumhurbaşkanının yemin metniyle ilgili, yemin yaparken Anayasa’yla ilgili
mevcut durumuna atıf yapan bir açıklama. Önemli bir tespit olduğunu vurgulamak
istiyorum. 
Teşekkür
ederim. 
BAŞKAN
– Ben de teşekkür ederim. 
Basın
bürosu gibi çalışıyorsunuz Sayın Baluken. En yakından her şeyi takip
ediyorsunuz. 
İDRİS
BALUKEN (Diyarbakır) – Anayasa çiğnendiği için açıklığa kavuşturmamız
gerekiyordu. Soru sorduk, havada kaldı. 
BAŞKAN
– Sayın bakanlar cevap verip vermeme konusunda serbestler. Danışmanlar
konusunda, başdanışmanlar konusunda da buradan, “Şöyle yapması gerekiyor, böyle
yapması gerekiyor.” diye bir dayatma yapmak düşünceyi, ifade özgürlüğüne
herhâlde sığmıyor. Lütfen. 
GARO
PAYLAN (İstanbul) – Dayatma değil ki, soru soruluyor. 
İDRİS
BALUKEN (Diyarbakır) – Dayatma değil Sayın Başkan, sorumuz havada kaldı, cevap
verilmedi, cevabı Genel Kurulla paylaşıyoruz. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel Komutanlığı
2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm Bakanlığı
2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Milliyetçi Hareket Partisi Grubu adına son konuşmacı Erzurum Milletvekili
Sayın Kamil Aydın olacak. (MHP sıralarından alkışlar)
Süreniz
yirmi dakika Sayın Aydın. 
Buyurun.

MHP
GRUBU ADINA KAMİL AYDIN (Erzurum) – Sayın Başkan, çok kıymetli milletvekilleri
-bazen “vekiller” diyorlar, ne vekili olduğumuzu da söyleyelim, milletvekili-
evet, biliyorum, yorgunsunuz, Sayın Başkanın yorgunluğu da ses tonunun
düşmesinden belli. 
BAŞKAN
– Yo, iyiyim, iyiyim, gayet iyiyim, siz buyurun. 
KAMİL
AYDIN (Devamla) – Dolayısıyla, siyasi profili biraz düşük ama sanat ve edebî
profili yüksek bir konuşma yapacağım. İnsicam noktasında hassasiyetlerinizi de
rica ediyorum, lütfen. 
BAŞKAN
– Tabii ki, memnuniyetle dinleriz sizi. 
Buyurun.

KAMİL
AYDIN (Devamla) – Kapsayıcı bir kavram olan “kültür”ün içeriğini oluşturan
sanat, edebiyat ve musiki gibi sözcüklere atıfta bulunan birçok veciz söze
rastlamak mümkündür. Ama bir zamanlar iktidarın siyasi terminolojisinde kırmızı
çizgi ve tahrik unsuru sayılan fakat bugün yeni siyasi konjonktüre bağlı olarak
da yerleşen millîlik ve yerlilikten hareketle, “Sanatı olmayan milletin hayat
damarlarından biri kopmuştur.” diyerek sözlerime başlamak istiyorum.
Değerli
milletvekilleri, gerek burada yaptığımız konuşmalarda ve gerekse hayatın ve
toplumun her kesiminde asırlardır kullanılan, anlatılan, tekrarlanan kıssadan
hisselere veya aforizmalara göndermeler yapıyoruz. Yani kürsüye çıkan her hatip
Yunus’tan, Mevlâna’dan, Mehmet Akif’ten, Necip Fazıl’dan, Nazım Hikmet’ten, Can
Yücel’den, Cenap Şehabettin’den, hatta Chomsky’den, Foucault’dan, Gramsci’den
referanslar vermektedir. Doğrudur, sanatçı ve edebiyatçı kutup yıldızıdır.
Modern tıbbın dahi resmî tedavi yöntemi olarak kabul ettiği musiki insanlığın
en etkileyici yön belirleyicisi ve ortak dili olmuştur. Hangi çevreci kuramcı,
Veysel’in şu dizeleriyle doğa sevgisini ifade edip ruh telimize dokunduğu gibi
dokunabilir? Ozanımız ne diyor:
“Karnın
yardım kazmayınan belinen,
Yüzün
yırttım tırnağınan elinen.
Yine
beni karşıladı gülünen, 
Benim
sadık yârim kara topraktır.”
Sayın
milletvekilleri, kültür, en kolay ve anlaşılır tanımıyla, bir milletin yaşam
tarzını ifade eder. Dolayısıyla birçok bilim adamının tanımladığı üzere alt
kültür, üst kültür ayrımına girmeden, yerel kültürel değerlerin bir araya
gelerek zengin bir millî kültür oluşturması ve bunun da evrensel kültür yapısı
içerisinde yerini alması doğal bir süreçtir. 
İnsan
misali canlılığını muhafaza eden millî kültürümüz tüm yerel zenginlikleriyle
kuşaktan kuşağa aktarılmalıdır. Dolayısıyla, bireysel sorumluluklarımızın yanı
sıra, bu görevi üstlenen kurumlar, millî kültürümüzün içeride yaşatılması ve
kuşaktan kuşağa aktarılması, dışarıda ise evrensele taşınmasında üzerine düşeni
yapmalıdır. Bu kurumların başında Kültür ve Turizm Bakanlığı, Dışişleri
Bakanlığı, TİKA ve bunlara bağlı yurt içi ve yurt dışı kurumlar ve enstitüler
gelmektedir.
Türk
kültürü bütün zenginliğiyle, ata yurt Asya steplerinden başlayarak
evladıfatihan sınırları olan Adriyatik’e kadar geniş bir yelpazeye sahiptir.
Fakat ne yazık ki şu sıralar Genel Kurul salonunda “Türk Tipi Başkanlık
Sistemi” kitabını ellerinden düşürmeyenlerin ya da elden ele taşıyanların Türk
kültürünü uluslararası boyuta taşıyamamaları ironik bir durumdur. Bunun yerine,
Batı menşeli eğlence programları, kadın ve evlilik programları ve
postkapitalist siyasal söylemin tipik sloganı hâline gelen “kazan kazan”
ifadesiyle varlık bulan yarışma programları özendirilmektedir. Bunların da,
muhafazakâr olduğunu iddia eden hâkim siyasi zihniyetin icraatları sayesinde,
yüzyıllardır kuşaktan kuşağa aktarılan millet, devlet varlığımızın kültürel
simgelerini yozlaştırdığını görmekteyiz. Bu yozlaşmayı birkaç örnekle açıklamak
isterim. 
Değerli
milletvekilleri, bakın, sanat dedik. Batı’nın filarmonisi, senfonisi, balesi
var ve bunlar kuşaktan kuşağa aktarılmış kültürel değerler, sanatsal değerler.
Bizim bir mehterimiz var. Gerçekten, ta 18’inci yüzyılda bir Batılı sanatçıyı
bile aşka getirip bir marş yazdıran mehterimiz maalesef, ucuzlatılarak, basite
indirgenerek stadyumlarda seyirciyi tatmin vasıtası olarak kullanılmaktadır,
bunu şiddetle kınıyorum.
Diğer
önemli, yozlaşan bir kültürel değerimiz: Her yıl Konya’da Şebiarus törenleri
yaparız, sema gösterileri olur; vuslattır, manevi sevgiliyle bir vuslattır. Ama
maalesef bugün sema gösterilerimiz, Şebiarusa benzeyen törenlerimiz büyük otel
restoranlarında süsleyici unsurlar hâline gelmiştir.
Başörtülü
yavrularımıza Millî Piyango biletlerinde çekiliş yaptırıyoruz. Bu, kültürel bir
yozlaşmadır ve bunu şiddetle kınıyorum.
Yine
aynı şekilde -hiç unutamıyorum, gözlerime de inanamamıştım- Borsa İstanbulun
açılışını “Ya Allah, Bismillah!” diye yapan zihniyeti de burada protesto
ediyorum, kınıyorum; bu da kültürel bir yozlaşmadır aynı zamanda.
Efendim,
tabii, bu tür bir yozlaşma, ülkenin ortak değerlerini içeren millî kültürden
uzaklaşma, birliğimizi, dirliğimizi ve kardeşlik hukukumuzu yaralamaktadır ve
bunun sonu da Sayın Başbakanın ifade ettiği gibi, zaman zaman beka sorununa
kadar varabilmektedir.
Şimdi,
yurt dışından da basit bir örnek vermek istiyorum deneyimlerime dayanarak.
Birçoğunuz benzer olayları yaşamışsınızdır. 1990’lı yıllarda Bosna’daki
bağımsızlık savaşında bir sürü soydaşımız, kardeşimiz, canımız, yandaşımız,
yoldaşımız -nasıl tanımlarsanız tanımlayın- insan Avrupa yollarına bugün
Suriyelilerin düştüğü gibi düştüler ve gerçekten birkaç aileye ben eşlik ettim
Londra’da. Bu insanların arasında bir Süleyman amca vardı, bende çok iz
bıraktı. Oğlu, Miloseviç'in Arkan’ın çeteleri tarafından şehit edilmişti. Biz
onunla akşamları sohbet ederdik. Bir gün, Türkiye’ye döneceğimi söyledim.
Süleyman amca bana da “Çamil” diye hitap ederdi. Doğu Karadeniz’in birçok
bölgesinde “ç” ve “k” harflerinin benzeşmesi gibi, Karadenizliler bilir.
“Çamil, oğlumun hatırına ben buradayım ama oğlumu öldürürken avucuna bir haç
çizdiler. Şimdi Londra sokaklarında dolaşıyorum, gözüm hep göğüslerdeki haçlara
takılıyor. Türkiye’ye gidiyorsan bana oradan bir avuç ay yıldızlı kolye getir.
Ben onları buradaki soydaşlarıma dağıtayım, belki çocuğuma böyle borcumu ödemiş
olurum.” diye. (MHP sıralarından alkışlar) İnanın çok duygulandım. Götürdüm ve
hakikaten en büyüğünü Süleyman amca taktı. Ve bir gün bize geldiler, yeni doğan
bebeğimi annesi sevdi okşadı -aynen Erzurum’daki gibi, Bingöl’deki,
Trabzon’daki, Diyarbakır’daki gibi- kundağıyla aldı, “Adı ne?” dedi, “Adıyla
yaşasın.” dedi, göğsünden bir 20 pound çıkardı, göğsüne koydu. Bu nene, zaten
80 pound aylık geçinme parasıyla duruyordu. Dedim ki: “Olmaz nene, bu para çok
büyük para, Allah razı olsun, senin bir duan yeter bize.” “Hayır, uşağım, bu
bizim âdettir.” dedi, “Ben bunu yapamazsam mahcup olurum, rezil olurum.” İşte
bu âdet on binlerce kilometrelik bu ecdat toprakları üzerinde Allah’a şükür dün
de yaşatıldı, bugün de yaşatılıyor, umarım yarın da yaşatılmak zorunda kalır.
Fakat
bir başka Bosna resmi daha gördüm 2010’lu yıllarda. Bir akademik etkinlik için
gitmiştim ama gördüğüme inanamadım. Ivo Andric’in romanında dahi artık “Türk”ün
“Müsülman”, “Müsülman”ın “Türk” anlamına geldiğini söylemesine rağmen,
maalesef, bizim üst düzey yetkililerimiz niyeyse öyle bir Türk ve cumhuriyetin değerlerini ya da Türkiye’nin millî,
manevi değerlerini temsil noktasına gelmişler ki oradaki soydaşlarımız bile
şaşırmışlar, dindaşlarımız bile şaşırmışlar. Camiden çıkıyoruz, caminin
üzerinde al bayrak. Nereden geliyorsunuz? “Türkiye’den.” Siz Boşnak mısınız?
Aynen söylediği: “Boşnak yok, Türk yok, var Müsülman, Müsülman!” İşte, orada ah
vah ettim. Halbuki, işte, biz oraya Vahabi ve İran Şia kültürünün
yerleşmesiyle… Türk’ün Müslüman, Müslüman’ın Türk olduğunu zaten o coğrafya
biliyordu kuşaklar önce ama bugün sanki ikisi birbirinden çok uzak kavramlarmış
gibi öğretilmeye çalışılıyor. 
Sayın
Kültür Bakanıma arz ediyorum, geçen yine diğer Bakanıma da söyledim. Aynı
gezinin bir parçasında da Belgrad’da Merkez Camisi’ne gittik, oradaki bütün
ecdat mezarlarının taşları sökülmüş, bir kenara atılmış. Sordum: “Niye?” Dediler
ki: “Bu camiyi Vahabi bir grup satın aldı. Onların da mezara, mezar taşına
bakışı belli. Söküp attılar böyle çöp gibi kenara.” Benim TİKA’mdan beklediğim
bunlar değil. Beni yurt dışında temsil edecek olanlar, Türkiye Cumhuriyeti
değerlerine, Türkiye’nin millî, manevi değerlerine sahip çıkmayacaksa Sayın Bakanım,
lütfen görevlendirmeyin bu insanları. Kimliğinden utanıyorsa, değerlerinden
uzak duruyorsa bunların bizi temsil etme noktasında yapacakları çok fazla bir
şey yok. 
Efendim,
dik duruş gerekir. Eğer kararlılık sergilemeyip dilde, fikirde, işte birlik
şiarından vazgeçer ve yeniden bir çözüm süreci tuzağına düşerseniz ve teröre
can suyu verirseniz büyük şair Vahabzade’nin dediği gibi oluruz. Öz yurdunda
beka sorunu yaşamış büyük şair şöyle diyor: “İndi öz kökünden üzülen menem/ Özge
budaglara düzülen menem/ İndi ne sen sensen ne de men menem/ Biz ki biz
değiliz, bize elveda.” Allah korusun, biz, biz olmaktan çıkarsak bize elveda deriz. 
Bakın,
benzer beka sorunları, eğer millî, manevi kardeşlik hukukumuza sahip çıkmazsak…
Batı’da da bunların örneği çok. Yine, edebî bir şekilde ifade edeceğim: Bertolt
Brecht’i duymuşsunuzdur, ünlü Alman şairidir, yazarıdır, tiyatrocudur, modern
tiyatronun kurucularındandır. Diyor ki, Almanya’da Nazi öyküsünü anlatıyor:
“Naziler önce komünistleri tutukladılar, komünist değilim diye ses çıkarmadım.
Sonra Yahudileri tutukladılar, ‘Yahudi değilim ki’ dedim, sesimi çıkarmadım.
Sosyal demokratları tutukladılar, ‘Savunmak bana mı kaldı!’ dedim, sesimi
çıkarmadım. Sıra bana geldiğinde, etrafta tutuklanmama ses çıkaracak kimse
kalmamıştı.” 
İşte,
Türk devletinin bekasının, cumhuriyet ilkelerinin, kurucu iradenin, millî
değerlerin ayaklar altına alındığı bir süreçte bizim yapacağımız tek şey tekrar
bu değerler etrafında kenetlenmek, dik duruş sergilemektir. Allah korusun,
bundan da ödün verirsek artık yapılacak bir şey kalmaz, işte o Türkmen
hoyratında olduğu gibi oluruz. Ne deriz? Artık bugün yurdundan, ocağından olmuş
Türkmen hoyratındaki gibi oluruz ve deriz ki: “Elinde yad elinde/ Öt bülbül yad
elinde/ Bir diyar mezar olsun/ Kalmasın yad elinde.” Bunu demek zorunda
kalırız.
Efendim,
geniş bir konu olduğu için çok hızlı bir iki başlığa daha değineceğim, Sayın
Kültür Bakanının dikkatine sunmak için. 
Efendim,
Türk-İslam kültür coğrafyasında, etnik köken ne olursa olsun, soydaş, akraba,
kardeş, çevre ülkelerden gelen kardeşlerimize kucak açıp onların lisansüstü
eğitimlerine sahip çıkalım. Çok kötü bilgiler geliyor bize.
Bir
de Devlet Yazma Eserleri Başkanlığı kuruldu. Sayın Bakan, bu konuda tebrik
ediyoruz, güzel bir adımdır. Evet, iyi yapılan şeylere “evet” diyoruz. Devlet
Yazma Eserleri Başkanlığı, İstanbul’da, merkezi Süleymaniye’de olmak üzere
kuruldu. Ama yetmiyor, bu merkeze bağlı şubelerin açılması lazım, bu çok
önemli. Tarihî mirasımızı kuşaktan kuşağa aktarmamız için, iyi bir muhafaza
kültürü geliştirmemiz için bu şubelerin açılması lazım. Bir de UNESCO’yla iş
birliği hâlinde bir kanun çıktı Sayın Bakanım, bu kanunun bir an önce yürürlüğe
konulmasında yarar var. UNESCO’yla olmasında bir espri var, çünkü UNESCO’yla
olursa bir kitap hastanesi kurulma projesi olur. Bizim elimizde 80 binin
üzerinde çok orijinal, bizim kültür coğrafyamıza ait eser var. Bunların bir an
önce kazandırılması, kataloglandırılması gerekir. Bunların kataloglandırılması
yapılmalı ve bu hastanenin bir an önce kurulması lazım. Niye UNESCO’yla? Çünkü,
koruma teknikleri açısından, tanıtım açısından ve sağlanacak bütçe açısından
bizim çok çok lehimize olacaktır. 
Evet,
şimdi son dakikalarımda da birazcık turizmle ilgili birkaç şey söyleyerek
akşamı noktalamak istiyorum. 
Efendim,
son zamanlarda bölgemizde “sıfır sorun”un “sırf soruna” dönmesiyle, birçok
sektörde olduğu gibi turizm sektöründe de olumsuzluklar yaşamaktayız. Bugün,
birçok turizm merkezi gibi… Bakın, elimde rakamlar var. Burada Antalyalı,
Aydınlı, Balıkesirli, birçok milletvekili arkadaşım var. Onlar gerçekten turizm
sektöründe neler yaşadıklarının farkındalar. Yani, basit bir istatistik
veriyorum: Geçen yıl şubat ayında Antalya’ya gelen Rus turist sayısı 8.307 ve
bu şubat ayımızdaki rakam -korkunç bir rakam- 55. Alman turist sayısı
80.203’ten, 55.730’a düşmüş. Ama ben bu anlamda, birazcık, milletvekili olduğum
ilime dönmek istiyorum. 
Şimdi,
efendim, Erzurum, gerçekten turizm açısından çok önemli bir kent, üç dönemlik
bir tarihe sahip. “Erzurum” deyince İlhanlı ve Selçuklu tarihi gelir akla, İpek
Yolu üzerinde çok güzel bir geçiş merkezidir. Osmanlı şehri akla gelir
eserleriyle; cumhuriyetin de, kurucu iradenin anlam bulduğu yerdir, cumhuriyet
tarihine de ev sahipliği yapar. Dolayısıyla, üç boyutlu tarihî bir değeri
vardır ama bugün, maalesef, bu üç boyutlu tarihî bir türlü turizmin hizmetine
sunamadık. 2004’ten beri yerel yöneticilerin ihmalleri sonucu Erzurum, inanın,
bırakın turizm kenti olmayı, yaşanabilir bir kent olmaktan dahi çıkmak üzere. 
Bakın,
iyi yapılan şeylere iyi diyoruz ama kötüleri de böyle görselleştirip
getiriyoruz. 
Çifte
Minareli Medrese’miz; bakın, geçen hafta şu resim çekildi, geçen hafta çekildi;
bu eski bir resim, geçen haftaki hâli, bilginize sunuyorum. 
İBRAHİM
AYDEMİR (Erzurum) – İyi de, restore ediliyor Kamil Hocam.
KAMİL
AYDIN (Devamla) – Ben etrafındaki karlığa, pisliğe dikkat çekiyorum,
restorasyonuna değil.
Bakın,
bir hilkat garibesi. Şu sağdaki resimdeki Truva atı değil ha, Çanakkaleliler
yanlış anlamasın; bu, çifte minarelerin güya bir sanat eseri yapılmış minyatürü
gibi, demirden, paslanmış. 
Bakın,
mekân Aziziye Parkı. Aziziye Parkı’nın en eski hâli, şimdiki hâli. Ya, Allah
aşkına, dünyanın neresinde gördünüz böyle bir sanat eseri anlayışı? Orijinali
orada, orijinaline sahip çık. Niye yapayını yaptırıyorsunuz, niye o paraları
bunlara heba ediyorsunuz? Biraz önce gösterdiğim o Çifte Minare’nin etrafındaki
bakım onarıma kullansanız ya, niye kullanmıyorsunuz?
MUSA
ÇAM (İzmir) – Mahir Bey’e de gösterin, Mahir Bey’e de.
KAMİL
AYDIN (Devamla) – Ama, işte görün, hilkat garibesi bir şey. 
Bakın,
kentsel dönüşüm birçok ilde hızlandı, gidiyor ama Erzurum’un tarihî
mekânlarının etrafındaki kentsel dönüşüm; yanlış anlamayın, geçen hafta
çekildi.
MUSA
ÇAM (İzmir) – Efkan Bey de Erzurumlu, Efkan Bey de Erzurumlu. 
KAMİL
AYDIN (Devamla) – 2009’da belediye başkanı adayıyken de söyledim, dedim ki:
“Gazze sokakları gibi Erzurum.” Bu güruh niye temizlenmiyor? Bu güzel kentimiz,
bu tarihî mekânlarımız niye bir an önce yeryüzüne çıkarılmıyor? Böyle bir resim
maalesef.
Saat
Kulemiz ve kalemizin etrafı, buyurun. Allah aşkına, böyle bir mekânı hangi
turist gelip de ziyaret etmek ister? Bunlar suç mekânları hâline gelmiş. 
Değerli
milletvekilleri, Erzurum’un bir turizm ayağı daha var ki hakikaten göğsümüzü
kabartır. İnanç turizmi Erzurum’da çok etkindir. Birçok ilimizde vardır
türbeler, yatırlar, efendim, manevi mimarlar. Bizim Abdurrahman Gazi Türbemiz
var. Bakın, bunu da en son oradan seçtim, Abdurrahman Gazi Türbesi’nin yolu,
buyurun. Milyonlarca lira heba edilirken şimdi bakın.
İBRAHİM
AYDEMİR (Erzurum) – Kamil Hocam, biz hiç rastlamıyoruz bu resimlere. Bunlar çok
eskiden çekilmiş resimler.
KAMİL
AYDIN (Devamla) – Geçen hafta çektirdim, samimiyetimize inanın. Gidince gezin
oraları. 
İBRAHİM
AYDEMİR (Erzurum) – Şu an orada kentsel dönüşüm çalışmaları yapılıyor Kamil
Hocam, yanıltıyorsunuz.
KAMİL
AYDIN (Devamla) – Bakın, orada kentsel dönüşüm… Lanet olsun, on yıldır bu
kentsel dönüşüm orada bir türlü dönüşemiyor. Ben de onu söylüyorum işte.
İBRAHİM AYDEMİR (Erzurum) – Tamamı yanıltıcı, Kamil
Hocam, bunların tamamı yanıltıcı.
KAMİL AYDIN (Devamla) – Sen niye savunuyorsun bunu,
resimden konuşuyorum.
BAŞKAN – Karşılıklı konuşmayalım lütfen.
İBRAHİM AYDEMİR (Erzurum) – Hiçbiri doğru değil.
BAŞKAN – Sayın Konuşmacı, toparlar mısınız, son
saniyeler.
İBRAHİM AYDEMİR (Erzurum) – Bu resimlerin hiçbiri doğru
değil.
KAMİL AYDIN (Devamla) – Şerefim, namusum, manevi
değerlerim üzerine yemin ederim ki geçen hafta çekildi bu resimler.
BAŞKAN – Sayın milletvekili, lütfen, oturduğunuz yerden
müdahale etmeyin, rica ediyorum.
KAMİL AYDIN (Devamla) – Ya, lütfen insicamımı bozmayın.
Bakın, şimdi, değerler üzerine…
İBRAHİM AYDEMİR (Erzurum) – Yani mukayese çok yanlış, olabilir
mi böyle bir şey!
BAŞKAN – Sayın Milletvekili, lütfen.
İBRAHİM AYDEMİR (Erzurum) – Hayır, yaz aylarında çekilmiş
bir resimle şimdiki resim bir olabilir mi?
BAŞKAN – Sayın Milletvekili, lütfen. Bakın ne oldu şimdi
konuşmacının vaktini almış oldunuz. 
KAMİL AYDIN (Devamla) – Bir dakika rica ediyorum ben.
BAŞKAN – Bir dakika veriyorum size.
Buyurun.
OKTAY VURAL (İzmir) – Kültür tahribatlarıyla ilgili
söyledi… Ya tahribatı olunca hemen hopladınız ya!
KAMİL AYDIN (Devamla) – Saygıdeğer milletvekilleri, bakın,
şu vesileyle bir şey ifade edeceğim… 
İBRAHİM AYDEMİR (Erzurum) – Başkanım, hakikat değil.
BAŞKAN – Sayın Milletvekili, tamam.
İBRAHİM AYDEMİR (Erzurum) – Hakikat değil, ben orada yaşıyorum,
olur mu öyle bir şey!
ERHAN USTA (Samsun) – Sürekli aynı şeyi yapıyorsun
kardeşim sen, sürekli aynı şeyi yapıyorsun, ayıp ya! Nasıl adamsın sen!
KAMİL AYDIN (Devamla) – Arkadaşlar, dinleme kültürüne
dikkat edin, dayanın. Bakın, sabahtan beri tepki gösterdiğiniz şeylere dikkat
çekiyorum, dedim ki: Siyasi profili düşük olsun biraz, sanat, edebiyat
çeşnisiyle yapayım ama inanın, insanları kutsadığınız kadar birazcık dinleyin,
mekânları kutsadığınız kadar birazcık bizi dinleyin. Kutsiyetlik, değerlilik
insanlara ve mekânlara verilmez, onu verme kudreti sadece Yüce Allah’tadır.
Sabahtan beri ne olur, bu kutsiyeti, bu itirazı, bu diklenmeyi bir başka
arkadaşımıza yapıldığı zaman sahip çıkın.
Şimdi, burada bir şey söyledik, katılırsın ya da
katılmazsın, burada bugün gidersin Erzurum’a o parkta oturursun, o demir çifte
minarenin…
(Mikrofon otomatik cihaz tarafından kapatıldı) 
KAMİL AYDIN (Devamla) – …silueti orada duruyor, yazın da
oradaydı, şimdi de orada. 
Hepinizi saygıyla selamlıyorum. (MHP sıralarından
alkışlar) 
BAŞKAN – Teşekkür ederim Sayın Aydın.
ZEHRA TAŞKESENLİOĞLU (Erzurum) – Yazın yoktu Kamil Bey,
yazın yoktu. Kışın “Buz ve Ateş” diye bir program yapıldı, o çerçevede oraya
konuldu.
KAMİL AYDIN (Erzurum) – Sen Erzurum’da yaşamıyorsun bile,
sen ne konuşuyorsun!
BAŞKAN – Sayın milletvekilleri…
Teşekkür ederim Sayın Aydın.
ZEHRA TAŞKESENLİOĞLU (Erzurum) – Senden daha çok
yaşıyorum, emin ol. Şimdiye kadar orada yaşadın, ne yaptın? Sizin sayenizde
Erzurum bu hâle geldi!
BAŞKAN – Sayın milletvekilleri, müsaade ederseniz
konuşmak istiyorum 
KAMİL AYDIN (Erzurum) – Siz İstanbul’u konuşun, Erzurum’u
İbrahim Bey konuşsun.
ZEHRA
TAŞKESENLİOĞLU (Erzurum) – Tabii, tabii!
BAYRAM
ÖZÇELİK (Burdur) – Ayıp, ayıp ya! Daha sonra siyaset yapacak…
KAMİL
AYDIN (Erzurum) – Biraz önce “Ayıp!” deseydin ya! 
OKTAY
VURAL (İzmir) – Rant işi olunca kalkıyorsunuz, kültür tahrip edilince
susuyorsunuz ya! Manevi değerler tahrip edildi, sustunuz. 
BAŞKAN
– Milliyetçi Hareket Partisinin grup konuşmaları da bitti. 
Şimdi
şahsı adına, lehinde olmak üzere Tokat Milletvekili Sayın Celil Göçer
konuşacak. 
OKTAY
VURAL (İzmir) – Rant işi olunca hemen bağırıyorsunuz ya!
BAŞKAN
– Sayın Vural, lütfen sizden de rica edeyim. 
OKTAY
VURAL (İzmir) – Biraz değerlere sahip çıkın!
BAŞKAN
– Sayın Vural, lütfen. 
ZEHRA
TAŞKESENLİOĞLU (Erzurum) – Biz çıkıyoruz ama doğrular söylendiği takdirde. 
OKTAY
VURAL (İzmir) – Tepki duyacağınız şey millî ve manevi değerlerin tahribatıdır.
Kentsel dönüşüme, rant işine dokununca hemen hopluyorsunuz ya! Hep yeşil dolar
mı olacak yani?
BAŞKAN
– Sonra sohbet edebilirsiniz arkadaşlar, sayın milletvekilleri.
Buyurun
Sayın Göçer. (AK PARTİ sıralarından alkışlar) 
Süreniz
beş dakika.
CELİL
GÖÇER (Tokat) – Sayın Başkan, değerli milletvekilleri; hepinizi saygıyla
selamlıyorum. Hepinize sağlıklar diliyorum. 
İnsanı
yaşat ki devlet yaşasın…
AYTUN
ÇIRAY (İzmir) – O da geldi, Hükûmete gösteriyor gene PKK resmini.
HAYDAR
AKAR (Kocaeli) – Bakana gösteriyor, Bakan görsün diye!
AYTUN
ÇIRAY (İzmir) – Bakana gösteriyor!
CELİL
GÖÇER (Devamla) – Görüyorlar mı? Gayet iyi görüyorlar.
HAYDAR
AKAR (Kocaeli) – Yok, yok, Bakan göremiyor, azıcık o tarafa çevir. 
İÇİŞLERİ
BAKANI EFKAN ALA (Bursa) – Merak etmeyin, ben her şeyi görürüm, ona gerek yok.
CELİL
GÖÇER (Devamla) – Ben bu tarafa çeviriyorum, görmesi gerekenler görüyor. 
“İnsanı
yaşat ki devlet yaşasın.” Bu sözü bizden çok sık duyuyorsunuz değerli
milletvekilleri. Çünkü insan evrenin odağında. 
AYTUN
ÇIRAY (İzmir) – İlk defa öz eleştiri yapan bir milletvekili gördük sayenizde! 
CELİL
GÖÇER (Devamla) – Bizim her türlü siyasetimiz, görüşümüz insanı odak alan bir yaklaşımla
yapılır. Efsanevi liderimiz Recep Tayyip Erdoğan’ın…
LEVENT
GÖK (Ankara) – Ya, birazcık da Başbakandan bahsedin ya! Yazık Başbakana ya!
Bırak efsanevi liderini ya! Kurultaydan çıkmış liderin var senin.
HAYDAR
AKAR (Kocaeli) – Vallahi ya!
CELİL
GÖÇER (Devamla) – ….AK PARTİ’nin ilk grup toplantısında yapmış olduğu konuşmayı
hepinizin duymasını, hepinizin okumasını isterim. 
LEVENT
GÖK (Ankara) – Başbakanınız nerede, Başbakanınız?
MUSA
ÇAM (İzmir) – Çizildi, çizildi!
BAŞKAN
– Sayın milletvekilleri, siz dinlemek istemeyebilirsiniz ama ben duymak
zorundayım. Lütfen…
LEVENT
GÖK (Ankara) – Burası Hükûmet bütçesi, Cumhurbaşkanının bütçesi değil ki.
Nereden çıktı bu efsanevi liderleri ya!
CELİL
GÖÇER (Devamla) – Tayyip Erdoğan diyor ki: “Her şey insanın mutluluğu içindir.”
Siyaset de insanın mutluluğu içindir, hatta size bir şey söyleyeyim, din de
insanın mutluluğu içindir. 
LEVENT
GÖK (Ankara) – Onu da sizden öğrenecek değiliz. 
CELİL
GÖÇER (Devamla) – Dolayısıyla biz, asla şekle takılmaksızın insanı odak alan
politikalar geliştiriyoruz ve bunları uyguluyoruz. 
Bu
sebeple, değerli milletvekilleri, Sayın Başkanım, siyasetimizde bölgelerimiz
arasında asla bir eşitsizlik yok. Sağlık Bakanlığımızın 2016 bütçesine
baktığımızda da, 2002 ile 2015 yılları arasındaki yatırımlara baktığımızda da…
Bakın, burada size rakamları okuyacağım: Diyarbakır’a toplam 290 milyon yatırım
yapılmış, Antalya’ya 341 milyon, Sakarya’ya 288 milyon yatırım yapılmış.
MUSA
ÇAM (İzmir) – Tokat’a, Tokat’a…
CELİL
GÖÇER (Devamla) – Tokat’a yapılan yatırım –hemen buradan okuyayım- Kilis’le,
Şırnak’la, Gaziantep’le aynı sıralarda, bir fark yok. 
AYTUN
ÇIRAY (İzmir) – Siirt’i de merak ediyoruz.
MUSA
ÇAM (İzmir) – Hocam, Tokat’a ne yapmış? Memleketinize ne yapmış Hocam?
CELİL
GÖÇER (Devamla) - Değerli milletvekilleri, bizim koruyucu hekimlik anlayışımız
şudur: Hekimliğin esası koruyucu hekimliktir. Dolayısıyla, öncelikle,
insanların hastalanmaması için tavsiyelerde bulunuruz; hijyeni sağlayın,
mikroplara karşı tedbir alın, elinizi yıkayın, spor yapın, sağlıklı beslenin
gibi. Siyasetimizde de aynı şey yapılmaktadır. AK PARTİ siyaseti de koruyucu
bir siyaset anlayışıdır. 
Çözüm
süreci burada çokça eleştirildi ama çözüm süreci bir koruyucu hekimlik
uygulamasıdır, bir koruyucu siyasettir. Bu süreci hoyratça değerlendirdiniz,
kıymetini bilemediniz. Çözüm sürecinin kıymetini bilemediğiniz için,
hastalıklara engel olamadığınız için, hekimliğin gereği, biz tedaviye geçmek
zorunda kaldık çünkü hastalandınız. 
OKTAY
VURAL (İzmir) – Tedaviye bak ya! Allah bizi böyle tedaviden korusun.
AYTUN
ÇIRAY (İzmir) – Bir daha böyle koruyucu hekimlik yapmayın.
CELİL
GÖÇER (Devamla) - Tedaviye de cevap vermedi, şimdi hekimliğin kaçınılmaz
uygulaması, eğer hastayı iyileştirmek istiyorsanız, ameliyat aşamasına geldi. 
CEYHUN
İRGİL (Bursa) – Hepsi öldü, hepsi.
CELİL
GÖÇER (Devamla) - Şu anda bir ameliyat yapıyoruz ama bu ameliyat Türkiye'nin
iyiliği için, bölgenin iyiliği için, doğu bölgemizin, Kürt kardeşlerimizin
iyiliği için. Bu ameliyat sonucunda, hiç kimsenin şüphesi olmasın, değerli
milletvekilleri, Türkiye’miz doğusuyla batısıyla, hepsiyle beraber daha
sağlıklı bir şekilde ayağa kalkacak ve yürüyüşe devam edecektir.
Bakın,
değerli milletvekilleri, bugün Hipokrat’tan bahsedildi. Hipokrat demiştir ki:
“Hayatının ve sanatının saflığını koru.” Yemin etmiştir bunun için, yemin
ettirmiştir. Ama burada, HDP’li arkadaşlar, maalesef, milletvekilliğinin
saflığını koruyamamışlardır çünkü siyaseti, teröre destekçi kılmışlardır. Bu
dünyada, bu Türkiye’de günümüzde yapılacak en büyük kötülüklerden birisi şudur:
Kurumları ve kavramları dejenere etmektir. Milletvekilliği, siyaset kavramına
kötülük yaptınız. Millet sizi siyaset yapın diye gönderdi, hâlbuki siz
Kafka’nın Gregor’u gibi seçimden bir gün sonra bir dönüşüm geçirdiniz ve
milletvekilliği, siyaset kavramına kötülük yaptınız, saflığını bozdunuz. Bunun
da hesabı elbette sorulacaktır.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan, açık sataşma var. Müsaade ederseniz…
BAŞKAN
– Sataşma var. Yani size söz vereceğim ama gerekçesini de söyleyin tutanaklara
geçmesi açısından, talebinizi söyleyin daha doğrusu.
İDRİS
BALUKEN (Diyarbakır) – Yani hem, işte “Hastaneye bomba konmuş bir resmi görmesi
gerekenler.” diye grubumuza sataştı hem de siyasetin ve milletvekilliğinin
gereğini yapmadığımızı ifade etti.
BAŞKAN
– Buyurun, iki dakika…
V.- SATAŞMALARA İLİŞKİN KONUŞMALAR (Devam)
10.- Diyarbakır Milletvekili İdris
Baluken’in, Tokat Milletvekili Celil Göçer’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
beşinci tur görüşmelerinde şahsı adına yaptığı konuşması sırasında Halkların
Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan.
Bize
resmi göstermenize gerek yok, biz zaten oradayız, o yıkım tablosunun
içerisindeyiz; kim ne yaptı, ne etti, hepsini biliyoruz. Buraya resim
getirirken siz zahmet edip oralara gelmediğiniz için, gerçeği burada çarpıtarak
ifade ettiğiniz için öyle yapıyoruz. (AK PARTİ sıralarından “Oradayız…
Oradayız…” sesleri)
Bakın,
Diyarbakır’da Kurşunlu Camisi, Fatih Paşa Camisi, Surp Giragos Kilisesi,
Protestan Kilisesi’yle ilgili sayısız yalan söylediniz. Size sadece bir tek
resim göstereyim. Bakın, bu caminin kubbesini görüyor musunuz; bu hiç PKK’nin
elinde taşıdığı silahlarla açılmış bir tahribata benziyor mu?
HALİL
ETYEMEZ (Konya) – Silahlarla değil bombalarla yıktınız, bombalarla!
İDRİS
BALUKEN (Devamla) – Ya da bizim bilmediğimiz, PKK’nin elde ettiği tanklar,
toplar mı var? PKK’nin otuz yıllık çatışma döneminde kullandığı mühimmatı
kullanması durumunda bile olmayacak bir yıkımdan, bir tahribattan bahsediyoruz.

HALİL
ETYEMEZ (Konya) – Lojmanlara kaç ton bomba attınız, kaç ton, onu söyleyin.
İDRİS
BALUKEN (Devamla) – Bak, bu Kurşunlu Camisi, görüyor musun? Bunların tamamı…
Yalanlarla, lafla peynir gemisi yürümez. Bak, Tahir Elçi’nin katledildiği Dört
Ayaklı Minare’nin resmi. Bunların hepsi açığa çıkacak. Korku, endişe, panik
içerisinde olmanızı anlıyoruz. Zaten büyük bir çıkmaz içerisindesiniz. Dışarıda
yalnızlaştınız, dış politika iflas etti. Amerika desteği yok, Rusya’yla
düşmanlaştınız. Suriye’yle, Irak’la, İran’la ilişkiler ortada. İçeride bölünme
had safhada. Saray Hükûmete talimat veriyor, Hükûmet saraya sürekli karşı
çıkıyor. 
NİHAT
ÖZTÜRK (Muğla) – Bize millet yeter, millet.
İDRİS
BALUKEN (Devamla) – Hükûmetin içerisinde tam bir çatlama var. Bir bakanın
söylediğini bir diğer bakanın söylediği tutmuyor. Biliyoruz, zor durumdasınız,
zor durumdasınız.
İBRAHİM
AYDEMİR (Erzurum) – Bunların hiçbiri doğru değil.
İLYAS
ŞEKER (Kocaeli) – Doğru konuşmuyorsun, doğru konuşmuyorsun!
İDRİS
BALUKEN (Devamla) – Kürt sorunu başta olmak üzere, sorunları çözmediğiniz için
çözülme sürecindesiniz. 
İLYAS
ŞEKER (Kocaeli) – Silopi’ye gidip 30 kişiye konuşanlar zor durumda.
İDRİS
BALUKEN (Devamla) – Onun için de yapay bir düşmana ihtiyaç var. Şimdi en kolayı
HDP’yi düşman belirlemek ama bu, çözülmenizi engellemeyecek.
İBRAHİM
AYDEMİR (Erzurum) – HDP değil, PKK’dır düşman.
İDRİS
BALUKEN (Devamla) – Çözüleceksiniz, bunların da hesabını vereceksiniz. (HDP
sıralarından alkışlar) 
İBRAHİM
AYDEMİR (Erzurum) – PKK’dan uzak durun. Bölücülerden uzak durun. 
BAŞKAN
– Sayın Ilıcalı, nedir talebiniz?
MUSTAFA
ILICALI (Erzurum) – Efendim, ben de Erzurum Milletvekili olarak -sayın vekil
Erzurum’la ilgili bazı açıklamalar yaptı- kafa karışıklığını ortadan kaldırmak
için bir açıklama yapmak istiyorum.
BAŞKAN
– Bir dakika, yerinizden.
Sayın
Ilıcalı, buyurun.
IV.- AÇIKLAMALAR (Devam)
14.- Erzurum Milletvekili Mustafa
Ilıcalı’nın, Erzurum Milletvekili Kamil Aydın’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde MHP Grubu adına yaptığı konuşmasındaki
bazı ifadelerine ilişkin açıklaması
MUSTAFA
ILICALI (Erzurum) – Çok teşekkür ederim Değerli Başkanım.
Milletvekilimiz
burada da açıkladı, fotoğraflar çekmiş, tarihini de söyledi. Ben o tarihte
çekilen o fotoğraflarla ilgili “Ya, bu yanlıştır, bu tarihte çekilmemiştir.”
demeyeceğim, size şöyle cevap vereceğim, bizi izleyenler, hemşehrilerimiz de
yanlış bilgilenmesin diye: İki hafta önce Çevre ve Şehircilik Bakanımızla
beraber, o gösterdiğiniz tarihî eserler üzerinde Erzurum Büyükşehir Belediye
Başkanımızla beraber, planlanmış, daha planlama safhasında, inşaat başlayacak
bir durum… Yani bugün bu fotoğrafı çektiniz, yarın ben de inşallah inşaat
başladığında çekerim, daha sonra bittiğinde çekeriz. Hepimizin memleketi,
tarihî eserleri önemli. 
KAMİL
AYDIN (Erzurum) – İşte onları bilgilendirin, ben mutlu oldum şimdi.
MUSTAFA
ILICALI (Erzurum) – Diğer taraftan, yoldan bir çatlak gösterdiniz. 
KAMİL
AYDIN (Erzurum) – Dokuz yıldır öyle.
MUSTAFA
ILICALI (Erzurum) – Eksi 35 derecede, sıcaklık değişimiyle bu mevsimde asfaltta
çatlamalar olur. Bundan sonra, nisan ayından sonra da bu asfalt yenilenir.
Hatta Erzurum’da özel -Büyükşehir Belediye Başkanıma da buradan teşekkür
ediyorum- dona dayanıklı bir modifiye asfaltla daha uzun ömürlü, o yolların
hepsi yapılacaktır. 
(Mikrofon
otomatik cihaz tarafından kapatıldı) 
MUSTAFA
ILICALI (Erzurum) – Vekilim ve diğer milletvekillerimiz bundan emin olsunlar. 
Teşekkür
ediyorum Sayın Başkanım. 
KAMİL
AYDIN (Erzurum) – Sayın Başkan, bir açıklama getirmek istiyorum. 
LEVENT
GÖK (Ankara) – Sayın Başkan…
İDRİS
BALUKEN (Diyarbakır) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Herkes birden ayakta.
Bir
dakika, sizden başlayalım Sayın Aydın. Sırayla geleceğim, bir dakika. 
Bir
açıklama olacak. Lütfen, yeni bir şey yapmayalım. 
Buyurun.

15.- Erzurum Milletvekili Kamil Aydın’ın,
Erzurum Milletvekili Mustafa Ilıcalı’nın yaptığı açıklamasındaki bazı
ifadelerine ilişkin açıklaması
KAMİL
AYDIN (Erzurum) – Şimdi, Mustafa Bey’in bu açıklamasına teşekkür ediyorum
gerçekten. Aynı ilin milletvekilleriyiz, gönül ister ki burada yapıcı bir
şekilde… Ben yapılan güzel şeyleri de mesela döndüm, Bakana söyledim, özellikle
kurulan yeni bir başkanlıkla ilgili. 
Şimdi,
dokuz yıldır Erzurum’un bu resmi var. Ben 2009’da orada büyükşehir adayıydım. O
gün dedim ki: “Aynı resimler karşımda var. Erzurum Gazze sokakları gibi.” Şimdi
bugün, efendim, Çevre Bakanlığı gelmiş. Bu her seçimde yapılan bir şey,
inşallah yapılır, çok büyük temenni ediyorum. 
BAŞKAN
– İnşallah. 
KAMİL
AYDIN (Erzurum) – Ama Mustafa Ilıcalı Hocam -benden büyüktür, Hocam diye hitap
edeceğim- iki gün önce burada Ulaştırma Bakanına neredeyse “Kalkıp ayakta selam
verelim, ayakta alkışlayalım. İstanbul’un şu yollarını şöyle yaptı, böyle
yaptı.” Bekledim ki Erzurum gargaraya gitmesin, arada kayboldu gitti. 
Yani
arkadaşlar, burada biz siyaseten bir şeyler üretiyoruz. Normali şu: Hizmet
edeceğiz, Hükûmet de. Normal olan hizmet etmek. İltifata tabi değil, hizmet
etmek normal. 
(Mikrofon
otomatik cihaz tarafından kapatıldı) 
KAMİL
AYDIN (Erzurum) – Küçük bir çukur dolduruyorlar, büyük bir tabela: “Büyükşehir
çalışıyor.” Ne yapacak büyükşehir, yatacak mı? 
BAŞKAN
– Ne güzel. Erzurum şanslı bir şehirmiş, böyle sizler gibi işini takip eden
milletvekilleri var, birbirinizi de tanıyorsunuz tabii ki.
KAMİL
AYDIN (Erzurum) – Efendim, bizim için de geçerli. “Meclis çalışıyor.” E,
çalışacak. 
BAŞKAN
– İnşallah Erzurum’un bütün sorunlarını birlikte çözersiniz. Bize de bu konuda
alkışlamak düşer. 
KAMİL
AYDIN (Erzurum) – Eksikleri de söyleyeceğiz. Her eksik söylediğimizde itiraz
olmayacak. 
BAŞKAN
– Sayın Gök…
LEVENT
GÖK (Ankara) – Sayın Başkan, benim tutanaklara geçmesi açısından talebim var.
Yani herhâlde duyuluyor sesim. 
BAŞKAN
– Kimin konuşmasını? 
LEVENT
GÖK (Ankara) – Efendim?
BAŞKAN
– Tutanakları mı istediniz?
LEVENT
GÖK (Ankara) – Hayır, öyle bir talebim olmadı, tutanaklara geçmesi açısından…
BAŞKAN
– Geçmesi… Özür dilerim. 
Buyurun,
açayım mikrofonunuzu.
LEVENT
GÖK (Ankara) – Böyle de iyi şey yapabilirim, sağ olun.
BAŞKAN
– Peki, buyurun.
Siz
bilirsiniz.
LEVENT
GÖK (Ankara) – Şimdi, Sayın Başkanım, bu görüşmekte olduğumuz bütçe,
Anayasa’mıza göre, Bakanlar Kuruluna, Türkiye Büyük Millet Meclisinden çıkacak
bir kararla para harcama yetkisi veren bir kanundur. Dolayısıyla muhatabı da
Hükûmet ve Bakanlar Kurulu ve Başbakandır. Hâl böyleyken burada bütçeyle ilgili
görüşmelerde söz alan AKP’li üyelerin tamamına yakını, konuşmalarına başlarken
bir “Efsanevi kurucu lider Recep Tayyip Erdoğan” diye başlayarak Anayasa’ya da
aykırı davranıyorlar.
İLYAS
ŞEKER (Kocaeli) – Siz kendi konuşmalarınızı da gözden geçirin.
ORHAN
KIRCALI (Samsun) – Siz niye o zaman Cumhurbaşkanına hakaretle başlıyorsunuz?
LEVENT
GÖK (Ankara) – Şöyle ki, Cumhurbaşkanı seçilen kişinin partisiyle ilişiği
kesilir değerli arkadaşlarım.
İLYAS
ŞEKER (Kocaeli) – Kendi konuşmanıza bir bakın bakalım, kaç sefer
Cumhurbaşkanını zikretmişsiniz.
LEVENT
GÖK (Ankara) – Bir kere, Cumhurbaşkanının burada muhatap olacağı AKP’liler
tarafından bir durum yok.
ORHAN
KIRCALI (Samsun) – Dünkü konuşmayı ne çabuk unuttunuz ya!
LEVENT
GÖK (Ankara) – Onlar açısından ancak Başbakanları savunulabilir ve Başbakanları
muhatap olabilir. Ben Sayın Davutoğlu’nu gerçekten büyük bir üzüntüyle izliyor
ve gerçekten de acıyorum ve kendilerine AKP Grubunu şikâyet ediyorum. (AK PARTİ
sıralarından gürültüler) 
BAŞKAN
– Lütfen sözlerinize dikkat edin, sözünüzü geri alır mısınız lütfen.
ORHAN
KIRCALI (Samsun) – Sen kendi hâline acı.
LEVENT
GÖK (Ankara) – Böyle bir tablo olamaz, böyle bir tablo olamaz. Yani buraya
kalkan bir AKP’li kişi…
BAŞKAN
– Sözünüzü düzeltir misiniz, kastınızın bu olmadığını tahmin ediyorum.
LEVENT
GÖK (Ankara) – …eğer Başbakanını savunmuyorsa… Bir Başbakanı niçin
savunmuyorlar? 
ORHAN
KIRCALI (Samsun) – O zaman siz niye hakaret ediyorsunuz ikide bir
Cumhurbaşkanımıza?
LEVENT
GÖK (Ankara) – Recep Tayyip Erdoğan gelsin, Recep Tayyip Erdoğan gitsin. Biz
burada Anayasa’ya göre Bakanlar Kuruluna, Hükûmete verilen bir bütçeyi
tartışıyoruz. 
BAŞKAN
– Sayın Gök…
LEVENT
GÖK (Ankara) – Ben burada Başbakanı savunuyorum Sayın Başkan.
BAŞKAN
– Sayın Gök, tabii, o sizin tercihiniz ama…
LEVENT
GÖK (Ankara) – Sayın grup Başbakanlarını savunmuyorlar. Böyle bir tablo
olabilir mi!
BAŞKAN
– Sayın Gök…
LEVENT
GÖK (Ankara) – Anayasa’ca, ilişkisi kesilen Cumhurbaşkanıyla ilgili burada bir
tasarrufta bulunamazlar. 
İLYAS
ŞEKER (Kocaeli) – Demek ki bundan sonra Cumhurbaşkanımızla ilgili söz
söylemeyeceksiniz.
LEVENT
GÖK (Ankara) – Ama biz muhalefet olarak konuşabiliriz çünkü Cumhurbaşkanı
günlük siyasetin içerisine giriyor, bizlere de hakaret ediyor, herkese hakaret
ediyor. Biz onun gereğini burada yapabiliriz. Ama AKP’lilere ne oluyor?
Başbakanları varken Cumhurbaşkanlarını konuşuyorlar. 
BAŞKAN
– Sayın Gök, teşekkür ederim, sağ olun.
LEVENT
GÖK (Ankara) – Böyle bir durumu reddediyoruz, kabul etmiyoruz.
BAŞKAN
– Siz reddediyorsunuz ama şöyle de bir gerçeklik var.
LEVENT
GÖK (Ankara) – Başbakan adına kabul etmiyoruz. (CHP sıralarından alkışlar) 
BAŞKAN
– O gerçeklik şudur: İki üç gündür, siz de itiraf ettiniz, “Biz söyleriz,
Cumhurbaşkanını eleştirebiliriz, hakkında her şeyi söyleyebiliriz.” dediniz ama
müsaade edin, bunu AK PARTİ Grubu da yapsın çünkü Cumhurbaşkanı bu grubun
Kurucu Genel Başkanıdır. (AK PARTİ sıralarından alkışlar) 
İDRİS
BALUKEN (Diyarbakır) – Sayın Başkan, Anayasa’ya aykırı konuşuyorsunuz.
CEYHUN
İRGİL (Bursa) – Sayın Başkan, siz de izin verin grup başkan vekili savunsun.
BAŞKAN
- Ayrıca AK PARTİ Grubunun Cumhurbaşkanına karşı tarafsız olması gerektiğine
ilişkin hiçbir kural yoktur. 
CEYHUN
İRGİL (Bursa) – Sayın Başkan, siz de tarafsız olun.
İDRİS
BALUKEN (Diyarbakır) – Geçen gün de aynı yorumu yaptınız Sayın Başkan, Anayasa
101’i açın.
BAŞKAN
- Aynı şeyi düşünüyorum, size de söz vermedim. Ben şimdi şu anda Sayın Gök’le
konuşuyorum, size de söz vermedim. 
İDRİS
BALUKEN (Diyarbakır) – Geçen de aynı açıklamayı yaptınız.
BAŞKAN
- Çünkü aynı düşüncedeyim, demek ki tutarlıymışım, aynı şeyi söylüyorum. 
İDRİS
BALUKEN (Diyarbakır) – Ama Anayasa’yı ihlal ediyorsunuz.
CEYHUN
İRGİL (Bursa) – Sayın Başkan, Naci Hocaya ayıp ediyorsunuz, bırakın o savunsun.
LEVENT
GÖK (Ankara) – Sayın Başkan…
BAŞKAN
- Sayın Gök, sizi dinledim, lütfen tartışmaya girmeyelim. Siz düşüncenizi
söylediniz, ben düşüncemi söyledim. 
LEVENT
GÖK (Ankara) – Bir cümleyle kapatacağım ben de.
BAŞKAN
– Lütfen… 
LEVENT
GÖK (Ankara) – Sayın Cumhurbaşkanı anayasal sınırlar içerisinde kaldığı
müddetçe, hiç siyasete girmediği…
ORHAN
KIRCALI (Samsun) – Cumhurbaşkanımız anayasal sınırlar içerisinde.
LEVENT
GÖK (Ankara) – …Anayasa Mahkemesi gibi konularda, Anayasa’yı ilgilendiren
konularda tarafsız kaldığı müddetçe bizlerden her zaman saygı görür ama o
sınırları aşan Cumhurbaşkanını da eleştirmek hakkımızdır. 
ORHAN
KIRCALI (Samsun) – Cumhurbaşkanımız sana soracak değil!
BAŞKAN
– Sayın Gök, buna inanıyorum ama bir grubun konuşma inisiyatifini burada hiç
kimse çerçeveleyemez. Hiç kimsenin konuşmasını kimse çerçeveleyemez, bir tek
sınırı vardır, hakaret; hepimiz için geçerli bu.
LEVENT
GÖK (Ankara) – Başbakanlarını savunsunlar.
CEYHUN
İRGİL (Bursa) – Sayın Başkan, bırakın Naci Hoca savunsun.
ORHAN
KIRCALI (Samsun) – Dünkü konuşmayı ne çabuk unuttunuz ya!
BAŞKAN
- Sayın Bostancı, buyurun, iki dakika.
16.- Amasya Milletvekili Mehmet Naci
Bostancı’nın, Ankara Milletvekili Levent Gök’ün yerinden sarf ettiği bazı ifadeler
ile Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, Sayın Başbakanın Sayın Levent Gök’ün
sevgisine de merhametine de ihtiyacı yok, milletin sevgisi yeter. (AK PARTİ
sıralarından alkışlar) 
İkincisi,
burada bazı arkadaşlar Sayın Cumhurbaşkanımızın siyasetteki rolüne ilişkin
değerlendirmelerde bulundular. Sayın Cumhurbaşkanımız AK PARTİ’yi kuran, uzun
yıllar Genel Başkanlığını yapan, girdiği her seçimde bu partiyi iktidara
taşıyan bir lider. Takdir edilmelidir ki arkadaşlar bu gönül borcunu burada bir
cümle, iki cümle ifade edebilirler, bunu anlayışla karşılamak gerekir ama Sayın
Gök “Bütçeyi görüşüyoruz. Sayın Cumhurbaşkanına niye atıf yapılıyor?” derken
CHP’li arkadaşların yapmış olduğu atıfları ıskalıyor. Madem bütçeyi
görüşüyoruz, madem Sayın Cumhurbaşkanı burada konuşulmamalı bağlamı dışında,
bunu herhâlde Sayın Gök’ün CHP Grubuna söylemesi gerekir diye düşünüyorum. (AK
PARTİ sıralarından alkışlar)
Öte
taraftan, Sayın Baluken yapmış olduğu konuşmada, terör örgütünün saldırıları
neticesinde harabeye dönmüş olan yerleri göstererek dedi ki: “Bunun hesabını
vereceksiniz.” Sayın Baluken, onları yapanlar hesap veriyorlar, hiç merak
etmeyin.
Saygılarımla.
(AK PARTİ sıralarından alkışlar)
BAŞKAN
– Birleşime kırk dakika ara veriyorum.
Kapanma Saati: 19.26
BEŞİNCİ OTURUM
Açılma Saati: 20.07
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
Beşinci Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.

III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel Müdürlüğü
2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı

BAŞKAN
– Komisyon? Burada.
Hükûmet?
Burada.
Şimdi,
Hükûmet adına ilk konuşmacı Kültür ve Turizm Bakanı Sayın Mahir Ünal.
Buyurun
Sayın Bakanım. (AK PARTİ sıralarından alkışlar)
Süreniz
yirmi beş dakika. 
KÜLTÜR
VE TURİZM BAKANI MAHİR ÜNAL (Kahramanmaraş) – Teşekkür ediyorum Sayın Başkan. 
Sayın Başkan, değerli milletvekilleri; konuşmama şahsım
ve Bakanlığım adına hepinizi selamlayarak başlıyorum. 
2016
bütçesinin ülkemize ve milletimize hayırlar getirmesini diliyorum. 
Bütçesini
görüştüğümüz kültür ve turizm alanı, her türlü ideolojik ve siyasi angajmanın
ötesinde, hem siyasetüstü hem de toplumun bütününü kapsayan özelliğiyle öne
çıkmaktadır. Kültür iklimimiz içinde bulunan tüm farklılıkları yaşatmanın ve
geliştirmenin gayreti içerisindeyiz. Her zaman söylediğimiz gibi, bu ülkede
farklılıklarımız bizim zenginliğimizi oluşturmaktadır. Biz hep birlikte
Türkiye’yiz. 
Sayın
Başkan, değerli milletvekilleri; Anadolu, tarih boyunca insanlığın ortak mirası
olan dayanışma, paylaşma, yardımlaşma gibi temel değerlerin yaşatıldığı bir
insanlık adası olagelmiştir. Bugün insanlığın muhafaza etmesi gereken en temel
değer kalbimizdeki iyilik duygusudur. Dünyanın buna her zamankinden daha çok
ihtiyacı vardır. Bu bağlamda, bu topraklar iyiliği ve yardımlaşmayı her zaman
bir miras olarak tevarüs etmiştir. Kültürel mirasımızı ve geleneğimizi,
sanatçılarımızı, düşünce insanlarımızı ve onların eserlerini dünyaya tanıtmak
için daha zengin içerikli ve güçlü projeler geliştirmemiz açısından 2016
bütçesi büyük bir önem arz ediyor. Önümüzdeki yıl kültür ve sanat değerlerimizi
yeniden üreterek, güncelleyerek gelecek nesillere aktaracağız. İnsanımız kendi
değerlerine sahip olmanın verdiği öz güvenle bütün dünyayı kendi bilgi ve iş
sahası olduğu kadar, kültürel etkileşim alanı olarak da görmeye devam
edecektir. 
Sorumluluğumuz
Türkiye’dir, sorumluluğumuz insanların, insanlığın üzerinde yükseldiği
değerleri yaşatmaktır. Geleceğimizi birlikte inşa edeceğiz, milletimizin ortak
aklı ve büyük katılımıyla bunu başaracağız. Hatırlatmak isterim ki
cumhuriyetimizin temeli kültürümüz ve medeniyetimizdir. 
Bakanlığımızın
2016 yılı bütçe teklifiyle ekonomik alanda Hükûmetimizce öngörülen kalkınma
programı çerçevesinde ilk kez kültürel kalkınma programını uygulamaya
başlayacağız. Bu program çerçevesinde oluşturulan kültürel kalkınma modelimizi
temelinde Anadolu medeniyetinin yer aldığı 3 eksen üzerinde tanımlıyoruz:
İnsan, kültür ve şehir. Önümüzdeki dönem kültür politikalarımızı şehirlerimiz
üzerinden somutlaştıracağız. Kültürel kalkınmayı mahalle, semt, ilçe ve il
ölçeğinde sahip olduğu kültürel değerlerle uyumlu şekilde planlıyoruz. Bu
kaynakları kültüre dayalı, sürdürülebilir kalkınma yaklaşımı çerçevesinde
geliştireceğiz. Şehirlerimizde yapılacak kültürel planlamayı kamu ve özel
sektör, vatandaşlar, STK’lar ve yerel yönetimlerle birlikte yürüteceğiz. 
Önümüzdeki
dönem planladığımız ve uygulayacağımız kültürel kalkınma programı 7 stratejik
alandan oluşmaktadır.
Birincisi,
şehrin tarihî dokusunu ihya etmek. Bununla ilgili, hem Çevre ve Şehircilik
Bakanlığımızla hem Tarihî Kentler Birliğiyle hem Türkiye Belediyeler Birliğiyle
ve ilgili kuruluşlarla toplantılarımızı yaparak şehrin tarihî dokusunun ihyası
konusunda çalışmalarımızı daha da hızlandırdık.
İkincisi,
kültür alanlarının canlandırılması.
Üçüncüsü,
şehir kültürünün zenginleştirilmesi ve tanıtımı.
Dördüncüsü,
Anadolu medeniyet izlerinin gün yüzüne çıkarılması.
Beşincisi,
kültür ekonomisi ve girişimciliğinin desteklenmesi.
Altıncısı,
kültür sponsorluğu sisteminin geliştirilmesi.
Yedinci
olaraksa beşerî kapasitenin güçlendirilmesi ve bunun eğitimi.
Bu
kapsamda, bu 7 stratejik alan kapsamında aile, mahalle ve birlikte yaşama
kültürünün yeniden canlandırılması, vatandaşların kültür ve sanata erişimi ve
katılımının özendirilmesi, şehirlerin dününün ve bugününün bütüncül bir yapıda
korunması ve yaşatılması, şehir hafızasının güncellenerek muhafaza edilmesi,
şehirlerimizin taşralaşmaması için şehirlerimizin kültür ve sanat üretmesi, bunun
için de şehirlerimizin hafızasının ve kimliğinin güncellenmesi büyük önem arz
ediyor.
Şehrin
tarihî ve kültürel mirasının ortaya çıkarılmasını, şehir merkezlerinin, tarihî
ve kültürel değerlere sahip alanlarının ihyasıyla sınırlı kalmayıp o şehirde yaşayan
insan unsurunu da hedef alarak şehirli insanların özelliklerinin
vurgulanmasını, geleneksel ve modern sanat ile kültürel girişimlerin
desteklenmesini, sanat ve sanatçıya verilen desteklerin artırılmasını, bu
çerçevede güçlü bir kültür sanat yönetimiyle sanatın ve sanatçının nasıl
destekleneceğinin bir sisteme bağlanmasını, sanatı halkla buluşturacak bir
şehir, kültür ve sanat yönetimini kurmayı planlıyoruz. 
Sayın
Başkan, değerli milletvekilleri; tarihimize, geleceğimize ve insanlığa karşı
sorumluluklarımızın gereklerini yerine getirmek ve ülkemizin kültürel
kalkınmasını hızlandırmak amacıyla yürüteceğimiz belli başlı faaliyetler
çerçevesinde şehirlerdeki kültür girişimcilerini ve kültür endüstrilerini hibe
ve kredilerle destekleyerek istihdam ve yaşam kalitesini artırmayı planlıyoruz.

Yine,
ilk kez GENÇDES Programı’yla bir ilki başlatıyoruz. Gençlerimizin resim,
karikatür, minyatür, ebru, heykel seramik, kabartma, halk müziği, klasik müzik,
tiyatro, sinema, opera, bale, müzikal, kukla, gölge oyunu, orta oyunu, halk
dansları, roman, hikâye, şiir, senaryo gibi kültür ve sanat girişimlerinin
desteklenmesi için bu yıl 50 milyon bütçe ayırdık. 
Yine,
Türk tarihinin önemli şahsiyetleri ve olayları ile masal kahramanlarının
belgesel, dizi, çizgi filmlere dönüştürülme ve tanıtılması; çocukların sorumlu
bir birey olarak yetiştirilmelerini sağlayacak içeriğe sahip bilgisayar
oyunları ve animasyon filmlerinin üretilmesini desteklemek; gençlerin kısa
film, ilk film, kitap, dergi ve benzeri sanatsal faaliyetlerini desteklemek;
görsel ve işitsel sanatlar, sahne sanatları, geleneksel sanatlar, güzel
sanatların geliştirilmesini ve bu amaçlarla yapılacak etkinlikleri
desteklemek... Yine, bu kapsamda Antalya EXPO 2016 ve benzeri organizasyonları
sanat kurumlarımızın etkinlikleriyle destekleyeceğiz. Ayrıca yurt dışı fuar ve
diğer organizasyonlara da tabii ki destek vermeye devam edeceğiz.
Sayın
Başkan, değerli milletvekilleri; Bakanlığımızın 2015 yılı bütçesi ve 2016 yılı
için öngörülen bütçe ödenekleriyle ilgili bilgi vererek konuşmama devam etmek
istiyorum. Bakanlığımızın 2015 yılı bütçesi 2 milyar 297 milyon 536 bin
liradır. 2015 yatırım bütçesi 579 milyon 500 bin lira olarak gerçekleşmiştir.
Böylece 2015 yılı bütçesinin yüzde 25’ini yatırım bütçesi, yüzde 75’ini ise cari
bütçe oluşturmaktadır. 
2016
yılı bütçemize gelince, 2016 yılı bütçemiz, 2 milyar 777 milyon 769 bin lira,
2016 yatırım bütçemiz ise 759 milyon 970 bin lira olarak planlanmaktadır. 2016
bütçesinin yüzde 27’si yatırım bütçesi, yüzde 73’ü ise cari bütçeden
oluşmaktadır.
Sayın
Başkan, değerli milletvekilleri; ülkemiz coğrafyasında hayat bulmuş
medeniyetlerin ürünü olan kültür mirasımızı insan-kültür ve şehir-medeniyet
ilişkisi üzerinden somutlaştırarak koruyacağız. Unutulmamalı ki kültürler
toplumsal hafıza üzerine inşa edilirler. Kültürlerin çeşitliliğini bu hafızanın
eylemlerinden ortaya çıkan kimlikler belirler. Zengin ve derin bir hafızaya
sahip kültürlerin güçlü bir tasavvuru vardır ve şehirler bu tasavvurun
mimaride, sanatta, edebiyatta somutlaşmasıyla var olurlar. 
2015
yılı faaliyetlerimizi ve 2016 yılı planlarımızı bu bakış açısıyla şu şekilde
özetleyebilirim: Müzelerimizi insanlarımızın sosyalleştiği yaşayan müzelere
dönüştürmek için çalışmalarımıza devam ediyoruz. 2015 yılında 3 adet yeni
müzenin -Şanlıurfa, Diyarbakır ve Batman- açılışı için toplam 88 milyon lira,
yenilenen 8 müze için de toplam 21 milyon lira kullandık. 2016 yılında açılacak
12 yeni müze için 75 milyon lira ve yenilenmekte olan 6 müze için 16 milyon
lira olmak üzere toplam 91 milyon lira harcayarak 18 adet müzeyi ziyarete
açmayı planlıyoruz. 2015 yılında 16 adet ören yerine toplam 28 milyon
harcanmıştır. Bakanlığımıza bağlı 198 müze ve 138 ören yeri ile 216 özel müzeyi
2015 yılında 28 milyon kişi ziyaret etmiştir. 
Yasa
dışı yollarla bu topraklardan götürülen kültürel varlıklarımızı ait oldukları
bu coğrafyaya kazandırma çalışmalarımız da devam ediyor. Bu kapsamda iadesi
sağlanan eser sayısı 2003-2015 yılları arasında toplam 4.268’dir. UNESCO Dünya
Miras Listesi’ndeki varlık sayımız 15’e ulaşmıştır. UNESCO Dünya Miras Geçici
Listesi’ndeki varlık sayımız ise 60’a yükselmiştir. UNESCO Dünya Miras
Komitesi’nin 40’ıncı dönem toplantısı 10-20 Temmuz 2016 tarihlerinde
İstanbul’da gerçekleştirilecektir.
2015
yılında 554 kazı ve araştırma faaliyeti için 36,7 milyon ödenek kullanılmıştır.
Bakanlığımız tarafından kültür varlıklarımızın korunması için restorasyon
projelerine devam edilmiş ve tescilli taşınmaz sahiplerine desteklerimiz
sürmüştür. 
Kültür
merkezlerimizi yaşam boyu kültüre katılım sağlandığı kültür ve sanat merkezleri
olarak yeniden yapılandırıyoruz. 2003 yılında toplam 42 kültür merkezi varken
2003-2015 yılları arasında yeni 56 kültür merkezi açılmıştır, 7 adet kültür
merkezi inşaatının da 2016 yılında tamamlanmasını planlıyoruz. Ayrıca, 5 adet
yeni kültür merkezinin projelendirme çalışmaları da devam ediyor. Kültür
merkezi ve kültür evi projelerine destek kapsamında 2015 yılında 20 kamu
kuruluşuna 15 milyon hibe verilmiştir.
Ankara
Cumhurbaşkanlığı Senfoni Orkestrası Konser Salonu için 2016 yılında 105 milyon
lira ayrılmış, 2017 yılı sonuna kadar bitirilmesini planlıyoruz. 
Sayın
Başkan, değerli milletvekilleri; yaşayan kütüphane yaklaşımı çerçevesinde
kütüphanelerimizi gençlerimizin sosyalleşeceği yaşayan mekânlar hâline
getirmeyi planlıyoruz. Bu bağlamda, 1.124 halk, çocuk ve 6 edebiyat müze
kütüphanesi olmak üzere toplam 1.130 kütüphaneyle hizmet vermekteyiz. 2015
yılında ülkemize 10 yeni kütüphane kazandırdık. 2016 yılında ise 28 adet
kütüphanede yeniden yapılandırma çalışmaları için 21 milyon bütçe ayırdık.
Demin ifade ettiğim, gençlerimizin kütüphanelerde sosyalleşmesini sağlayacak
şekilde bir planlamayla kütüphanelerimizi kitap kafeler, yazarla buluşma
noktaları ve sadece kitap okuma değil, cep sinema salonlarıyla gençlerimizin kütüphanelerde
belgesel izlemesini de sağlayacak şekilde yeniden planlıyoruz. Mevcut 31 gezici
kütüphanemize ek olarak 15 yeni gezici kütüphane aracımızı da hizmete
sunacağız. Özel sektörü kültür sponsorluğuna özendirerek her ilçeye bir
kütüphane kazandırmayı 2016 yılı içerisinde planlıyoruz. (AK PARTİ sıralarından
alkışlar) 
Türk
kültürünün, sanatının ve edebiyatının yurt dışına açılmasını amaçlayan TEDA
Projesi kapsamında da 2005-2015 yılları arasında 65 ülkeden başvuran 474 farklı
yayınevine 2.001 eser için destek verilmiştir. Bu desteklerle 483 yazarımızın
1.124 çeşitli eserinin 59 farklı dile çevrilerek yayımlanmasını da sağlamış
olacağız. 2016 yılında yaklaşık 300 esere daha destek vermeyi planlıyoruz.
Kültürümüzün önemli şahsiyetleri adına açılmış olan 6 edebiyat müze kütüphanesi
hizmet vermektedir. Ayrıca araştırma ve koleksiyon hizmetleriyle ülkemizin
hafızası konumunda olan Millî Kütüphanemiz yaklaşık 7 milyon dijital ve basılı
materyalle Türkiye ve dünyadaki araştırmacılar için 600 bin okuyucuya hizmet
veriyor. Türkiye Yazma Eserler Kurumu Başkanlığı 22 kütüphanesiyle hizmet
vermekte, kurum 2015 yılında 337 eserin restorasyonunu tamamlamıştır. Yazma
eserlerimizle ilgili 80 bin bakıma muhtaç, 25 bin acil bakıma muhtaç yazma
eserimiz tespit edilmiştir, bunlarla ilgili kitap şifahanelerinde çalışmalar
devam etmektedir. 
Sayın
Başkan, değerli milletvekilleri; sinemamızın kültürel, ekonomik ve sosyal
hayatımıza katkıları artarak sürmektedir. Bu kapsamda 2015 yılında film
yapımına toplam 27 milyon TL destek kararı alınmıştır. Ayrıca ulusal ve
uluslararası alanda yapılan 118 etkinliğe 17 milyon lira destek verilmiştir.
2015 yılında yeni bir rekor kırılarak 139 yeni yerli film 60 milyon seyirciyle
buluşmuştur, yüzde 56 yerli film izlenme oranıyla ülkemiz Avrupa’da 1’inci
sıraya yükselmiştir. Sanatsal üretkenliğin desteklenmesi, ülkemizin bir sanat
merkezi hâline dönüşmesi ve sanatımızın tanınması için, yerelden evrensele
anlayışıyla sanatsal ve kültürel etkinliklere desteklerimiz artarak devam
etmektedir.
Müzik
ve sahne sanatlarıyla ilgili faaliyetlerimizi 6 senfoni orkestrası, 13 koro, 9
topluluk, 1.292 sanatçımızla; plastik sanatlarla ilgili faaliyetlerimizi ise 3
adet resim ve heykel müzesi, 48 adet güzel sanatlar galerisiyle yürütmekteyiz. 
2015
yılında 2.130 sanat etkinliği gerçekleştirilmiş olup, 2016 yılında yurt içi ve
yurt dışında 2.740 sanat etkinliği planlamaktayız. Ayrıca, 2015-2016 sanat
sezonunda toplam 235 özel tiyatro projesine 4,5 milyon lira yardım yapılmış
olup, 2016-2017 sanat sezonunda 9 milyon lira destek sağlayarak bunu yüzde 100
artırıyoruz.
Devlet
Tiyatrolarımızda kültürel ve tarihî değerlerimizi yansıtan senaryolar ve
oyunlar üretmeye devam ediyoruz. 2014-2015 tiyatro sezonunda, 12 yerleşik
merkez ve 13 ilde turne düzeninde 151 oyun, 5.368 temsille 1,7 milyon seyirciye
ulaşılmıştır.
2015-2016
tiyatro sezonunda, İzmir Urla Atatürk ve Güzelbahçe; İstanbul Caddebostan,
Kozyatağı, Bahçelievler, Nurettin Topçu ve Beylikdüzü Kültür Merkezi sahneleri
hizmete açılmıştır. Böylece 58 tane olan sahne sayımız 64’e ulaşmıştır.
Bunların yanı sıra, opera ve bale faaliyetlerimiz 6 ilde, 7 yerleşik sahnede
sürdürülmektedir. 2015 yılında, 6’ncı Uluslararası İstanbul Opera Festivali,
13’üncü Uluslararası Bodrum Bale Festivali, 22’nci Aspendos Uluslararası Opera
ve Bale Festivali gerçekleştirilmiştir. 2016 yılında Uluslararası İstanbul Bale
Festivali ve Yarışması düzenlenecektir. 2015 yılında 5’nci Eskişehir ve 1’inci
Mardin Opera ve Bale Günleri gerçekleştirilmiştir. 2016 yılında bu etkinliklere
ilaveten Trabzon’da da opera ve bale günleri düzenlenmesi planlanmaktadır. 
Sayın
Başkan, değerli milletvekilleri; Bakanlık olarak halk kültürünün yaşatılması ve
gelecek nesillere aktarılması çerçevesinde de çalışmalarımız devam etmektedir.
Somut olmayan kültürel miras alanında 2010 yılında başlatılan Bir Usta Bin Usta
Projesi sonucunda on yılda bin yeni ustanın yetiştirilmesi hedeflenmektedir. 
Sayın
Başkan, değerli milletvekilleri; şimdi de turizm sektöründeki faaliyetlerimiz
hakkında bilgi vermek istiyorum: Ülkemiz, 2014 yılı itibarıyla dünyanın en
fazla turist çeken 6’ncı, Avrupa’nın 4’üncü ülkesi konumundadır. Hem dünyada
hem de bölgemizde yaşanan ekonomik ve siyasal sorunlara rağmen 2015 yılında
ülkemizi ziyaret eden turist sayısı 39 milyon 478 bin kişi olmuş ve ülkemiz
6’ncı sıradaki yerini korumuştur. 2015 yılında 31,5 milyar dolar turizm
geliriyle ülkemiz dünyada 12’nci sırada yer almaktadır. Çevreye duyarlı turizm
tesislerine verilen enerji destekleri kapsamında 2011 yılından itibaren 5.901
turizm tesisine toplam 215 milyon lira destek verilmiştir, 2016 yılında da
desteklerimiz devam edecektir. Sağlık Turizminin Geliştirilmesi Programı
kapsamında 73 adet termal turizm merkezi ve 3 adet kültür ve turizm koruma ve
gelişim bölgesiyle İlgili çalışmalarımızı sürdürüyoruz. Mavi bayrak
sıralamasında ülkemiz, 436 plajla dünyada 2’nci sırada yer almakta.
Sayın
Başkan, değerli milletvekilleri; ülkemizin tanıtımı açısından Tanıtma Genel
Müdürlüğümüzün sürdürdüğü faaliyetler kapsamında ülkemizin tüm zenginliklerini
yansıtan “Home Off” konseptli tanıtım kampanyamız devam etmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, süreniz bitti.
KÜLTÜR
VE TURİZM BAKANI MAHİR ÜNAL (Devamla) – Yirmi beş dakika olarak planlanmıştı
Sayın Başkan.
BAŞKAN
– Yirmi beş dakika oldu.
İsterseniz,
toparlayabilirseniz diğer bakanın süresinden beş dakika alabiliriz.
KÜLTÜR
VE TURİZM BAKANI MAHİR ÜNAL (Devamla) – Peki, teşekkür ediyorum.
BAŞKAN
– Beş dakika daha uzatıyorum, buyurun.
KÜLTÜR
VE TURİZM BAKANI MAHİR ÜNAL (Devamla) – Teşekkür ediyorum Sayın Başkan. 
Tanıtım
ve reklam, pazarlama faaliyetlerimiz dijital ve sosyal mecralarda kullanılarak,
imaj, algı yönetimi açısından çalışmalarımız kapsamlı bir şekilde sürmekte. 
Bildiğiniz
gibi, 24 Kasımda Hükûmetimizin açıklandığı gün angajman kuralları gereği
düşürülen bir Rus uçağıyla başlayan ve daha çok Antalya ilimizi ilgilendiren…
Çünkü 4,5 milyon Rus turistin yüzde 75’i Antalya ilimize gelmekte. Bu çerçevede
daha sonra maalesef, Sultanahmet patlaması ve Ankara patlamasıyla birlikte
Türkiye’ye dönük bir imaj ve algı sorunu ortaya çıktı algısı… Çünkü maalesef,
yurt dışında Türkiye'nin güvenlik açısından riskli ülke olduğu propagandası
yoğun bir şekilde sürdürülüyor. Hem özel sektörle birlikte sürdürdüğümüz hem
Ekonomi Bakanlığı, TİM, Dışişleri Bakanlığı, AB ve sektör temsilcileriyle
birlikte yürüttüğümüz bir seferberlikle özellikle Türkiye'nin tanıtımı
açısından ciddi bir çalışma içerisindeyiz çünkü turizm imaj ve algıdan
ibarettir. Bu süre içerisinde, 24 Kasımdan itibaren hem Antalya’da yaptığımız
sektör toplantılarıyla, daha sonra Ekonomi Koordinasyon Kuruluyla birlikte
yürüttüğümüz çalışmalar ve sektörle birlikte bir çözüm ortağı gibi yürüttüğümüz
çalışmalarla, geçtiğimiz günlerde, biliyorsunuz, turizm destek paketimizi açıkladık
ve aslında bu süreç sadece bugüne dair değil, turizmimizde 2013’te başlayan,
2014 ve 2015’te bizim zorunlu olarak hem ürün çeşitliliği hem pazar çeşitliliği
hem de güçlü bir destinasyon yönetimini gerektiren çalışmalarımız belli bir
noktaya gelmişti. 
Burada
bir hususun altını çizmek istiyorum: Turizm, uluslararası ilişkilerde onarıcı
ve iyileştirici bir etkiye sahiptir. Dünya Turizm Örgütü, turizmin uluslararası
ilişkilerde bir yaptırım aracı olarak görülmesini doğru bulmaz çünkü
uluslararası ilişkilerde sorun yaşansa bile aslında turizm nihayetinde bu
ilişkilerde iyileştirici bir etkiye sahip. Rusya’nın turizmi bir yaptırım aracı
olarak kullanması ve seyahat özgürlüğünü kısıtlaması da bu çerçevede bizim için
uzun vadede bir sorun oluşturmaktan ziyade belli ürünlerimizi belli pazarlara
bağımlı hâle gelmekten kurtarıcı bir etki oluşturacaktır. 
Unutmamalıyız
ki her kriz kendi içinde belli fırsatları barındırır ve şu anda yürüttüğümüz
çalışmalarla hem turizmde ürün çeşitliliği açısından hem de yeni pazarlar ve bu
yeni pazarlarda tanıtım faaliyetleri açısından Türkiye önemli çalışmalar
yürütüyor ve önümüzdeki süreçte, buradan sektör temsilcilerine de seslenmek
istiyorum, açıkladığımız turizm destek paketinin devamı olarak -çünkü bu sadece
telafi edici tedbirleri içermekteydi- aynı zamanda şu anda yaptığımız
çalışmalarla yapısal tedbirler konusunda da çok ciddi mesafe katetmiş
durumdayız. Önümüzdeki günlerde yapısal tedbirlerimizi de sektörle
paylaşacağız. 
Şu
anda özellikle rezervasyonlardan yola çıkarak 2016 sezonuna dönük bir kara
tablo çizmek doğru değildir çünkü bir psikolojiyi ve algıyı yönetiyoruz. Bir
türbülans oluşabilir. Bu türbülanstan sektörümüzle birlikte Hükûmetimizin
desteği ile rahat bir şekilde geçeceğimize inanıyorum. Bu çerçevede gösterdiğiniz
sabır ve sağduyu için hepinize teşekkür ediyorum. Sayın Başkan, ayrıca sizin de
anlayışınıza teşekkür ediyorum. 
Genel
Kurulu saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bakanım.
OKTAY
VURAL (İzmir) – Sayın Başkan kesesinden vermedi ki bakanlardan aldı, verdi size
efendim.
BAŞKAN
– Ben aracı oldum ya herhâlde benim üzerimden diye bana teşekkür etti. Yani bu
fikri ortaya attım diye herhâlde.
Şimdi,
Sağlık Bakanı Sayın Mehmet Müezzinoğlu konuşacak. 
Buyurun
Sayın Bakanım. (AK PARTİ sıralarından alkışlar)
Süreniz
yirmi dakika.
SAĞLIK
BAKANI MEHMET MÜEZZİNOĞLU (Bursa) – Saygıdeğer Başkanım, yüce Meclisimizin
değerli üyeleri; hepinizi saygıyla selamlıyorum.
Sağlık
Bakanlığımızın 2016 yılı bütçesinin Genel Kurula sunumu için söz almış
bulunuyorum.
Değerli
milletvekilleri, Sağlıkta Dönüşüm Programı’nın gerçek mimarı Sayın
Cumhurbaşkanımıza, bu programı en üst düzeyde sahiplenmeyi sürdüren Sayın
Başbakanımıza… (AK PARTİ sıralarından alkışlar) …programın inşasında çok büyük
emeği olan Sayın Recep Akdağ Bakanımıza, bize her zaman destek olan AK PARTİ
Grubumuza, milletvekillerimize ve eleştirileriyle bu dönüşüme katkı sağlayan
çok değerli muhalefet milletvekili arkadaşlarıma teşekkürlerimi bir borç
biliyorum. Başta şehitlerimiz olmak üzere, bugün aramızda olmayan, ebediyete
intikal etmiş arkadaşlarımıza da Cenab-ı Allah’tan rahmet diliyorum. 
Sağlıkta
Dönüşüm Programı’nın gerçek kahramanları olan doktorlarımıza, hemşirelerimize,
bütün sağlık çalışanlarımıza ve büyük fedakârlıklarla hizmet bayrağını taşıyan
değerli sağlık yöneticilerimize huzurlarınızda şükranlarımı bir borç biliyorum.
Hiç şüphe yok ki bu süreçte en büyük teşekkürü halkımız hak ediyor. Her seçimde
arkamızda durarak bize güç veren, hizmetlerin en iyisine, en güzeline layık
olan aziz milletimize de huzurlarınızda teşekkürlerimi sunuyorum. 
Değerli
milletvekilleri, “insan” dedik, “önce insan” dedik, “yaratılmışların en
şereflisi” diyerek devasa bir dönüşümü gerçekleştirdik. Bu devasa dönüşümü çok
sayıda rakamla anlatmak mümkündür elbet. Ancak ben konu iyi anlaşılsın diye
size sadece tek bir rakam vereceğim. Evet, bu rakam, sağlıktaki dönüşümün
geldiği noktayı milletimize çok iyi anlatıyor, ümit ederim muhalefetimize de
anlatıyordur. Malûmunuz, Dünya Sağlık Örgütüne göre en önemli sağlık göstergesi
doğumda beklenen yaşam süresidir. Türkiye ve orta, üst gelir grubu ülkelerin
doğumda beklenen yaşam süresi 2000 yılında 71 idi, yani orta ve üst gelir
grubuyla aynıydı. Bugün orta ve üst gelir grubu ülkelerde doğumda beklenen
yaşam süresi 74 iken, iftiharla söylüyorum ki, ülkemizde 77’dir. Bunun altında
yatan sağlıktaki dinamiklerdir. Bugün “Peki, üst gelir grubu ülkelerin
ortalaması nedir?” diye baktığımızda, o da 79. En önemli sağlık göstergesi
açısından dün orta, üst gelir grubu ülkeleriyle aynı seviyedeydik, bugün üst
gelir grubu ülkelerini yakalama gayreti içindeyiz. 
Değerli
milletvekilleri, şimdi Sağlıkta Dönüşüm Programı’yla neler yaptığımızı, bundan
sonra neler yapmayı planladığımızı kısaca özetlemek istiyorum. Elbette
yürüttüğümüz bu devasa dönüşüm programını bu kısıtlı zaman diliminde tam olarak
anlatmak mümkün değil, yüce heyetinize kısaca özetleyeceğim. 
Koruyucu
sağlık hizmetlerini güçlendirdik ve güçlendirmeye devam ediyoruz. Bu yılın
bütçesi geçen yıla göre yüzde 22 oranında arttı. Biliyorsunuz, en geniş aşılama
programı uygulayan ülkeler arasındayız. Bu hizmetleri tamamen ücretsiz
sunuyoruz. Bir taraftan çocuklar için yüksek aşılama oranlarını korurken, diğer
taraftan erişkinler için de aşılama programlarını geliştiriyoruz. 
Ülke
genelinde yeni doğan tarama programlarını yaygınlaştırarak kapsamını
genişletiyoruz ve tarama programıyla, hastalık gelişmeden önleyici tedaviler
yapıyoruz. Tek bir örnek vereceğim: Geçen yıl yeni doğan işitme taraması
yaptığımız 1 milyon 213 bin yavrumuzdan 2.880’ine tanı koyduk ve işitme kaybına
karşı tedaviye aldık. 
Koruyucu
ağız ve diş sağlığı hizmetlerini geliştiriyoruz. Bu kapsamda 2015 yılında
anaokulu ve tüm ilkokul öğrencilerine 7,5 milyon diş fırçası ve macunu
dağıttık. 2016 yılında da diş fırçası ve macun dağıtımına devam edeceğiz. 
İklim,
coğrafi ve sosyal şartların hizmete erişimi engellediği gebelere ulaşabilmek
için Misafir Anne Projesi’ni uygulamaya koyduk ve geliştiriyoruz. 
Aile
hekimliğiyle, birinci basamak sağlık hizmetlerini güçlendirdik. Aile
hekimlerini diyetisyen, psikolog, sosyal çalışmacı, çocuk gelişimcisi gibi
personelle desteklemeye başladık. Nüfus yoğunluğu ve coğrafi yerleşime göre
güçlendirilmiş aile sağlığı merkezlerini yapıyoruz, 2017’de bu süreci tamamlamış
olacağız. Bu merkezler on iki saat çalışan, görüntüleme yapabilen ve hekim dışı
sağlık personelinin kendi alanında hizmet verebildiği 7/12 çalışan merkezler
olacak. 
Diğer
taraftan, birinci basamak sağlık tesislerinin yenilenmesiyle birlikte yerel özellikler
ve ihtiyaç çeşitliliğini göz önüne alarak ayrı tip projelerle proje
inşaatlarına başladık. 
Değerli
milletvekilleri, Sağlığın Korunması İçin Sağlıklı Yaşam Kültürünü Teşvik
Programı’nı hayata geçirdik. Sağlıklı yaşam kültürünün teşviki meselesi; bizim
nihai amacımız, bu kültürü topluma yerleştirerek halk sağlığı bakanlığını
oluşturabilmek. Bu hususta yaptığımız çalışmaları özetlemek istiyorum. 
Kalp
ve damar hastalıkları, kanser, diyabet, solunum yolu, ruh sağlığı hastalıkları
başta olmak üzere belirli hastalıklar için ulusal programları uygulamaya
koyduk. 
Sağlıklı
beslenme alışkanlığı kazandırılması, hareket alışkanlığının artırılması ve daha
aktif hayat tarzına uygun çevrenin hazırlanması için çalışıyoruz. Daha az tuz
tüketimi, yüksek enerjili gıdaların tüketilmesini azaltmak için programlar
geliştiriyoruz. 
2015
yılında 40 bin adet bisiklet dağıttık, bu yıl 250 bin bisiklet dağıtımı
yapıyoruz. Hekimlerin egzersiz programı reçete etmeleri için pilot çalışma
başlattık. 
Sağlık
dostu okul, sağlık gönüllüsü öğretmen, okul sağlık elçisi öğrenci, sınıf sağlık
temsilcisi öğrenci uygulamalarını başlatıyoruz. 
Tütünle
mücadelede Hükûmetimizin sergilemiş olduğu kararlılık sayesinde ülkemiz model
bir ülke hâline geldi. Yakaladığımız başarıyı sürdürmek için yeni bir eylem
planı hazırlıyoruz. 
Ruh
sağlığı hizmetlerini toplum temelli olarak geliştirmeye devam ediyoruz. 
Bağımlılıkla
mücadele için Başbakanlık genelgesiyle Başbakan Yardımcımızın başkanlığında 8
bakanlıktan oluşan Uyuşturucu ile Mücadele Yüksek Kurulunu oluşturduk. Alo 191
Uyuşturucu ile Mücadele Danışma ve Destek Hattı’nı kurarak 63 bin kişiye hizmet
verdik. Dünya Sağlık Örgütü bağımlılıkla mücadelede ülkemizi örnek gösterdi. 
Kanserle
mücadele kapsamında İzmir Kanser Kayıt Merkezi’miz Dünya Sağlık Örgütünce
Avrupa bölgesi eğitim merkezi olarak tescil edildi ve bu merkezde eğitimlere
başladık. Türkiye nüfusunun tamamında aktif olarak kanser kaydı yapıyoruz. 
Yılda
5 milyon vatandaşımıza ücretsiz tarama hizmeti veriyoruz. 
Evde
sağlık hizmeti uygulamasına devam ediyoruz. Yatağa bağımlı hastaların evde
yapılabilecek tıbbi bakım ve rehabilitasyonlarını ev ortamlarında
gerçekleştiriyoruz. 2015 yılında 652 bin hastamıza ulaştık, ihtiyacı olan her
vatandaşımıza bu hizmeti sunarak devletimizin yardım ve şefkat elini
uzatıyoruz.
Halk
sağlığı tehditlerini izlemek ve yönetmek üzere 7/24 esaslı çalışan Erken Uyarı
Cevap Sistemi’ni hayata geçirdik. Halk sağlığı tehdidini erken tespit ederek
kaynağında kontrol ediyoruz. 
Çok
Paydaşlı Sağlık Sorumluluğu Geliştirme Programı’nı devletin tümü, toplumun tümü
anlayışıyla geliştirdik. Sağlığı tüm politikaların merkezine alarak ilgili tüm
paydaşlarla birlikte çalışıyoruz. 
Yurt
dışına giden her vatandaşımıza seyahat sağlığı kapsamında yurt dışı aşılama
hizmetlerini veriyoruz. Yurt dışına çıkan vatandaşlarımızı, SMS’le
bilgilendirerek, seyahatleri sırasında, sağlık hizmetleriyle ilgili ihtiyaçları
olduğunda yanlarında olduğumuzu ve güvende olduklarını hissettiriyoruz. 
Uluslararası
sağlık diplomasisi alanında çalışmalarımızı geliştiriyoruz. Dünya Sağlık Örgütü
İcra Kurulu üyeliğimiz 2016 Mayıs ayında başlıyor. 2016 ve 2017 yıllarında
İslam İşbirliği Teşkilatı Yönlendirme Komitesinin Dönem Başkanlığını üstlendik,
yürütüyoruz.
Değerli
Milletvekilleri, kısaca tedavi hizmetlerimizden de bahsetmek istiyorum.
Hamdolsun, vatandaşımızın sağlığa erişim sorununu büyük oranda ortadan
kaldırdık. 2002 yılında kişi başı hekime müracaat sayısı 3,2 iken, son iki
yıldır bu rakam 8,3'tür. Bu rakamla bir doyum noktasına ulaştığımızı görüyoruz.
2002
yılında yüzde 6 olan nitelikli yatak sayımızı 2015 yılında yüzde 50'ye
ulaştırdık. 2018 yılı sonuna kadar bu rakamı yüzde 90'ların üzerine çıkarmayı
hedefliyoruz.
Vatandaşlarımıza,
yaşamının son gününe kadar konforlu bir yaşam sağlamak amacıyla başlattığımız
Palyatif Bakım Merkezi sayısını 138'e çıkardık ve 1.523 palyatif bakım yatağı
açtık. Yoğun bakım yatak sayımızın yarısı kadar palyatif bakım yatağı oluşturmayı hedefliyoruz. Hastanelerimizin hem tıbbi
teknoloji kullanım kapasitelerini artırıyoruz hem de kalite ve güvenliğini
denetliyoruz. 
Ağız
ve diş sağlığı merkezi sayısını 14’ten 134’e çıkardık. Ağız ve diş sağlığı
hastanesi sayısını 1’den 15’e çıkardık. Organ nakli bekleyen hastalar için
Ulusal Organ Nakli Bilgi Sistemi’ni oluşturduk, organ nakli sistemini
geliştirdik. 2002 yılında 745 olan organ nakli sayımız 2015 yılında 4.552 oldu.

TÜRKÖK
Projesi’ni uygulamaya koyduk. Proje kapsamında 100 binin üzerinde gönüllü
bağışçı sayısını yakaladık. 
Merkezî
Hekim Randevu Sistemi’yle günlük ortalama 360 bin işlem gerçekleştiriyoruz.
Klinik kalite standartlarını geliştiriyoruz. 
Şeker
hastalığı, gebelik süreci ve doğum, diz protezi, kalça protezi, korener kalp
hastalığı, inme, kolorektal kanser, katarakt, KOAH, diş implantı ve prostat
kanserleri için klinik kalite ölçümlerini yaygınlaştırıyoruz.
Değerli
arkadaşlar, ilaç fiyatlarını ucuzlattık. Tüm dünyada büyük takdir toplayan İlaç
Takip Sistemi’ni kurduk. Reçete Bilgi Sistemi’ni uygulamaya koyduk. Akılcı İlaç
Kullanımı Ulusal Eylem Planı 2014-2017'yi hazırladık ve uyguluyoruz.
Yalnızca
şehirlerimizde değil, köylerimizde değil, ülkemizin en ücra köşelerinde dahi
Acil 112 sağlık hizmetlerini dinamik bir şekilde sunuyoruz. İstasyon sayısını
artırıp ambulanslarımızı en son teknolojilerle donattık. Ambulanslarımızı
sürekli olarak yenilediğimizi özellikle belirtmek istiyorum. Bakın, sadece son
iki yılda 1.638 ambulans aldık. Bu sene de inşallah 770 yeni ambulans alıyoruz.
Hava ambulansıyla 2008 yılından 2015 yılı sonuna kadar 30.227 vakaya müdahale
edildi ve nakilleri gerçekleştirildi. 2007 yılından 2015 yılı sonuna kadar 6
deniz bot ambulansla 7.103 vakanın müdahale
ve nakilleri gerçekleşti.
Avrupa’nın
en büyük medikal kurtarma ekibini kurduk. Yardımlaşma ve danışma duygusuyla
muhtaç ve mağdur durumda olan insanlara insani yardım faaliyetlerimize devam
ediyoruz.
Suriyeli
sığınmacılar için sahra, prefabrik ve kalıcı bina tipi hastanelerde sağlık
hizmeti veriyoruz. Şimdi de göçmen aile sağlığı merkezlerini planladık ve
uygulama aşamasındayız. 
Değerli
arkadaşlar, insan kaynağımızda da çok ciddi artışlar sağladık. Sadece artış
sağlamadık, dağılımda da adaleti temin etme gayreti içinde olduk. Bakınız, 2002
yılında, hizmet alımı dâhil, 256 bin çalışanımız var iken bu rakamı 2015
yılında 568 bine ulaştırdık. Sağlık çalışanlarımıza yıpranma payı, fiilî hizmet
zammı ve hekimlerimizin emeklilik haklarının iyileştirilmesiyle ilgili
düzenleme çalışmalarını sürdürüyoruz, önümüzdeki günlerde inşallah
huzurlarınıza getirmeyi hedefliyoruz.
Sağlık
yatırımlarında çok büyük ilerlemeler katettik. 2002, 2003, 2015 yılları
arasında 810’u hastane ve ek bina, 1.775’i birinci basamak sağlık kuruluşu
olmak üzere toplam 2.585 sağlık tesisini tamamladık.
Geleceğin
şehir hastanelerini inşa etmeye başladık. Ülkemizin, özellikle de bölgenin sağlık
merkezi olması konusunda önemli bir vizyona hizmet edeceğine inanıyorum. Bu
amaçla, 16 projenin inşaat çalışmaları devam ediyor. İnşallah, bir yıl içinde
Mersin, Yozgat, Isparta ve Ankara Bilkent şehir hastaneleri hizmete girmiş
olacak. 5 projeyi ihale aşamasına getirdik, 11 projenin YPK süreçleri devam
ediyor.
Şüphesiz,
sadece şehir hastaneleri yapmıyoruz, bunun dışında kamu olarak ülkemizi yeni
sağlık tesisleriyle donatıyoruz. Bu kapsamda, 350’yi aşkın yeni hastane
inşaatlarıyla 55 bin hasta yatağı kapasitesinin yenileme çalışmalarına devam
ediyoruz. 2003 yılında, yaklaşık 68 bin yatağı nitelikli hâle getirerek tüm
sağlık tesislerinin altyapısını yenileştirmiş dünyanın tek ülkesi olmayı
başaracağımıza inanıyorum. 
Değerli
arkadaşlar, değerli milletvekilleri; peki bu kadar devasa dönüşümün maliyeti
ne? Dönem dönem eleştiriliyor “Sağlığa çok para harcıyorsunuz.” deniliyor. Çok
mu harcıyoruz? Bunu isterseniz bir iki rakamla özetleyelim, resmî rakamları
size kısaca arz edeyim: Kamu sağlık harcamalarının gayrisafi yurt içi hasıla
içindeki payı 2002 yılında 3,8 iken, bu devasa dönüşüme rağmen 2014 yılında bu
rakam sadece yüzde 4,2 oldu. Bakın, ülkemizde 2014 yılında kişi başı kamu
sağlık harcaması 795 satın alma gücü paritesi dolardır. OECD ülkelerinde bu rakam
yirmi beş yıl önce -yanlış duymadınız, yirmi beş yıl önce- 1989 yılında 805
satın alma gücü paritesi dolardı. OECD ülkelerinin yirmi beş yıl önce yaptığı
sağlık harcaması rakamıyla bugün dünyanın örnek gösterdiği bir sağlık hizmetini
vermeyi başardık. 
Bu
rakamlar bize bir şey söylüyor, diyor ki: AK PARTİ hükûmetleri verimli ve
finansal sürdürülebilirliği olan sağlık hizmeti kurmuştur. Bu ülkenin evladı
olarak bunu iftiharla söylüyorum. Bu muazzam başarıyla hepimiz iftihar
etmeliyiz. 
Sayın
Başkan, değerli milletvekili arkadaşlarım; AK PARTİ hükûmetleri olarak bugüne
kadar 13 bütçe hazırladık, başarıyla uyguladık ve bugün 14’üncü bütçenin
görüşmelerini yapıyoruz. Demokrasi tarihimizde ilk kez bir siyasi parti
kesintisiz olarak on üç yıl Hükûmet görevini üstlendi, art arda 13 bütçe
hazırladı, şimdi de 14’üncü bütçeyi görüşüyoruz. Böyle rekor bir süre hizmet
etme görevinin milletimiz tarafından AK PARTİ hükûmetlerine verilmiş olması
tesadüf değildir, aynı zamanda bizim için de büyük bir şereftir. Milletimize huzurlarınızda
teşekkür ediyorum. Bu sorumluluk bilinciyle hizmetin en iyisine, en güzeline
layık olan aziz milletimize yeni Türkiye, yeni ufuklar diyorum.
Değerli
Başkan, değerli milletvekili arkadaşlarım; sağlıkta 2023 vizyonumuzu
belirledik. Türkiye Sağlık Enstitüleri Başkanlığını kurduk, Kanser Enstitüsü,
Biyoteknoloji Enstitüsü, Kalite ve Akreditasyon Enstitüsü vesaire. Tanı ve
tedavide yeni bir dönem başlatıyoruz. Türkiye Kanser Gen Projesi, Türkiye Genom
Projesi, Türkiye Mikrobiyom Projesi’ne başlıyoruz. Kişiye özgü tanı ve tedavi
dönemini başlatıyoruz. Sağlık Endüstrilerinde Yapısal Dönüşüm Programı’nı
başlattık ve Millî Aşı Projesi, difteri, tetanoz ve boğmaca aşılarının yerli
üretim çalışmaları başladı. Aşı üretim tesisi inşaatı devam ediyor, 2017 yılında
tamamlanıyor.
(Mikrofon
otomatik cihaz tarafından kapatıldı) 
CEYHUN
İRGİL (Bursa) – Sayın Bakana biraz söz verin.
SAĞLIK
BAKANI MEHMET MÜEZZİNOĞLU (Devamla) – Sayın Başkanım, biraz süre istiyorum.
BAŞKAN
– Yine ben bir aracılık yapayım. Sayın Bakan izin verirse…
Sayın
Bakan, beş dakika alalım mı sizden veya iki üç dakika? 
İÇİŞLERİ
BAKANI EFKAN ALA (Bursa) – Olur.
MUSA
ÇAM (İzmir) – Bizim sorularımıza cevap verecek yalnız, onu bilmeliyiz.
BAŞKAN
– Sayın Bakan, size beş dakika verelim, geri kalan kısmını Sayın Bakanımıza
ekleriz.
SAĞLIK
BAKANI MEHMET MÜEZZİNOĞLU (Devamla) – Evet, 1 Milyon Bisiklet Projemizden daha
önce çok bahsettim. İsterseniz şöyle sorulara cevap olabilecek, polemiğe
girmeden… 
Değerli
arkadaşlar, Sayın Yurdakul konuşurken muhalefet sıralarından bir cümle duydum,
“Gerçekler acıtır.” diye bir cümle. Gerçekten çok doğru bir cümle, gerçekler
acıtıyor. Bu milletin gerçekleri Recep Tayyip Erdoğan’ı acıttığı için bugün o
Cumhurbaşkanı. (AK PARTİ sıralarından alkışlar) Bu milletin gerçekleri Sayın
Davutoğlu’nu acıttığı için, çok değil, 1 Kasımda yüzde 49,5 oy… (AK PARTİ
sıralarından alkışlar) Bu milletin gerçekleri bizi acıttığı için bugün 14’üncü
bütçemizi konuşuyoruz. 
Evet,
sağlıktaki eksiklikler bizi acıtıyor; bebek ölümleri -daha iyi olması lazım-
bizi acıtıyor; sağlıktaki dinamiklerimizin daha iyi olması lazım, bizi
acıtıyor, acıtmaya da devam etmeli. Muhalefet bunu bize ne kadar saygın
getirirse bundan da istifade ederiz. Teşekkür ediyorum. Acıtan kısımları daha
iyi yapacağız. İnşallah 28’inci bütçeyi de buraya yine biz getireceğiz. (AK
PARTİ sıralarından “Bravo” sesleri, alkışlar)
MUSA
ÇAM (İzmir) – O kadarı yok. Kırmızı kartı gösterdik Sayın Bakan.
KAZIM
ARSLAN (Denizli) – Ömrünüz yetecek mi Sayın Bakan?
MUSA
ÇAM (İzmir) – Allah uzun ömür versin.
BAŞKAN
– Teşekkür ederiz Sayın Bakanım.
SAĞLIK
BAKANI MEHMET MÜEZZİNOĞLU (Devamla) – Şimdi, diğer bir konuya gelmek istiyorum.
Sayın
Baluken, şimdi, 2 tane konuyu… Bir: Hekimlik yemini. Bu milletin ve insanlığın
bir hekimi olarak hekimlik yeminine duyarlılığımı sizinle tartışmak istemem.
Bakınız, Bakanlığımın ilk aylarında “Dağda benim askerimi şehit eden teröristi
bile tedavi etmek benim görevimdir." dedim. Çok değil, iki yıl önce
“IŞİD’çiler Suruç’ta tedavi ediliyor.” dendi, yine çıktım dedim ki: “Ben
tedaviye ihtiyacı olanın kim olduğuna bakmam. Ben tedaviye ihtiyacı varsa onun
tedavisini yaparım. Suçluysa o güvenliğin görevidir.” Dolayısıyla buradaki
temel duruşumuz insanı yaşatmaktır, sağlığa ihtiyacı olana sağlık hizmetini
vermektir. Ama bakın burada tek bir şey söyleyeceğim.
Diyarbakır
Silopi’de bizim 4 no.lu Aile Sağlığı Merkezimiz… Burada teröristler tarafından,
hainler tarafından Türk Bayrağı indirildi ve buraya bir paçavra asıldı. Şimdi
burada terörist tedavi edemeyiz. Buradaki vatandaşımızı da tedavi edemeyiz.
Burada tedaviyi yapabilmemiz için ay yıldızlı bayrak burada dalgalanacak. (AK
PARTİ sıralarından “Bravo” sesleri, alkışlar) Şayet siz bu anlamda
samimiyseniz, ben hekimlik yeminime sonuna kadar sadığım.
Bir
şey daha söyleyeyim: İkinci sınıf vatandaş muamelesinin ne olduğunu sizden daha
iyi bilirim. Asimilasyonun ne olduğunu sizden daha iyi bilirim ama bir şeyi
daha bilirim…
ALİCAN
ÖNLÜ (Tunceli) – Sayın Bakan, kışlaya çevirdiğin okullarda nasıl eğitim
veriyorsun?
SAĞLIK
BAKANI MEHMET MÜEZZİNOĞLU (Devamla) – Bir şeyi daha iyi bilirim: Vatanın ne
olduğunu sizden daha iyi bilirim. (AK PARTİ sıralarından alkışlar) Bayrağın ne
olduğunu sizden daha iyi bilirim. Milletin ne olduğunu sizden daha iyi bilirim.
Oralarda biz hekimlik yeminimize sadık kalabilmek için diyoruz ki: O
teröristler silahı bırakacak ve o teröristler silahı bıraktığı zaman sorunumuz
yok.
FİLİZ
KERESTECİOĞLU DEMİR (İstanbul) – Böyle mi hekimlik yeminine sadık!
HÜDA
KAYA (İstanbul) – Kişiye özel konuşuyor Başkan.
SAĞLIK
BAKANI MEHMET MÜEZZİNOĞLU (Devamla) – O mayın döşenen yollar, kazılan çukurlar…
Bu anlamda, şayet, şurada bakın, bu kürsüde çok değil, üç, üç buçuk ay önce
ettiğiniz yemin “Devletin varlığı ve bağımsızlığını, vatanın ve milletin
bölünmez bütünlüğünü…” 
İDRİS
BALUKEN (Diyarbakır) – Cumhurbaşkanına hatırlat!
SAĞLIK
BAKANI MEHMET MÜEZZİNOĞLU (Devamla) – Buna sadık kalacağız. O zaman o hekimlik
yemini, hiç merak etmeyin, her köşede dün nasılsa bugün de öyle zaten işliyor,
bundan sonra da çalışmaya devam edecek. 
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim. 
FİLİZ
KERESTECİOĞLU DEMİR (İstanbul) – Koşullu yeminlik yani sizinki!
LEVENT
GÖK (Ankara) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Gök.
Sayın
Baluken, size söz vereceğim sonra.
LEVENT
GÖK (Ankara) – Sayın Sağlık Bakanı konuşurken “Ben IŞİD adlı teröristi dahi
muayene ederim.” dedi.
SAĞLIK
BAKANI MEHMET MÜEZZİNOĞLU (Bursa) – Tedavi ederim.
LEVENT
GÖK (Ankara) – Ben kendisinden rica ediyorum, acaba o IŞİD teröristi Türkiye’ye
nereden girmiştir, hangi kapıdan girmiştir, nasıl alınmıştır da Sayın Bakan
müdahale etmiştir? Bir açıklarsa sevinirim efendim.
BAŞKAN
– Soru-cevap kısmında kendisine sorarsınız..
Sayın
Baluken…
ZEKERİYA
BİRKAN (Bursa) – Hastanın nereden geldiği çok önemli mi Sayın Gök?
LEVENT
GÖK (Ankara) – Yani o terörist nasıl girmiştir Sayın Bakan, hangi kanaldan
girmiştir? Bunu bir açıklarsanız sevinirim.
BAŞKAN
– Sayın Gök, Sayın Baluken’i dinliyorum.
İDRİS
BALUKEN (Diyarbakır) – Sayın Bakan konuşması sırasında bölgeye dair yanlış
bilgiler aktardığımı ve orada yaşanan sorunun farklı olduğunu, bayrak ve
vatanla ilgili bir sorun yaşandığını ifade ederek sataştı.
BAŞKAN
– Yerinizden…
İDRİS
BALUKEN (Diyarbakır) - Hayır, sataşma var Sayın Başkan.
BAŞKAN
– Sataşma olarak görüyorsanız iki dakika buyurun.
HÜSEYİN
ŞAHİN (Bursa) – “Bayrak” dedi, neye sataştı? “Bayrak” dedi, “Türk Bayrağı
olması lazım.” dedi. 
BAŞKAN
– Farklı bir şey söyledi Sayın Milletvekili, lütfen…
İDRİS
BALUKEN (Diyarbakır) – “Bizim bayrak sorunumuz var.” dedi.
BAŞKAN
– Sayın Baluken, siz kürsüye geçin.
HÜSEYİN
ŞAHİN (Bursa) – “Türk Bayrağı olması lazım.” Dedi, en gerçek olanı söyledi.
Türk Bayrağı olacak her yerde.
BAŞKAN
– Sayın Şahin… Sayın Şahin, lütfen… Konuşmacı onun için söz istemedi. Lütfen
bırakın…
HÜSEYİN
ŞAHİN (Bursa) – Şanlı al bayrak olacak tabii.
İDRİS
BALUKEN (Diyarbakır) – Konuyu saptırmayın. Anlama sorununuz var galiba!
HÜSEYİN
ŞAHİN (Bursa) – Benim anlama sorunum yok, sizin idrak etme sorununuz var,
kavrama sorununuz var. 
ALİM
TUNÇ (Uşak) – Sizin anlama sorununuz var.
İDRİS
BALUKEN (Diyarbakır) – Sayın Başkan, şu süreyi bir daha açarsanız. 
MEHMET
UĞUR DİLİPAK (Kahramanmaraş) – Kürsüye gelirken bu şekilde konuşulmaz. Terbiye
mi öğreteceğiz size?
BAŞKAN
– Bir dakika, bir sakinliği sağlayalım da. 
Sayın
milletvekilleri, lütfen…
Buyurun
Sayın Baluken.
V.- SATAŞMALARA İLİŞKİN KONUŞMALAR (Devam)
11.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın beşinci tur görüşmelerinde Hükûmet adına yaptığı konuşması
sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, zaten benim çok fazla bir şey söylememe gerek kalmadan Sayın Bakan
itiraf etti. 
Bir
kere, Sayın Bakan, Silopi’de bayrağın inip inmemesi, sağlık ocaklarında kimin
bulunup bulunmaması üzerinden biz size burada herhangi bir eleştiri getirmedik.
Cizre’deki
vahşet bodrumunda… Sizin yetkililerinize, Bakanlık kayıtlarınıza, hastaneye
nakil iradesini iletmiş olan 170 insandan 1 tek insan yaralı ya da sağ olarak
neden o bodrumlardan ve o cehennem binalarından çıkarılmadı diye sorduk. Neden
170’inin cenazesi küle dönerek DNA testiyle bile tespit edilemeyecek bir
vahşetle karşılaştı diye sorduk.
Şimdi
siz yaptığımız konuşmada itiraf ettiniz. Bize “Tam bir hafta boyunca Türkiye’de
100 metrelik bir yere bir insani koridor, bir yaşam koridoru açamadık.” diye
açıklamalarda bulundunuz. Oysaki kendiniz de burada söylediğiniz gibi,
Serekaniye sürecinde, Kobani sürecinde, Azez sürecinde, siz, savaşın en ağır
olduğu yere ambulansları gönderip oradan IŞİD teröristlerini, El Nusra
teröristlerini getirip burada tedavi ettirmişsiniz.
VEYSİ
KAYNAK (Kahramanmaraş) – Onlar ambulansı kurşunlamıyordu ama.
İDRİS
BALUKEN (Devamla) - Bu pratiğiniz ortadayken, Türkiye'nin yurttaşı olan 170
insanı, 50 metreden, 100 metreden “Güvenlik sorunu vardı, hendek vardı, o
yüzden getiremedik.” diye bize yutturamazsınız. Bu kadar açık ve nettir. 
Anayasa
yemin metnine gelince: Bize onu hatırlatmadan önce, bugün Sayın Arınç’ın dediği
gibi, önce Cumhurbaşkanı Erdoğan’a o yemin metnini hatırlatın. “Anayasa
Mahkemesini tanımıyorum.” derken, “Anayasa’yı tanımıyorum.” derken…
İSMAİL
AYDIN (Bursa) - Anayasa’yı demiyor. Sen saptırıyorsun. “Anayasa Mahkemesi
kararını tanımıyorum.” diyor.
İDRİS
BALUKEN (Devamla) - …önce bu kürsüden o metni okurken bu Meclise, o metni
tanımıyorum diye buradan açıklamasını öğütleyin diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
HÜSEYİN
ŞAHİN (Bursa) – Sayın Baluken, çarpıtıyorsunuz konuyu. “Mahkemenin kararını
tanımıyorum.” dedi.
İDRİS
BALUKEN (Diyarbakır) – Sayın Arınç’ın açıklamasını okuyun. Aynen, tespit orada.

OKTAY
VURAL (İzmir) – Sayın Başkan…
BAŞKAN
- Sayın Vural, yerinizden mi konuşacaksınız?
OKTAY
VURAL (İzmir) – Evet.
BAŞKAN
- İki dakika.
IV.- AÇIKLAMALAR (Devam)
17.- İzmir Milletvekili Oktay Vural’ın,
Sağlık Bakanı Mehmet Müezzinoğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
OKTAY
VURAL (İzmir) – Sayın Başkan, ben de bir hususu arz edeceğim.
Sayın
Bakan konuşmasında “Muhalefet sıralarından ‘Gerçekler acıtıyor mu?’ diye bir
şey geldi.” dedi. Bilindiği gibi o ifadeyi kullanan benim. Bizim grubumuz adına
konuşan sayın milletvekili bu sağlık konusunda oluşturulan algılar karşısında,
hem bebek ölümleri hem de diğer konularda gerçekleri paylaştı ve cepten
ödemelerin ne kadar daha fazla arttığını bütün rakamlarıyla ortaya koydu. Bu
durumda, Sayın Bakan da “Bunları daha iyi yapmamız gerekir.” demek suretiyle
aslında bu gerçekleri kabul etti. Fakat işin ilginç tarafı bu sağlıktaki
dönüşümün bu maliyeti konusunda sorumluluğunu daha önceki Başbakan Sayın Recep
Tayyip Erdoğan’a atfetti. Umarım, Sayın Recep Tayyip Erdoğan’ın Başbakanlığı ve
icraatı döneminde gelinen bu sağlığı hiç olmazsa Ahmet Davutoğlu daha iyi
noktaya götürür. 
Dolayısıyla
teşekkür ediyorum Sayın Müezzinoğlu. Dolayısıyla siz nakzettiniz bugünkü
Cumhurbaşkanının yaptıklarından dolayı.
MEHMET
NACİ BOSTANCI (Amasya) – Sayın Başkanım, sadece kayıtlara geçsin diye
söylüyorum. 
BAŞKAN
– Buyurun.
MEHMET
NACİ BOSTANCI (Amasya) – Sayın Baluken’in belki yüz bin milyonuncu kez dile
getirdiği bu propaganda anlatımını reddediyorum.
İDRİS
BALUKEN (Diyarbakır) – Hangi propaganda? 170 cenaze var, cenaze! Ayıp, ayıp ya!
Utanın ya!
HÜDA
KAYA (İstanbul) – Vahşetin propagandası olur mu?
MEHMET
NACİ BOSTANCI (Amasya) – Sahada yaşanan gerçeklik ve vahşet terör örgütünün
katliamlarıdır, açık olan budur. Kayıtlara geçsin diye ifade ediyorum. Millet
de bunu biliyor. (AK PARTİ sıralarından alkışlar) 
BAŞKAN
– Teşekkür ederim.
HÜDA
KAYA (İstanbul) – Vahşetin propagandası olur mu Naci Bey? Vahşet var ortada.
İDRİS
BALUKEN (Diyarbakır) – Sayın Başkan, söylediklerimde en küçük bir gerçeği
çarpıtma durumu varsa Sayın Bakan çıkıp burada 6 ildeki hastane morglarındaki
cenaze sayılarını, Cizre’deki bodrumlardan ve o binalardan çıkan cenaze
sayılarını açıklasın. 
Artı,
kürsüden çok net bir soru sordum…
HAMZA
DAĞ (İzmir) – Ne oldu Diyarbakır’da?
VEYSİ
KAYNAK (Kahramanmaraş) – Ambulanslara kim kurşun sıktı?
İDRİS
BALUKEN (Diyarbakır) – IŞİD çetelerini savaş bölgesinden ambulansla alıp
Türkiye’de tedavi konusunda mahir olan bir bakanın ve bakanlığın Cizre’deki bir
bodrumdan neden Türkiye yurttaşlarını alamadığını soruyorum. 
Buyurun,
çıksın cevap versin.
BAŞKAN
– Sordunuz bu soruyu, evet. Sordunuz, tamam, peki.
HÜSEYİN
ŞAHİN (Bursa) - Yalan yanlış konuşuyorsunuz. Hepsi yalan, hepsi yalan
söylediklerinizin.
İDRİS
BALUKEN (Diyarbakır) – Hepsi doğru… Hepsi doğru… 170 cenaze var ortada.
HÜSEYİN
ŞAHİN (Bursa) – Ambulansa ateş etmek insanlık mı, ambulansın içindekileri
kaçırmak?
SAĞLIK
BAKANI MEHMET MÜEZZİNOĞLU (Bursa) – Sayın Başkan…
BAŞKAN
– Sayın Bakan, sataşmadan dolayı mı cevap vereceksiniz?
SAĞLIK
BAKANI MEHMET MÜEZZİNOĞLU (Bursa) – Evet.
BAŞKAN
– O zaman kürsüye gelmeniz gerekiyor.
İki
dakika, buyurun. (AK PARTİ sıralarından alkışlar) 
HALİL
ETYEMEZ (Konya) – Ambulansa kim kurşun attı?
BEHÇET
YILDIRIM (Adıyaman) – O da senin zayıflığın. Ambulansları oraya göndermiyorsan
o da senin eksikliğin. (AK PARTİ sıralarından gürültüler)
BAŞKAN
- Karşılıklı söz düellosunda bulunmayalım sayın milletvekilleri, Sayın Bakanı
dinliyoruz.
Buyurun
Sayın Bakan. (AK PARTİ sıralarından alkışlar) 
V.- SATAŞMALARA İLİŞKİN KONUŞMALAR (Devam)
12.- Sağlık Bakanı Mehmet Müezzinoğlu’nun,
Diyarbakır Milletvekili İdris Baluken’in sataşma nedeniyle yaptığı konuşması
sırasında şahsına sataşması nedeniyle konuşması
SAĞLIK
BAKANI MEHMET MÜEZZİNOĞLU (Bursa) – Sayın Başkan, değerli arkadaşlar; benim,
tabii, bize tedaviye gelen ve acile gelen herhangi bir hastanın IŞİD’li mi,
PKK’lı mı olduğunu bilebilme şansım yok.
LEVENT
GÖK (Ankara) – Ama öyle ifade ettiniz.
SAĞLIK
BAKANI MEHMET MÜEZZİNOĞLU (Devamla) – Hekim arkadaşlarımızdan da böyle bir
talepte bulunmam, bu da hekimlik etiği açısından, deontolojisi açısından mümkün
değil. Ama onu gerekli birimlerimiz takip eder, sonra da bizden gerekli yardımı
istiyorsa biz o yardımı yaparız. 
O,
IŞİD’li diye iddia edilen kişinin, “Şakir Ali” denilen kişinin IŞİD’li
sıfatıyla gelerek veya ismini vererek… O ismin de IŞİD’in önde gelenlerinden
birinin ismi olduğunu ama aslen o değil, PKK’lı Selahattin Dilek’in, “Sofi” kod
adlı birinin olduğunu emniyet birimleri tespit etti. Bu, emniyetin, İçişleri
Bakanlığının, istihbaratın işi. Benim görevim “Nedir?”e bakmak değildir,
“Nedir?”e bakmadan insansa yaşatmaktır, bunu söyledik. (AK PARTİ sıralarından
alkışlar) Dolayısıyla, insansa yaşatmakla ilgili görevimi yapma gayreti
içindeyim. 
Şimdi,
Cizre’de o yolların hiçbiri bir ambulansın girebileceği yollar değil; kazılmış,
çukur ve mayınlarla döşenmiş. Çağrıya “Sağlıklı arkadaşlar var.” diyorlar. 
MEHMET
UĞUR DİLİPAK (Kahramanmaraş) – Reel gerçekler.
SAĞLIK
BAKANI MEHMET MÜEZZİNOĞLU (Devamla) – “Ellerini kaldırıp gelsinler.”, “Hayır,
biz…” Sivil insan ellerini kaldırıp gelmez mi arkadaşlar? Bir sivilse orada
“Elini kaldır ve gel.” diyoruz, “Hayır, biz tek tek gelemeyiz.” “Peki, grup
hâlinde gelin.”, “Grup hâlinde de biz el kaldırmayız.” 
Değerli
arkadaşlar, şimdi, kimi savunduğumuzu iyi bilelim. O sokaklara güvenlik güçleri
herhâlde keyfinden gitmedi. O teröristler, silahlı teröristler orada durduğu
sürece, bizim sağlık hizmeti sunucuların güvenliği olmadığı sürece bize
hekimlik yeminini hatırlatmaya hiç kimsenin hakkı yoktur.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Bakan bir kez daha grubumuza “Kimi savunduğumuzu
iyi bilelim.” demek suretiyle açık sataşmada bulunmuştur, söz istiyorum.
BAŞKAN
– Buyurun, iki dakika.
Bitireni
tebrik edeceğim, bu aşamayı aşanı tebrik edeceğim, teşekkür edeceğim.
Buyurun.
13.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Sayın Bakan, Bakanlığınızın ses kayıtlarında her şey son
derece nettir. Oradaki insanların dışarıya çıkma yöntemiyle ilgili var olan
pürüzlerin tamamı o gün giderildi. Sizin yetkilendirmiş olduğunuz, Sağlık
Bakanlığına bağlı personel de bizi yöntemde ortaklaşma olduktan sonra on beş
dakika içerisinde arayacağını söyledi. O on beş dakika içerisinde biz beklerken
yirmi dört dakika sonra onların bizi aramasıyla birlikte biz “Neden bir gecikme
oluyor?”u beklerken, bunun cevabını öğrenmeye çalışırken o bodrum katından
silah ve patlama sesleri ve insanların “İnfaz ediliyoruz, katlediliyoruz, enkaz
altında kaldık.” feryatlarıyla karşılaştık. (AK PARTİ sıralarından “Yalan”
sesleri)
SAĞLIK
BAKANI MEHMET MÜEZZİNOĞLU (Bursa) – Öyle bir şey asla olmadı. 
ALİM
TUNÇ (Uşak) – Kendi kendilerini öldürüyorlar, ondan sonra devlete suç
buluyorlar. 
İDRİS
BALUKEN (Devamla) – Bunların tamamını son derece iyi biliyorsunuz. 
ALİM
TUNÇ (Uşak) – Kendi kendilerini patlatıyorlar devlete suç bulmak için. 
İDRİS
BALUKEN (Devamla) – Dolayısıyla burada gelip farklı şeyler anlatmanızın hiçbir
mantıklı, hiçbir ahlaklı izahatı olamaz. 
VEYSİ
KAYNAK (Kahramanmaraş) – Bizim Bakanımız ahlaksız değil. 
İDRİS
BALUKEN (Devamla) – Gerçek neyse buraya gelip ifade etmekle yükümlüsünüz. Siz
bu ülkenin Sağlık Bakanı olarak, orada bulunan 170 insanın cenazelerinin bile
küle dönmüş olmasıyla ilgili süreçten birinci derecede sorumlusunuz. 
ALİM
TUNÇ (Uşak) – Tabii canım, sen hiç sorumlu değilsin!
İDRİS
BALUKEN (Devamla) – Velev ki hendek var, velev ki barikat var, biz defalarca
demedik mi “Buraya gönüllü sağlık ekipleri gönderiyoruz.” diye? Velev ki
ambulans gidemiyor, biz kendimiz gitmek istiyoruz. Aydın yazarlar, sivil toplum
örgütleri, SES, TTB üyeleri defalarca demediler mi “Biz kendimiz gidip o
insanları kendi ellerimizle getirip hastaneye nakledeceğiz.” diye?
HÜSEYİN
ŞAHİN (Bursa) – Bu ne demek ya? Ne demek bu? Bu ne demek? Sağlık Bakanı mısın
sen? Olmaz. Olmaz öyle şey. Sağlık Bakanı var!
İDRİS
BALUKEN (Devamla) – Burada sorun hendek, barikat değil, o insanların
katledilmesiyle ilgili bir karar verildi ve vahşi bir şekilde katledildiler. 
Sayın
Bakan, yaralı ya da bakıma muhtaç olan her bir insanı ölüme göndermekle… 
(Mikrofon
otomatik cihaz tarafından kapatıldı) 
BAŞKAN
– Sayın Baluken, süreniz bitti. 
İDRİS
BALUKEN (Devamla) – …sadece insanlığa karşı değil, tıbba karşı da suç işlemiş
durumdasınız. 
ALİM
TUNÇ (Uşak) – Tiyatro oynuyorsun hep. Tavşan kaç, tazı tut!
VEYSİ
KAYNAK (Kahramanmaraş) – Apaçık bir iftira bu. 
LEVENT
GÖK (Ankara) – Sayın Başkan…
BAŞKAN
– Şu işi bitirelim, size sonra söz vereyim Sayın Gök. 
LEVENT
GÖK (Ankara) – Efendim, kapanma zamanı yani ben dün…
HAKAN
ÇAVUŞOĞLU (Bursa) – Diyarbakır’a gidemeyecek bunlar. 
İDRİS
BALUKEN (Diyarbakır) – Gel bakayım, kim gidemiyor Diyarbakır’a? Gel bakayım,
Diyarbakır’a kim gidemiyor? 
BAŞKAN
– Efendim? Duymuyorum. Sayın Baluken lütfen…
HAKAN
ÇAVUŞOĞLU (Bursa) – Diyarbakır cevabı verdi bugün. 
İDRİS
BALUKEN (Diyarbakır) – Cesaretin varsa gel bakayım, Diyarbakır’a kim gidemiyor?
HAKAN
ÇAVUŞOĞLU (Bursa) – Sokmayacaklar sizi oraya. 
MEHMET
UĞUR DİLİPAK (Kahramanmaraş) – Seni Maraş’a çağırayım ben. 
İDRİS
BALUKEN (Diyarbakır) – Geliriz. Maraş’a da geliyoruz. Her yere geliriz. 
BAŞKAN
– Sayın milletvekilleri...
Buyurun
Sayın Gök…
LEVENT
GÖK (Ankara) – Arkadaşlar, bir susun bakalım, rica ediyoruz.
BAŞKAN
– Sayın milletvekilleri…
İDRİS
BALUKEN (Diyarbakır) – Cuma namazına bir koruma ordusuyla gitmiyoruz sizin
gibi.
KÜLTÜR
VE TURİZM BAKANI MAHİR ÜNAL (Kahramanmaraş) – Sayın Başkan, Sayın Bakanın bir
sözü var.
BAŞKAN
– Sayın Gök, izin verir misiniz, iki cümle söyleyecekmiş.
LEVENT
GÖK (Ankara) – Ama ben de sorayım, ondan sonra…
BAŞKAN
– Ha, soru soracaksınız. 
Peki,
sorun bakalım.
LEVENT
GÖK (Ankara) – Ben de hakkımı kullanayım isterseniz çünkü Sayın Bakan…
BAŞKAN
– Yerinizden mi, buradan mı?
LEVENT
GÖK (Ankara) – Buradan istiyorum efendim, iki dakika.
BAŞKAN
– Soru soracaksanız yerinizden Sayın Gök, sataşma yok.
LEVENT
GÖK (Ankara) – Hayır efendim, Sayın Bakanın açıklamasının…
BAŞKAN
– Şimdi, bakın…
KÜLTÜR
VE TURİZM BAKANI MAHİR ÜNAL (Kahramanmaraş) – Sayın Başkan, Sayın Bakan lütfen
cevap versin…
BAŞKAN
– Sayın Gök…
LEVENT
GÖK (Ankara) – Efendim, paralel bir şekilde cevap versin kendisi. Yani Sayın
Bakanın verdiği cevap…
BAŞKAN
– Sayın Gök, soru soracaksanız…
LEVENT
GÖK (Ankara) – Sayın Bakanın verdiği cevapta benim sorduğum soruya karşılık
bir…
BAŞKAN
– Yanıt değil.
LEVENT
GÖK (Ankara) – Yanıt değil.
BAŞKAN
– Tamam, peki.
Şimdi
Sayın Bakan gelsin, bakalım ne söyleyecek.
LEVENT
GÖK (Ankara) – Ama efendim, bakın, Sayın Bakan benim sorumun ne olduğunu
anlamadı ki.
BAŞKAN
– Buyurun Sayın Bakan. (AK PARTİ sıralarından alkışlar) 
İki
dakika…
LEVENT
GÖK (Ankara) – Sayın Bakan ne olduğunu anlamadı ki, ben sormak istiyorum.
BAŞKAN
– Sonra siz onu da sorarsınız, cevap vermek isterse ona da cevap verir Sayın
Gök.
Buyurun.
IV.- AÇIKLAMALAR (Devam)
18.- Sağlık Bakanı Mehmet Müezzinoğlu’nun,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
SAĞLIK
BAKANI MEHMET MÜEZZİNOĞLU (Bursa) – Değerli arkadaşlar, tabii, şimdi, terör
örgütünün yanlışlarını ve ihanetlerini konuşmak yerine orada sağlık çalışanlarının…

5
tane sağlık çalışanı katledilmiş, şehit edilmiş. Şimdi, burada silah var. İşin
şeyi, bütün bu noktaya geldiğimizde 2 tane burada dürüst olmayan duruş var.
Bir: insansız hava aracının kayıtları var, asla ateş yok. İki: 2 tane Cizre
Belediyesinin gönüllüsü, 3 tane SES Sendikasının gönüllüsü gönüllü olarak “Can
güvenliğim yok.” diye gitmekten vazgeçtiler. Peki, o zaman Sağlık Bakanlığının
burada suçu ne arkadaşlar? Yani orada ateşin arasında şehit olsunlar,
katledilsinler… 
Sağlık
görevlisinin huzurun, güvenin, olduğu yerdedir hizmeti. Orada silahı elinde
tutan, tetiği elinde, parmağında tutan, o insanları katletmekten asla en ufak
bir rahatsızlık duymayanlar orada duracak ve onları savunacağız, oraya
gidemeyen sağlık çalışanları suçlu olacak, hekimlik yeminlerine sadık kalamamış
olacaklar! 
Pes
doğrusu diyorum, bu konuyu burada noktalıyorum.
Saygılar
sunuyorum. (AK PARTİ sıralarından alkışlar) 
LEVENT
GÖK (Ankara) – Sayın Başkan…
BAŞKAN
– Sayın Gök, buyurun.
LEVENT
GÖK (Ankara) – Efendim, Sayın Bakan benim az önce ifade ettiğim hususta
kendisine göre bir cevap vermeye kalkıştı ama o verdiği cevap benim sorumun
karşılığı değil.
ALİM
TUNÇ (Uşak) – Ne yapalım o zaman?
MEHMET
UĞUR DİLİPAK (Kahramanmaraş) – İstediğin cevabı mı vermek zorunda?
BAŞKAN
– Arkadaşlar, duymuyorum.
LEVENT
GÖK (Ankara) – Sayın Bakanın açıklamasıyla daha başka, karmaşık bir hâle geldi
konu. İzin verirseniz ben bu konudaki Sayın Bakanın şahsıma karşı, soruma karşı
vermemiş olduğu cevaptan dolayı bir açıklama bekledim ve onu bir sataşma kabul
ederek Sayın Bakana sorumu yeniden tevcih etmek istiyorum. Lütfen efendim,
uzatmayacağım, bir dakika süre verin. 
BAŞKAN
– Sayın Gök, bir dakika.
LEVENT
GÖK (Ankara) – Bir dakika kürsüden konuşacağım, ineceğim efendim. Bir dakikada
soracağım, ineceğim.
BAŞKAN
– Sayın Gök… 
LEVENT
GÖK (Ankara) – Ama çok önemli bir konu.
BAŞKAN
- Siz biliyorsunuz bu tüzüğün kurallarını.
LEVENT
GÖK (Ankara) – Elbette.
BAŞKAN
– Sataşma diye bir şey söz konusu değil. Ben de sizden rica ediyorum, açayım
mikrofonunuzu, lütfen yerinizden konuşun.
LEVENT
GÖK (Ankara) – Peki, mikrofonu açarsanız buradan da konuşuruz.
BAŞKAN
– Çok teşekkür ederim anlayışınız için.
Buyurun.
19.- Ankara Milletvekili Levent Gök’ün,
Sağlık Bakanı Mehmet Müezzinoğlu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın beşinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
LEVENT
GÖK (Ankara) – Teşekkür ederim Sayın Başkan.
Şimdi,
benim Sayın Bakana tevcih ettiğim soru… Sayın Bakan az önce konuşurken kendisi
bir IŞİD’li terörist de olsa tedavi edeceğini ifade etti ve herhâlde de o
tedaviyi gerçekleştirdi.
FARUK
ÇATUROĞLU (Zonguldak) – “PKK’lı da olsa…”
MEHMET
UĞUR DİLİPAK (Kahramanmaraş) – “PKK’lı” desene Sayın Gök, bir “PKK’lı” desene!
LEVENT
GÖK (Ankara) – PKK’lı da olabilir. 
Devletin
asli görevi… Ben de şu kanıdayım: Suçlu kim olursa olsun devlet elbette adalete
teslim etmek için vardır, devleti ayıran unsur budur ama IŞİD’li olunca iş
farklı. Sayın Bakan, o IŞİD’li Türkiye’deki bir çatışmada mı yaralandı, yoksa
Suriye’deki bir çatışmada yaralanıp da Türkiye’ye mi getirildi? Benim sorum
budur. Öyle bir konumda olan kişi, Suriye’deki çatışmanın tarafı olan bir kişi
sınırımızdan nasıl geçti de hangi kolaylık sağlandı da bizim hastanelerimize
getirildi? Ben bu soruyu soruyorum. Çünkü bütün dünya şu anda Türkiye IŞİD’e
karşı herhangi bir silah sevkiyatı yaptı mı yapmadı mı, bunu tartışıyor. 
(Mikrofon
otomatik cihaz tarafından kapatıldı)
LEVENT
GÖK (Ankara) – Sayın Bakan kendi cevabıyla bunu net bir şekilde açıklamaya
çalıştı aslında ama sorun devlet açısından vahimdir, buna lütfen cevap versin.
BAŞKAN
– Sayın Gök, çok net, ben de dinledim, Sayın Bakan –kendisi burada, benim onun
yerine konuşmam doğru olmaz ama- dedi ki…
LEVENT
GÖK (Ankara) – Nasıl geldi efendim? O IŞİD’li nasıl geldi Türkiye’ye?
BAŞKAN
- “Ben hastanın nereden ve nasıl geldiğine bakmam, ben tedavi ederim, gerisi
Emniyetin işidir.”
LEVENT
GÖK (Ankara) – Efendim, soru o değil ki. Sayın Başkanım, o IŞİD’li Türkiye’ye
nasıl geldi?
BAŞKAN
- “Bu benim işim değil.” diyor ama. 
LEVENT
GÖK (Ankara) – Ya, efendim, olabilir mi? Yani demek ki şu anlaşılıyor:
Suriye’deki çatışmalarda yaralanan bütün IŞİD’liler Türkiye’ye getirildi ve
tedavi ettiniz.
BAŞKAN
– Tamam, anlaşıldı. 
İDRİS
BALUKEN (Diyarbakır) – Sayın Başkanım…
BAŞKAN
– Daha sonra size söz vereceğim. 
LEVENT
GÖK (Ankara) – Ben bunu anlıyorum. Bu bir itiraftır Sayın Başkan, bu bir
itiraftır. 
BAŞKAN
– Şimdi, İçişleri Bakanını çağırıyorum.
İDRİS
BALUKEN (Diyarbakır) – Evet, sataşma değil Sayın Başkan. 
BAŞKAN
- Çünkü böyle devam ediyor, oturumu da kapatmayacağım, size de söz vereceğim.
İDRİS
BALUKEN (Diyarbakır) – Sayın Başkan, İç Tüzük 60’a göre bir açıklama yapmak
istiyorum.
BAŞKAN
- Sayın İçişleri Bakanı Efkan Ala, buyurun. 
İDRİS
BALUKEN (Diyarbakır) – Sayın Başkan…
BAŞKAN
- Süreniz yirmi beş dakika. (AK PARTİ sıralarından alkışlar)
İDRİS
BALUKEN (Diyarbakır) – Hayır, hayır Sayın Başkan, bir saniye, bunu
yapamazsınız. Gün boyu böyle yapıyorsunuz. 
BAŞKAN
– Yaparım, yaparım. 
İDRİS
BALUKEN (Diyarbakır) – Ne demek yani? Açıklama hakkımıza engel olamazsınız. 
BAŞKAN
- Buyurun. 
İDRİS
BALUKEN (Diyarbakır) – O zaman tutumunuz hakkında usul tartışması açıyorum. 
BAŞKAN
- Hiçbir şey açamazsınız. 
İDRİS
BALUKEN (Diyarbakır) – Tutumunuz hakkında usul tartışması açıyorum. 
LEVENT
GÖK (Ankara) – Sayın Başkan…
BAŞKAN
- Bakın, Levent Bey size söz verdim.
İDRİS
BALUKEN (Diyarbakır) – Ben grup başkan vekili olarak İç Tüzük 60’a göre söz
istiyorum, bana söz vermek zorundasınız.
BAŞKAN
- Bakın, ben de size diyorum ki oturumu kapatmayacağım. Takdir bende, istediğim
zaman size söz vereceğim. Oturumu kapatmadan vereceğim.
İDRİS
BALUKEN (Diyarbakır) – “İç Tüzük 60’a göre açıklama istiyorum.” diyorum size.
BAŞKAN
- Onun takdiri, zamanı bende, 
İDRİS
BALUKEN (Diyarbakır) – Hayır bana açıklama için söz…
BAŞKAN
- Okuyun, siz okuyun tüzüğü, ondan sonra konuşalım sizinle.
LEVENT
GÖK (Ankara) – Sayın Başkan, bir tartışma daha bitmedi ama. 
İDRİS
BALUKEN (Diyarbakır) – Gerekçemi dinlemek zorundasınız. Gerekçemi dinlemeden o
kararı veremezsiniz.
BAŞKAN
- Buyurun.
LEVENT
GÖK (Ankara) – Sayın Başkan, bir tartışma daha bitmedi. 
BAŞKAN
- Size söz vereceğim, zamanı ben takdir edeceğim.
Buyurun.
İDRİS
BALUKEN (Diyarbakır) – Ben tutumunuz hakkında usul tartışması istiyorum. 
LEVENT
GÖK (Ankara) – Sayın Başkan, Sağlık Bakanıyla olan tartışmamız bitmedi. 
BAŞKAN
- Usul tartışması açacak bir durum yok burada.
Buyurun
Sayın Bakan. (AK PARTİ sıralarından alkışlar)
LEVENT
GÖK (Ankara) – Şimdi, bu konu havada kaldığı müddetçe Türkiye töhmet
altındadır, Türkiye töhmet altındadır. 
BAŞKAN
- Daha açık, açık, Meclis kapanmıyor. Konuşursunuz daha.
İDRİS
BALUKEN (Diyarbakır) – Tutanakları isteyeceğim, usul tartışması açacağım. 
BAŞKAN
- Konuşursunuz Sayın Gök, daha Meclisi kapatmıyoruz, daha vaktimiz var.
LEVENT
GÖK (Ankara) – Ama lütfen, bakın bu önemli bir konu. 
BAŞKAN
- Sorarsınız, soru bölümü de var, orada da sorarsınız.
Buyurun
Sayın Bakan.
LEVENT
GÖK (Ankara) – Yani Suriye’deki bir terörist Türkiye’ye nasıl getirildi? Onu
soruyoruz, cevap alamıyoruz.(AK PARTİ sıralarından gürültüler) 
BAŞKAN
- Cevaplar size, sözlü olarak cevaplar, yazılı olarak cevaplar.
LEVENT
GÖK (Ankara) – Cevap vermiyorlar. Yani bu vahim bir tablo, çok vahim bir tablo.
BAŞKAN
- Bakanı dinliyoruz Sayın Gök, lütfen.
Buyurun.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
İÇİŞLERİ
BAKANI EFKAN ALA (Bursa) – Sayın Başkan, çok değerli milletvekilleri; İçişleri
Bakanlığı ile bağlı kuruluşlarının…
FİLİZ
KERESTECİOĞLU DEMİR (İstanbul) – Her şey sizin isteğinize bağlı. Güzel bir
iktidar!
İDRİS
BALUKEN (Diyarbakır) – Ayıp, ayıp ya, ayıp! 
BAŞKAN
– Ben idare ediyorum.
Buyurun
Sayın Bakan.
İÇİŞLERİ
BAKANI EFKAN ALA (Devamla) – Jandarma Genel Komutanlığı, Kamu Düzeni ve
Güvenliği Müsteşarlığı, Emniyet Genel Müdürlüğü, Sahil Güvenlik Komutanlığı ve
Göç İdaresi Genel Müdürlüğünün 2014 yılı kesin hesabı ile 2016 yılı Bütçe
Kanunu Tasarısı’nın görüşülmesi için bir aradayız. Bu vesileyle heyetinizi ve
bizi ekranları başında izleyen aziz milletimizi, vatandaşlarımızı saygıyla,
hürmetle selamlıyorum. 
Sözlerimin
hemen başında, terörle mücadeleyi, büyük bir fedakarlık ve azim içerisinde
sürdürürken şehit olan güvenlik güçlerimizi rahmetle, gazilerimizi minnetle
anıyor, yaralılarımıza da acil şifalar diliyorum.
Çok
değerli Başkan ve saygıdeğer milletvekilleri, Bakanlığımız iç güvenlik ve
asayişi sağlamaktan trafik düzenine, sınır kıyı ve deniz yetki alanlarımızın
muhafaza ve emniyetini sağlamaktan illerde vali ve kaymakamlar aracılığıyla
diğer birimlerin koordinasyonuna, mahallî idarelerden, köylerden,
belediyelerden, özel idarelerden nüfus ve vatandaşlık hizmetlerine, dernekler
ve sivil toplum kuruluşlarının organizasyonu ve denetiminden göç ve
uluslararası koruma başvurularına kadar devletin en temel birçok görev ve
sorumluluğunu üstlenmiştir, yerine getirmeye gayret etmektedir. Bütün bu
hizmetleri, elbette sizin kabul ettiğiniz ve Bakanlığımıza tevdi ettiğiniz
bütçeyle, kanunlarla yapmaktadır. Bu vesileyle sizleri -bu nedenle tekrar ayrı
ayrı teşekkür ederek- saygıyla selamlamak istiyorum.
Sayın
Başkan, değerli milletvekilleri; Bakanlık olarak görevli ve sorumlu olduğumuz
alanlarda son bir yılda yaptığımız çalışmalar ve aldığımız sonuçlar hakkında
sizlere kısaca bilgi arz etmek istiyorum. İç güvenlik hizmetleri,
Bakanlığımızın bağlı kuruluşları olan Jandarma Genel Komutanlığı, Kamu Düzeni
ve Güvenliği Müsteşarlığı, Emniyet Genel Müdürlüğü ve Sahil Güvenlik
Komutanlığı vasıtasıyla yürütülmektedir. Bugün itibarıyla, Jandarma Genel
Komutanlığında 148.236, Emniyet Genel Müdürlüğünde 273 bin ve Sahil Güvenlik
Komutanlığında 5.482 personel görev yapmaktadır. 
Ülkemizin
alan olarak yüzde 93’ü jandarma görev ve sorumluluk bölgesindedir, yüzde 7’si
ise polis görev ve sorumluluk bölgesindedir. Saygıdeğer milletvekilleri,
nüfusumuzun ise yüzde 86’sı polis bölgesinde, yüzde 14’ü ise jandarma
bölgesinde yaşamaktadır. Ülkemizin toplam 8.484 kilometre uzunluğundaki kıyı
şeridinin, kara sularımızın ve ülkemiz yüz ölçümünün yaklaşık yarısı
büyüklüğündeki 378 bin kilometrekarelik deniz yetki alanlarımızın güvenliği ise
Sahil Güvenlik Komutanlığımızca sağlanmaktadır. Kamu Düzeni ve Güvenliği
Müsteşarlığı, 92 personelle 6 daire olarak görev yapmakta ve güvenlik politika
ve stratejilerini uygulama görevini yürütmektedir. 
Sayın
Başkan, değerli milletvekilleri; güvenlik hizmetlerinin sunumunda vatandaş
odaklı hizmet anlayışı doğrultusunda hizmet kalitesini ön plana çıkaran, suçun
işlenmeden önlenmesini öncelikli politika olarak benimseyen bir anlayışla
çalışmalarımızı sürdürüyoruz. Suçla mücadeleyi etkin kılmanın, güvenli ve
huzurlu bir ortam sağlamanın yolu güvenlik hizmetlerine toplumun katılımı ve
desteğinden geçmektedir. Bu amaçla, çocukların ve gençlerin suçtan ve zararlı
alışkanlıklardan korunması, ailelerin ve bireylerin sosyal duyarlılık ve
farkındalığının artırılması amacıyla Toplum Destekli Polis Projesi 81 ilde
faaliyettedir. Proje kapsamında her mahalleden sorumlu en az 1 polis memuru
görevlendirilmiştir. 
Suçla
mücadelede önemli katkı sağlayan MOBESE sistemi Kent Güvenlik Yönetim Sistemi
olarak adlandırılmakta, bu sistem 81 il merkezi ve 263 ilçemizde
tamamlanmıştır, 103 ilçemizde ise kurulum çalışmaları devam etmektedir. 2005
yılından bu yana MOBESE sistem kurulumları için genel bütçeden 561 milyon 698
bin Türk lirası harcanmıştır. Ayrıca, bu rakama yakın bir kaynak da il özel
idareleri başta olmak üzere yerel imkânlardan sağlanmıştır. Savunma Sanayii
Müsteşarlığıyla yürütülen proje kapsamında, MOBESE bulunmayan 424 ilçede
kurulum, MOBESE bulunan 81 il merkezi ve diğer ilçelerde modernizasyon
çalışmaları devam etmektedir. Sahil Güvenlik Komutanlığımız tarafından
denizlerimizin MOBESE’si olacak Sahil Gözetleme Radar Sistemi’nin Marmara ve
Ege bölgelerinde kurulumlarına başlanmıştır. Yine, aynı sistem, Jandarma Genel
Komutanlığınca hayata geçirilmiştir. 
Sayın
Başkan, değerli milletvekilleri; Bakanlığımızca geleceğimizin teminatı olan
gençlerimizin ve çocuklarımızın uyuşturucu maddelerden uzak tutulması amacıyla,
uyuşturucu ticaretiyle mücadeleye özel bir önem ve öncelik verilmektedir.
Jandarma, Emniyet ve Sahil Güvenlik teşkilatlarımız özellikle uyuşturucu
ticareti konusunda faaliyet gösteren suç şebekelerine karşı son yıllarda büyük
başarılar elde etmiştir. Bu kapsamda, yine, Narkotim Projesi’ni 29 pilot ilde hayata
geçirdik ve diğer illere de bunu yaygınlaştıracağız. Bu projenin istatistiksel
verileri projenin gerçekten başarılı sonuçlar elde ettiğini göstermektedir.
Projenin uygulandığı 29 ilde 2014 yılında 7.764 olaya müdahale edilirken 2015
yılında yüzde 65 artışla 12.827 olaya müdahale edilmiş, 22 bin şüpheli
gözaltına alınmıştır. 2015 yılında, Emniyet teşkilatı bünyesinde, mali
kaçakçılık ve diğer organize suçlarla mücadele birimlerinden ayrı olarak
Uyuşturucuyla Mücadele Daire Başkanlığı kurulmuştur. 
Saygıdeğer
milletvekilleri, polis ve jandarmamız tarafından engelli, hasta, yaşlı ve
karakola gelmek istemeyen vatandaşlarımızın karakola gelmeden, evine, iş yerine
gidilerek şikâyetçi, mağdur veya tanık olarak ifadelerinin alınmalarına imkân
sağlanmıştır. Bu kapsamda, 315.704 -bunlardan 18.031’i 65 yaş üstüdür-
vatandaşımıza bulundukları yere gidilerek hizmet verilmiştir. Yine, Kayıp
Alarmı Projesi’yle kayıp kişilerin bulunması için günümüzde sosyal medya ve
mobil iletişim ağlarının kullanılması önem arz etmektedir ve bu çerçevede bir
yeni proje uygulamaya konulmuştur. Bu proje dolayısıyla 164’ü çocuk olmak üzere
277 kayıp şahıs bulunarak ailelerine teslim edilmiştir.
Saygıdeğer
Başkan, değerli milletvekilleri; vatandaşlarımızın korku ve endişeden uzak,
huzur ve güven içinde bir yaşam sürmesini sağlamak İçişleri Bakanlığı olarak en
temel görevimizdir. Toplumun huzurunu bozan olayların başında asayişe müessir
suçlar gelmektedir. 2015 yılında meydana gelen asayiş olaylarında bir önceki
yıla göre evden hırsızlık olayında yüzde 18, iş yerinden hırsızlık olayında
yüzde 11, kapkaç olayında yüzde 2, yağma olayında yüzme 5 ve kasten yaralama
olayında yüzde 2’lik düşüş olmuştur. Her geçen yıl bir önceki yıla göre düşüş
trendinin daha da pozitif yönde gelişmesi için her seferinde bu
değerlendirmeleri yeniden gözden geçiriyoruz, aldığımız tedbirleri yeniden
gözden geçiriyoruz, eksikler varsa tamamlıyoruz ve bunu çok önemsediğimizi
belirtmek istiyorum.
Her
yıl meydana gelen trafik kazalarında birçok insanımız hayatını kaybetmekte ve
yaralananlar da hayatlarını engelli olarak sürdürmek zorunda kalmaktadırlar. Bu
nedenle, 2011-2020 yılları arasında Karayolu Trafik Güvenliği Stratejisi ve
Eylem Planı 2012 yılında yürürlüğe girdi ve 2020 yılına kadar devam edecek. Bu
konuda birçok ciddi projeyi, değerli arkadaşlar, uygulamaya koyuyoruz ve daha
da koyacağız.
Trafik
Elektronik Denetleme Sistemi kurulma çalışmalarına da başlanmıştır. Şu an
itibarıyla 401 noktada 791 kamerayla faaliyete geçilmiş, 36 il merkezinde, 36
ilçede kurulum çalışmaları devam etmektedir.
Değerli
arkadaşlar, 2015 yılında, 2010 yılına göre araç sayısında yüzde 33 artış olmuş,
ölümlü kaza sayısında ise yüzde 3,1, ölüm sayısında yüzde 5,4 azalma meydana
gelmiştir.
Bu
arada, Saygıdeğer Erzurum Milletvekilimiz Profesör Mustafa Ilıcalı Bey’le -ki
bu işin uzmanıdır- Türkiye’de bu konuda ne yapılabilecekse bunu bu dönemde
yapma kararlılığıyla ciddi bir proje de başlatmış bulunuyoruz. Kendisine
huzurlarınızda teşekkürü bir borç biliyorum. (AK PARTİ sıralarından alkışlar)
MUSTAFA
ILICALI (Erzurum) – Allah razı olsun.
İÇİŞLERİ
BAKANI EFKAN ALA (Devamla) – Değerli milletvekilleri, ülkemiz sürücü belgesi
sınıfları şekil ve içerik olarak Avrupa Birliği mevzuatına ve Karayolu Trafiği
Konvansiyonu’na uyumlu hâle getirilmiştir. Güvenlik unsurları artırılmış ve
yeni tip sürücü belgeleri uluslararası nitelikte olup 84 ülkede geçerlidir. İlk
defa sürücü belgesi alacaklar için aday sürücülük uygulaması getirilmiştir, bu
çok önemlidir. Aday sürücü belgesi olmadan trafiğe çıkmak bizim bu alanda ciddi
sorunlar yaşamamıza neden olmuştur, başka gelişmiş ülkelerdeki sistemi buraya
da taşıyarak aynı yöntemi uyguluyoruz. Ağır vasıta sürücüleri için beş yıl,
diğer sürücüler için ise on yıl geçerli olacaktır. Belgelerin verilmesine 1
Ocak 2016’dan itibaren başlanmıştır. 
Sayın
Başkan, tabii, hızlı hızlı geçiyorum. Milletvekillerimiz eğer niye bu kadar
meseleleri hızlı anlatıyor diye zihinlerinde bir soru yöneltmek istiyorlarsa
bunun nedeni gayet basit ve açık, işte, süreye uymaya çalışıyoruz. O bakımdan
bazı hususları izninizle geçerek konuşmamı sürdüreceğim.
Sayın
Başkan, değerli milletvekilleri; ülkemiz, Avrupa göç yolları üzerinde bulunması
nedeniyle jeopolitik açıdan son derece hassas bir konumdadır. Bu durum ülkemizi
göç hareketleri açısından transit ülke hâline getirdiği gibi ülkemizin refah
seviyesinin artması nedeniyle hedef ülke konumuna da oturtmuştur. Son yıllarda
çevre ülkelerde meydana gelen istikrarsızlık ve iç karışıklıklarla birlikte
ülkemiz göç hareketlerinden yoğun şekilde etkilenmektedir. Bizim Avrupa
Birliğiyle görüşmelerimizin ana maddesi hâline gelmiştir bu konu. 
Bakanlığımız
verilerine göre ülkemizde 3 milyon 6 bin göçmen ve 423.793 yasal ikamet izni
almış kişi bulunmaktadır. Bu göçmenlerin yüzde 89’u Suriye -2 milyon 716
bindir- yüzde 6’sı Irak -172 bindir- yüzde 2,9’u Afgan -84 bindir- ve diğer
ülke vatandaşlarından oluşmaktadır. Ülkemiz de Suriyelilere yönelik bugüne
kadar 9 milyar doların üzerinde harcama yapmıştır. Tabii, ülkemiz yurt dışına
da -biz kişi başına gelir dikkate alındığında 1’inci sıradayız, gururla
söylüyoruz- el açan bir Türkiye’den, dünyada kişi başına gelir dikkate
alındığında, mazlum insanlara dünyanın neresinde olursa olsun en fazla yardım
yapan ülke konumuna gelmiştir. (AK PARTİ sıralarından alkışlar) 
Milletimizin
ülkeye, Türkiye’ye 2002’den beri sunduğu bu istikrardan dolayı bu
yapılabilmiştir ve buradan her bir vatandaşımızı saygıyla, hürmetle, muhabbetle
selamlıyorum izninizle. (AK PARTİ sıralarından alkışlar) 
Değerli
arkadaşlar, ülkemiz yasa dışı göçe karşı ulusal düzeyde etkin tedbirler alarak
bu konudaki kesin tavrını ortaya koymuştur. Çünkü biz biliyoruz ki bu konuda
ciddi tedbir almazsak transit ülke olarak kullanmaktan tamamen vazgeçerler ve
burada kalmaya başlarlar. Elbette biz, planlı programlı olduğu sürece bundan
memnuniyet duyarız ama plan ve program yapma imkânı maalesef Suriye ve
Irak’taki gelişmelerden dolayı yoktur. O bakımdan biz de Avrupa Birliğiyle
beraber bu konunun ciddiyetle, insan onuruna yakışır, büyük devlet anlayışına
yakışır bir biçimde çözülmesi için gayret sarf ediyoruz ve çalışma
içerisindeyiz. 
Son
beş yılda yıllık ortalama 50 bin yasa dışı göçmen yakalanmıştır. Sadece 2015
yılında yaklaşık 3 katı bir artışla 146.485 yasa dışı göçmen yakalanmıştır
arkadaşlar. Düzensiz göçün önlenmesi ve deniz yoluyla gerçekleştirilen düzensiz
göç faaliyetleri sırasında göçmenlerin hayatlarının kurtarılması için üstün bir
gayret sarf edilmektedir. 2015 yılında 91.611 düzensiz göçmen yakalanmış olup
bir önceki yıla göre 6 kat artış sağlanmıştır. 
Bu
vize muafiyeti diyaloğu süreci, değerli arkadaşlar, bu geri kabul anlaşmaları
bu bakımdan çok önemlidir. AB-Türkiye -yürürlük tarihi 1 Haziran olacaktır-
geri kabul anlaşmasının yanı sıra hâlihazırda 8 ülkeyle, bunlar Suriye,
Yunanistan -Yunanistan’la 2002’den beri yürürlüktedir- Kırgızistan, Romanya,
Ukrayna, Rusya Federasyonu, Belarus, Moldova’yla geri kabul anlaşması
imzalanmıştır. 6 ülkeyle ise; Pakistan, Nijerya, Bosna Hersek, Yemen, Karadağ,
Kosova’yla ise imzalanmış, henüz yürürlüktedir, Afganistan’la ise
çalışmalarımız sürdürülmektedir.
Değerli
arkadaşlar, bu, şu bakımdan önemlidir: Diğer ülkelerle, Avrupa Birliği
ülkeleriyle görüştüğümüzde biz hep şunu söylüyoruz: Her ülke kendi üzerine
düşeni yapmalıdır küresel sorunlarla karşı karşıya kaldığımızda. Hiçbir ülkenin
bir başka ülkeye topu atma, sorunu onun ülkesinde bırakma lüksü yoktur. O
bakımdan, bu rakamların buradan da tekrar teyiden söylenmesinde büyük fayda
görüyorum.
Değerli
arkadaşlar, küresel terörle ve bu tür sıkıntılarla mücadelede de Türkiye ciddi
bir gayret içerisindedir. Bakınız, 126 farklı ülkeden 37.487 yabancıya giriş
yasağı konulmuştur Türkiye’ye. Diğer ülkelerle istihbarat faaliyetleri
içerisinde yapılan işlerdir bunlar, onlarla karşılıklı olarak görüşülerek
yapılan işlerdir. Ülke sınırları içerisinde yakalanan 95 farklı ülkeden 3.207
yabancı sınır dışı edilmiştir. Türkiye küresel terörle en aktif mücadele eden
bir ülkedir ama ne yazık ki ülke sevgisinden haberdar olmayan ve bu konunun ne
kadar hassas bir konu olduğunu bilmeyen ya da açıkça ihanet içerisinde olan
bazı çevreler Türkiye’yi bu konuda açık yalan beyanlarla, uluslararası
platformlarda dezenformasyonla zora sokmaya çalışmaktadırlar ama beyhude
uğraşıyorlar. Çünkü, Türkiye’nin geçmişi, bu konudaki kendine öz güveni ve yaptıkları
Türkiye’nin elindeki en önemli senettir değerli arkadaşlar. 
Tabii,
yine, yasa dışı göçmenlerle ilgili son beş yıl içerisinde yapılan
operasyonlarla 11.930 organizatör yakalanmıştır. 2015 yılında yakalanan
organizatör sayısında 2014’e göre 3 kat artış olmuş, 4.471 organizatör
yakalanarak adliyeye teslim edilmiş, bunlardan 1.650’si tutuklanmıştır değerli
arkadaşlar.
Geri
gönderme merkezleriyle ilgili, bir milletvekilimizin sorusu vardı, buraya
koyuyorum, eğer süre yeterse ona da cevap vereceğim.
Sayın
Başkan, değerli milletvekilleri; terörizm ülkemizin yıllardır mücadele ettiği
en önemli güvenlik sorunlarının başında gelmektedir, bu küresel bir sorundur
aynı zamanda. Ülkemize büyük bedeller ödeten, binlerce cana ve milyarlarca
dolar maliyete neden olan, ülkemizin ekonomik kalkınmasına sekte vuran,
demokrasimizin üzerine kara bulut gibi çöken, hiçbir insani, ahlaki ve dinî
değer tanımayan teröre karşı mücadele veriyoruz. Son dönemde Orta Doğu’da
meydana gelen hadiseler, yaşanılan istikrarsızlıklar teröristlere ve terör
odaklarına yeni hareket alanı ve imkânları sağlamıştır. Suriye’de, Irak’ta
ortaya çıkan ortamın bir sonucu olarak, terör örgütleri artık ittifak ve iş
birliği yaparak saldırılar düzenlemektedir Avrupa’ya, Amerika’ya, Türkiye’ye,
dünyanın başka ülkelerine de. Bu iş birliğini, bu teröristler arasındaki,
terörist organizasyonlar arasındaki iş birliğini 29 vatandaşımızın hayatını
kaybettiği, 81 vatandaşımızın yaralandığı 17 Şubatta Ankara’da meydana gelen
bombalı saldırıda açıkça gördük. Türkiye’nin hızlı kalkınmasından, vatandaşa
daha fazla hizmet götürülmesinden rahatsız olanlar 78 milyonun bin yıllık
kardeşliğinin zarar görmesi için çaba içerisindedirler. Bölgemizde yaşanan
hadiseleri ülkemize taşımak isteyen teröristler ve onların destekçileri
sokaklara barikatlar kurarak, çukurlar kazarak, bomba düzenekleri yerleştirerek
vatandaşlarımızın en temel hak ve hürriyetlerini hedef almışlar, okullara,
hastanelere, camilere, kiliselere, ambulans ve itfaiye araçlarına
saldırmışlardır. Vatandaşların evlerine el koyup onların göç etmelerini
sağlayarak bölgede Marksist-Leninist bir yapıyı etkin kılmaya çalışmaktadırlar.
Değerli
milletvekilleri, şehir ve ilçe merkezlerine yuvalanan teröristlerin etkisiz
hâle getirilmesi, patlayıcılarla tuzaklanmış barikat ve çukurların
kaldırılması, vatandaşımızın can ve mal güvenliğinin sağlanması için topyekûn
mücadele etmekteyiz ve bu mücadelede, değerli arkadaşlar, bütün siyasi
partileri de yanımızda görmek arzusundayız. Nasıl ki Avrupa’da, Fransa’da bir
saldırı olduğunda, İngiltere’de saldırı olduğunda, Amerika’da saldırı olduğunda
“ama”sız, “fakat”sız, “ancak”sız bütün siyasi partiler, siyasi anlayışlar
topyekûn, sivil toplum örgütleri, bütün ulus bir arada oluyor ve dimdik karşı
duruyorsa bu konuda Türkiye’de milletimiz bunu fazlasıyla hak etmektedir, böyle
yapmayanlara da hesabını milletimiz sandıkta elbette sormaktadır, hukukun
soracağı ayrı tabii.
Değerli
arkadaşlar, bugün itibarıyla -tabii, çok vaktim kalmadı ama- 4 ilçemizde sokağa
çıkma yasağı devam etmekte, Cizre ve Silopi’de operasyonlar tamamlandı, sokağa
çıkma yasağı akşam 19.30 ile 05.00 arasında devam etmektedir. Değerli
arkadaşlar, biz sokağa çıkma yasaklarını vatandaşımızın can güvenliği ve kendi
emniyetleri için yapmaktayız, vatandaşlarımız da bunu görüyor. Dışarıya
gidenlerin, çıkanların her türlü imkânını sağlayıcı hem maddi desteği hem
organizasyonunu yaptık ve Hükûmet olarak da bu konuda bir eylem planı
hazırladık. Değerli arkadaşlar, bu, Birlik, Huzur ve Demokrasi Eylem Planı’yla
da vatandaşlarımızı bu beladan kurtardıktan sonra da o sırada da en güzel
şekilde onlara layık olacak hizmeti verme konusunda kararlı olduğumuzu, azimli
olduğumuzu, onlara sunarak onların desteğini alıyoruz.
Değerli
arkadaşlar, tabii, bazı tartışmalar oluyor burada. Bakınız, bir yere terörist
girmişse, terörist faaliyetler içerisindeyse, bombalar varsa, elinde silah
varsa burada yapılacak iş önce buna topyekûn karşı durmak. Arkasından elbette
-biz yüzlerce kez söyledik- devlet demokratik bir anlayışla hukuk içerisinde,
ahlak içerisinde bu mücadeleyi yürütmek durumundadır ve öyle yürütüyor. Yanlış
yapanların bir iddia olarak bile bize ulaşması derhâl soruşturma açmamıza neden
oluyor, açıyoruz ama yüzde 90’ı belki yalan yanlış çıkıyor çünkü bu medya
enformasyonunu, dezenformasyonunu dikkate almak zorundayız. Yani arkadaşlar,
sosyal medyada bir bilgi hemen yayılıyor, biz tabii, devlet olarak, bu doğru
olabilir diye bakmalıyız, o olmamalı, yanlış bir iş varsa ama eline bunu alan
bütün milletvekillerimiz, insanlar da yanlış olabilir diye bakmalı, hemen dönüp
de efendim, devleti suçlamamalı. Devlet hepimiziz değerli arkadaşlar.
ALİ
ŞEKER (İstanbul) – Parti devletine çevirdiniz.
İÇİŞLERİ
BAKANI EFKAN ALA (Devamla) – Bu devletin en önemli kurumu 550 kişiden oluşan
Meclistir. Meclisteki her bir milletvekili bu devletin bir parçasıdır. Varsa
bir yanlış birlikte düzelteceğiz. Daha önce çeteleri biz temizlemedik mi? E,
şimdi de teröristleri de temizleriz o şehirlerden, efendim, çeteleri de
temizleriz. Biz hiçbir hukuksuzluğa boyun eğmedik, eğmeyiz. (AK PARTİ
sıralarından alkışlar) Ama hiç kimsenin de terörist yöntemlerle bizim
vatandaşımızın namusuna, bizim vatandaşımızın inancına, bizim vatandaşımızın
malına mülküne, kendisine zarar vermesine asla müsaade etmeyiz. (AK PARTİ
sıralarından alkışlar) Devlet, devlet gibi davranacak; siyaset, siyaset gibi
davranacak, biz de bunun için buradayız.
Değerli
arkadaşlar, yanlışlarımız varsa söylersiniz -siyasi partilerin, tabii, ayrı
politikaları olur- elbette politikamızı da eleştirirsiniz ama biz de zaten
sizin politikalarınızı beğenmediğimiz için, kendi politikamızı uyguladığımız
için gittik vatandaşa, o bize yüzde 49,5 verdi, diğer partileri saymama gerek
yok, onlara da kendi, şu anda aldıkları oyu verdi. Biz onun için vatandaştan
aldığımızı uygulayacağız. (AK PARTİ sıralarından alkışlar) Yani, siyasi parti
yöneticilerinin memnuniyetini esas almıyoruz elbette. 
Değerli
arkadaşlar, ben başta şehit ailelerine, bütün...
(Mikrofon
otomatik cihaz tarafından kapatıldı) 
BAŞKAN
– Sayın Bakan, süreniz bitti.
İÇİŞLERİ
BAKANI EFKAN ALA (Devamla) – Hiç vaktim var mı efendim teşekkür için o zaman?
BAŞKAN
– Sadece bir selamlama cümlesi için açalım.
İÇİŞLERİ
BAKANI EFKAN ALA (Devamla) – Peki.
Çok
özür diliyorum, hızlı hızlı bu kadar oldu.
Değerli
arkadaşlar, keşke bütçeye ilişkin de bazı şeyler söyleyebilseydim ama onlarla
vaktinizi de almayayım.
Yüce
Meclisimizin tasvibine sunduk. Sizin tasviplerinize mazhar olduğu takdirde
bütçemize tahsis edilecek olan ödenek ve kaynaklarla, onları da en tasarruflu
biçimde kullanarak bu saydığım ve daha sayamadığım görevlerimizi bu Meclise, bu
millete layık bir anlayışla yürütme gayreti içerisinde olacağız.
Şahsım
ve Bakanlığım adına hepinize ayrı ayrı teşekkür ediyorum.
2016
yılı bütçesinin ülkemize, milletimize hayırlı olmasını diliyor, sizleri
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
OKTAY
VURAL (İzmir) – Sayın Başkan...
BAŞKAN
– Sayın Baluken’e söz vereceğim Sayın Vural çünkü Sayın Bakan konuşmadan önce
söz vereceğimi söylemiştim. 
Buyurun
Sayın Baluken. 
İDRİS
BALUKEN (Diyarbakır) – Şimdi, Sayın Bakan kürsüye çıkmadan önce Halkların
Demokratik Partisi Grup Başkan Vekili olarak sizden bir söz talebim oldu ve o
söz talebimin gerekçesiyle İç Tüzük 60’a göre bir söz isteyecektim ancak siz
gerekçemi dinlemeden bu konuda beni grup başkan… 
BAŞKAN
– “Söz istiyorum.” dediniz Sayın Baluken, “60’a göre söz istiyorum.” dediniz,
lütfen. 
İDRİS
BALUKEN (Diyarbakır) – Hayır, hayır… Ama gerekçemi dinlemeden siz bunu
yapmayacağınızı ve Sayın Bakanı kürsüye davet ederek de bu talebimi hiçbir
şekilde dikkate almadığınızı gösterdiniz. Gün içerisinde diğer siyasi parti
gruplarının bile dikkatini çeken bir tutum içerisindeydiniz. 
BAŞKAN
– Gerçekten bunu inanarak mı söylüyorsunuz?
İDRİS
BALUKEN (Diyarbakır) – Evet. Partimize karşı ayrımcı, ötekileştirici, yer yer
hakkımızı, hukukumuzu tamamen çiğneyecek şekilde bir tutum sergilediniz.
Dolayısıyla, sizi İç Tüzük 63’e göre, Türkiye Büyük Millet Meclisinin çalışma
usullerine…
BAŞKAN
– Örnek verebilir misiniz Sayın Baluken? Hangi söz talebinde bulundunuz da
vermedim?
HİŞYAR
ÖZSOY (Bingöl) – Sürekli söz kesiyorsunuz. 
İDRİS
BALUKEN (Diyarbakır) – Sayın Başkanım, ben, gün boyu sizden gerekçemi anlatarak
söz isteme talebinde bile zorlandım yani bugün anlayamadığım bir tutum
içerisindeydiniz. 
BAŞKAN
– Sayın Baluken, lütfen… Rica ederim, lütfen… Gerçekten üzülüyorum, üzüyorsunuz
beni. 
İDRİS
BALUKEN (Diyarbakır) – Bunun Başkanlık Divanının, Meclisin çalışma usullerine
uygun olmadığı kanaatindeyim. O nedenle, tutumunuz hakkında usul tartışması
talep ediyorum. 
BAŞKAN
– Sayın Baluken, bir de benden dinleyelim. “60’a göre söz istiyorum.” dediniz,
“Oturumu değiştirmeyeceğim, bakan konuşmaları bitsin size söz vereceğim.”
dedim. Öyle mi? İsterseniz tutanakları inceleyelim. 
HÜSEYİN
ŞAHİN (Bursa) – Aynen öyle söyledi. 
BAŞKAN
– Bunu söyledim, siz ısrar ettiniz, o arada bakanı çağırmıştım, şunu söyledim,
dedim ki: “Sayın Baluken, size söz vereceğim, takdir yetkisi bende.” Şimdi,
bakıyoruz, 60’a göre söz istediniz; beşinci maddesi verebilir diyor. Usul
tartışması açmak istiyorsunuz, ona bakıyorum… 69’da ise diyor ki: “Aynı oturum
içinde zamanını Başkan takdir eder.” Şimdi size soruyorum: 63’üncü maddede usul
tartışması var, diyor ki: TBMM’nin çalışma usullerine uymaya davet için bir konuyu
öne alma veya geriye bırakma gibi usule ait konuların…
İDRİS
BALUKEN (Diyarbakır) – Evet, önce konuşulur, doğru.
BAŞKAN
– …diğer işlerden önce konuşulacağı belirtilir. 
İDRİS
BALUKEN (Diyarbakır) – Doğru, burada takdir yetkisi…
LEVENT
GÖK (Ankara) – Başkanı gündeme davet…
BAŞKAN
– Ben hangi davranışımla çalışma usulüne uymadım? 
İDRİS
BALUKEN (Diyarbakır) – Sayın Başkan…
BAŞKAN
– “Size söz vermiyorum, bitmiştir.” dedim mi?
İDRİS
BALUKEN (Diyarbakır) – Evet, evet, dediniz. 
BAŞKAN
– Demedim, demedim.
HÜSEYİN
ŞAHİN (Bursa) – “Sayın Bakandan sonra vereceğim.” dediniz Başkanım.
İDRİS
BALUKEN (Diyarbakır) – Sayın Başkan, şimdi, bakın… Sayın Başkan, gün boyunca…
BAŞKAN
– O zaman tutanakları getirtiyoruz, inceliyoruz, ona göre size söz vereceğim.
İDRİS
BALUKEN (Diyarbakır) – Olur.
Şunu
ifade etmeme müsaade edin, gün içerisinde, Anayasa ihlaliyle ilgili Genel
Kurula yapmış olduğumuz bilgilendirmeler ve Hükûmetten bu konuda cevap
istemeyle ilgili sorduğumuz sorulara bile siz kişisel yorumunuzu katarak “Âdeta
bir basın bülteni gibi çalışıyorsunuz.” dediniz. Bütün bunları da biz tolere
ettik. 
BAŞKAN
– Tamam bundan sonra espri filan da yapmayacağız artık demek ki, böyle evet.
İDRİS
BALUKEN (Diyarbakır) – Evet. Bugün Diyarbakır’da gergin bir durum vardı, kritik
bir durum vardı.
İSMAİL
AYDIN (Bursa) – Belli oluyor, yansımış size.
İDRİS
BALUKEN (Diyarbakır) – Buradaki farklı bir tablonun orada yerelde bir sıkıntı
olarak yansımaması için özel bir özen içerisindeydik ama buna rağmen bu
ayrımcı, ötekileştirici yaklaşımınızı gün boyu oturumda hissettik; o nedenle
de, tutumunuz hakkında usul tartışması talep ediyorum. 
LEVENT
GÖK (Ankara) – Başkanı gündeme davet. 
BAŞKAN
– Ben on beş dakika ara veriyorum, grup başkan vekillerini görüşmeye
çağırıyorum ve tutanakları alıp inceleme yapacağız.
Kapanma Saati : 21.51
ALTINCI OTURUM
Açılma Saati: 22.09
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
Altıncı Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon
yerinde. 
Hükûmet
yerinde. 
Sayın
Baluken, söz talebiniz vardı. 
Buyurun.

İki
dakika…
IV.- AÇIKLAMALAR (Devam)
20.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’nun yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Oturuma
ara vermeden önce bir usul tartışması talebim de olmuştu ancak arkada grup
başkan vekilleriyle ve sizlerle yaptığımız değerlendirmede bunun ayrımcı bir
yaklaşımdan çok, bir iletişim probleminden kaynaklandığına kanaat getirdim. O
nedenle, Sayın Sağlık Bakanının kürsüde yapmış olduğu açıklamalara yerimden çok
kısa cevap verme ihtiyacı var, onu yerine getirmeye çalışacağım.
Şimdi,
Sayın Sağlık Bakanı, 5 sağlık çalışanının katledildiğini söyledi. Bizim
elimizde 4 sağlık çalışanının katledildiği bilgisi var. Bunlardan Abdülaziz
Yural, Şeyhmus Dursun ve Eyüp Ergen devletin güvenlik güçleri tarafından açılan
ateşle katledildi, Abdullah Biroğul adındaki doktor -hekim- arkadaşımız da
PKK’nin açmış olduğu ateş neticesinde katledildi. PKK Abdullah Biroğul’un kendi
güçleri tarafından öldürüldüğünü kabul etti, aileden, halktan özür dilediğini
ve bunun kabul edilemez bir durum olduğunu ifade etti ancak Abdülaziz Yural,
Şeyhmus Dursun ve Eyüp Ergen’le ilgili bugüne kadar devletin yetkili sorumlularından
herhangi bir açıklama duymadık. Ben Sayın Bakanı şuna davet ediyorum: Eğer
kendinden bu kadar eminse eğer Abdülaziz Yural, Şeyhmus Dursun ve Eyüp Ergen’in
PKK’lılar tarafından vurulduğunu söylüyorsa hemen yarın gelsin birlikte bu 4
sağlık emekçisinin ailesini ziyaret edelim, onları dinleyelim, onların nasıl
katledildiğini de birlikte orada tespit edip Genel Kurula gelip o
bilgilendirmeyi yapalım. Birincisi bu.
İkincisi:
Sayın Sağlık Bakanı, o bölgeye giden ambulanstaki görevlilerin ulaşamadığını
ifade etti.
(Mikrofon
otomatik cihaz tarafından kapatıldı)
BAŞKAN
– Bir dakika… Artı bir dakika daha vereceğim.
İDRİS
BALUKEN (Diyarbakır) – Sayın Bakanın elindeki ses kayıtlarında da vardır, o
ambulanslar oraya her ulaştığında ambulanslara bir çatışma mizanseni
yaratılarak ve zaman zaman da ateş açılarak -ki buradaki bürokratların bazıları
da tanıktır- hep engelleme çıkarıldı. Sağlık görevlileri açık bir şekilde
tehdit edildi, ki bizdeki ses kayıtlarında da o var. Sağlık Bakanlığı
görevlileri tarafından da can güvenliklerinin olmadığına dair bir saate yakın
bir ikna çalışması yapıldı. Buna rağmen biz yine oraya sağlık ekiplerinin ve
kurtarma ekiplerinin gönderilmesi talebini ilettik. Ama Avrupa İnsan Hakları
Mahkemesinin tedbir kararının olduğu Hüseyin Paksoy, Cihan Karaman ve Serhat
Altun dâhil olmak üzere oradaki yaralıların alınmasıyla ilgili herhangi bir
süreç işletilmedi. O bodrumlara analar ulaşmıştı, yani bir hendek, barikat
engeli yoktu, anaların almasına izin verilmedi.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – İçeridekilerin dışarı çıkmasıyla ilgili de, 16 yaşındaki
Abdullah Gül 2’nci binadan öyle bir girişimde bulunduğunda da keskin nişancı
ateşiyle katledildi. 
Genel
Kurula bu bilgiyi sunmak istiyorum. 
BAŞKAN
– Teşekkür ederim. 
Sayın
Vural, size de iki dakika veriyorum. 
21.- İzmir Milletvekili Oktay Vural’ın,
İçişleri Bakanı Efkan Ala’nın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın beşinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
OKTAY
VURAL (İzmir) – Teşekkür ederim Sayın Başkan. 
İçişleri
Bakanı konuşmasında “Siyasi partiler terörün karşısında olmalı, terörle
mücadelenin yanında olmalıdır ‘ama’sız, ‘fakat’sız.” Böyle genellemeler, sanki
burada bulunan bütün partilerin terörün yanında, terörle mücadelenin karşısında
olduklarını ima eden bu ifadeler çok talihsizdir. Dolayısıyla mesajı kimeyse
ona söyleyecek, mertçe söyleyecek. Milliyetçi Hareket Partisi olarak biz hep
terörün karşısında olduk, terörle mücadelenin yanında olduk. Hatta kimin kimin
yanında olduğunu aziz milletimiz biliyor. Habur’da teröristleri karşılayanlar
kimin yanındaydı? Oslo’da terörist başıyla müzakere edenler kimin yanındaydı?
Dolmabahçe’de mutabakat metnini imzalayanlar kiminle yan yana, kol kolaydı aziz
milletimiz biliyor. Bu konuda Parlamentoda imzaladığımız bir metin de vardır.
Dolayısıyla adresiniz kimse ona söyleyin. Söyleyemiyorsanız ona göre. 
Bir
diğer konu da Sayın İçişleri Bakanı bir sayın milletvekilinin bir projede
görevlendirildiğini söyledi. Ben şunu öğrenmek istiyorum: Anayasa’nın 82’nci
maddesinde Türkiye Büyük Millet Meclisi üyelerinin yürütme organı tarafından
bir işte görevlendirilemeyeceklerini, ancak Meclis kararıyla olabileceğini
ifade ediyor. Ben bu görevlendirme konusunda bir Meclis kararı var mıdır, yok
mudur, onu öğrenmek istiyorum bir de. 
Teşekkür
ederim. 
BAŞKAN
– Ben teşekkür ederim. 
Sayın
Gök, buyurun, size de iki dakika. 
22.- Ankara Milletvekili Levent Gök’ün,
Sağlık Bakanı Mehmet Müezzinoğlu ve İçişleri Bakanı Efkan Ala’nın 118 sıra
sayılı 2016 Yılı Bütçe Kanunu Tasarısı ile 119 sıra sayılı 2014 Yılı Kesin
Hesap Kanunu Tasarısı’nın beşinci tur görüşmelerinde Hükûmet adına yaptıkları
konuşmalarındaki bazı ifadelerine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, Sağlık Bakanının sunumunda sorunlu gördüğüm iki hususa ilişkin cevap
alamadım. “Sayın Bakan IŞİD’ciler Suruç’ta tedavi ediliyor.” Tutanaklardan
okuyorum: “Ben tedaviye ihtiyacı olanın kim olduğuna bakmam, tedavi ihtiyacı
varsa onun tedavisini yaparım.” diye cümleler kurdu. Ben çok sorunlu gördüğüm
bu cümle üzerine kendisine elbette Türkiye’de terör örgütleri vardır ama IŞİD,
Türkiye’ye ait bir terör örgütü olarak değil Suriye’deki çatışmalardan sonra
Türkiye’ye gelmişse ve orada tedavi ediliyorsa sorun buradadır… Yani IŞİD
teröristlerini Suruç’ta kollayan ve Türkiye’ye girmesine olanak sağlayan
kimdir? Nasıl himaye edilmiştir? Bunlar nasıl hastaneye kadar götürülmüştür?
Benim sorumun esas cevaplandırılması gereken kısmı buradaydı. Yani Sayın Bakan
IŞİD’cilerin Türkiye’de himaye gördüğünü, tedavi gördüğünü kabul ediyor; bu,
çok sorunlu bir tutumdur. Bunun bir şekilde kamuoyuna aydınlatılması gerekir
çünkü şu anda dünya IŞİD terör örgütüyle uğraşırken “Ben Türkiye’ye giren
IŞİD’ci teröristlere tedavi yardımı yaparım.” anlamındaki bir söz IŞİD’in
Türkiye’ye nasıl girdiği konusunda tüm dünyada istifham uyandırır ve Hükûmeti
son derece sıkıntılı bir hâle sokar. Bu çok dikkat edilmesi gereken bir konu. 
İkincisi:
Sayın İçişleri Bakanı diğer siyasi partileri kastederek, bizleri de “Sizlerin
zaten politikalarını beğenmiyoruz, biz kendi politikalarımızı uyguluyoruz.”
dedi. Aman öyle yapın Sayın Bakan! 
Bakın,
yine Sağlık Bakanı dedi ki: “Silopi’de, Aile Merkezimizde Türk Bayrağı
indirildi ve buraya bir paçavra asıldı.” Bu, AKP Hükûmeti döneminde oldu Sayın
Bakan. Bu, gerçektir ve gerçekler acıtıcıdır Sayın Bakan. Sayın Bakanlığınız ve
iktidarınız döneminde Türk Bayrağı indirilecek duruma gelinmişse, bu, vahim bir
tablodur. 
(Mikrofon
otomatik cihaz tarafından kapatıldı)
BAŞKAN
– Artı bir dakika veriyorum…
LEVENT
GÖK (Ankara) – Böyle bir tablonun iktidarınız döneminde, daha şimdiye kadar
cumhuriyet hükûmetleri döneminde olmayan bir tablonun da iktidarınız döneminde
olduğunun da açıkça bir itirafıdır. Egemenlik hakkının nasıl verildiğini ve
nasıl bir acz içerisine düştüğümüzü de gösteren çok kötü bir örnektir. Bizlerin
politikalarına dikkat etseydiniz bunlar başımıza gelmezdi ve siz de daha
kıvançlı ve gönençli olurdunuz ama kendi başınıza uyguladığınız politikalarla
Türkiye’yi her yönde olduğu gibi terörle ilgili konuda da çok sıkıntılı bir
sürece soktunuz ve duvara toslattınız. 
Ben
de Sayın Başkanım, söz verdiğiniz için teşekkür ediyorum. 
BAŞKAN
– Teşekkür ederim.
Sayın
Bakan, Sayın Ala, söz istemiştiniz; size de iki dakika süre veriyorum.
Buyurun.

23.- İçişleri Bakanı Efkan Ala’nın, İzmir
Milletvekili Oktay Vural’ın yaptığı açıklamasındaki bazı ifadelerine ilişkin
açıklaması
İÇİŞLERİ
BAKANI EFKAN ALA (Bursa) – Şimdi, Sayın Başkan, son derece berrak, ilkesel bir
doğruyu söylüyoruz yani burada anlaşılmayacak bir şey yok. Burada ilkokul
müfredatı seviyesinde bir muhakeme kabiliyeti bile yeterli ne söylediğimizi
anlamaya. Yani çok böyle girift, karmaşık bir şey de söylemiyoruz. Her parti
-dünyadan örnekler verdik- buna karşı durmalı, karşı duranlara eyvallah ama
karşı durmayanlar varsa onlar üstüne alınır yani…
(Mikrofon
otomatik cihaz tarafından kapatıldı) 
OKTAY
VURAL (İzmir) – İsmini söyle ismini. 
İÇİŞLERİ
BAKANI EFKAN ALA (Bursa) – Senin talimatınla konuşmam ben.
OKTAY
VURAL (İzmir) – Adını söyle, adını söyle.
BAŞKAN
– Sayın Vural, lütfen…
OKTAY
VURAL (İzmir) – Bakan olmuşsun, ilkokul seviyesinden bahsediyorsun. 
İÇİŞLERİ
BAKANI EFKAN ALA (Bursa) – Bir kere, ben senden öğrenecek değilim, sen nezaket
öğren.
BAŞKAN
– Sayın Bakan…
OKTAY
VURAL (İzmir) – Seni gidi Dolmabahçeci!
EJDER
AÇIKKAPI (Elâzığ) – Saygılı ol!
İÇİŞLERİ
BAKANI EFKAN ALA (Bursa) – Sen nezaket öğren. O Dolmabahçe de doğruydu. Biz
senin gibi oradan buradan şey almıyoruz. Allah Allah! Böyle şey mi olur canım?
OKTAY
VURAL (İzmir) – Dolmabahçeci! Hadi savun bakalım Dolmabahçe’yi!
BAŞKAN
– Sayın Vural, sizi dinledik, lütfen…
İÇİŞLERİ
BAKANI EFKAN ALA (Bursa) – Kardeşim, bak, biz senden mertlik öğrenmeyiz, senin
anlaşılan nezaket öğrenmen lazım. 
Biz,
burada, çok doğru… MHP’den arkadaşlarımızın konuşmasına da hiçbir şey
söylemedik, onlara da teşekkür ettik. Şimdi genel ilkeleri alıp da… O zaman,
benim anlatma sorunum yok, herkes doğru anladığına göre, anlama sorunu olanlar
bundan alınsın. Yani burada hiçbir zaman yanlış bir şey söylenmedi. Yeter yani
burası da… Bir nezaket olur canım.
OKTAY
VURAL (İzmir) – Senin anlama sorunun var ya! Sana soruyorum mertçe… 
BAŞKAN
– Sayın Vural, rica ediyorum Sayın Vural…
OKTAY
VURAL (İzmir) – Hangi parti terörün yanında olmadı, yüreğin varsa söyle. 
HÜSEYİN
ŞAHİN (Bursa) – Terörün yanında olmayan bir tane parti var, o da AK PARTİ.
İÇİŞLERİ
BAKANI EFKAN ALA (Bursa) – Böyle şey mi olur? Ondan sonra… 
OKTAY
VURAL (İzmir) – Hadi, yüreğin varsa söyle. 
BAŞKAN
– Sayın Vural, rica ediyorum.
İÇİŞLERİ
BAKANI EFKAN ALA (Bursa) – Şimdi, kardeşim, şu lafa bak yani, şu lafa bak.
OKTAY
VURAL (İzmir) – Söylesin, söylesin.
BAŞKAN
– Sayın Vural, Sayın Bakan sizi dinledi, lütfen…
OKTAY
VURAL (İzmir) – Söyle bakalım? Niye korkuyorsun? 
İÇİŞLERİ
BAKANI EFKAN ALA (Bursa) – 2002’den beri burada ne yaptıysak arkasındayız,
altına da imzamızı atıyoruz. 
BAŞKAN
– Bir dakika, Sayın Bakan, bir dakika…
OKTAY
VURAL (İzmir) – Seni gidi çözümcü! Seni gidi Dolmabahçe mutabakatçısı!
Dolmabahçe mutabakatçısı!
İÇİŞLERİ
BAKANI EFKAN ALA (Bursa) – 2002’den beri ne yaptıysak arkasındayız, altına da
imzayı atıyoruz. Senden öğrenecek değiliz. Senin politikan yüzde 10 alır, bizimki
yüzde 50-49,5 alır, hadi! (AK PARTİ sıralarından alkışlar)
OKTAY
VURAL (İzmir) – Hadi, hadi! Valilere “Operasyon yapmayın!” talimatı veren
sensin. 
İÇİŞLERİ
BAKANI EFKAN ALA (Bursa) – Yeter be, yeter!
OKTAY
VURAL (İzmir) – Vicdanın var mı senin? 
İÇİŞLERİ
BAKANI EFKAN ALA (Bursa) – Biraz nezaket olur.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Şahsı adına aleyhte olmak üzere Kars Milletvekili Sayın Ayhan Bilgen
konuşacak.
OKTAY
VURAL (İzmir) – Hangi yüzle çıkıyorsun buraya? Vicdan var mı sende ya? 
İÇİŞLERİ
BAKANI EFKAN ALA (Bursa) – Vicdandan ne anlarsın ki! Üslup üslup değil bir
kere.
OKTAY
VURAL (İzmir) – Bu şehitleri gördüğün zaman vicdanın sızlamıyor mu senin? 
İÇİŞLERİ
BAKANI EFKAN ALA (Bursa) – Arkadaşlar, bu ne ya? Her seferinde, sözler,
kelimeler bile ızdırap çekiyor ağzında.
BAŞKAN
– Sayın Vural lütfen… Sayın Vural…
Sayın
Bakan…
BAŞKAN
– Ayhan Bilgen, gelmiyor musunuz konuşmaya? 
OKTAY
VURAL (İzmir) – Sen ortaklarınla söyle bakayım.
İÇİŞLERİ
BAKANI EFKAN ALA (Bursa) – İkincisi: Ben milletvekilimizden, bir yerde
görevlendirme değil… 
BAŞKAN
– Sayın Bakan, süreniz bitti, bir dakika… Konuşmacı geliyor, sonra açıklama
yaparsınız, bitti süreniz.
İÇİŞLERİ
BAKANI EFKAN ALA (Bursa) – Bakın, ama aynı şeyi söyledim. 
BAŞKAN
– Mikrofonunuz açık değil.
İÇİŞLERİ
BAKANI EFKAN ALA (Bursa) – Milletvekilimizin ilminden, bilgisinden yararlanmak
yanlış bir şey mi? Bunu engelleyen bir şey mi var? 
BAŞKAN
– Cevap bölümünde söylersiniz Sayın Bakan. 
Buyurun
Sayın Bilgen. 
Süreniz
beş dakika.
AYHAN
BİLGEN (Kars) – Sayın Başkan, değerli milletvekilleri; aslında bu son
tartışmayla ilgili yanlış hatırlamıyorsam Suruç’taki patlamadan sonra buraya
bir araştırma önergesi getirilmişti. 
LEVENT
GÖK (Ankara) – Biz getirmiştik onu.
AYHAN
BİLGEN (Devamla) – Hangi partinin terörle ilişkisi var, kim destek oluyor? Ama
bu tartışmanın iki tarafı da hayır oylarıyla bir komisyon kurulmasını
engellemişlerdi. Dolayısıyla, takdir kamuoyunun, tartışmanıza, kavga etmenize
çok gerek yok.
OKTAY
VURAL (İzmir) – Teröristler belli ya! Teröristler belli, PKK’yı mı
araştıracaksın, IŞİD’i mi araştıracaksın!
AYHAN
BİLGEN (Devamla) – O zaman araştırılsın.
OKTAY
VURAL (İzmir) – Mal meydanda…
AYHAN
BİLGEN (Devamla) – Tabii, tabii...
OKTAY
VURAL (İzmir) – Çok aramak istiyorsun, öyle mi! Bulamadın mı!
BAŞKAN
– Konuşmacı kürsüde Sayın Vural, lütfen...
AYHAN
BİLGEN (Devamla) – Sayın Vural, ben hiç muhalefet partilerini muhatap alarak bu
konuyu konuşmam ama ilçe başkanlarınız, ülkü ocakları yöneticileri orada
savaşlarda çıkıyorlar yani o da sizin takdiriniz artık.
OKTAY
VURAL (İzmir) – Terörü arayıp bulamadın, öyle mi!
İDRİS
BALUKEN (Diyarbakır) – Ayhan Bey, konuşun siz.
OKTAY
VURAL (İzmir) – Demek ki terörü araştıracaksın, bulacaksın öyle mi? Git,
hendeklerde, Kandil’de bulursun.
BAŞKAN
– Sayın Bilgen, siz Genel Kurula hitap edin, lütfen.
AYHAN
BİLGEN (Devamla) – Şimdi, ben bu saate kadar bizi izleyenlerin, örneğin Kars’ta
bizi bu saatte izleyenlerin bu üç bakanlığın bütçe tartışmalarından, icraatın
içinden sunumlarından ne hissetiler diye biraz empati yapmaya çalıştım. Kültür
Bakanlığından çok beklenti olduğunu sanmıyorum. Kars’ın çok ciddi bir kültürel
mirası var. Ama kamu binaları başta olmak üzere o Baltık mimarisinin değerli
taş binaları önce çimentoyla sıvanıp sonra boya çekilip kamu binalarına tahsis
edilmiş. Kültür Bakanlığıyla ilgili çok söylenecek şey yok.
Sağlık
Bakanlığıyla ilgili ilk aklıma gelen şey, iki yıldır…
HAKAN
ÇAVUŞOĞLU (Bursa) – Camilere saldıranları savunanlar mı bunları söylüyor!
Tarihî camilere saldıranları savunanlar mı bunu söylüyor! 
BAŞKAN
– Sayın Milletvekili…
AYHAN
BİLGEN (Devamla) – Kars’ın 1 tane hastanesi var üniversite hastanesi dışında.
İki yılda 4 kez yönetim değişti, neyi paylaşamıyorlar, takdiri size
bırakıyorum. 
Ama
İçişleri Bakanlığını takdir ederim, iyi çalışıyor Kars’ta. Şimdi, uzun uzun
anlatmaya vakit yok ama mesela muhtarlar, işte, meclis üyelerimiz, bazen
kaymakamlara gidip hizmet istediklerinde kaymakamlar diyor ki: “Hangi partiye
oy verdiyseniz gidin hizmeti onlardan isteyin.” Yani iyi çalışıyorlar ama daha
iyi çalışmalar da var anlatabileceğim. Mesela, parti yöneticilerimize…
ORHAN
DELİGÖZ (Erzurum) – İftira atma. Hiçbir kaymakam bunu demez. Hiç
ispatlayamazsın, ispatlaman lazım bunu.
BAŞKAN
– Sayın milletvekilleri, rica ediyorum.
Sayın
grup başkan vekili, lütfen.
AYHAN
BİLGEN (Devamla) – Bunu Kars’ta herkes biliyor ama.
ORHAN
DELİGÖZ (Erzurum) – Hiçbir kaymakam demez onu.
AYHAN
BİLGEN (Devamla) – Bakın, çok somut bir yazı, parti binalarımıza tebligat:
“Aldığımız istihbarata göre parti binalarınızda büyük bir bomba var.” İfade,
arama yazısı, büyük bir bomba; küçük bomba olursa arama yapılmaz ama büyük
bombaymış. Arama yazısı bu fakat devamında
diyor ki: “Bu bombaların HDP’yi patlatmak için mi bırakıldığı yoksa HDP’liler
tarafından hazırlanıp bir yere atılmak üzere mi HDP içerisinde tutulduğu
konusunda istihbarat yok.” Ne kadar ciddi çalışıyor bakın Bakanlığımız. Yani, o
zaman, işte, Ankara’da yanı başınızdaki bomba patladığında kim tarafından
patlatıldığını ancak örgüt açıklayınca öğrenirsiniz eğer istihbaratınız böyle
çalışıyorsa. Ama, daha feci bir şey var: Aramaya gidiyor polisler, binaya
giriyorlar, dergileri, yazıları falan topluyorlar, arkadaşlar diyorlar ki: “Ya,
siz bomba arama yazısıyla geldiniz. Bomba arama yazısıyla nasıl evrak
topluyorsunuz?” Geri gidiyorlar, bu seferde evrakları alabileceklerine dair bir
yazıyla geliyorlar. 
İDRİS
BALUKEN (Diyarbakır) – Bombayı unutmuşlar.
AYHAN
BİLGEN (Devamla) – Ama, gecenin bu saatinde bu konularla kafanızı çok şişirmek
istemiyorum. Vakit çok az ama galiba ülkede daha ciddi bir tehlike var, daha
ciddi bir sıkıntı var. 
Geçtiğimiz
hafta içerisinde Cumhurbaşkanının kendisi, sözcüsü ve bugün de danışmanı
açıklama yaptılar. Bu açıklamaların üçü de bu çatının iradesiyle ilgiliydi.
Siz, İbrahim Kalın açıklama yaptığında tevil etmeye çalıştınız, Cumhurbaşkanı
çıktı tekzip etti, dedi ki: “Dili sürçtü.” Kendisi bir açıklama yaptı. Bugün
zaten tartışmalar buranın gündemine geldi ve bugün nihayet danışmanı da bir
açıklama yaptı, dedi ki: “Hükûmetin başı Sayın Cumhurbaşkanıdır.” İsterseniz
daha fazla kafanızı şişirip canınızı sıkmayayım. Ben size, geçtiğimiz günlerde…

MEHMET
UĞUR DİLİPAK (Kahramanmaraş) – Anayasa’da yazıyor, Anayasa’yı oku!
AYHAN
BİLGEN (Devamla) – Anayasa çok açık… (AK PARTİ sıralarından gürültüler)
Sayın
Başkan, sözüm kesilmezse toparlayacağım. Bakın, konuşmam engelleniyor.
BAŞKAN
– Sayın milletvekilleri, rica ediyorum, konuşmacıyı duyamıyorum.
AYHAN
BİLGEN (Devamla) – Çok kısa bir fıkra anlatayım, öyle bitsin isterseniz. Bir
tımarhanede delinin birisi kendini ayaklarından tavana asıyor. Birisi de
gidiyor, doktora söylüyor, diyor ki: “Ya, bir arkadaşımız kendini asmış.”
Doktor diyor ki: “Çabuk indirin onu aşağıya.” “Niye asmış kendini?” falan…
Gidip soruyorlar, diyor ki kendini ampul sanıyormuş. 
CAHİT
ÖZKAN (Denizli) – Çok komik!
AYHAN
BİLGEN (Devamla) – Daha güler misiniz, düşünür müsünüz? Bekleyin, bekleyin… 
Sonra
gidiyorlar doktor diyor ki: “Ya, arkadaşlarınızdan yardım isteyin, o deliyi
oradan indirin.” Sonra ne yazık ki arkadaşları da bunu yapmıyor, doktor soruyor
bu sefer “Ya niye indiremediniz” diye. O yardıma giden diyor ki: “Arkadaşlar
ikna olmadılar çünkü karanlıkta kalırız.”
diye korktular. 
Herkesi
saygıyla selamlıyorum. (HDP sıralarından alkışlar)
HÜSEYİN
ŞAHİN (Bursa) – Çok sofistikeydi, çok anlam yüklüydü!
BAŞKAN
– Teşekkür ederim. 
Sayın
milletvekilleri, beşinci turdaki konuşmalar tamamlanmıştır. 
SAĞLIK
BAKANI MEHMET MÜEZZİNOĞLU (Bursa) – Söz istemiştim Sayın Başkanım. 
BAŞKAN
– Özür dilerim, çok özür dilerim Sayın Bakanım. 
Buyurun.

IV.- AÇIKLAMALAR (Devam)
24.- Sağlık Bakanı Mehmet Müezzinoğlu’nun,
Ankara Milletvekili Levent Gök’ün yaptığı açıklamasındaki bazı ifadelerine
ilişkin açıklaması
SAĞLIK
BAKANI MEHMET MÜEZZİNOĞLU (Bursa) – Sayın Başkanım, değerli arkadaşlar…
Öncelikle, Sayın Cumhuriyet Halk Partisi Grup Başkan Vekili Levent Bey, “Sağlık
Bakanlığı olarak IŞİD’ciyi tedavi ettik.” diye bir cümle söylemedim.
İDRİS
BALUKEN (Diyarbakır) – Var, var.
LEVENT
GÖK (Ankara) – Var efendim, aynen tutanaklarda var. 
SAĞLIK
BAKANI MEHMET MÜEZZİNOĞLU (Bursa) – Söylediğim cümle şu: “Dağda terörist
askerimizi şehit etmiş olsa bile, biz onu tedavi eder, güvenlik güçlerine
teslim ederiz.” Bir iddia oldu: IŞİD’ci tedavisi… Bu, IŞİD’ci de olsa
tedavisini yapar, gerekli yerlere teslim ederiz. Bunun şucu veya bucu olduğunun
görevi hekimin değildir, sağlık hizmeti sunucusunun değildir. Türkiye’de bir
tane IŞİD’cinin tedavisiyle ilgili iddia… İki gün sonra PKK’lı çıktığını da
söyledim. “Biz IŞİD’ci tedavi ettik.” demedim.
LEVENT
GÖK (Ankara) – Burada, tutanağa bakın.
SAĞLIK
BAKANI MEHMET MÜEZZİNOĞLU (Bursa) – “Bize gelen yaralı, IŞİD’ci bile olsa
tedavi ederiz.” dedim. “Tedavi ettik.” demedim.
LEVENT
GÖK (Ankara) – Tutanağa bakın efendim, tutanağa bakın. 
SAĞLIK
BAKANI MEHMET MÜEZZİNOĞLU (Bursa) – Bu algı yönetimine siz de CHP olarak katkı
sağlıyorsanız söyleyecek bir sözüm yok.
LEVENT
GÖK (Ankara) – Tutanağa bakın efendim, ben tutanağı da getirdim. 
SAĞLIK
BAKANI MEHMET MÜEZZİNOĞLU (Bursa) – Bak, “IŞİD’ci tedavi ettik.” demedim.
“IŞİD’ci bile olsa...”
LEVENT
GÖK (Ankara) – Ben okuyayım mı Sayın Bakanım? 
SAĞLIK
BAKANI MEHMET MÜEZZİNOĞLU (Bursa) – Okuyun, okuyun. “IŞİD’ci bile olsa…”
LEVENT
GÖK (Ankara) – Bakın, Sayın Başkan, okuyalım isterseniz tutanağı. 
BAŞKAN
– Sayın Gök, Sayın Bakan konuşmasını bitirince size söz vereceğim. 
SAĞLIK
BAKANI MEHMET MÜEZZİNOĞLU (Bursa) – Ben ne dediğimi biliyorum, bitireyim. 
İki:
Değerli arkadaşlar, bu konuda… Oradaki hekimin görevi değildir bu, oradaki
hekimin görevi yaralıyı tedavi etmektir.
İDRİS
BALUKEN (Diyarbakır) – Cizre’de niye öyle olmuyor? 
SAĞLIK
BAKANI MEHMET MÜEZZİNOĞLU (Bursa) – Nereden girdi, nasıl girdi, sonucu ne
olacak, onu söyledim “İçişleri Bakanlığının, devletin diğer kurumlarının
görevidir.” dedim. 
Dolayısıyla,
ikinci kısmı… Sayın Baluken, sizinle durduğumuz nokta çok farklı, insani
değerler anlamında çok farklı.
İDRİS
BALUKEN (Diyarbakır) – Kesinlikle öyle!
SAĞLIK
BAKANI MEHMET MÜEZZİNOĞLU (Bursa) – Bakınız, az önce “Eyüp Ergen’in evine…” Biz
gideriz, bizim tereddüdümüz yok ama şu, gelin, taziye evine gittiğiniz gibi bu
Ankara’da katledilen 29 masum vatandaşın evine bir gidin. O Buse, 4,5 yaşındaki
Buse bebeğin annesine bir gidin, bir geçmiş olsuna gidin. Yüreğiniz varsa,
insanlık adına bir gidin de görelim bakalım. (AK PARTİ sıralarından alkışlar) 
İDRİS BALUKEN (Diyarbakır) – Sayın Başkan…
BAŞKAN – Önce Sayın Gök… 
25.- Ankara Milletvekili Levent Gök’ün,
Sağlık Bakanı Mehmet Müezzinoğlu’nun yaptığı açıklamasındaki bazı ifadelerine
ilişkin açıklaması
LEVENT
GÖK (Ankara) – Sayın Bakan, ben tutanağınızı getirttirdim. Tutanakları aynen
Meclisimizin bilgisine ve kamuoyunun bilgisine sunuyorum. Aynen şu ifadeleri
kullandınız… Ben şuna katılıyorum yalnız, devletin görevi yaşatmaktır.
Devletin, her kim olursa olsun, suçlu kim olursa olsun varsa bir suçu, onu
adalete teslim etmek görevidir, aslolan görevi budur.
MEHMET
UĞUR DİLİPAK (Kahramanmaraş) - Tamam mesele yok o zaman, mesele yok. 
LEVENT
GÖK (Ankara) – Ancak, sorun şurada, IŞİD’cilerin Türkiye’ye nasıl girdiği
konusunda ben size bir soru tevcih ettim ve siz şunu söylediniz, aynen şu Sayın
Bakan: “Çok değil, iki yıl önce IŞİD’ciler Suruç’ta tedavi ediliyor denildi,
ben de dedim ki: Ben tedavi ihtiyacı olanın kim olduğuna bakmam, ben, tedaviye
ihtiyacı varsa onun tedavisini yaparım.” 
SAĞLIK
BAKANI MEHMET MÜEZZİNOĞLU (Bursa) – Evet. 
MEHMET
UĞUR DİLİPAK (Kahramanmaraş) – Tamam, aynı şeyi söylüyor, aynı şeyi söylüyor.
ORHAN
DELİGÖZ (Erzurum) – Aynı şeyi söylüyor yine Sayın Bakan. (AK PARTİ sıralarından alkışlar) 
LEVENT
GÖK (Ankara) – Sayın Bakan, peki, ben de size soruyorum: Bu IŞİD’ci teröristin
oraya nasıl girdiği sizi ilgilendirmiyor mu? Yani, siz Hükûmet değil misiniz?
Beni mi ilgilendirecek, Cumhuriyet Halk Partisini mi ilgilendirecek? Sayın
Bakan, olabilir mi öyle bir şey?
SAĞLIK
BAKANI MEHMET MÜEZZİNOĞLU (Bursa) – Oradaki doktorun görevi mi o? 
LEVENT
GÖK (Ankara) – Nasıl girdi o? Sınırlarımız kevgire dönmüş, kabul ediyorsunuz. 
KÜLTÜR
VE TURİZM BAKANI MAHİR ÜNAL (Kahramanmaraş) – İçişleri Bakanı yapar onu, Sağlık
Bakanı değil, İçişleri Bakanlığı.
SAĞLIK
BAKANI MEHMET MÜEZZİNOĞLU (Bursa) – Oradaki doktor nereden bilsin? 
BAŞKAN
– Sayın Bakanlar, lütfen…
LEVENT
GÖK (Ankara) – Söylediğiniz tutanak bu, ben tutanağı söylüyorum size. “Ben
IŞİD’ciyi tedavi ettirdim.” diyorsunuz.
SAĞLIK
BAKANI MEHMET MÜEZZİNOĞLU (Bursa) – “Ettirdim” demiyorum. Oradaki doktorun öyle
bir sorumluluğu var mı ya?
LEVENT
GÖK (Ankara) – Ne diyorsunuz efendim? Ben de okuduğumu anlıyorum. Olur mu böyle
bir şey, aynen böyle diyorsunuz. 
BAŞKAN
– Sayın Gök, teşekkür ederim. 
Sayın
Baluken…
SAĞLIK
BAKANI MEHMET MÜEZZİNOĞLU (Bursa) – Oku, oku.
LEVENT
GÖK (Ankara) – “Ben onun kim olduğuna bakmam.” diyorsunuz. Nasıl kim olduğuna
bakmazsınız? IŞİD’ciyse, nasıl girdi diye araştırmaz mısınız onu?
BAŞKAN
– Sayın Gök… 
SAĞLIK
BAKANI MEHMET MÜEZZİNOĞLU (Bursa) – 10 defa daha oku, yok öyle bir şey.
BAŞKAN
- Sayın Bakan…
LEVENT
GÖK (Ankara) – Efendim size sormuşlar, size sormuşlar, Sayın Başkan, IŞİD’ci
burada tedavi ediliyor diye Sayın Bakana sormuşlar. “Ben onun kim olduğuna
bakmam, tedavi edin diyor.” 
SAĞLIK
BAKANI MEHMET MÜEZZİNOĞLU (Bursa) – Oradaki doktor bunu bilemez.
BAŞKAN
– Sayın Gök, tamam, yeteri kadar anlaşıldı. 
SAĞLIK
BAKANI MEHMET MÜEZZİNOĞLU (Bursa) – Sayın Başkan…
BAŞKAN
– Sayın Bakan, sizden de rica ediyorum. 
Sayın
Baluken’e söz verdim ama.
SAĞLIK
BAKANI MEHMET MÜEZZİNOĞLU (Bursa) – Sayın Gök’ün anlama kabiliyeti buysa helal
olsun. (AK PARTİ
sıralarından alkışlar) 
BAŞKAN – Sayın
Baluken, buyurun. 
LEVENT
GÖK (Ankara) – Sayın Bakan, benim anlama kabiliyetim bu ama sizin bu yaptıklarınızdan
sonra dünyanın Türkiye'yi nasıl anlayacağını hep beraber göreceğiz.
BAŞKAN
– Sayın milletvekilleri, lütfen biraz sakin olabilir miyiz, rica edeyim.
Buyurun.
26.- Diyarbakır Milletvekili İdris
Baluken’in, Sağlık Bakanı Mehmet Müezzinoğlu’ndan Abdülaziz Yural, Şehmuz
Dursun ve Eyüp Ergen’in kim tarafından katledildiğini ve tedavi edilen
IŞİD’çiler hakkında hangi adli sürecin işletildiğini öğrenmek istediğine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, Sayın Sağlık Bakanına çok net bir soru sordum: Abdülaziz Yural, Şeyhmus
Dursun ve Eyüp Ergen kim tarafından katledildi? Siz kürsüde de bunu dile
getirdiniz. Bu söylediklerinize eğer güveniyorsanız, kanaat getiriyorsanız
buyurun gidelim, her 3’ünün ailesini ziyaret edip kendilerinden bir dinleyelim.
Şimdi,
bütün sıkışmalarda olduğu gibi, Ankara'nın göbeğinde, Genelkurmayın 50 metre
ötesinde, Başbakanlığın 500 metre ötesinde bomba patladığında çıkıp yirmi dört
saat içerisinde Başbakan ve Cumhurbaşkanı bütün dünya kamuoyuna yanlış bilgiler
verdiğinde nasıl ki bir taziye gündemine sığındılarsa Sayın Bakan da benim
soruma cevap vermek yerine yine aynı yola başvurdu, yine bir taziye gündemine
sığındı. Ben hiç oraya girmeyeceğim. 
ORHAN
DELİGÖZ (Erzurum) – Sayın Baluken, yanlış bilgi değildi. Adam o isimle girmiş,
neresi yanlış? Aynı şahıs. Tutturdunuz yanlış diye. Yüzde yüz doğru bilgiler. 
İDRİS
BALUKEN (Diyarbakır) – Biz ölümler arasında ayrım yapmıyoruz, bütün ölümlerin
acısını yüreğimizde hissediyoruz. Ankara'da yaşamını yitiren, katledilen bütün
ailelerin taziyelerine gitmeye de hazırız. 
(Mikrofon
otomatik cihaz tarafından kapatıldı) 
ABDÜLKADİR
YÜKSEL (Gaziantep) – Niye gitmedin şimdiye kadar?
İDRİS
BALUKEN (Diyarbakır) – Bir toparlayayım Sayın Başkanım.
BAŞKAN
– Artı bir dakika.
İDRİS
BALUKEN (Diyarbakır) – Sayın Bakan da Cizre’deki vahşet bodrumlarında
katledilen ailelerin taziyesine gidip gitmemesi meselesini kendisine sorsun. 
ZEHRA
TAŞKESENLİOĞLU (Erzurum) – Onlar aile değildi, her birisi ayrı bireylerdi, nerede
aile vardı Cizre’deki çukurda? Her birisi tek bireydi ya, soyadları bile
tutmuyor Baluken.
İDRİS
BALUKEN (Diyarbakır) – Şimdi, buradan bir şey çıkmaz. Bizim söylediğimiz son
derece nettir. Bu katledilen sağlık emekçileriyle ilgili ve Cizre’deki vahşet
bodrumuyla ilgili sorumluluğundan eğer çekinmiyorsa birlikte bölgeye gidip bu
olayı açığa çıkaralım diyoruz.
Diğer
taraftan, Sayın Levent Gök’ün sorduğu soruyu tamamlama açısından söylüyorum,
belli ki IŞİD’ciler Türkiye'de tedavi edilmiş. Şunu merak ediyorum: Yani, bu
tedavi edilen IŞİD’ciler hakkında hangi adli süreç işletilmiş, hangi tahkikat
yapılmış? Herhangi biri tutuklanmış mı? Cezaevinde olan herhangi bir IŞİD’li
var mı?
Teşekkür ederim Sayın Başkanım.
BAŞKAN – Ben teşekkür ederim.
MUSTAFA ILICALI (Erzurum) – Sayın Başkanım, ismimi
kullanarak Milliyetçi Hareket Partisi grup başkan vekili benim yüzümden Sayın
Bakana bir eleştiri getirdi. Bir açıklama getirmek isterim.
BAŞKAN – Teşekkür ederim. Grup başkan vekilinizle konuşun
lütfen. 
III.- KANUN TASARI VE TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi
Cihaz Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı


I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı
BAŞKAN
– Sayın milletvekilleri, şimdi beşinci turdaki konuşmalar tamamlanmıştır. 
Soru-cevap
işlemine geçiyoruz. 
Daha
önce gündemin başında görüşmelerde bu konuda bir duyuruda bulunmuştum.
Sırasıyla sisteme giren sayın milletvekillerinin soru sormaları için birer
dakikalık süre vereceğim. 
Süremiz
yirmi dakika. On dakika içinde sayın milletvekilleri soru soracaklar, diğer on
dakikada sayın bakanlar cevap verecek.
Soru-cevap
işlemine başlıyoruz.
Sayın
Topal…
SERKAN
TOPAL (Hatay) – Teşekkür ediyorum Sayın Başkan.
Hatay
ilimizin;
1)
Samandağ-Antakya duble yolunun bitirilmesi lazım. İnsanlarımız can veriyor. Ne
zaman bitireceksiniz?
2)
Samandağ çevre yoluna ne zaman başlayacaksınız?
3)
Altınözü-Antakya duble yolunu ne zaman tamamlayacaksınız?
4)
Karaçay barajı ne zaman bitecek?
5)
Reyhanlı barajı ne zaman bitecek? “2015” dediniz, 2016 oldu.
6)
Dörtyol ilçemize turunçgil araştırma istasyonu ne zaman kurmayı düşünüyorsunuz?
7)
Suriye’deki savaştan dolayı Hatay genelindeki tüm hastanelerin yoğun bakım
ünitelerinde yer bulunamamaktadır. Bu yüzden birçok insan hayatını kaybetti.
400 bin Suriyeli geldi. Çok acil bir şekilde Samandağ ve Reyhanlı ilçemize
birer donanımlı hastane kurulması elzemdir, lütfen gereğini yapınız. 
Sayın
Sağlık Bakanı, huzurumuzda bunların sözünü verebilir misiniz?
Teşekkür
ediyorum.
BAŞKAN
– Ben teşekkür ederim.
Sayın
Akın…
AHMET
AKIN (Balıkesir) – Teşekkür ederim Sayın Başkan.
Sayın
Bakan, Balıkesir Devlet Hastanesi Onkoloji Servisinde tek hekim günde 100 hastaya
hizmet vermeye çalışıyor. Ayrıca aynı serviste diğer sağlık personeli eksiği de
yaşanıyor. Bu konuyu daha önce Türkiye Büyük Millet Meclisi Genel Kurulunda
gündeme getirmiş ve soruna dikkat çekmiştim ama bugüne kadar hiçbir gelişme
yaşanmadı. Onkoloji servisine hekim ataması yapılmadı. Zaten sıkıntılı durumda
olan onkoloji servisi hastaları muayene ve tedavi olabilmek için akşama kadar
sıra beklemek zorunda kalıyorlar. Sağlık Bakanlığı Balıkesir Devlet Hastanesi
Onkoloji Servisi hastalarının bu sorunu ne zaman çözülecektir? Hastaneye ilave
hekim ve diğer sağlık personeli görevlendirmeleri ne zaman yapılacaktır?
Teşekkürler.
BAŞKAN
– Teşekkür ederim.
Sayın
Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
İçişleri Bakanı, terörle mücadelede önemli katkılar veren korucularımızın özlük
haklarını iyileştirecek bir çalışmanız var mı? Yeni korucu alacak mısınız?
Sayın
Sağlık Bakanı, Ortaca Devlet Hastanesi ne zaman hizmete açılacak? Muğla
Araştırma Hastanesi ne zaman hizmete girecek? Bodrum Devlet Hastanesi ne zaman
başlayacak? 
Muğla’da
sağlık turizmine yönelik bir yatırım planlamanız var mı? 
Sayın
Kültür Bakanı, Muğla’daki tarihî ören yerlerin yüzde 80’inin kazıları
tamamlanmamıştır. Bu ören yerlerinin kazılarını tamamlayarak kısa zamanda
turizme kazandırmayı düşünüyor musunuz? 
Teşekkür
ediyorum.
BAŞKAN
– Teşekkür ederim.
Sayın
Çam…
MUSA
ÇAM (İzmir) – Teşekkür ederim Sayın Başkan.
Sayın
İçişleri Bakanına soruyorum: Yeni Şafak’ta Adbülkadir Selvi 3 Kasım 2014’te
köşesinde “Çözüm Süreci, Stres Testi”ndeki yazısında “Efkan Ala ‘Oslo’da
anlaşmıştık PKK’yle, PKK bunu bozdu.’” demiştir. Bu anlaşma nedir?
İkinci
sorum: Muhtarlarla Sayın Cumhurbaşkanı toplantılar yapmaktadır. Bu toplantılara
davet edilen muhtarların tespiti sizin tarafınızdan mı yapılmaktadır? Bunların
geliş, gidiş ve konaklama masraflarını İçişleri Bakanlığı bütçesinden mi
ödemektesiniz? Hangi kriterlere göre bu muhtarları seçiyorsunuz? Bunu öğrenmek
istiyorum. 
Üçüncü
sorum da: Dolmabahçe toplantısına Recep Tayyip Erdoğan’dan haberli mi
katıldınız, habersiz mi?
Şimdi
elinizi böyle yapmak hiç yakışmadı…
İÇİŞLERİ
BAKANI EFKAN ALA (Bursa) – Sana yapmıyorum kardeşim! Benim hareketlerimi burada
siz tayin edemezsiniz. 
BAŞKAN
– Sayın Çam… Sayın Çam, lütfen…
MUSA
ÇAM (İzmir) – Bu tarz doğru bir tarz değil. Yakışıyor mu size? Yakışıyor mu
böyle yapmak?
BAŞKAN
– Sayın Çam, lütfen sorunuzu sorar mısınız.
MUSA
ÇAM (İzmir) – Kime yapıyorsunuz onu? Yakışıyor mu?
BAŞKAN
– Teşekkür ederim Sayın Çam.
Sayın
Arslan…
MUSA
ÇAM (İzmir) – İçişleri Bakanına yakışıyor mu bu tarz, böyle yapmak? Yakışıyor
mu? (AK PARTİ sıralarından “Otur yerine!” sesleri, gürültüler)
Ne
biçim konuşuyorsun? 
OKTAY
VURAL (İzmir) – Yani hiç yakışmıyor ya! Üslubuna dikkat etmez, hareketlerine
dikkat etmez. 
MUSA
ÇAM (İzmir) – Yakışıyor mu? 
İÇİŞLERİ
BAKANI EFKAN ALA (Bursa) – Sizinle ilgili değil kardeşim!
MUSA
ÇAM (İzmir) – Ne demek? Senin karşında milletvekili var, soru soruyor.
Karşınızda çocuk mu var sizin? Böyle gayriciddilik olur mu ya!
BAŞKAN
– Sayın Çam… Sayın Çam, lütfen…
Sayın
Bakan, lütfen siz de susar mısınız.
AHMET
SELİM YURDAKUL (Antalya) – Sayın Başkan Vekili, lütfen müdahale eder misiniz.
Sayın Başkan, lütfen müdahale eder misiniz.
OKTAY
VURAL (İzmir) – Meclise hakaret edip duruyor. El kol hareketi yapıyor.
MUSA
ÇAM (İzmir) – Ayıp ya! Koskoca Bakansın, böyle mi davranır? Böyle yapıyorsun.
Ne demek bu?
OKTAY
VURAL (İzmir) – Ceza verin, dışarı atın ya!
BAŞKAN
– Sayın milletvekilleri…
MUSA
ÇAM (İzmir) – Terbiyesiz! Saygısız!
OKTAY
VURAL (İzmir) – Sayın Başkan, dışarı atın!
AHMET
SELİM YURDAKUL (Antalya) – Sayın Başkan, herkese müdahale ediyordunuz deminden
beri!
ORHAN
DELİGÖZ (Erzurum) – Her şeyi söyleyeceksiniz, hiçbir şey mi yapmayacağız?
Kendinize dikkat edin! Sözlerinize dikkat edin!
BAŞKAN
- El hareketini size yapmadığını söyledi Sayın Çam.
MUSA
ÇAM (İzmir) – O Bakan dinleyecek! Ben soru soruyorum, dinleyecek! Ne demek
böyle? Karşısında çocuk mu var?
ORHAN
DELİGÖZ (Erzurum) – Ne yapmış? Böyle yapmakla ne olmuş?
BAŞKAN
- On dakika ara veriyorum.
Kapanma Saati: 22.38
YEDİNCİ OTURUM
Açılma Saati: 22.49
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
Yedinci Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon?
Yerinde. 
Hükûmet?
Yerinde. 
Soru-cevap
işlemine kaldığımız yerden devam ediyoruz.
Sayın
Musa Çam, sorularınız bitti mi?
MUSA
ÇAM (İzmir) – Hayır, bitmedi Sayın Başkan.
BAŞKAN
– Peki, o zaman yeniden alalım sorularınızı en baştan. Bir dakika vereyim,
bölemiyorum çünkü süreyi.
Sayın
Çam, buyurun, yeniden, baştan.
MUSA
ÇAM (İzmir) – Sorularımı Sayın Bakan aldıysa tekrarlamayacağım, üç soru
sormuştum. 
Biri,
Yeni Şafak’taki Abdülkadir Selvi’nin 3 Kasım 2014’te köşesinde yazdığı, çözüm
süreci, sizin söylediğiniz, “Oslo’da anlaştık, PKK bozdu.” Anlaşma nedir?
İkincisi:
Muhtarlarla Cumhurbaşkanının köşkünde her hafta toplantılar yapılıyor. Bunları
siz mi belirliyorsunuz? Hangi kriterlere göre belirliyorsunuz? Bunların
gelişlerini, gidişlerini, masraflarını hangi bütçeden ödüyorsunuz?
Son
sorum da Dolmabahçe’deki mutabakat toplantısına Sayın Cumhurbaşkanından
habersiz katılır mısınız, katılmaz mısınız?
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – İçişleri Bakanına iki sorum var.
Birincisi:
İçişleri Bakanlığı 2015 Yılı İdare Faaliyet Raporu’nun 60’ıncı sayfasında 2015
yılı itibarıyla 14.564 kişinin vatandaşlığa alındığı, 24.760 kişinin Türk
vatandaşlığından çıkarıldığı yazıyor. Bunun nedeni nedir?
İkincisi:
Cumhurbaşkanımız kaymakamları toplayarak “Yasaları dinlemeden görevlerinizi
yapınız.” dedi. Siz de aynı görüşe katılıyor musunuz? 
Sağlık
Bakanına soruyorum: “Hastayı tedavi ederken IŞİD’li olduğuna bakmam.” dediniz.
Peki, Gezi’de yaralanan gençleri tedavi eden doktorlar hakkında neden
soruşturma açtınız?
Teşekkür
ederim. (CHP sıralarından alkışlar) 
BAŞKAN
– Sayın Emir…
MURAT
EMİR (Ankara) – Sayın Sağlık Bakanım, bize yaptığınız sunumda cepten yapılan
sağlık harcamasının toplam sağlık harcaması içindeki oranını 2014 yılında 17,8
olarak vermişsiniz. Korkarım, bu rakam yanlış. Bürokrasi olasıdır ki yanıltıyor
sizi de, bizi de çünkü bu bence hesaplanabilir bir rakam değil. Nasıl
hesaplandığını öğrenirsek çok mutlu olacağız. Çünkü Sayın Bakanım, şu anda
cepten yapılan sağlık harcamaları oldukça yüksek miktarda, vatandaşımızın cebi
yanıyor. Özellikle özel hastanelerin katkı payını yasal farkın çok üstünde
aldığını hepimiz biliyoruz. Eğer bunu biliyorsa bürokrasi neden engellemiyor?
Bu hesabın içine nasıl katabildi? Üniversite hastanelerinde alınan bıçak
paraları bu hesaba dâhil mi yoksa bu hesap eksik mi? Bunun ayrıntılı bir şekilde
verilmesinde yarar var. Eğer merak ediyorsanız vatandaşımızın kayıt dışındaki
ödemelerini bir bir ben size ve bürokrasinize ayrıntılarıyla anlatabilirim. 
BAŞKAN
– Teşekkür ederim.
Sayın
Koçdemir…
KADİR
KOÇDEMİR (Bursa) – Teşekkür ederim.
Sayın
Ala, büyükşehirlerimizde sosyolojik manada paralel toplumlar oluşmaktadır.
Mesela Bursa’da Yıldırım ile Nilüfer ilçeleri sosyal, ekonomik, kültürel olarak
birbiriyle müştereği kalmayan apayrı yani paralel dünyalardır. Suçluluk, alt
yapı, eğitim gibi kriterler açısından çok olumsuz durumda olan Yıldırım gibi
ilçelerin farkında mısınız? Bu durumun iyileşmesi için program ve çalışmanız
var mı? 
İkinci
sorum: Terörle mücadelede 1.700 şehit veren geçici köy korucularının sosyal,
ekonomik hakları konusundaki olumsuzlukları gidermeye yönelik bir çalışmanız
var mı?
Diğer
sorum Sayın Müezzinoğlu’na: 2010’da Bursa Yıldırım Samanlı’da sağlık kompleksi
için tahsis edilen 468 dönüm arazide bu zamana kadar ne yapılmıştır? Şimdi de
buraya yapılacak 600 yataklı hastaneyi arazi bağışlayacak hayırsever
bulabilirseniz Demirtaş’a yapacağınızı söylüyorsunuz. Sağlık yatırımları bu
kriterlerle mi…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Aydın…
ERKAN
AYDIN (Bursa) – Evet, Sayın Başkan, aslında sorum İçişleri Bakanınaydı ama bir
gerginlik gördüğüm için Kültür Bakanına soruyorum, kimse de sormadı Kültür
Bakanına. 
Sayın
Bakan, Devlet Tiyatroları oyuncuları arasında büyük bir ayrım yapılmaktadır.
Kadrolu oyuncular yüksek maaş almalarına rağmen sözleşmeli çalışan oyuncular
hiçbir sosyal hakka sahip değillerdir, çok az ücret almaktadırlar. Bu oyuncular
sabahlara kadar prova yapıp oyun üstüne oyun oynamalarına rağmen günlük ücret
almaktadırlar. Bu oyuncular arasındaki ayrımı kaldırmayı düşünüyor musunuz? Bu
oyunculara sosyal hak verecek misiniz?
BAŞKAN
– Sayın Usta…
ERHAN
USTA (Samsun) – Teşekkür ederim.
Sorum
İçişleri Bakanına: 29 Ocak 2016’da Türkiye Büyük Millet Meclisi tarafından
kabul edilen 6663 sayılı Kanun’la uzman erbaşların kamu kuruluşlarına geçişinde
yedi yıl çalışmış olma şartı getirildi. Bu kanun çıkmadan hemen önce,
belediyeler dâhil, kamu kuruluşlarına geçiş işlemi başlattığı için orduyla
sözleşmesini yenilemeyen uzman erbaşlar mağdur oldular çünkü yedi yılı
doldurmadıkları için geçiş hakları ellerinden alındı. Diğer taraftan da
sözleşme yenilenmediği için orduyla da irtibatı kesildi. Bu mağduriyetin
giderilmesi amacıyla “Kanunun yürürlüğe girdiği tarihte yazışmaları ve
muvafakat işlemleri devam edenler için yedi yıl şartı aranmaz.” şeklinde yeni
bir düzenleme yapılmasına ihtiyaç vardır. Belediyeler de aynı zamanda mağdur
olmuşlardır. Böyle bir düzenleme talebine yönelik Bakanlığınızın görüşü nedir?
Teşekkür
ederim.
BAŞKAN
– Sayın Şeker…
ALİ
ŞEKER (İstanbul) – Sayın İçişleri Bakanı, millete küfreden Cengiz İnşaatın
madenini korumak için Artvin’i gaza boğdunuz. 98 yaşındaki Hasan Ali Keklik
dedemizi biber gazıyla tanıştırdınız. 
25
yaşındaki Dilek Doğan evinde öldürüldü. Öldürülme anının görüntüleri ortaya
çıktı. Çağlayan Adliyesindeki duruşmasında kuş uçurtulmadı. Geçen hafta
dünyanın en kanlı örgütü olan 67 sanıklı IŞİD soruşturmasında, duruşmada -ben
de oradaydım- olağan güvenlik önlemleri bile yoktu.
Yılmaz
Öztürk 20 yaşındaydı. Babası uyuşturucudan ve olaylardan korumak için bir işe
yerleştirmişti. Armutlu’da polis tarafından, yakın mesafeden, sırtından
vuruldu. Son sözleri “Ağabey, beni niye vurdun, işimden evime gidiyordum.”
oldu. Sormak istiyorum, hiç vicdanınız sızlıyor mu?
Şehit
ailelerini ziyaret konusunda verecek cevabınız olmadığından hayli
zorlandığınızı biliyorum. Ayrıca, Suruç ve birinci, ikinci Ankara
katliamlarında yaşamını yitirenlerden…
(Mikrofon
otomatik cihaz tarafından kapatıldı)
ALİ
ŞEKER (İstanbul) – …hiç, bir tanesinin taziye ziyaretine gittiniz mi?
BAŞKAN
– Teşekkür ederim.
Sayın
Gaydalı…
MAHMUT
CELADET GAYDALI (Bitlis) – Teşekkür ederim.
Daha
önce ben bu soruları sormuştum Tarım Bakanına “Üreticinin elinde kalan
patatesler için bir planınız, projeniz var mı?” diye, henüz cevap alamadım.
Mallarından vazgeçtik, elde kalan patateslerin depolanması hakkında üretici
bilinçlendirildi mi? Aksi takdirde, çürüyen patateslerin çıkaracağı gazlar
yüzünden insan ölümleri yaşanması riski vardır.
İkinci
sorum da Başbakan Sayın Davutoğlu da dâhil, AKP’li bütün hatipler verilen
vaatlerin yüzde 82 gerçekleştiğinden söz ettiler. Sayın Davutoğlu’nun Bitlis
mitinginde verdiği Tatvan havaalanı vaadi acaba geriye kalan yüzde 18’lik
dilimin içinde midir? Bitlis halkı merak ediyor. 
BAŞKAN
– Sayın Ahrazoğlu…
Son
soru.
MEHMET
NECMETTİN AHRAZOĞLU (Hatay) – Teşekkür ederim Sayın Başkanım.
Diş
protez teknisyenleri sıklıkla kullandıkları zehirli ve zararlı kimyasal
maddelere, silika tozlarına ve çapraz enfeksiyon riskine maruz kalmaktadır.
Böylesine riskli bir hizmeti veren diş teknisyenlerinin riskli meslek
gruplarına alınarak sosyal haklarının düzenlenmesi gerektiğine inanıyoruz. Bu
konuda düzenlemeyi yapmayı düşünüyor musunuz? 
Hatay
ilinde son üç yıl içerisinde hasta yatak sayısı ne kadar artırılmıştır? Hasta
yatak sayısının artırılması konusunda neler yaptınız?
Son
sorum İçişleri Bakanımıza: Vatanın birliği ve bütünlüğü için cansiparane görev
yapan köy korucularının sosyal güvenlik kapsamına alınması için bir çalışmanız
var mıdır? Mali düzenleme yapmayı planlıyor musunuz?
BAŞKAN
– Teşekkür ederim.
Sayın
bakanlar, buyurun.
Cevap
verme süreniz on dakika.
İÇİŞLERİ
BAKANI EFKAN ALA (Erzurum) – Sayın Başkan, saygıdeğer milletvekilleri; önce
tekrar izah edeyim, sayın milletvekilimiz Sayın Çam’ın sorduğu soruları not
alıyordum yani beni herkes bilir ki bir şey öyleyse öyledir, yanlış yapmışsak
da çıkar bunun yanlış olduğunu söyleriz. Ama kesinlikle, sorduğu soruyu not
alıyordum, yaptığımın oradan farklı şekilde anlaşıldığını söyledi, hareketin
onunla ilgisi yok yani kendisiyle de ilgisi yok, özel bir şey de değil, özel
bir hareket de değil, belki oradan yanlış anlaşıldı. Böyle bir şey yok çünkü
kendi sorduğu soruları not alıyordum. 
Şimdi,
sorulara ilişkin, soruların bazılarına yazılı cevap vereceğiz, bazılarını
burada cevaplandırmak istiyorum. 
Birincisi,
köy korucularına ilişkin, hâlihazırda geçici köy korucularına aylık 1.104 lira
ödeniyor, biz bunu bu bütçede, mali yıl bütçe kanunuyla –inşallah Mecliste
kabul edilip yürürlüğe girdiğinde- asgari ücret seviyesine çıkarıyoruz, 1.300
lira yapıyoruz. 
Diğer
taraftan, muhtarlara ilişkin Sayın Çam’ın yine bir sorusu vardı. Kendileri
geliyorlar, kendi masraflarını kendileri karşılıyor ve valilikler tarafından
seçiliyorlar. Nasıl gelecekler? Zaten hepsi gelecek yani seçilme diye bir şey
de söz konusu değil. Orada muhtarların durumuna göre, işi olan oluyor, olmayan
oluyor, değişik yerlerden geliyor çünkü, muhtarlar hep aynı ilden gelmiyorlar.
O bakımdan, oradaki güncel, o anda ihtiyaca göre değerlendiriliyor. 
Ben
baştan beri şunu söylüyorum: 1990’lı yıllarda, 1980’li yıllarda, otuz beş
yıldır bu terörle mücadele ediliyor. Hep çok alanlı, eş zamanlı mücadele
edilmesi gerektiğinden söz edilirdi 1990’lı yıllarda -ben de bürokrat olarak
çalışıyordum- ama bu bir türlü gerçekleşmezdi. 2002’den beri, bu Hükûmet ve bu
AK PARTİ çok alanlı, eş zamanlı olarak mücadele ediyor. Bugüne kadar yaptığımız
her işin arkasındayız, altına imza atıyoruz. Bir şeyin, bir projenin eksiği
olur, eleştirirsiniz, tamamlanır. O projenin yanlış olduğunu göstermez.
Eleştirenlerin kendilerine ait projesi varsa onu söylerler; projesi yoksa,
sadece eleştiriyorsa o da bir katkıdır, bir şey demiyorum ama asıl, partilere
düşen, ayrı projelerinin olmasıdır. Bizim projelerimizi neden bu kadar
eleştiriyorsunuz bunu anlamıyorum. Çünkü biz o projeyi millete deklare
ediyoruz, yapıyoruz, bunu da çıkıp meydanlarda gümbür gümbür söylüyoruz, oyu da
alıp geliyoruz. Yani bunu millet destekler, millet sandıkta karar verir. Bunu
bir türlü, gerçekten anlamıyorum. (AK PARTİ sıralarından alkışlar)
Dolayısıyla,
Oslo’da yapılan da yapılmıştır. Onun ayrıntılarını gazeteci yazdıysa gazeteci
açıklayacak. Bütün görüşmelerimizde de 2 tane temel şeyimiz vardır bizim,
kiminle ne görüşüyor olursak olalım: Teröristler, terörün silahı bırakacak,
üzerine betonu gömecek, Türkiye de çözümünü üretecek, demokrasimiz gelişecek,
kalkınmamız gelişecek. Bu konuda hiç tereddüt yok, saklı, gizli bir şey de yok.
Yani keşke o zamanlarda… 8 Mayısta, arkadaşlar, bakın, 8 Mayıs 2013… Geri
çekilme başladı mı? Başladı. Ne zaman durdu? Gezi olayları başladığında durdu.
Şimdi, bana diyorsunuz ki “Söylemeyin.” Gezi olaylarının göbeğinde kim vardı?
Sizin Genel Başkanınız “Ben Taksim’e çıkacağım.” dedi, çıktı da. (AK PARTİ
sıralarından alkışlar) Yani Gezi olaylarından sonra durdu, Gezi olaylarından
sonra durdu.
MUSA
ÇAM (İzmir) – Ne alakası var! Ne alakası var!
İÇİŞLERİ
BAKANI EFKAN ALA (Bursa) - Soruyu siz sorarsınız, cevabı nasıl vereceğime ben
karar veririm arkadaşlar.
LEVENT
GÖK (Ankara) – Bu çok yanlış bir tahlil, çok yanlış bir tahlil. 
İBRAHİM
ÖZDİŞ (Adana) – Gezi olayları bizim gururumuzdur! (CHP sıralarından gürültüler)
İÇİŞLERİ
BAKANI EFKAN ALA (Bursa) - Ben de milletvekiliyim.
İkincisi..
BAŞKAN
– Sayın milletvekilleri...
LEVENT
GÖK (Ankara) – Artvin’de de yaptığınız zaten bağırmak oluyor.
BAŞKAN
– Sayın Gök... Sayın Gök...
İÇİŞLERİ
BAKANI EFKAN ALA (Bursa) – Arkadaşlar, siz bakın, en aykırı görüşleri bile dile
getirdiler. (CHP sıralarından gürültüler)
BAŞKAN
– Sayın milletvekilleri...
İÇİŞLERİ
BAKANI EFKAN ALA (Bursa) – Eğer hakaret yoksa, bir yanlışlık yoksa ona müdahale
etmeye gerek yok.
LEVENT
GÖK (Ankara) – Her şeyi CHP yaptı yani öyle mi?
İÇİŞLERİ
BAKANI EFKAN ALA (Bursa) – Yani, en aykırı görüşleri bile...
LEVENT
GÖK (Ankara) – Sayın Bakan, çok sorunlu bir dil bu, çok sorunlu bir dil. Bunu
kabul etmiyoruz, bunu reddediyoruz.
İÇİŞLERİ
BAKANI EFKAN ALA (Bursa) – Etmeyebilirsiniz efendim. Sizin söylediğiniz birçok
şeyi de biz kabul etmiyoruz ama dinledik.
BAŞKAN
– Sayın Gök, söz alırsınız.
LEVENT
GÖK (Ankara) – Böyle bir şey olabilir mi efendim ya!
BAŞKAN
– Söz alırsınız, bir dakika açıklasın düşüncesini. Söz veririm size, bir
dakika...
İÇİŞLERİ
BAKANI EFKAN ALA (Bursa) – Arkadaşlar... Sayın Başkan Vekilim, bakın, Sayın
Milletvekilim, sizin söylediğiniz birçok şeyi de biz kabul etmiyoruz ama
oturduk burada dinledik yani elbette benim söylediklerimi kabul edeceksiniz
diye bir şey yok ki, etmeyebilirsiniz. 
LEVENT
GÖK (Ankara) – Siz Bakansınız, böyle bir yorum olabilir mi! Yani “Çözüm
sürecini CHP bitirdi.” demeye getiriyorsunuz ya, var mı böyle bir şey!
İÇİŞLERİ
BAKANI EFKAN ALA (Bursa) – Efendim, etmeyebilirsiniz siz. 
OKTAY
VURAL (İzmir) – Sorulara cevap verin Sayın Bakan, soruları cevaplayın.
İÇİŞLERİ
BAKANI EFKAN ALA (Bursa) – Bakın, ben kendi düşüncemi söylüyorum, siz de zaten
kabul etmiyorsunuz.
LEVENT
GÖK (Ankara) – Ne kadar ayıp bir şey ya! Hiç yakıştıramadım size, hiç
yakıştıramadım.
İÇİŞLERİ
BAKANI EFKAN ALA (Bursa) – Sizin söylediğiniz birçok şeyi de ben kabul
etmiyorum. 
LEVENT
GÖK (Ankara) – Sayın Bakanım, size hiç yakıştıramadım. 
İBRAHİM
ÖZDİŞ (Adana) – Gezi olayları bizim onurumuz, onurumuz!
LEVENT
GÖK (Ankara) – Hiç yakıştıramadım size.
BAŞKAN
– Sayın Gök...
LEVENT
GÖK (Ankara) – Yani, çok ayıp! Çok ayıp!
İÇİŞLERİ
BAKANI EFKAN ALA (Bursa) – Efendim, şimdi bakın...
LEVENT
GÖK (Ankara) – Çok ayıp! Çok ayıp!
İÇİŞLERİ
BAKANI EFKAN ALA (Bursa) – Bakın, benim söylediğim şey çok açık.
LEVENT
GÖK (Ankara) – Sizin söylediğiniz...
İÇİŞLERİ
BAKANI EFKAN ALA (Bursa) – Yani, bu bir realite; bu bir tahmin değil. 
LEVENT
GÖK (Ankara) – Siz “CHP çözüm sürecini bitirdi.” dediniz, ne diyeceksiniz daha
başka!
İÇİŞLERİ
BAKANI EFKAN ALA (Bursa) – Efendim, bu bir tahmin değil, bir realiteden
bahsediyorum.
LEVENT
GÖK (Ankara) – Böyle bir şey olabilir mi ya!
BAŞKAN
– Sayın Bakan, siz lütfen konuşmanıza devam edin.
İÇİŞLERİ
BAKANI EFKAN ALA (Bursa) – Şimdi, bir soru daha, mevzuat ve…
LEVENT
GÖK (Ankara) – Sayın Bakan onu hiç cevaplandırmasa da olur. Böyle bir şey
olabilir mi ya!
İÇİŞLERİ
BAKANI EFKAN ALA (Bursa) – …Sayın Cumhurbaşkanımızın söylediği negatif yorumun
ortadan kaldırılmasıdır, negatif yorumun.
LEVENT
GÖK (Ankara) – Nereden çıkarıyorsunuz bunu?
İÇİŞLERİ
BAKANI EFKAN ALA (Bursa) – Yani, hepimiz biliyoruz ki, mevzuatta...
LEVENT
GÖK (Ankara) – Sayın Bakan, nereden çıkarıyorsunuz bunu?
İÇİŞLERİ
BAKANI EFKAN ALA (Bursa) – Efendim, şimdi siz neden müdahale ediyorsunuz?
LEVENT
GÖK (Ankara) – Gezi ile çözüm sürecinin ne alakası var?
İÇİŞLERİ
BAKANI EFKAN ALA (Bursa) – Var efendim. 
LEVENT
GÖK (Ankara) – CHP’yle ne alakası var? Ne alakası var?
BAŞKAN
– Sayın Gök... Sayın Gök...
İÇİŞLERİ
BAKANI EFKAN ALA (Bursa) – Ben Türkiye'nin şu anda İçişleri Bakanı olarak
söylüyorum...
LEVENT
GÖK (Ankara) – Ne alakası var? Masaya ben mi oturdum?
İÇİŞLERİ
BAKANI EFKAN ALA (Bursa) – Türkiye Cumhuriyeti’nin...
LEVENT
GÖK (Ankara) – Biz mi oturduk masaya? Ne alakası var?
İÇİŞLERİ
BAKANI EFKAN ALA (Bursa) – Sayın Başkan Vekilim, sordunuz, cevap vereyim ne
alakası var diye.
BAŞKAN
– Sayın Bakan... Sayın Bakan, bir dakika...
LEVENT
GÖK (Ankara) – Ne alakası var Gezi ile çözüm sürecinin?
İÇİŞLERİ
BAKANI EFKAN ALA (Bursa) – Şimdi... (CHP sıralarından gürültüler)
BAŞKAN
– Sayın Bakan, bir dakika...
LEVENT
GÖK (Ankara) – Gezi’yi diline alma. Yazıklar olsun ya! Yazıklar olsun!
İÇİŞLERİ
BAKANI EFKAN ALA (Bursa) – Sordunuz cevap vereceğim. 
LEVENT
GÖK (Ankara) – Yazıklar olsun size ya!
BAŞKAN
– Sayın Bakan, bir dakika bekler misiniz, bir dakika bekleyin.
LEVENT
GÖK (Ankara) – Yazıklar olsun size ya! Yazıklar olsun size ya! (AK PARTİ
sıralarından sıra kapaklarına vurmalar)
BAŞKAN
– Sayın Gök...
LEVENT
GÖK (Ankara) – Yazıklar olsun size ya!
İÇİŞLERİ
BAKANI EFKAN ALA (Bursa) – Size yazıklar olsun! Niye her seferinde
söylüyorsunuz? (CHP sıralarından gürültüler)
BAŞKAN
– Sayın Gök...
LEVENT
GÖK (Ankara) – Yazıklar olsun size! Türkiye'yi böyle mi yöneteceksiniz? (AK
PARTİ sıralarından sıra kapaklarına vurmalar)
BAŞKAN
– Sayın Gök... Sayın Gök...
İÇİŞLERİ
BAKANI EFKAN ALA (Bursa) – Söylüyorsunuz, siz öyle mi yöneteceksiniz? Bu nasıl
bir şey yani? 
LEVENT
GÖK (Ankara) – Nasıl cevap bu böyle! Nasıl bir densizlik böyle!
BAŞKAN
– Sayın Gök...
İÇİŞLERİ
BAKANI EFKAN ALA (Bursa) – Dinliyoruz, dinliyoruz, cevap verince böyle oluyor.
Allah Allah! (CHP sıralarından gürültüler)
LEVENT
GÖK (Ankara) – Siz Türkiye'yi böyle mi yöneteceksiniz? Türkiye'yi böyle mi
yönetiyorsunuz?
BAŞKAN
– Sayın Gök...
İÇİŞLERİ
BAKANI EFKAN ALA (Bursa) – Beyefendi, Türkiye Cumhuriyeti’nin İçişleri Bakanı
olarak söylüyorum, Gezi olayları başladı, çekilme durdu. (CHP sıralarından
gürültüler)
LEVENT
GÖK (Ankara) – Yazıklar olsun size! Yazıklar olsun!
İÇİŞLERİ
BAKANI EFKAN ALA (Bursa) – Gezi olayları durdurmuştur, bu kadar! (AK PARTİ
sıralarından alkışlar, CHP sıralarından gürültüler) 
LEVENT
GÖK (Ankara) – Size yazıklar olsun! Böyle Türkiye yönetilmez! Ayıptır! Ayıptır!
Günahtır!
İÇİŞLERİ
BAKANI EFKAN ALA (Bursa) – Gezi olayları durdurdu. Daha ayrıntısını da
verebilirim. (AK PARTİ sıralarından alkışlar, CHP sıralarından gürültüler)
Bunu
da yeni duyuyorsanız size yazıklar olsun! (AK PARTİ sıralarından alkışlar) 
LEVENT
GÖK (Ankara) – Böyle Türkiye yönetilmez! Ayıptır, ayıptır, günahtır!
BAŞKAN
– Sayın Gök…
LEVENT
GÖK (Ankara) – Günahtır sizin yaptığınız.
İÇİŞLERİ
BAKANI EFKAN ALA (Bursa) – Yeni duyuyorsanız size yazıklar olsun!
BAŞKAN
– Beş dakika ara veriyorum. 
Kapanma Saati: 23.05
SEKİZİNCİ OTURUM
Açılma Saati: 23.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Türkiye Büyük Millet Meclisinin 50’nci Birleşiminin Sekizinci Oturumunu
açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon?
Yerinde. 
Hükûmet?
Yerinde. 
Soru-cevap
işlemine kaldığımız yerden devam ediyoruz.
Buyurun
Sayın Müezzinoğlu.
SAĞLIK
BAKANI MEHMET MÜEZZİNOĞLU (Bursa) – Sayın Başkanım, değerli arkadaşlar; yoğun
bakımla ilgili çok hızlı 2 rakam vereceğim. 
2002
yılında 869 olan yoğun bakım yatağımız bugün 12.484. Bu rakam, bugün gelişmiş
ülkelerde 100 bin kişiye düşen yoğun bakım yatağı sayısı en yüksek Almanya,
24,6; bizde 25. Almanya ile aynı düzeydeyiz. Belçika, Amerika Birleşik
Devletleri, Kanada, Hollanda ve diğer ülkelerden daha yüksek yoğun bakım
yatağımız var. Burada sorun yoğun bakım yatağı değil, hekim ve yoğun bakım
hekim sayımızdaki sorunumuzdur ve oradaki yoğun bakım yardımcı sağlık elemanı
sorunumuz var. 
Yine,
hekim açığımızdan giderek Balıkesir Milletvekilimizin bir sorusu var. Balıkesir
örneğinden giderek, elimizde 127 onkoloğumuz var. 127 onkolog; 600 bin nüfusa 1
onkolog düşüyor. Dolayısıyla, Balıkesir’e kısa vadede 2’nci onkoloğu verebilme
şansımız yok.
Değerli
arkadaşlar, OECD ülkelerinin ortalamasına göre 10 bin nüfusa 37 hekim düşerken
bizim ne yazık ki 10 bin nüfusa 17 hekim düşüyor. Hekim açığımız kapandıkça
buradaki sıkıntıları azaltacağız, onda sürece ihtiyacımız var. 
Yine,
cepten ödemelerle ilgili oran: TÜİK verileri 2002’de yüzde 19,8; 2014’te yüzde
17,8.
MURAT
EMİR (Ankara) – Nasıl hesaplandığını sormuştum Sayın Bakan.
SAĞLIK
BAKANI MEHMET MÜEZZİNOĞLU (Bursa) - Arkadaşlar, TÜİK’in rakamlarının nasıl
hesaplandığının detaylarını size göndeririz. Şu anda o kadar geniş zamanımız ne
yazık ki yok.
Muğla’yla
ilgili… Muğla’daki milletvekillerimiz ve kamuoyu bilir ki, Muğla merkez inşaatı
devam ederken ilave kapasite artışı yapılarak J Blok ilave edildi, inşaat
çalışmaları devam ediyor.
Yine,
100 yataklı Ortaca Devlet Hastanesine süre verildi yüz yirmi gün. 
Muğla
Bodrum ihalesi yapıldı. 
Hatay’daki
hastanemiz şu anda inşaatta son aşamada. 
İnşallah,
en kısa zamanda diğer sağlık yatırımlarıyla ilgili bilgileri de sizlere
aktarırım. 
Şimdi
süre çok az kaldı Kültür Bakanımıza vereyim.
KÜLTÜR
VE TURİZM BAKANI MAHİR ÜNAL (Kahramanmaraş) – Sayın Başkan, teşekkür ediyorum.
İki
tane soru var, bir tanesi MHP Muğla Milletvekili Sayın Mehmet Erdoğan’ın.
“Muğla’daki ören yerlerinde kazı çalışmaları tamamlanacak mı?” diye sordu. 
Muğla
ilinde 9 adet Bakanlar Kurulu kararlı Türk, 1 adet Bakanlar Kurulu kararlı
yabancı ve 6 adet Müze Müdürlüğü Başkanlığında bilimsel heyetlerce sürdürülen
kazı çalışmaları olmak üzere toplam 16 kazı çalışması gerçekleştirilmekte. 2015
yılında 2 milyon 167 bin lira ödenek aktarıldı. Bu çalışmalar ödenek nispetinde
her yıl devam etmekte.
Yine,
CHP Bursa Milletvekili Sayın Erkan Aydın’ın sorusu vardı. Bizim sanat
kurumlarımızda iki tür sanatçı istihdamı var: Bir, 657’ye göre sözleşmeli
sanatçı memurlar, bir de geçici süreli sözleşmeli istihdamı. Özellikle
tiyatrolarda kadrolu ve mezun sanatçı dediğimiz, yevmiyeyle çalışan sanatçılar
var. Burada herhangi bir hak kaybı ya da özlük haklarıyla ilgili herhangi bir
sorun söz konusu değil.
Teşekkür
ediyorum.
BAŞKAN
– Teşekkür ederim.
Sayın
milletvekilleri, şimdi sırasıyla…
LEVENT
GÖK (Ankara) – Sayın Başkanım, benim söz talebim var.
BAŞKAN
– Görmedim, buyurun.
LEVENT
GÖK (Ankara) – İçişleri Bakanı yapmış olduğu cevaplandırmalarda partimizi çok
ağır ithamlarda bırakan, töhmet altında bırakan sözler söylemiştir. Ben
sataşmadan dolayı söz istiyorum.
BAŞKAN
– Buyurun iki dakika. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
14.- Ankara Milletvekili Levent Gök’ün,
İçişleri Bakanı Efkan Ala’nın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın beşinci tur
görüşmelerindeki soru-cevap işlemi sırasında Cumhuriyet Halk Partisine
sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; İçişleri Bakanlığında
oturan kişinin az önce sözlü sorulara verdiği cevapta inanılmaz bir düşünce
dünyasındaki daldığı hâletiruhiyeyle olayları Türkiye’de nasıl yorumladığını ve
hangi sonuçlardan neler çıkarttığını dehşetle gördük ve böyle bir İçişleri
Bakanı Türkiye’yi yönetiyorsa vah hâlimize dedik! Neymiş? Çözüm sürecinde PKK
çekilmek üzereyken silahları bırakmamış, meğer o zaman Gezi olayları varmış,
başında da Genel Başkanımız bulunuyormuş, Gezi olaylarından sonra PKK silah
bırakmaktan vazgeçmiş ve terör bundan dolayı azmış. 
ABDULLAH
BAŞCI (İstanbul) – Evet, doğru, Gezi olayları var!
LEVENT
GÖK (Devamla) – Öyle mi? Doğru mu? (AK PARTİ sıralarından gürültüler)
ABDULLAH
BAŞCI (İstanbul) – Doğru!
BAŞKAN
– Sayın milletvekilleri, lütfen…
LEVENT
GÖK (Devamla) – Doğru! 
BAŞKAN
– Sayın Gök, siz lütfen Genel Kurula hitap edin.
LEVENT
GÖK (Devamla) – İçişleri Bakanı, bu sözlerinizi düzelteceksiniz! Cumhuriyet
Halk Partisine bu sözleri söylemek sizin haddiniz değildir!
İÇİŞLERİ
BAKANI EFKAN ALA (Bursa) – Senin de bana bunu söylemen haddin değil!
LEVENT
GÖK (Devamla) – Siz eğer bu kafayla İçişleri Bakanlığı yapmaya devam ederseniz
Türkiye’nin kafasını her zaman duvarlara toslatırsınız! Şunu bilin ki siz daha
Gezi’nin hesabını veremediniz! 
ABDULLAH
BAŞCI (İstanbul) – Gezi’nin hesabını sizin vermeniz lazım!
LEVENT
GÖK (Devamla) - Daha siz Ethem Sarısülük’ün, Ali İsmail Korkmaz’ın, Abdullah
Cömert’in, Berkin Elvan’ın, Mehmet Ayvalıtaş’ın, Medeni Yıldırım’ın ve
diğerlerinin hesabını veremediniz! Onların kanları yerde kaldı. O kanların da
hesabını soracağız, Türkiye’yi PKK terörüne teslim ettiniz diye, onun da
hesabını soracağız. 
ORHAN
DELİGÖZ (Erzurum) – Millet biliyor, millet biliyor. 
LEVENT
GÖK (Devamla) – Cumhuriyet Halk Partisini ağzınıza alamazsınız. Siz kimsiniz!
Kimsiniz siz! (AK PARTİ ve CHP sıralarından gürültüler)
BAŞKAN
– Sayın Gök, lütfen hakaret etmeyin.
LEVENT
GÖK (Devamla) – Nasıl Bakansınız siz! Kimsin sen! (AK PARTİ sıralarından
gürültüler)
BAŞKAN
– Sayın Gök, lütfen hakaret etmeyin.
İÇİŞLERİ
BAKANI EFKAN ALA (Bursa) – Sen kimsin! Sen kimsin! Kimsin sen!
LEVENT
GÖK (Ankara) – Kimsin sen! Bir daha öyle konuşma! Bir daha da İçişleri
Bakanlığı yapamazsın sen. 
BAŞKAN
– Sayın Gök… Sayın Gök, yerinize oturun.
LEVENT
GÖK (Ankara) – Haddini bil, haddini! Ülkeyi kan gölüne döndürdünüz be! (AK
PARTİ ve CHP sıralarından gürültüler)
BAŞKAN
– Sayın Gök, size söz verdim, kürsüden cevabınızı verdiniz. Lütfen…
MUSA
ÇAM (İzmir) – Sekiz ay önce sen müsteşardın, devlet memuruydun, devlet memuru.
Sen haddini bileceksin, haddini! Haddini bileceksin!
İSMAİL
AYDIN (Bursa) – Terbiyesiz! Milletvekili o.
LEVENT
GÖK (Ankara) – Yuh olsun sana! Yuh olsun sana!
BAŞKAN
– Sayın milletvekilleri… 
MUSA
ÇAM (İzmir) – Sizin içinizde bir milletvekili yok muydu Bakan olacak, yok
muydu? 
(AK
PARTİ ve CHP milletvekillerinin birbirleri üzerine yürümeleri) 
BAŞKAN
– Sayın milletvekilleri… (AK PARTİ ve CHP sıralarından gürültüler)
On
dakika ara veriyorum. 
Kapanma Saati: 23.21
DOKUZUNCU OTURUM
Açılma Saati: 23.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 50’nci Birleşiminin
Dokuzuncu Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.

III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) İÇİŞLERİ BAKANLIĞI (Devam)
1) İçişleri Bakanlığı 2016
Yılı Merkezî Yönetim Bütçesi
2) İçişleri Bakanlığı 2014
Yılı Merkezî Yönetim Kesin Hesabı

B) EMNİYET GENEL MÜDÜRLÜĞÜ (Devam)
1) Emniyet Genel Müdürlüğü
2016 Yılı Merkezî Yönetim Bütçesi
2) Emniyet Genel Müdürlüğü
2014 Yılı Merkezî Yönetim Kesin Hesabı

C) JANDARMA GENEL
KOMUTANLIĞI (Devam)
1) Jandarma Genel
Komutanlığı 2016 Yılı Merkezî Yönetim Bütçesi
2) Jandarma Genel
Komutanlığı 2014 Yılı Merkezî Yönetim Kesin Hesabı

Ç) KAMU DÜZENİ VE GÜVENLİĞİ
MÜSTEŞARLIĞI (Devam)
1) Kamu Düzeni ve Güvenliği
Müsteşarlığı 2016 Yılı Merkezî Yönetim Bütçesi
2) Kamu Düzeni ve Güvenliği
Müsteşarlığı 2014 Yılı Merkezî Yönetim Kesin Hesabı

D) SAHİL GÜVENLİK
KOMUTANLIĞI (Devam)
1) Sahil Güvenlik
Komutanlığı 2016 Yılı Merkezî Yönetim Bütçesi
2) Sahil Güvenlik
Komutanlığı 2014 Yılı Merkezî Yönetim Kesin Hesabı

E) GÖÇ İDARESİ GENEL
MÜDÜRLÜĞÜ (Devam)
1) Göç İdaresi Genel
Müdürlüğü 2016 Yılı Merkezî Yönetim Bütçesi
2) Göç İdaresi Genel
Müdürlüğü 2014 Yılı Merkezî Yönetim Kesin Hesabı

F) SAĞLIK BAKANLIĞI (Devam)
1) Sağlık Bakanlığı 2016
Yılı Merkezî Yönetim Bütçesi
2) Sağlık Bakanlığı 2014
Yılı Merkezî Yönetim Kesin Hesabı

G) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2016 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2014 Yılı Merkezî Yönetim Kesin Hesabı

Ğ) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi
Cihaz Kurumu 2016 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2014 Yılı Merkezî Yönetim Kesin Hesabı

H) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2016 Yılı Merkezî Yönetim Bütçesi
2) Türkiye Kamu Hastaneleri
Kurumu 2014 Yılı Merkezî Yönetim Kesin Hesabı

I) TÜRKİYE HALK SAĞLIĞI
KURUMU (Devam)
1) Türkiye Halk Sağlığı
Kurumu 2016 Yılı Merkezî Yönetim Bütçesi
2) Türkiye Halk Sağlığı
Kurumu 2014 Yılı Merkezî Yönetim Kesin Hesabı

İ) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık
Enstitüleri Başkanlığı 2016 Yılı Merkezî Yönetim Bütçesi

J) KÜLTÜR VE TURİZM
BAKANLIĞI (Devam)
1) Kültür ve Turizm
Bakanlığı 2016 Yılı Merkezî Yönetim Bütçesi
2) Kültür ve Turizm
Bakanlığı 2014 Yılı Merkezî Yönetim Kesin Hesabı

K) DEVLET OPERA VE BALESİ
GENEL MÜDÜRLÜĞÜ (Devam)
1) Devlet Opera ve Balesi
Genel Müdürlüğü 2016 Yılı Merkezî Yönetim Bütçesi
2) Devlet Opera ve Balesi
Genel Müdürlüğü 2014 Yılı Merkezî Yönetim Kesin Hesabı

L) DEVLET TİYATROLARI GENEL
MÜDÜRLÜĞÜ (Devam)
1) Devlet Tiyatroları Genel
Müdürlüğü 2016 Yılı Merkezî Yönetim Bütçesi
2) Devlet Tiyatroları Genel
Müdürlüğü 2014 Yılı Merkezî Yönetim Kesin Hesabı

M) TÜRKİYE YAZMA ESERLER
BAŞKANLIĞI (Devam)
1) Türkiye Yazma Eserler
Başkanlığı 2016 Yılı Merkezî Yönetim Bütçesi
2) Türkiye Yazma Eserler
Başkanlığı 2014 Yılı Merkezî Yönetim Kesin Hesabı

BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, şimdi sırasıyla beşinci turda yer alan bütçelerin bölümlerine
geçilmesi hususunu ve bölümlerini ayrı ayır okutup oylarınıza sunacağım.
İçişleri Bakanlığı 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
10) İÇİŞLERİ BAKANLIĞI
1) İçişleri Bakanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 3.857.871.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 808.810.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 2.565.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 125.000.000
BAŞKAN – Kabul
edenler... Etmeyenler... Kabul edilmiştir
 GENEL
TOPLAM 4.794.246.000
BAŞKAN – Kabul
edenler... Etmeyenler... Kabul edilmiştir.
İçişleri
Bakanlığı 2016 yılı merkezî yönetim bütçesinin bölümleri kabul edilmiştir
İçişleri
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) İçişleri Bakanlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 11.188.613.529,92
Bütçe Gideri 6.638.972.681,28
Ödenek Üstü Gider 15.338,40
İptal Edilen Ödenek 4.498.027.227,04
Ertesi Yıla Devredilen Ödenek 4.391.352.292,00
BAŞKAN – (A)
cetvelini kabul edenler... Etmeyenler... Kabul edilmiştir.
İçişleri
Bakanlığı 2014 yılı merkezî yönetim kesin hesabının bölümleri kabul edilmiştir.
Emniyet Genel
Müdürlüğü 2016 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.82) EMNİYET GENEL MÜDÜRLÜĞÜ
1) Emniyet Genel Müdürlüğü 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 398.666.400
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 19.872.590.600
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 5.892.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 863.489.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 21.140.638.000
BAŞKAN – Kabul
edenler... Etmeyenler... Kabul edilmiştir.
Emniyet Genel
Müdürlüğü 2016 yılı merkezî yönetim bütçesinin bölümleri kabul edilmiştir.
Emniyet Genel
Müdürlüğü 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Emniyet Genel Müdürlüğü 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 16.803.430.472,77
Bütçe Gideri 16.333.482.153,49
İptal Edilen Ödenek 462.993.317,42
Ertesi Yıla Devredilen  379.226.883,09
BAŞKAN – (A)
cetvelini kabul edenler... Etmeyenler... Kabul edilmiştir.
Emniyet Genel
Müdürlüğü 2014 yılı merkezî yönetim kesin hesabının bölümleri kabul edilmiştir.
Jandarma Genel
Komutanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.81) JANDARMA GENEL KOMUTANLIĞI
1) Jandarma Genel Komutanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 170.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 8.274.056.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 2.655.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 8.276.881.000
BAŞKAN – Kabul
edenler... Etmeyenler... Kabul edilmiştir.
Jandarma Genel
Komutanlığı 2016 yılı merkezî yönetim bütçesinin bölümleri kabul edilmiştir.
Jandarma Genel
Komutanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Jandarma Genel Komutanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 6.641.116.607,49
Bütçe Gideri 6.213.122.494,74
İptal Edilen Ödenek 427.335.801,63
Ertesi Yıla Devredilen  424.450.012,40
BAŞKAN – (A)
cetvelini kabul edenler... Etmeyenler... Kabul edilmiştir.
Jandarma Genel
Komutanlığı 2014 yılı merkezî yönetim kesin hesabının bölümleri kabul
edilmiştir.
Kamu Düzeni ve
Güvenliği Müsteşarlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
10.84.) KAMU DÜZENİ VE GÜVENLİĞİ
MÜSTEŞARLIĞI
1) Kamu Düzeni ve Güvenliği Müsteşarlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 19.962.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 19.962.000
BAŞKAN – Kabul
edenler... Etmeyenler... Kabul edilmiştir.
Kamu Düzeni ve
Güvenliği Müsteşarlığı 2016 yılı merkezî yönetim bütçesinin bölümleri kabul
edilmiştir.
Kamu Düzeni ve
Güvenliği Müsteşarlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Kamu Düzeni ve Güvenliği Müsteşarlığı 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 22.194.000,00
Bütçe Gideri 12.093.457,68
İptal Edilen Ödenek 10.100.542,32
BAŞKAN – (A) cetvelini
kabul edenler... Etmeyenler... Kabul edilmiştir.
Kamu Düzeni ve
Güvenliği Müsteşarlığı 2014 yılı merkezî yönetim kesin hesabının bölümleri kabul
edilmiştir.
Sahil Güvenlik
Komutanlığı 2016 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
10.83) SAHİL GÜVENLİK KOMUTANLIĞI
1) Sahil Güvenlik komutanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 576.812.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 576.812.000
BAŞKAN – Kabul
edenler... Etmeyenler... Kabul edilmiştir.
Sahil Güvenlik
Komutanlığı 2016 yılı merkezî yönetim bütçesinin bölümleri kabul edilmiştir
Sahil Güvenlik
Komutanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Sahil Güvenlik Komutanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 465.970.297,14
Bütçe Gideri 388.355.843,58
İptal Edilen Ödenek 77.290.741,55
Ertesi Yıla Devredilen  72.913.044,66
BAŞKAN – (A)
cetvelini kabul edenler... Etmeyenler... Kabul edilmiştir.
Sahil Güvenlik Komutanlığı
2014 yılı merkezî yönetim kesin hesabının bölümleri kabul edilmiştir.
Göç İdaresi
Genel Müdürlüğü 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri okutuyorum:
10.85) GÖÇ İDARESİ GENEL MÜDÜRLÜĞÜ
1) Göç İdaresi Genel Müdürlüğü 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 271.020.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 271.020.000
BAŞKAN – Kabul
edenler... Etmeyenler... Kabul edilmiştir.
Göç İdaresi
Genel Müdürlüğü 2016 yılı merkezî yönetim bütçesinin bölümleri kabul
edilmiştir.
Göç İdaresi
Genel Müdürlüğü 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Göç İdaresi Genel Müdürlüğü 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 100.821.073,77
Bütçe Gideri 90.122.506,08
İptal Edilen Ödenek 10.698.567,69
BAŞKAN – (A)
cetvelini kabul edenler... Etmeyenler... Kabul edilmiştir.
Göç İdaresi
Genel Müdürlüğü 2014 yılı merkezî yönetim kesin hesabının bölümleri kabul
edilmiştir.
Sağlık Bakanlığı
2016 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
15) SAĞLIK BAKANLIĞI
1) Sağlık Bakanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 129.132.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 5.100.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 4.078.289.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 4.212.521.000
BAŞKAN – Kabul
edenler... Etmeyenler... Kabul edilmiştir.
Sağlık Bakanlığı
2016 yılı merkezî yönetim bütçesinin bölümleri kabul edilmiştir.
Sağlık Bakanlığı
2014 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Sağlık Bakanlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 3.532.623.785,25
Bütçe Gideri 3.522.379.338,01
Ödenek Üstü Gider 6.763.244,59
İptal Edilen Ödenek 17.007.691,83
Ertesi Yıla Devredilen Ödenek 1.017.284,70
BAŞKAN – (A)
cetvelini kabul edenler... Etmeyenler... Kabul edilmiştir.
Sağlık Bakanlığı
2014 yılı merkezî yönetim kesin hesabının bölümleri kabul edilmiştir.
Türkiye Hudut ve
Sahiller Sağlık Genel Müdürlüğü 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.19) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ
1) Türkiye Hudut ve Sahiller Sağlık Genel Müdürlüğü
2016 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 10.464.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 18.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.204.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 127.114.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 139.800.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 01 Vergi Gelirleri 191.120.000
BAŞKAN – Kabul
edenler… Etmeyenler… Kabul edilmiştir.
 03 Teşebbüs ve Mülkiyet Gelirleri 662.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 17.078.000
BAŞKAN – Kabul
edenler… Etmeyenler… Kabul edilmiştir.
 TOPLAM 208.860.000
BAŞKAN – Kabul
edenler... Etmeyenler... Kabul edilmiştir.
Türkiye Hudut ve
Sahiller Sağlık Genel Müdürlüğü 2016 yılı merkezî yönetim bütçesinin bölümleri
kabul edilmiştir.
Türkiye Hudut ve
Sahiller Sağlık Genel Müdürlüğü 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye Hudut ve Sahiller Sağlık Genel Müdürlüğü
2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 408.589.334,00
Bütçe Gideri 148.959.806,12
İptal Edilen Ödenek 259.629.527,88
Ertesi Yıla Devredilen Ödenek 190.008.002,00
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 169.235.000,00
Tahsilat 202.434.182,54
Ret ve İadeler 211.788,23
Net Tahsilat 202.222.394,31
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Hudut ve
Sahiller Sağlık Genel Müdürlüğü 2014 yılı merkezî yönetim kesin hesabının
bölümleri kabul edilmiştir.
Türkiye İlaç ve
Tıbbi Cihaz Kurumu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.59) TÜRKİYE İLAÇ VE TIBBİ CİHAZ
KURUMU
1) Türkiye İlaç ve Tıbbi Cihaz Kurumu 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 53.243.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 500.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 63.621.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 117.364.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 71.900.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 36.964.000
AŞKAN – Kabul
edenler… Etmeyenler… Kabul edilmiştir.
 05 Diğer Gelirler 3.500.000
BAŞKAN – Kabul
edenler… Etmeyenler… Kabul edilmiştir.
 TOPLAM 112.364.000
BAŞKAN – Kabul
edenler... Etmeyenler... Kabul edilmiştir.
Türkiye İlaç ve
Tıbbi Cihaz Kurumu 2016 yılı merkezî yönetim bütçesinin bölümleri kabul
edilmiştir.
Türkiye İlaç ve
Tıbbi Cihaz Kurumu 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye İlaç ve Tıbbi Cihaz Kurumu 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 84.023.074,24
Bütçe Gideri 81.619.173,89
İptal Edilen Ödenek 2.403.900,35
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Gelir Tahmini 85.359.000,00
Tahsilat 64.921.942,19
Ret ve İadeler 1.814.886,95
Net Tahsilat 63.107.055,24
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İlaç ve
Tıbbi Cihaz Kurumu 2014 yılı merkezî yönetim kesin hesabının bölümleri kabul
edilmiştir.
Türkiye Kamu
Hastaneleri Kurumu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
15.75) TÜRKİYE KAMU HASTANELERİ
KURUMU
1) Türkiye Kamu Hastaneleri Kurumu 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 29.445.000
BAŞKAN – Kabul
edenler… Etmeyenler… Kabul edilmiştir.
03 Kamu Düzeni ve Güvenlik
Hizmetleri 1.016.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 11.920.439.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 11.950.900.000
BAŞKAN – Kabul
edenler... Etmeyenler... Kabul edilmiştir.
Türkiye Kamu
Hastaneleri Kurumu 2016 yılı merkezî yönetim bütçesinin bölümleri kabul
edilmiştir.
Türkiye Kamu
Hastaneleri Kurumu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türkiye Kamu Hastaneleri Kurumu 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 9.323.116.108,00
Bütçe Gideri 9.310.879.634,50
Ödenek Üstü Gider 26.049.630,40
İptal Edilen Ödenek 38.286.103,90
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye Kamu
Hastaneleri Kurumu 2014 yılı merkezî yönetim kesin hesabının bölümleri kabul
edilmiştir.
Türkiye Halk
Sağlığı Kurumu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
15.76) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 142.955.648
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.402.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 8.966.326.352
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 9.111.684.000
BAŞKAN – Kabul
edenler... Etmeyenler... Kabul edilmiştir.
Türkiye Halk
Sağlığı Kurumu 2016 yılı merkezî yönetim bütçesinin bölümleri kabul edilmiştir.
Türkiye Halk
Sağlığı Kurumu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Türkiye Halk Sağlığı Kurumu 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 6.985.298.514,13
Bütçe Gideri 6.870.122.381,17
Ödenek Üstü Gider 6.024.638,48
İptal Edilen Ödenek 121.200.771,44
Ertesi Yıla Devredilen Ödenek 113.742.650,79
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye Halk
Sağlığı Kurumu 2014 yılı merkezî yönetim kesin hesabının bölümleri kabul
edilmiştir.
Türkiye Sağlık
Enstitüleri Başkanlığı 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.62) TÜRKİYE SAĞLIK ENSTİTÜLERİ BAŞKANLIĞI
1) Türkiye Sağlık Enstitüleri Başkanlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 40.956.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 642.000
BAŞKAN – Kabul
edenler… Etmeyenler… Kabul edilmiştir.
  GENEL TOPLAM 41.598.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 04 Alınan Bağış ve Yardımlar
ile Özel Gelirler 41.598.000
BAŞKAN – Kabul
edenler… Etmeyenler… Kabul edilmiştir.
 TOPLAM 41.598.000
BAŞKAN – Kabul
edenler... Etmeyenler... Kabul edilmiştir.
Türkiye Sağlık
Enstitüleri Başkanlığı 2016 yılı merkezî yönetim bütçesinin bölümleri kabul
edilmiştir.
Kültür ve Turizm
Bakanlığı 2016 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
21) KÜLTÜR VE TURİZM BAKANLIĞI
1) Kültür ve Turizm Bakanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 581.250.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 810.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 24.923.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 474.152.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 12.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 1.696.622.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.777.769.000
BAŞKAN – Kabul
edenler... Etmeyenler... Kabul edilmiştir.
Kültür ve Turizm
Bakanlığı 2016 yılı merkezî yönetim bütçesinin bölümleri kabul edilmiştir.
Kültür ve Turizm
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kültür ve Turizm Bakanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.252.180.977,01
Bütçe Gideri 1.877.597.529,00
Ödenek Üstü Gider 30.373,44
İptal Edilen Ödenek 374.613.821,45
Ertesi Yıla Devredilen Ödenek 338.173.503,67
BAŞKAN – (A)
cetvelini kabul edenler... Etmeyenler... Kabul edilmiştir.
Kültür ve Turizm
Bakanlığı 2014 yılı merkezî yönetim kesin hesabının bölümleri kabul edilmiştir.
Devlet Opera ve
Balesi Genel Müdürlüğü 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.16) DEVLET OPERA VE BALESİ GENEL
MÜDÜRLÜĞÜ
1) Devlet Opera ve Balesi Genel Müdürlüğü 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 22.254.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.200.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 318.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 244.790.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 269.562.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 3.777.000
BAŞKAN – Kabul edenler…
Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 264.588.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.197.000
BAŞKAN – Kabul
edenler… Etmeyenler… Kabul edilmiştir.
 TOPLAM 269.562.000
BAŞKAN – Kabul
edenler... Etmeyenler... Kabul edilmiştir.
Devlet Opera ve
Balesi Genel Müdürlüğü 2016 yılı merkezî yönetim bütçesinin bölümleri kabul
edilmiştir.
Devlet Opera ve
Balesi Genel Müdürlüğü 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2)Devlet Opera ve Balesi Genel Müdürlüğü 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 229.269.035,33
Bütçe Gideri 225.493.430,04
İptal Edilen Ödenek 3.775.539,25
Ertesi Yıla Devredilen Ödenek 66,04
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 226.174.000,00
Tahsilat 228.515.095,02
Ret ve İadeler 1.110,00
Net Tahsilat 228.513.985,02
BAŞKAN – (B)
cetvelini kabul edenler… Etmeyenler… Kabul edilmiştir.
Devlet Opera ve
Balesi Genel Müdürlüğü 2014 yılı merkezî yönetim kesin hesabının bölümleri
kabul edilmiştir.
Devlet
Tiyatroları Genel Müdürlüğü 2016 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.15) DEVLET TİYATROLARI GENEL
MÜDÜRLÜĞÜ
1) Devlet Tiyatroları Genel Müdürlüğü 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 25.263.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.355.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 196.204.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 224.822.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 7.699.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 216.833.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 290.000
BAŞKAN – Kabul
edenler… Etmeyenler… Kabul edilmiştir.
 TOPLAM 224.822.000
BAŞKAN – Kabul
edenler... Etmeyenler... Kabul edilmiştir.
Devlet
Tiyatroları Genel Müdürlüğü 2016 yılı merkezî yönetim bütçesinin bölümleri
kabul edilmiştir.
Devlet
Tiyatroları Genel Müdürlüğü 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Devlet Tiyatroları Genel Müdürlüğü 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 195.852.600,00
Bütçe Gideri 189.927.175,27
İptal Edilen Ödenek 5.925.424,73
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 187.061.000,00
Tahsilat 191.414.612,68
Ret ve İadeler 360,00
Net Tahsilat 191.414.252,68
BAŞKAN – (B)
cetvelini kabul edenler… Etmeyenler… Kabul edilmiştir.
Devlet
Tiyatroları Genel Müdürlüğü 2014 yılı merkezî yönetim kesin hesabının bölümleri
kabul edilmiştir.
Türkiye Yazma
Eserler Başkanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.53) TÜRKİYE YAZMA ESERLER
BAŞKANLIĞI
1) Türkiye Yazma Eserler Başkanlığı 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 10.375.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.764.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 18.069.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 30.208.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 185.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 29.727.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 296.000
BAŞKAN – Kabul
edenler… Etmeyenler… Kabul edilmiştir.
 TOPLAM 30.208.000
BAŞKAN – Kabul
edenler... Etmeyenler... Kabul edilmiştir.
Türkiye Yazma
Eserler Başkanlığı 2016 yılı merkezî yönetim bütçesinin bölümleri kabul
edilmiştir. 
Türkiye Yazma
Eserler Başkanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Yazma Eserler Başkanlığı 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 27.138.769,00
Bütçe Gideri 23.015.111,08
İptal Edilen Ödenek 4.123.657,92
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 23.040.000,00
Net Tahsilat 25.644.187,09
BAŞKAN
– (B) cetvelini kabul edenler… Etmeyenler… Kabul edilmiştir.
Türkiye
Yazma Eserler Başkanlığı 2014 yılı merkezî yönetim kesin hesabının bölümleri
kabul edilmiştir.
Hayırlı
olsun.
Böylece
beşinci turda yer alan kuruluşların bütçeleri ve kesin hesapları kabul
edilmiştir. Hayırlı olmalarını temenni ediyorum. 
Sayın
milletvekilleri, beşinci tur görüşmeler tamamlanmıştır.
Programa
göre, kuruluşların bütçe ve kesin hesaplarını sırasıyla görüşmek için 3 Mart
2016 Perşembe günü saat 11.00’de toplanmak üzere birleşimi kapatıyorum.
İyi
geceler diliyorum.
Kapanma saati:23.59




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




