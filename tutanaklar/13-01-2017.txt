



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

57’nci Birleşim
13 Ocak 2017 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR 
IV.- AÇIKLAMALAR
1.- Ankara Milletvekili Sırrı Süreyya
Önder’in, Diyarbakır Milletvekili Nursel Aydoğan hakkında verilen mahkûmiyet
kararının siyasal bir operasyon olduğuna ve buna karşı bütün milletvekillerinin
kendi vekillik hukukları ve vicdanları çerçevesinde ses vermeleri gerektiğine
ilişkin açıklaması
2.- Manisa Milletvekili Erkan Akçay’ın,
Kuzey Kıbrıs Türk Cumhuriyeti Kurucu Cumhurbaşkanı Rauf Denktaş’ın 5’inci ölüm
yıl dönümüne, Kıbrıs davasının bütün Türk milletinin davası olduğuna ve Cenevre’de
devam eden görüşmelerde Kıbrıs davasına halel getirecek hiçbir çözümün kabul
edilmemesi gerektiğine ilişkin açıklaması
3.- İstanbul Milletvekili Engin Altay’ın,
Kuzey Kıbrıs Türk Cumhuriyeti Kurucu Cumhurbaşkanı Rauf Denktaş’ın 5’inci ölüm
yıl dönümüne, Başbakanın Anayasa değişiklik teklifinin görüşmelerini Cenevre’deki
Kıbrıs görüşmelerinden daha önemli görmesini yadırgadığına ve Cumhurbaşkanının
Türkiye Büyük Millet Meclisi ile milletvekillerini muhtarlara şikâyet etmesini
kınadığına ilişkin açıklaması
4.- İstanbul Milletvekili Mehmet Muş’un, AK
PARTİ iktidarlarının her zaman Kıbrıs davasının ve Kıbrıs Türkü’nün yanında olduğuna,
Meclis çalışmalarının bir ahenk içerisinde ve İç Tüzük’e uygun olarak
sürdürülmesi gerektiğine ve Kuzey Kıbrıs Türk Cumhuriyeti Kurucu Cumhurbaşkanı
Rauf Denktaş’ın 5’inci ölüm yıl dönümüne ilişkin açıklaması
5.- İstanbul Milletvekili Eren Erdem’in,
Konya Milletvekili Hacı Ahmet Özdemir’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
6.- İstanbul Milletvekili Engin Altay’ın,
sataşma nedeniyle yaptığı konuşmasındaki bazı ifadelerini düzelttiğine ilişkin
açıklaması
7.- İstanbul Milletvekili Filiz
Kerestecioğlu Demir’in, 11 HDP milletvekilinin tutuklu olması nedeniyle yoklama
taleplerini 9 kişiyle yapabilmeleri gerektiğine ilişkin açıklaması
8.- Manisa Milletvekili Erkan Akçay’ın,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
9.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşmasındaki
bazı ifadelerine ilişkin açıklaması
10.- Manisa Milletvekili Erkan Akçay’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
11.- İstanbul Milletvekili Mahmut Tanal’ın,
toplantı yeter sayısı olmadan Türkiye Büyük Millet Meclisini açmanın bir İç
Tüzük ve Anayasa ihlali olduğuna ilişkin açıklaması
12.- İstanbul Milletvekili Engin Altay’ın,
yapılacak oylamanın, 447 sıra sayılı Anayasa Değişiklik Teklifi’nin 4, 6 ve
7’nci maddelerinde yapıldığı gibi olabildiği kadar kurallara ve İç Tüzük’e
uygun bir şekilde yapılmasını talep ettiklerine ilişkin açıklaması
13.- İstanbul Milletvekili Filiz
Kerestecioğlu Demir’in, 11 HDP milletvekilinin tutuklu bulunmaları nedeniyle
Anayasa değişiklik teklifinde oy kullanmayacağına ama sözlü olarak oyunun “hayır”
olduğunu belirtmek istediğine ilişkin açıklaması
14.- Gaziantep Milletvekili Mahmut
Toğrul’un, Aydın Milletvekili Abdurrahman Öz’ün 447 sıra sayılı Anayasa
Değişiklik Teklifi’nin 10’uncu maddesi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
15.- Ankara Milletvekili Levent Gök’ün,
Adıyaman Milletvekili İbrahim Halil Fırat’ın 447 sıra sayılı Anayasa Değişiklik
Teklifi’nin 10’uncu maddesi üzerinde şahsı adına yaptığı konuşmasındaki bazı ifadelerine
ilişkin açıklaması
16.- Manisa Milletvekili Erkan Akçay’ın,
İstanbul Milletvekili Garo Paylan’ın 447 sıra sayılı Anayasa Değişiklik
Teklifi’nin 11’inci maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
17.- Kayseri Milletvekili Yusuf
Halaçoğlu’nun, İstanbul Milletvekili Garo Paylan’ın 447 sıra sayılı Anayasa
Değişiklik Teklifi’nin 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
18.- İstanbul Milletvekili Engin Altay’ın,
İstanbul Milletvekili Garo Paylan’ın 447 sıra sayılı Anayasa Değişiklik
Teklifi’nin 11’inci maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
19.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 447 sıra sayılı Anayasa
Değişiklik Teklifi’nin 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
20.- Ankara Milletvekili Sırrı Süreyya
Önder’in, İstanbul Milletvekili Garo Paylan’ın 447 sıra sayılı Anayasa
Değişiklik Teklifi’nin 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
21.- İstanbul Milletvekili Engin Altay’ın,
oylamanın gizli yapılması konusunda Başkanlık Divanının hassasiyet göstermesini
talep ettiğine ilişkin açıklaması
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Antalya Milletvekili Devrim Gök ve 22
milletvekilinin, Antalya’nın Alakır Vadisi’nde yapılacak olan hidroelektrik
santrallerin bölgeye vereceği zararların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/426)
2.- Artvin Milletvekili Uğur Bayraktutan ve
22 milletvekilinin, özel sektörde çalışan çevre mühendislerinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/427)
3.- Artvin Milletvekili Uğur Bayraktutan ve
21 milletvekilinin, ulaşım iş kolunda yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/428)
VI.- ÖNERİLER
A) Siyasi Parti Grubu Önerileri
1.- HDP Grubunun, 12/10/2016 tarihinde Van
Milletvekili Nadir Yıldırım ve arkadaşları tarafından, engelli yurttaşların
sorunlarının çözümü ve uygulanan yanlış politikaların yarattığı hak
kayıplarının kapsamlıca irdelenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 13 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

2.- CHP Grubunun, 23/3/2016 tarihinde
Tekirdağ Milletvekili Faik Öztrak ve arkadaşları tarafından, Türkiye Cumhuriyet
Merkez Bankası tarafından yayımlanan ödemeler dengesi verilerinde yer alan ve
kaynağı belirsiz para girişlerinin izlendiği net hata ve noksan hesabında son
dönemde yaşanan olağanüstü artışların sebebinin belirlenmesi amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 13 Ocak 2017 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
VII.- SATAŞMALARA İLİŞKİN KONUŞMALAR
1.- Diyarbakır Milletvekili Ziya Pir’in,
Konya Milletvekili Hacı Ahmet Özdemir’in HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
2.- Manisa Milletvekili Erkan Akçay’ın,
Tekirdağ Milletvekili Faik Öztrak’ın CHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
3.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
4.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
5.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
6.- Manisa Milletvekili Erkan Akçay,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine tekraren sataşması nedeniyle konuşması
7.- Amasya Milletvekili Mehmet Naci
Bostancı’nın, Tekirdağ Milletvekili Faik Öztrak’ın CHP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle konuşması
8.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
9.- Manisa Milletvekili Özgür Özel’in,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
10.- İstanbul Milletvekili Engin Altay’ın,
Samsun Milletvekili Erhan Usta’nın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
11.- Samsun Milletvekili Erhan Usta’nın,
İstanbul Milletvekili Engin Altay’ın sataşma nedeniyle yaptığı konuşması
sırasında şahsına sataşması nedeniyle konuşması
12.- İstanbul Milletvekili Engin Altay’ın,
Samsun Milletvekili Erhan Usta’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
13.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
14.- Adana Milletvekili Meral Danış
Beştaş’ın, İstanbul Milletvekili Mehmet Muş’un CHP grup önerisi üzerinde
yaptığı konuşması sırasında şahsına sataşması nedeniyle konuşması
15.- İstanbul Milletvekili Mehmet Muş’un,
Muş Milletvekili Ahmet Yıldırım’ın 447 sıra sayılı Anayasa Değişiklik
Teklifi’nin 10’uncu maddesi üzerinde HDP Grubu adına yaptığı konuşması
sırasında AK PARTİ Grup Başkanına sataşması nedeniyle konuşması
16.- Ankara Milletvekili Levent Gök’ün,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
17.- Ankara Milletvekili Levent Gök’ün,
İstanbul Milletvekili Mehmet Muş’un yerinden sarf ettiği bazı ifadeleri
sırasında şahsına sataşması nedeniyle konuşması
18.- İstanbul Milletvekili Engin Altay’ın,
Adalet Bakanı Bekir Bozdağ’ın 447 sıra sayılı Anayasa Değişiklik Teklifi’nin
10’uncu maddesi üzerindeki soru-cevap işleminde yaptığı konuşması sırasında CHP
Grubuna sataşması nedeniyle konuşması
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447)
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 443)
4.- Türkiye Cumhuriyeti ile Rusya Federasyonu
Arasında Cezai Konularda Karşılıklı Adli Yardımlaşma ve Suçluların İadesi Anlaşmasının
Onaylanmasının Uygun Bulunduğuna Dair Kanun Tasarısı (1/650) ve Dışişleri
Komisyonu Raporu (S. Sayısı: 439)


IX.- DİSİPLİN CEZASI İŞLEMLERİ
1.- İstanbul Milletvekili Garo Paylan’a 447
sıra sayılı Anayasa Değişiklik Teklifi’nin 11’inci maddesi üzerinde HDP Grubu
adına yaptığı konuşmasındaki bazı ifadeleri nedeniyle 3 birleşim Meclisten geçici
çıkarma cezası verilmesi hakkında
X.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in,
ülkemizde kişi başına tüketilen hayvansal besin miktarına ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/9714)
2.- Niğde Milletvekili Ömer Fethi Gürer’in,
TİGEM ve Niğde Patates Üretim Enstitüsü’nün ortak projesi bulunup bulunmadığına
ve Patates Üretim Enstitüsü’nün tek tohum üretim merkezi yapılmasına ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/9716)
3.- Niğde Milletvekili Ömer Fethi Gürer’in,
TİGEM’e 2017 bütçesinden ayrılan paya ve tarımsal üretimde TİGEM’in ürettiği damızlık
ve tohumlukların kullandırılmasına ilişkin sorusu ve Gıda, Tarım ve Hayvancılık
Bakanı Faruk Çelik’in cevabı 7/9726)
4.- Niğde Milletvekili Ömer Fethi Gürer’in,
buğday tohumunun en az yüzde ellisinin TİGEM tarafından karşılanmasına ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/9727)
13 Ocak 2017 Cuma
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ömer SERDAR (Elâzığ) 
----- 0 -----
BAŞKAN – Türkiye Büyük Millet Meclisinin 57’nci
Birleşimini açıyorum. 
AYTUĞ ATICI (Mersin) – Sayın Başkan…
BAŞKAN – Buyurun.
AYTUĞ ATICI (Mersin) – Gündem dışı söz talebim olacak.
BAŞKAN – Gündem dışı söz vermiyoruz efendim.
AYTUĞ ATICI (Mersin) – Talep ediyorum efendim eğer
uygunsa.
BAŞKAN – Talebinizi uygun görmüyorum Sayın Atıcı.
AYTUĞ ATICI (Mersin) – Ne açıdan efendim?
BAŞKAN – Daha önceki birleşimde de, 9 Ocak 2017 tarihli
53’üncü Birleşimde de bir usul tartışması açılmıştı bu konuyla ilgili –zannediyorum,
Sayın Altay’ın talebiydi- ve bu usul tartışmasını da Genel Kurulun kararıyla
karara bağladık biz. Gündem dışı söz verme yetkisinin Meclis başkan vekilinde olduğu;
özellikle, Meclisin normal, rutin çalışma günleri olan salı, çarşamba ve
perşembe günleri haricinde de verilmeyeceği noktasında bir Genel Kurul kararı
da almıştık. Dolayısıyla, bugün gündem dışı sözler vermedim.
AYTUĞ ATICI (Mersin) – Sayın Başkan, İç Tüzük’e göre
davranacağız. İç Tüzük’te böyle bir hüküm yoktur.
BAŞKAN – İç Tüzük’ü açın, bakın. Neresinde bir hüküm
yok?
AYTUĞ ATICI (Mersin) – Yani, verilmeyeceğine dair,
“çalışma günlerinde olur” diye bir şey yok.
BAŞKAN – Bunun takdirinin Meclis başkan
vekilinde olduğu var değil mi? Bunu ben böyle takdir ediyorum.
AYTUĞ ATICI (Mersin) – Tamam, nerede
yazıyor?
BAŞKAN – Artı, buna rağmen, açılan usul
tartışmasında da bir Genel Kurul kararı alındı. Dolayısıyla, bugün gündem dışı
söz vermedik. Hem İç Tüzük’e hem Genel Kurul kararına hem de teamüllere uygun
olan bir konu benim yaptığım durum.
AYTUĞ ATICI (Mersin) – Şimdi, biz de usul
tartışması mı açalım bu konuda Sayın Başkan? 
BAŞKAN – Usul tartışması açılmış,
neticelenmiş bir konuyla ilgili usul tartışması da açamazsınız.
AYTUĞ ATICI (Mersin) – Bunu yerleşmiş bir
gelenek hâline getirmemiz doğru değil Sayın Başkan. Yani, germek istemiyorum
başlangıçta ama bunun mutlaka konuşulup bir sonuca bağlanması lazım.
BAŞKAN – Teşekkür ediyorum Sayın Atıcı.
Gündem dışı vermeyeceğim.
Sayın grup başkan vekillerinden sisteme
girmek isteyen, konuşmak isteyen sayın grup başkan vekili varsa ben bugün
itibarıyla grup başkan vekillerine söz vereceğim -eğer bir talebiniz varsa-
yoksa da şimdi gündeme geçiyoruz.
ÖMER FETHİ GÜRER (Niğde) – Bizim bir
dakikalar yine mi gitti Başkanım?
MUSTAFA ALİ BALBAY (İzmir) – Başkanım,
bir dakika vardı bugün.
DİDEM ENGİN (İstanbul) – Evet, bir dakika
için söz istemiştik.
BAŞKAN – Sayın milletvekilleri, bu
konuyla ilgili biz gerekli tartışmaları geçtiğimiz 9 Ocak günü yapmıştık.
Dolayısıyla, bugün itibarıyla gündemin de yoğunluğunu da dikkate alarak, alınan
o Genel Kurul kararını da dikkate alarak gündeme geçiyoruz.
DİDEM ENGİN (İstanbul) – Sayın Başkan,
bir dakikalık konuşmalarımızdan neden rahatsız oluyorsunuz, öğrenmek istiyorum
ben.
BAŞKAN – Ben rahatsız olmuyorum efendim.
DİDEM ENGİN (İstanbul) – O zaman neden on
beş dakikalık…
BAŞKAN – Ben her zaman da veriyorum yani
konuşuyoruz.
DİDEM ENGİN (İstanbul) – Her zaman
vermiyorsunuz.
BAŞKAN – Bu konuyla ilgili tartışmaları
geçtiğimiz gün yapmıştık.
ONURSAL ADIGÜZEL (İstanbul) – İlk defa
siz başlattınız bunu. 
DİDEM ENGİN (İstanbul) – Niye o zaman
vermiyorsunuz? Her zaman vermiş olsanız ben bu şekilde haklı bir şey yapmak
için… Burada da verirsiniz.
BAŞKAN – Halkların Demokratik Partisi
Grubu adına Sayın Önder, buyurun.
ONURSAL ADIGÜZEL (İstanbul) – Bu haftaya
kadar böyle bir şey yoktu Sayın Başkan, bu hafta başlattınız bunu, siz
başlattınız.
DİDEM ENGİN (İstanbul) – Böylesine önemli
bir konu konuşulurken, Anayasa değişikliği konuşulurken neden konuşmalarımız bu
şekilde kesiliyor?
BAŞKAN – Buyurun Sayın Önder.
İki dakika süre veriyorum.
IV.- AÇIKLAMALAR
1.- Ankara Milletvekili Sırrı Süreyya
Önder’in, Diyarbakır Milletvekili Nursel Aydoğan hakkında verilen mahkûmiyet
kararının siyasal bir operasyon olduğuna ve buna karşı bütün milletvekillerinin
kendi vekillik hukukları ve vicdanları çerçevesinde ses vermeleri gerektiğine
ilişkin açıklaması
SIRRI SÜREYYA ÖNDER (Ankara) – Sayın Başkan,
milletvekilimiz Nursel Aydoğan bugün verilen bir kararla dört yıl sekiz ay hapis
cezasına çarptırıldı. Bir hafta içerisinde ikinci duruşması yapıldı ve
mahkemeden böyle bir karar çıktı. 
Mahkûmiyeti de ilginç bir şey, mahkûmiyetine yol açan
madde de ilginç bir şey, bunun serencamını burada iki üç dönem vekillik yapan
bütün arkadaşlar bilir. “Terör örgütü üyesi olmamakla birlikte…” diye başlayan,
hukuka kırk takla attıran bir yorum şekliyle böyle bir mahkûmiyet tesis edildi.

Bunu, konuşmalarda ileride daha ayrıntılı dile
getireceğiz, her şeyin karınca adımlarıyla yürüdüğü memleketimizde bizlere
dönük ceza tesis etmek için mahkemelerin bu kadar coşkulu, bu kadar hızlı, bu
kadar iştahlı olması ibret doludur. Bu, Hükûmetin mahkemeler üzerinde,
özellikle bu yargılamaların oluş biçimi, vekillerimizin gözaltına alınış biçimi
dikkate alındığında bunun siyasal bir operasyon olduğu çok açıktır. Bununla
yapılmak istenen şey, bir halkın iradesini sessizliğe mahkûm etmek, özellikle
de tek dil, tek millet, tek, tek diye…
(Mikrofon otomatik cihaz tarafından kapatıldı) 
BAŞKAN – Tamamlayın lütfen Sayın Önder. 
SIRRI SÜREYYA ÖNDER (Ankara) – …Anayasa tartışmalarında
neredeyse motto hâline getirilen, çok vahim bir şey olduğunu ancak düşünen
insanların idrak edebileceği, bizim gibi çok dilli, çok kültürlü, çok inançlı
bir memlekette bu kadar tekleştirme iştahının bir sonucudur diye düşünüyoruz.
Aykırı bir sese, muhalif bir sese, itiraz eden bir sese bu kadar tahammülsüzlük
bu topraklarda her zaman vardı fakat siyasetin artık mahkemeler eliyle
yürütülüyor olması hiç bu kadar pervasız olmamıştı. 
Buna bütün milletvekillerinin kendi
vekillik hukukları ve vicdanları çerçevesinde bir ses vermeleri gerekir diye
düşünüyorum.
Teşekkür ederim.
BAŞKAN – Teşekkür ediyorum.
Sayın Akçay, size de iki dakika söz veriyorum.
Buyurun.
2.- Manisa Milletvekili Erkan Akçay’ın,
Kuzey Kıbrıs Türk Cumhuriyeti Kurucu Cumhurbaşkanı Rauf Denktaş’ın 5’inci ölüm
yıl dönümüne, Kıbrıs davasının bütün Türk milletinin davası olduğuna ve
Cenevre’de devam eden görüşmelerde Kıbrıs davasına halel getirecek hiçbir
çözümün kabul edilmemesi gerektiğine ilişkin açıklaması
ERKAN AKÇAY (Manisa) - Teşekkür ederim Sayın Başkan.
Bugün, ömrünü Kıbrıs davasına vakfeden Kuzey Kıbrıs
Türk Cumhuriyeti Kurucu Cumhurbaşkanı, büyük devlet adamı Rauf Denktaş’ın
vefatının yıl dönümü. 
Hepimizin de bildiği gibi, ömrünü vatanı ve milleti
uğruna adayan Denktaş’ın en büyük arzusu Kıbrıs davasının ve Kıbrıs Türklüğünün
hakkının teslim edilmesiydi. Bu nedenledir ki, merhum Denktaş gittiği her yerde
Kıbrıs davasını anlatmış, yaşadığı toprakları gelecek nesillere dünyaca tanınmış
bir devlet olarak bırakmak için her kapıyı çalmış, her fırsatta Kıbrıs
Türkü’nün çilesini, mücadelesini dile getirmiştir. Çünkü onun tek ve büyük aşkı
Kıbrıs’tı.
Cenevre’deki Kıbrıs görüşmeleri bu nedenle bugün daha
da önemlidir. Cenevre’deki bu görüşmelerde Kıbrıs davamıza halel getirecek,
bulunduğu durumdan geriye götürecek hiçbir çözüm kabul edilemez. Rauf
Denktaş’ın ömrünü vakfettiği Kıbrıs davasının onun arzuladığı şekilde çözüme
kavuşması Kıbrıs halkının da Türkiye Cumhuriyeti’nin de tek arzusudur.
Kıbrıs’ta yer alan ve adadaki Türklerin garantisi olan Türk askerini işgal
kuvveti olarak gösterenler, 1974 Barış Harekâtı’nı “İşgaldir.” diye
niteleyenler bilmelidir ki, Kıbrıs Türk devletinin varlığı ve devamı Türkiye
Cumhuriyeti için millî bir davadır. Millî meselemizden bizi Avrupa Birliği
etkisiyle yıldırmaya, vazgeçirmeye çalışanların hevesleri kursaklarında
kalacaktır. Denktaş, “Kıbrıs, Türkiye'nin hukuki ve fiilî anlamda en haklı
olduğu davasıdır. Bu davayı savunmayan Türkiye hiçbir şeyi savunamaz.” derken
aslında çok ama çok önemli bir şeye işaret etmiştir. Son nefesinde dahi “adada
Türk hâkimiyeti olduğunu Rumlara söyleyin.” mesajı veren büyük devlet adamı
Rauf Denktaş’ı rahmet ve minnetle anıyor, hatırasına sahip çıkacağımızı buradan
bir kez daha tekrar etmek istiyorum. Kıbrıs davası, bütün Türk milletinin
davasıdır. 
Teşekkür ederim Sayın Başkan. 
BAŞKAN – Teşekkür ediyorum Sayın Akçay. 
Sayın Altay, buyurun. 
3.- İstanbul Milletvekili Engin Altay’ın,
Kuzey Kıbrıs Türk Cumhuriyeti Kurucu Cumhurbaşkanı Rauf Denktaş’ın 5’inci ölüm
yıl dönümüne, Başbakanın Anayasa değişiklik teklifinin görüşmelerini
Cenevre’deki Kıbrıs görüşmelerinden daha önemli görmesini yadırgadığına ve
Cumhurbaşkanının Türkiye Büyük Millet Meclisi ile milletvekillerini muhtarlara
şikâyet etmesini kınadığına ilişkin açıklaması
ENGİN ALTAY (İstanbul) – Teşekkür ederim Sayın Başkan. 
Sayın Akçay’ın da söylediği gibi, Rauf Denktaş’ın yani
Kıbrıs Türk toplumunun, KKTC’nin lideri ve kurucusu Rauf Denktaş’ın ölüm yıl
dönümü. Kıbrıs davasına yaptığı büyük hizmetler dünya durdukça milletimizce
anılacak ve ona olan minnet duygularımız hiçbir zaman eksilmeyecektir. Bu
vesileyle, kendisine rahmet diliyorum. Mekânı cennet olsun inşallah. 
Kıbrıs davası demişken, Cenevre görüşmelerinin daha
başlangıcı öncesinde Sayın Başbakanın Meclisteki rejim değişikliğini içeren
Anayasa değişiklik teklifini “en önemli işimiz” diye nitelemesini
garipsediğimi, yadırgadığımı belirtmek istiyorum. Gerçi Yunanistan Başbakanı da
katılmadığı için normalde de belki Başbakan gitmeyecekti ama daha bu mesele
yokken Başbakanın Kıbrıs meselesi ile Mecliste görüşülen bu rejim değişikliği
kanunu arasında bir kıyas yapıp “Bizim için bu daha önemli.” demesi… Doksan
yıllık cumhuriyet tarihimizde görev yapan bütün başbakanların içinde, şöyle bir
baktığımızda, bundan daha garipsenecek, daha yadırganacak ve açıklamaya, izaha
muhtaç bir başbakan açıklaması, 65 hükûmet içinde, herhâlde bulunamaz Sayın
Başkan. 
(Mikrofon otomatik cihaz tarafından kapatıldı) 
BAŞKAN – Tamamlayın lütfen. 
ENGİN ALTAY (İstanbul) – Türkiye Büyük Millet Meclisi,
mevcut Anayasa’ya göre, hâlâ görevinin başındadır. Bu durum izaha muhtaç bir
durumdur. Yani, Kıbrıs davasıyla ilgili “Ben Mecliste oy kullanmak zorundayım.
Bunun için Kıbrıs Türklerinin canı cehenneme.” anlayışı -tam cümlesi bu
olmamakla birlikte- bizi üzdüğü gibi aziz milletimizi ve Kıbrıslı
soydaşlarımızı da derinden üzmüştür. Bilseydik biz Başbakana “Oraya sen git.”
derdik, bir oyu biz buluverirdik, lanet olsun. Bu duruma çok üzüldüğümüzü, çok
incitici, gurur kırıcı bir durum olduğunu özellikle belirtmek istiyorum ve
Sayın Başbakanın kamuoyuna ve Meclise bu konudaki anlayışını…
(Mikrofon
otomatik cihaz tarafından kapatıldı) 
ENGİN ALTAY (İstanbul) – Müsaade eder misiniz?
BAŞKAN – Tamamlayın lütfen.
ENGİN ALTAY (İstanbul) – …izah etmesinin bir
zorunluluğu doğmuştur Sayın Başkan. Bu durum kabul edilebilir, hoş görülebilir
bir durum değildir. Çok ama çok üzüldüğümüzü, bir beyaz pulun Kıbrıs davamıza
tercih edilmesini esefle karşıladığımızı belirtiyorum. 
Öte yandan şu üzüntümüzü de belirtmemiz lazım: Sayın
Cumhurbaşkanının Türkiye Büyük Millet Meclisini, milletvekillerini muhtarlara
şikâyet etmesini ve Sayın Cumhurbaşkanının Türkiye Büyük Millet Meclisine ayar
vermeye çalışmasını da aynı şeklide üzüntüyle kınıyorum.
Teşekkür ederim. (CHP sıralarından alkışlar)
BAŞKAN – Teşekkür ediyorum. 
Sayın Muş, buyurun.
4.- İstanbul Milletvekili Mehmet Muş’un, AK
PARTİ iktidarlarının her zaman Kıbrıs davasının ve Kıbrıs Türkü’nün yanında
olduğuna, Meclis çalışmalarının bir ahenk içerisinde ve İç Tüzük’e uygun olarak
sürdürülmesi gerektiğine ve Kuzey Kıbrıs Türk Cumhuriyeti Kurucu Cumhurbaşkanı
Rauf Denktaş’ın 5’inci ölüm yıl dönümüne ilişkin açıklaması
MEHMET MUŞ (İstanbul) – Sayın Başkan, değerli
milletvekilleri; ben de Genel Kurulu saygıyla selamlıyorum. 
Hem AK PARTİ hükûmetleri döneminde hem bizden önceki
iktidarlar döneminde Kıbrıs davasının Türkiye açısından ne kadar önemli olduğu
her daim vurgulanmıştır. Bizim dönemimizde de AK PARTİ iktidarları, Türkiye Cumhuriyeti
devleti, Hükûmeti ve milletiyle beraber Kıbrıs davasının ve Kıbrıs Türkü’nün
yanında olmuştur, bundan sonra da olmaya devam edecektir.
Şu an Cenevre’de yapılan görüşmelerde Türkiye
Cumhuriyeti devletinin yetkilileri, görevlileri orada çalışmaları bir garantör
ülke olarak yakinen takip etmektedirler. Anlık anlamda devletimizin
gelişmelerden, yaşananlardan haberdar olduğunu ifade etmek isterim. Bu açıdan,
sanki Hükûmetimizin veya partimizin veya Türkiye Cumhuriyeti devletinin,
burada, şu an yapılan görüşmelere veya Kıbrıs davasına bir ilgisizliği varmış
gibi lanse edilmesini de hoş karşılamadığımızı ifade etmek isterim. Böyle bir
şeyin söz konusu olması bile düşünülemez, hele konu yavru vatan Kıbrıs’sa. 
Aynı şekilde, Meclis çalışmalarının bir ahenk içerisinde
ve İç Tüzük’e uygun olarak sürdürülmesi gerektiğini buradan bir kez daha ifade
etmek istiyoruz. Teamüllerle İç Tüzük’te olmayan uygulamaları normalleştirmek
gayretiyle, bunlar sanki İç Tüzük’te varmış gibi hava oluşturup, algı oluşturup
daha sonra buradan bir hak iddia etmeye çalışmanın da doğru olduğunu
düşünmüyorum. Bizim uymamız gereken, elimizde olan bu Anayasa ve İç Tüzük’tür.
Bunun dışında bizim bir uygulama, bir talepte bulunma hakkımızın olmadığını
düşünüyorum ve sözlerimin sonunda, Kıbrıs davasında emeği olan ve bugün ölüm
yıl dönümü olan…
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
MEHMET MUŞ (İstanbul) – Aynı şekilde, Kıbrıs davasında
büyük çaba sarf eden, emekleri olan, 1’inci Cumhurbaşkanı, Kuzey Kıbrıs Türk
Cumhuriyeti devletinin ilk Cumhurbaşkanı Sayın Rauf Denktaş’ı bizler de
rahmetle andığımızı ifade etmek istiyoruz ve Kıbrıs davasına, Kıbrıs Türkü’nün
özgürlük mücadelesine vermiş olduğu destek ve çabalar hiçbir zaman
unutulmayacaktır diyorum.
Teşekkür ediyorum.
BAŞKAN – Teşekkür ediyorum.
Başkanlığın Genel Kurula sunuşları vardır.
Meclis araştırması açılmasına ilişkin üç
adet önerge vardır, ayrı ayrı okutuyorum:
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Antalya Milletvekili Devrim Gök ve 22
milletvekilinin, Antalya’nın Alakır Vadisi’nde yapılacak olan hidroelektrik
santrallerin bölgeye vereceği zararların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/426)
Türkiye
Büyük Millet Meclisi Başkanlığına
Antalya'nın Kumluca ilçesine bağlı Beydağları'nın
yamacındaki Dereköy köyündeki kaynaklardan başlayıp, Büyükalan köyünün Karaağaç
Mahallesi’ndeki kaynakların oluşturduğu şelalelerle buluşup Kuzca ve Karacaören
köylerinden geçerek Kumluca ile Finike'nin oluşturduğu ilçe sınırlarından
Akdeniz’le kavuşan, tertemiz suyuyla tüm bölgenin en önemli can damarı olan
Alakır Nehri içinde bulunduğu 70 kilometre uzunluğundaki Alakır Vadisi'ndeki
sayısız flora ve fauna çeşitliliğine ve yöre halkıyla onların oluşturduğu çok
değerli kültürel zenginliklere hayat vermektedir. 
Geçmişte 7’si vadinin içinde, (Kosara, Kitanaura,
İdebessos, Kotanna, Akaliassos, Kormos, Madnaus) 2’si sahilde olmak üzere
(Rhodiapolis, Korydalla ) antik Likya şehirlerine ve ovasına bereket taşıyan
Alakır Vadisi, eski Likya kentlerinin günümüzdeki köy yaşantısıyla,
yaylalarındaki Yörük kültürünün yanında, içinde nadide sedir ormanlarını ve
2.363 yaşındaki anıt sedir ağacını (ambar katranı) barındıran Dibek Tabiatı
Koruma Alanı, eski su değirmenleri ve eski ahşap köprüler gibi birçok değeri
içinde yaşatmaktadır. Son dönemlerde yapılan araştırmalarda bölgenin birçok
endemik türe ev sahipliği yaptığı tespit edilmiştir.
Günümüzde ise Alakır Nehri, kaynağından sahile kadar,
üzerinde yapılması öngörülen ve bir kısmının da yapımına başlanan 8 adet
hidroelektrik santraliyle (HES) (Alakır 1 HES, Alakır 2 HES, Kürce HES, Dereköy
HES, Kuzdere HES, Balıklar HES, Çayağzı HES) tamamen yok edilecektir.
Projeler kapsamında borulara hapsedilecek olan Alakır
Nehri on binlerce yıldır doğal tüm canlı hayata, doğal yaşama verdiği hayat son
bulacak, vadinin ve bölgenin tek yaşam can damarı olan Alakır Nehri'nin
üzerindeki bu katliam projesinin gerçekleşmesi hâlinde, onun suyundan, kendine
özgü mikro ikliminden faydalanan tüm canlılar, öncelikle de kırmızı benekli
alabalık ve nehirde yaşayan onlarca canlı ve etrafındaki birçok bitki türü yok
olacaktır. Vadinin kendine özgü mikro ikliminin değişmesiyle ise doğanın tüm
dengesi bozulacak, yağış rejiminin negatif yönde etkilenmesiyle de kuraklık,
sel, erozyon, orman yangını riskinde artış ve hastalıklar ortaya çıkacaktır.
Bu koşullarda bölge halkının geçim ve
yaşam kaynağı olan ne tarım ne de turizm yapılamaz. Süreç içerisinde bölge halkı
yöreyi, terk etmek zorunda kalacak ve zengin tüm kültürel ve yerel değerleriyle
zaman içinde yok olacaktır. Gidecek bir yeri ve olanağı olmayıp bölgede
kalanlar ise santrallerin orman yangını riski taşıyan ve inanılmaz görsel
kirlilikle beraber, yaydıkları güçlü manyetik dalgalarla canlılardaki kanser
riskini artıran dev elektrik direkleri, kabloları ve kuraklıkla yaşamaya
çalışmak zorunda kalacaklardır. 
Ayrıca, santrallerin yapım aşamasındaysa
kilometrelerce uzunluğundaki kapalı iletim hattı boruları döşenirken on
binlerce yöreye özgü ağaç katledilecek ki şu anda binlercesi katledildi ve
katledilmeye devam edilmektedir. İnşatlar sırasında, bölgenin kendine özgü
hassas topografyası dev iş makineleriyle değiştirilerek, dağlar taş öğütme
niyetiyle delik deşik edilip, taş öğütme makineleriyle un ufak edilip erozyon
tetiklenmektedir. Kesilip yok edilen ağaçların yanı sıra, iletim hattı
açılırken etrafa gelişigüzel dökülen topraklarla çevredeki ağaç ve bitkiler de
yok edilmektedir.
“Yenilenebilir ve sürdürülebilir” diye
kamuoyunu yanıltarak sunulan bu ilkel HES’lerin üretim kapasiteleri 10
megabaytın altında gösterildiğinden Çevre Etki Değerlendirme Raporu’na dahi
kanunen gerek duyulmamaktadır. 
Ayrıca, bu projelerde sürdürülebilenin
sadece elektrik üretimi ile kazanılacak olan paranın, sürdürülemeyecek bir
şekilde tamamen tahrip edilerek yok edilenin ise doğanın kendisi olduğu
anlaşılmalıdır.
Alakır Nehri’nin debisi düşüktür ve
üretilmesi planlanan toplam elektrik miktarı, on binlerce yılda oluşmuş bu doğa
harikası vadiyi ve onun gerçek yerel sahipleri olan tüm canlı yaşantısını geri
dönülemez bir şekilde tamamen yok etmeye kesinlikle değmeyecek bir miktardır.
Bunlardan en trajik olanı, zaten debisi
düşük olan nehrin yatağına bırakacaklarını taahhüt ettikleri su miktarıdır ki
bu su, tabiatın ve canlıların suya en çok gereksinim duydukları sıcak ve kurak
yaz aylarında birkaç yüz metre sonra çakıl ve taşların arasında yok olup
gidecektir. 
Şu da bilinmelidir ki gelişmiş ülkelerde yeni HES
yatırımlarına izin verilmemekle birlikte, geçmişte izin verilenler de sadece
bir nehre 1 ya da en fazla 2 adet HES yapılmasına izin verilen, havza
yönetmelikleriyle sıkı denetim altında ve birincil olarak doğanın korunması
şartıyla gerçekleştirilmiş projelerdir. Günümüzde ise doğa dostu, çağdaş güneş
enerjisi ve rüzgâr enerjisi projelerine yatırımlar yapılmaktadır. 
Bu nedenlerle, Antalya’nın Alakır Vadisi’nde yapılacak
olan hidroelektrik santrallerinin hem bölgeye hem de bölge halkının yaşamına
vereceği zararların tespit edilmesi ve çözüm önerilerinin bulunması amacıyla
Anayasa’nın 98’inci, İç Tüzük’ün 104’üncü ve 105’inci maddeleri gereğince
Meclis araştırması açılması için gereğini arz ve teklif ederiz. 
1) Devrim Kök  (Antalya)
2) Mahmut Tanal  (İstanbul)
3) Kadim Durmaz  (Tokat)
4) Ali Akyıldız  (Sivas)
5) Mazlum Nurlu (Manisa)

6) Orhan Sarıbal  (Bursa)
7) Kazım Arslan  (Denizli)
8) Mustafa Sezgin Tanrıkulu (İstanbul)
9) Gülay Yedekci (İstanbul)

10) Tur Yıldız Biçer (Manisa)
11) Ceyhun İrgil  (Bursa)
12) Nihat Yeşil (Ankara)
13) Uğur Bayraktutan  (Artvin)
14) Türabi Kayan  (Kırklareli)
15) Candan Yüceer  (Tekirdağ)
16) Hüseyin Yıldız (Aydın)
17) Ahmet Akın (Balıkesir)
18) Tekin Bingöl  (Ankara)

19) Veli Ağbaba  (Malatya)
20) Onursal Adıgüzel (İstanbul)
21) Vecdi Gündoğdu  (Kırklareli)
22) Ünal Demirtaş  (Zonguldak)
23) Mehmet Göker  (Burdur)

2.- Artvin Milletvekili Uğur Bayraktutan ve
22 milletvekilinin, özel sektörde çalışan çevre mühendislerinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/427)
Türkiye Büyük Millet Meclisi
Başkanlığına
Özel sektörde çalışan çevre mühendislerinin
sorunlarının araştırılması amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırması komisyonu
açılmasını saygılarımızla arz ederiz.
1) Uğur Bayraktutan  (Artvin)
2) Kadim Durmaz  (Tokat)

3) Mahmut Tanal  (İstanbul)
4) Ceyhun İrgil  (Bursa)
5) Ali Akyıldız  (Sivas)
6) Mazlum Nurlu (Manisa)
7) Orhan Sarıbal  (Bursa)
8) Kazım Arslan  (Denizli)
9) Gülay Yedekci  (İstanbul)
10) Tur Yıldız Biçer (Manisa)
11) Mustafa Sezgin Tanrıkulu  (İstanbul)
12) Nihat Yeşil  (Ankara)
13) Türabi Kayan (Kırklareli)
14) Candan Yüceer  (Tekirdağ)
15) Hüseyin Yıldız (Aydın)
16) Ahmet Akın  (Balıkesir)
17)
Tekin Bingöl  (Ankara)
18)
Utku Çakırözer  (Eskişehir)
19)
Veli Ağbaba  (Malatya)
20)
Onursal Adıgüzel (İstanbul)
21)
Vecdi Gündoğdu  (Kırklareli)
22)
Ünal Demirtaş  (Zonguldak)
23)
Mehmet Göker  (Burdur)
Gerekçe:
Çalışma
yaşamınım esnekleşmesi, güvencesizliği ve kuralsız çalıştırmayı beraberinde
getirmektedir Günümüzde mühendisler çalışma yaşamlarında güvencesizliğin ve
kuralsızlığın farklı biçimleriyle karşı karşıya kalmaktadır. Düşük ücret, uzun
ve belirsiz çalışma saatleri ve SGK priminin gerçek ücret üzerinden ödenmemesi
bu durumun en yaygın biçimleri arasında yer almaktadır.
31/7/2012
tarihinde TMMOB ve SGK arasında imzalanan ve 2013 yılında uygulamaya konulan
protokole göre, TMMOB, ücretlerin eksik bildirilmesini önlemek amacıyla
mühendislik, mimarlık ve şehir planlama alanlarında meslek icra eden
disiplinlere ilişkin olarak yıllık bazda asgari ücret miktarı belirleyerek
SGK'ya iletmektedir. TMMOB tarafından belirlenen asgari ücret 2015 yılı için
brüt 3 bin TL'dir. SGK’yla yapılan bu protokolle, TMMOB'un belirlediği asgari
ücretin altında maaş ödemesi yapılmasının önüne geçilmek istenmiştir. Ancak,
TMMOB'a bağlı odalardan pek çok mühendisin protokolle belirlenen alt sınır
ücretin altında, bin liraya bile çalıştırıldığı bildirilerek sorunun SGK
tarafından denetlenmesi talep edilmektedir.
Çevre
danışmanlık sektörü, aynı inşaat sektöründe yapı denetim firmalarının
üstlendiği görevi üstlenmektedir. Ancak, yapı denetim firmaları bir nevi
danışmanlık ücretlerini belediyelerden almaktayken çevre danışmanlık
firmalarıysa danışmanlık ücretlerini firma sahibinden almaktadır. Bu nedenle
düzenli denetimler gerçekleştirilememektedir. Görüşümüz denetimcinin,
danışmanın, patronun elemanı olmaması gerektiğidir. İş sağlığı ve işçi
güvenliği sektöründe bu planlanmaktadır. Çevre danışmanlığı sektöründe de
devlet tarafından fabrikaların daha etkin bir şekilde çevre danışmanlık ve
çevre mühendisleri vasıtasıyla denetim kapsamına alınması ve hızlı sonuç
alınması bakımından bunun bir ihtiyaç olduğu aşikârdır.
21/11/2013
tarihinde yayımlanarak 1/1/2014 tarihinde yürürlüğe giren Çevre Görevlisi,
Çevre Yönetim Birimi ve Çevre Danışmanlık Firmaları Hakkında Yönetmelik
uyarınca, çevre mühendisleri çevre görevi yapabilmek için çevre görevlisi
eğitimi almak zorunda bırakılmaktadır. Çevre Mühendisleri Odası bu uygulamaya
itiraz etmekte ve düzeltilmesini talep etmektedir. Anılan yönetmelikte, çevre
görevlisi, "faaliyetleri sonucu çevre kirliliğine neden olan ve/veya neden
olabilecek ve Çevre Kanunu ve bu kanuna dayanılarak yürürlüğe konulan
düzenlemeler uyarınca denetime tabi tesislerin faaliyetlerinin mevzuata
uygunluğunu, alınan tedbirlerin etkili olarak uygulanıp uygulanmadığını
değerlendiren tesis içi yıllık denetim programları düzenleyen görevli"
olarak tanımlanmaktadır.
Çevre
Mühendisi ise doğal kaynakların en iyi biçimde kullanılması, doğal çevrenin
korunması ve insan sağlığına uygun biçimde geliştirilmesi konusunda çalışan
kişidir. Çevre mühendisleri, çevre kirliliğinin önlenmesi kapsamında, çevre
yönetim sistemleri ve planları, çevresel etki değerlendirmesi (ÇED), içme ve
kullanma suyu, evsel ve endüstriyel atık sular ile yağmur suları, katı atıklar,
zararlı ve tehlikeli atıklar, evsel ve endüstriyel atıklar, hava kirliliği,
gürültü, toprak ve yeraltı su kaynaklarının kirliliği konularında etüt,
fizibilite, proje, araştırma, geliştirme ve planlama, danışmanlık ve eğitim,
kontrolörlük, deneme işletmesi, muayene ve kabul, uygulama ve işletme yönetimi,
keşif-şartname-ihale dosyası hazırlama ve düzenleme, hak ediş ve kesin hesap,
numune alma, deney, ölçüm, analiz ve modelleme hizmetlerini yürütürler.
Üniversitelerin
çevre mühendisliği bölümünden mezun olan kişi, çevre konusunda dört akademik
yıl boyunca eğitim görmüş kişidir. Bakanlığın dayattığı çevre görevlisi
eğitimi, çevre mühendisleri için üç, diğer meslek grupları için altı gündür. Bu
tanımlardan ve hayattaki pratiklerden de anlaşılacağı üzere hâlihazırda bir
çevre mühendisi, bir çevre görevlisi tanım ve pratiğinden daha yetkindir.
Yukarıda
belirtilen hususlar ışığında, özel sektörde çalışan çevre mühendislerin
sorunlarının araştırılması amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
3.- Artvin Milletvekili Uğur Bayraktutan ve
21 milletvekilinin, ulaşım iş kolunda yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/428)
Türkiye Büyük Millet Meclisi
Başkanlığına
Ülkemizde ulaşım iş kolunda yaşanan
sorunların araştırılması amacıyla Anayasa’nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
1) Uğur Bayraktutan  (Artvin)
2) Kadim Durmaz  (Tokat)
3) Mahmut Tanal (İstanbul)
4) Ceyhun İrgil  (Bursa)
5) Ali Akyıldız  (Sivas)
6) Mazlum Nurlu (Manisa)
7) Orhan Sarıbal  (Bursa)
8) Kazım Arslan  (Denizli)
9) Gülay Yedekci  (İstanbul)
10) Tur Yıldız Biçer  (Manisa)
11) Mustafa Sezgin Tanrıkulu   (İstanbul)
12) Nihat Yeşil (Ankara)
13) Türabi Kayan  (Kırklareli)
14) Candan Yüceer  (Tekirdağ)
15) Hüseyin Yıldız  (Aydın)
16) Ahmet Akın  (Balıkesir)
17) Tekin Bingöl  (Ankara)
18v Veli Ağbaba  (Malatya)
19) Onursal Adıgüzel  (İstanbul)
20) Vecdi Gündoğdu  (Kırklareli)
21) Ünal Demirtaş  (Zonguldak)
22) Mehmet Göker  (Burdur)
Gerekçe:
Ülke
ekonomisinin yüzde 25’ini, istihdamın da yüzde 17’sini sağlayan ulaşım iş kolu
kendi kendini geliştiren bir seyir izlemiştir. 1950’lerden sonra kırdan
kentlere başlayan göçle birlikte yolcu ve yük taşımanın önemini artırmıştır.
Ulaşım iş kolu 1950’lerden sonraki gelişmesinde çarpık bir şekilde gelişmiş ve
çalışanlar doğru dürüst yasal güvenceye kavuşturulmadan uzun yıllar sosyal
güvencesiz ve iş güvencesiz çalıştırılmışlardır. Ulaşım iş kolunda şoför ve
yardımcıları, yaz kış, gece gündüz, yağmur çamur demeden klimasız araçlarda
kışın dondurucu soğukta, yazın da kavurucu sıcakta olağanüstü çabalar sarf
ederek çalışmışlardır. Eskiden çok saygın olan bu meslek gün geçtikçe saygınlığını
yitirmiş artık ulaşım iş kolunda çalışanlar bu meslekten ayrılmak istemektedir.
Ulaşım iş kolunda kent içi yolcu taşıma, yük taşıma, şehirler arası yolcu ve
yük taşıma ve uluslararası yolcu ve yük taşıma olarak sınıflandırdığında bu iş
kolu çalışanlarının sosyal ve ekonomik durumlarının araştırılması
gerekmektedir. Özellikle motorin ve türevi yakıt giderleri, yol paraları ve
diğer giderler çalışanların sefalet bir ücret bile alamadan ekonomik sıkıntılar
içinde olduklarını göstermektedir. Ulaşım araçlarına uygulanan yüksek ÖTV ve
KDV oranları aile, sosyal yaşam, tatil, dinlenme temel haklarını
kullanamamıştır.
Yukarıda
belirtilen hususlar ışığında, ulaşım iş kolunda yaşanan sorunların
araştırılması ve gerekli düzenlemelerin yerinde görülüp tespit edilmesi
amacıyla Anayasa’nın 98’inci ve İç Tüzük’ümüzün 104’üncü ve 105’nci maddeleri
gereğince Meclis araştırma komisyonu açılmasını saygılarımızla arz ederiz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması hususundaki
görüşmeler sırası geldiğinde yapılacaktır. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır; okutup işleme alacağım ve oylarınıza sunacağım: 
VI.- ÖNERİLER
A) Siyasi Parti Grubu Önerileri
1.- HDP Grubunun, 12/10/2016 tarihinde Van
Milletvekili Nadir Yıldırım ve arkadaşları tarafından, engelli yurttaşların
sorunlarının çözümü ve uygulanan yanlış politikaların yarattığı hak
kayıplarının kapsamlıca irdelenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 13 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
13/01/2017
Türkiye Büyük Millet Meclisi
Başkanlığına
Danışma Kurulunun 13/01/2017 Cuma günü (Bugün)
toplanamadığından, Grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Filiz Kerestecioğlu
 İstanbul

 Grup
Başkanvekili
Öneri:
12
Ekim 2016 tarihinde, Van Milletvekili Sayın Nadir Yıldırım ve arkadaşları
tarafından verilen 3022 sıra numaralı, "Engelli yurttaşlarımızın
sorunlarının çözümü ve uygulanan yanlış politikaların yarattığı hak
kayıplarının kapsamlıca irdelenmesi" amacıyla, Türkiye Büyük Millet
Meclisine verilmiş olan Meclis araştırma önergesinin Genel Kurulun bilgisine
sunulmak üzere bekleyen diğer önergelerin önüne alınarak, 13/01/2017 Cuma günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi grup önerisi lehinde ilk söz Diyarbakır
Milletvekili Ziya Pir’e aittir. (HDP sıralarından alkışlar) 
Yalnız
sizden ve bütün konuşmacılardan istirhamım: Lütfen -birine verince bir
başkasına da vermek durumunda kalıyoruz- tüm konuşmacılar süresinde
konuşmalarını tamamlayacak şekilde kendilerini ayarlarlarsa… İlave süre
vermeyeceğimi şimdiden söylüyorum. Bütün grup başkan vekilleri de buradalar. 
Buyurun
efendim. 
Süreniz
on dakikadır. 
ZİYA
PİR (Diyarbakır) – Teşekkür ederim Sayın Başkan. 
MAHMUT
TANAL (İstanbul) – Sayın Başkan, Adıyamanlılar hep verici davranır. Niye böyle
biraz cimri davranıyorsunuz? 
BAŞKAN
– Adaleti tesis etmek adına diyorum yani…
FİLİZ
KERESTECİOĞLU DEMİR (İstanbul) – Ama bir dakikalık süre verebilirsiniz. 
BAŞKAN
– Şimdi birine verip birine vermemek sıkıntı oluyor. 
Sizin
şimdi bir dakikanız kayboldu mesela, burada size bir dakika ilave etmem lazım,
yeniden başlatmam lazım süreyi.
Buyurun
Sayın Pir.
ZİYA
PİR (Diyarbakır) – Sayın Başkan, değerli milletvekilleri, Sayın Tanal; hepinizi
saygıyla selamlıyorum.
Şimdi,
bugün bir haber aldık biraz önce; Sayın Nursel Aydoğan, Diyarbakır
Milletvekilimizle ilgili mahkeme bir karar almış. O kararı doğru bulmadığımızı
burada ifade etmek istiyorum ve görüyoruz ki ve bu durumdan dolayı da
üzülüyoruz ki yürütme, yargı eliyle yasamanın üstünde vesayet kurmuş durumda.
Bu konuya lütfen çok fazla itiraz etmeyin, bizim de son haftalarda mahkemelerde
gördüklerimiz, konuştuklarımız var; bizi bunları açıklamak zorunda bırakmayın.
Şimdi, o mahkeme kararının vermiş olduğu ve Meclisin vesayet altına girmiş
olduğu durumun vermiş olduğu üzüntüyle burada konuşuyorum. 
Konumuza
gelirsek, bugün cuma arkadaşlar ve Tin suresinde der ki: “Biz insanları en
güzel bir biçimde yarattık.” Aşağı yukarı bu şekilde tercüme edilir bu bütün
âlimler tarafından ama ne hikmetse, insanlar, başka insanları farklı kalıplara
sokar, iyi-kötü diye ayırır birbirinden, işte, şucu bucu diye ve nihayetinde
“özürlü”, “sakat”, “engelli” gibi tanımlar bulur diğer insanlar için. Madem
Allah herkesi en iyi bir biçimde yarattıysa neden bu ayrım, nereden çıkıyor bu?

Şimdi,
elbette, insanlar tarihte ve kültürel yaşamlarında, sosyolojik yaşamlarında
bazı normlar üretmiştir, beyinlerinde belli normlar vardır ve o normlarla
kurmuş oldukları sınırlar, duvarlar, engeller vardır, kısıtlamalar vardır ve
onun, o kısıtlamaların ya da engellerin ya da duvarların durumuna göre -bazı
insan onu daha geniş, bazıları daha dar tutar- o duvarların dışında kalanlara
“anormal” yani “norm dışında, anormal” deriz, bizim konuya gelirsek “engelli”
deriz. “Eğer o sınırların içindeyseniz engelli değilsiniz.” gibi, böyle
sınıflandırmalar yapıyoruz. Umarım bu araştırma önergesi kabul olur ve en
azından zihnimizdeki o engelleri birazcık aşarız, birazcık genişletiriz çünkü
bize göre, ideal toplumlarda o sınırlar olabildiğince geniştir ve
engelli-engelsiz ayrımı da yapılmaz öyle bir durumda. 
Sadece
biyolojik yaşamı sürdüren insanlar engellidir ya da biyolojik yaşamı sürdürüp
de hayatın görünür kısımlarında yer almakta zorlanıyorsa insanlar engellidir
çünkü engeller vardır dışarıda, kısıtlamalar vardır. Bu durumu düzeltmek için,
Anayasa’mızın da 2’nci maddesine göre sosyal ülke olması hasebiyle bazı şeyleri
yasalara koyar, bazı düzenlemeler yapar ama bunun ötesinde, Tin Suresi’nin “Biz
insanları en güzel biçimde yarattık.” demesinden dolayı insanların belli
hakları vardır ve o haklar toplumlara ve toplumun aynası olan Anayasa’ya elbette
yükümlülükler yüklemektedir. Biz de onların yerine getirilmesini hükûmetlerden
ve bu Meclisten beklemekteyiz. Görüyoruz ki, Hükûmet o yükümlülüğünü yerine
yeterince getiremiyor, dolayısıyla bu önergeyi biz bugün indirdik.
Kaç
insandan bahsediyoruz bu konuları konuşurken? Gelişmiş ülkelerde engellilik
oranı nüfusun yüzde 8-9’larıdır, gelişmekte olan ülkelerde yüzde 10-12’lere
kadar çıkar, Türkiye'de de 12,5 civarındadır bu rakam. Aileleriyle birlikte
bunu hesaplarsak Türkiye'de aşağı yukarı 30-35 milyon insan yani nüfusun yarısı
bu konuyla ilgilidir; herkesin evinde, her 2 kişiden birinin evinde 1 engelli
mutlaka vardır.
Şimdi,
cinsiyete göre bunları ayırırsak Türkiye'de engellilerin aşağı yukarı yüzde
60’ı erkektir, geri kalan yüzde 40’ı kadındır. Ulusal Engelliler Veri Tabanı
var, buna göre bu rakamları söylüyorum. Yine, eğitim durumlarına bakarsak
engellilerin, bu Ulusal Engelliler Veri Tabanı’nda Türkiye’de 6 yaş üstündeki
bütün insanlardan okuma yazma bilmeyenlerin oranı yüzde 2,9’dur, engelli bireylerde
bu rakam yine yüzde 40’ın üzerine, 42’lere kadar çıkmaktadır. Bunlara yine
kız-erkek ya da kadın-erkek diye bakarsak okuma yazma bilmeyenlerin oranı
kadınlarda yüzde 55’ken erkeklerde yüzde 32’dir. 
Engelli
kadınlarla ilgili de büyük sıkıntılar var. Kadınlara hem engelli hem de kadın
olmaktan kaynaklanan ayrımcılık ve şiddeti görünür kılmamız gerekiyor
arkadaşlar. Dünya Sağlık Örgütüne göre hayatında en az bir defa şiddete maruz
kalmış kadınların oranı yüzde 30’un biraz üstündedir, yüzde 33 civarındadır. Bu
oran Türkiye’de yine yüzde 40’ın üzerindedir. Engelli kadınların toplumsal ön
ve kalıp yargılar başta olmak üzere faili tanımlayamama, fiziksel ve sözel
olarak şiddete karşı koymada yetersizlik durumu ile şiddetin her türüne uğrama
riski diğer kadınlara oranla daha fazladır. Engelli kadınların evlerinde,
sokakta, bakımevlerinde, okullarda uğradıkları şiddet mağduriyeti herkesin
bildiği ama maalesef, çoğumuz tarafından da dile getirilmediği bir gerçektir,
bunu da düzeltmemiz gerekiyor. 
Görüldüğü
gibi, değerli arkadaşlar, engellilerin hak kayıpları vardır. Ama engellileri
aralarında sınıflandırmaya gidersek, orada da kadın-erkek, kız çocuğu-erkek
çocuğu gibi sınıflandırma yaparsak yine daha farklı hak kayıpları
görebiliyoruz. 
Elbette
engelli mahpusları da burada unutmamamız gerekiyor. Cezaevlerinde ne kadar
engelli mahpus var, hangi engel türleri var bunlarda ve koşulları nelerdir?
Burada biz bunu Adalet Bakanına daha önce sorduk; maalesef, elimizde bir veri
yok, bir veri tabanı yok. Burada da Adalet Bakanlığının biraz daha ciddi
çalışması gerektiğini düşünüyoruz. 
Şimdi,
2006 yılında bir Sağlık Kurulları Yönetmeliği -bu daha sonra, 2010’un sonunda
değiştirildi- yürürlüğe girdi. Diyor ki: “Vücut fonksiyon kaybı oranını sadece
sağlık kurulu raporlarıyla ölçüldüğünde ciddi hak kayıplarına yol açmaktadır.
Yüzde 100 görme engeli olan bir yurttaşımıza yüzde 90, yüzde 70 sakatlığı
bulunan bir fiziksel ya da zihinsel engelliye yüzde 30-35 vücut fonksiyonu
kaybı raporu verilebilmektedir.” Bu durum tabii ki daha önce belli hakları elde
etmiş olan engellilerin o haklardan veya o hakların belli bir kısmından mahrum
bırakılması demektir. Bunlar da doğru değildir. bunların da tekrar incelenmesi
gerekiyor bize göre. 
Şimdi,
en nihayetinde, eğitimden sağlığa, ulaşımdan iş hayatına, ekonomik ve sosyal
her türlü alanın dışında bırakılmanın yanı sıra, toplumsal sürece katılmayarak,
demokratik hakları ve en temel insan haklarından da büyük ölçüde mahrum
bırakılan engellilerdir ve meselenin sosyal bir olgu olarak algılanmaması
sebebiyle ancak vicdani duygularla üzerinde durulan hayırseverlik
faaliyetlerinin konusu olmak durumunda kalıyoruz.
Engelliler
için erişilebilirlik ve görünür olma meselesi, sorunların başında gelmektedir.
Bireyin yaşadığı iç ve dış mekânlarda başka birilerinin yardımına gerek
duymaksızın, bir noktadan bir noktaya erişebildiği, güvenli ve rahatça hareket
edebildiği yaşam alanlarının oluşturulması gibi, böyle bir sürü noktaları alt
alta, üst üste koyabiliriz, bunları hepiniz biliyorsunuz. 
Ben
sadece iki örnek vermek istiyorum: 
Bir:
Şu kürsü. İki gün önce burada şiddete maruz kaldık. Bunu yaparken -Sayın
Başkan, bu bir tekliftir aynı zamanda- bence yeni bir kürsü yapılması
gerekiyordu. Engelli arkadaşlarımız var, ileride de olacaktır. Bu, bir düğmeye
basarak hidrolik sistemle bu kürsünün aşağı ya da yukarı çıkması fevkalade
mümkün. Bence onun yapılması lazım. 
İkincisi:
Geçenlerde sosyal medyada gördük, İstanbul’da otobüse binen bir engelliyle
ilgili bir sıkıntı yaşandı. Orada şoför günah keçisi ilan edilerek bir müddet
görevden uzaklaştırıldı. Oysa, orada da otobüslere farklı mekanizmalar
yapılabilirdi, otomatik olabilirdi bu mekanizmalar. Bunların yapılması
Türkiye’de elzemdir. Biraz önce bahsettim…
(Mikrofon
otomatik cihaz tarafından kapatıldı) 
ZİYA
PİR (Devamla) – Sürem bitti herhâlde. Neyse, siz anladınız bundan sonrasını.
Umuyorum bu önergemize hayır demezsiniz. Bugünlerde “hayır”da hayır vardır ama
bu önergede “evet”te hayır vardır.
Teşekkür
ederim. (HDP sıralarından alkışlar) 
BAŞKAN – Teşekkür ediyorum Sayın Pir.
Şimdi, Halkların Demokratik Partisi Grubu Önerisi
aleyhinde ikinci söz Aydın Milletvekili Deniz Depboylu’ya aittir.
Buyurun Sayın Depboylu. (MHP sıralarından alkışlar) 
DENİZ DEPBOYLU (Aydın) – Sayın Başkan, değerli
milletvekilleri; engelli vatandaşlarımızın sorunlarına yönelik verilmiş olan
önerge üzerine söz almış bulunmaktayım. Yüce heyetinizi ve aziz Türk milletini
saygıyla selamlıyorum.
Değerli milletvekilleri, engelli vatandaşlarımızın
günlük yaşamda karşılaştığı sorunlar hepimizin malumu. Bu vatandaşlarımızın
sadece bedensel engeli olabilir, görme engeli olabilir, işitme engeli olabilir
ya da daha ağır bir engeli olabilir. Bugün, günlük yaşama çıktığında, sokağa
çıktığında, çıkmak istediğinde veya kendi evinde birtakım faaliyetlerini kendi
başını yürütmek istediğinde -sokağa çıkmadan bile- ne tür engellerle
karşılaştığını çoğumuz biliyoruzdur çünkü çoğumuzun etrafında -ailesinde olmasa
bile- mutlaka engelli biri, engeli olan biri vardır. 
Engelli çocuklarımızın, gençlerimizin
eğitimde karşılaştığı sorunlar oldukça fazla. Bir kere, şu algıdan vazgeçmemiz
gerekir: Engel eğitime mâni değildir. Bir kişi görme engelli olabilir. Bu, onun
iyi bir meslek elemanı olamayacağı anlamına gelmez ki biliyoruz biz,
üniversitede görme engelli arkadaşlarımız vardı ve çoğunun notları bizim
notlarımızdan daha yüksekti. Bir avantajları vardır, göremezler ama başka
duyuları daha fazla gelişir çünkü oraları daha fazla kullanmayı öğrenmişlerdir.
Yine, bedensel engeli olabilir ama eğitimde karşılaştıkları sorunlara
bakıyoruz, birçok okulumuzda engelli çocuklarımızın sınıfları yüksek kattaysa
sınıflarına çıkabilmeleri bile sorun. Hâlâ annesinin sırtında okula gitmeye
çalışan, annelerin, o yüce yürekli annelerin sırtında taşıdığı engelli
çocuklarımız var. Yine, sınıflarda karşılaştıkları sorunlar var. Gerekçeyi
okudum, gerekçede kaynaştırma eğitimiyle ilgili bir eleştiri vardı. Aslında
kaynaştırma eğitimi kötü değildir. Biliyorsunuzdur, daha önceden dile
getirmişimdir, belki hatırlarsınız, ben yirmi yıl Millî Eğitim Bakanlığının
değişik eğitim kurumlarında görev yaptım ve kaynaştırma eğitimine aldığımız
öğrencilerimiz oldu. Kaynaştırma eğitimi için doğru kararlar verilirse ve iyi
uygulamalar yapılır, iyi sınıf yönetimi yapılırsa sadece kaynaştırmaya alınan o
öğrencilerin becerileri, eğitimi artırılmış, geliştirilmiş olmaz, sadece o
çocuk için değil, diğer çocuklar için de bir gelişim fırsatıdır. Ne açıdan
gelişim fırsatıdır? Empati kurma açısından bir fırsattır. Karşıdakini anlama,
davranışlarını ona göre yönetme konusunda iyi bir eğitim aracıdır.
Hatta, ben size bir örnek vermek istiyorum. Bundan
yıllar önce, bir öğrencimiz… Bakın, bir de şu vardır: Doğuştan engelli
olmayabiliriz, bazen hastalıklar sebebiyle engellilik durumu ortaya çıkabilir,
kazalar buna sebep olabilir. Bir öğrencimiz geçirdiği ağır bir epilepsi nöbeti
sonucu 4’üncü sınıfta okuma ve yazmayı unuttu. Ne oldu biliyor musunuz? Çocuğun
içinde bulunduğu sorun -zaten hastalığın getirdiği bir sıkıntı var- bir de
kaybettiği becerilerle birlikte çocukta yoğun strese sebep oldu, davranış
bozukluğuna sebep oldu. 4’üncü sınıfta okuyan çocukların empati kurma
becerileri çok yüksek değildir ve sınıfta duygusal ve sözel istismara uğradı
uzun süre, diğer çocuklar onu anlayamadı. Aileler o çocuğu sorunlu kabul etti ve
o çocuğun sınıftan uzaklaşmasını istedi. Nihayetinde, bu çocuğumuzu ilgili
kurumlara, RAM’a gönderdik, kaynaştırma eğitimi kararı alındı ve kaynaştırma
eğitimi kararı alındıktan sonra ne oldu, size anlatayım. Öncelikle olarak -iyi
bir sınıf yönetimi çok önemlidir deriz ya- çocuğumuzu rencide etmeden sınıftan
aldık, çocukları eğittik, arkadaşının durumundan bahsettik ve arkadan aileleri
eğittik. Öğretmenlerimizi en başta eğitmiştik. Çocuğa uygun bir eğitim
programını sınıfta verdik ve bu çocuğumuz altıncı sınıfta tamamen kendine olan
güvenini daha da kazanmış, ders notları yükselmiş olarak devam ederken, yedinci
sınıfta okul korosuna girdi, öğrenci temsilcisi adayı oldu ve çok güzel de not
aldı. Sekizinci sınıfa geldiğinde, bitirmek üzereyken okula müfettişler geldi.
Müfettişlerden ricada bulundum “Arkadaşlarımız çok özverili davrandı, o kadar
iyi yönettiler ki süreci. Bakın, bu çocuğumuz çok iyi noktaya geldi -zaten
hastalığı da tedavi ediliyordu- lütfen, arkadaşlarımı onore eder misiniz, bir
teşekkür yazılabilir.” dediğimde -bugünkü TEOG o zaman OKS- “OKS’den yüksek
puan mı aldı?” dedi. Tabii ki o çocuğumuz o anda OKS’den yüksek puan alabilecek
güce sahip değildi ama bir ilköğretim müfettişi bile kaynaştırma eğitiminin ne
olduğunu, nasıl uygulanması gerektiğini bilmiyorsa tabii buradaki milletvekili
arkadaşlarımın, eğitime uzak olan arkadaşlarımın bilmesi de mümkün değil. O
çocuğumuz şu anda, iyi bir üniversitede, hem de devlet üniversitesinde çok
güzel bir bölümde okuyan, öğrenciliği devam eden bir çocuğumuz ve hem ailesi
çok mutlu hem kendisi çok mutlu hem de içinde yetiştiği sınıf çok güzel,
beceriler kazandı. İşte, eğitim bu kadar önemli ve engelli çocuklarımız için
kaynaştırma eğitiminin önemi, iyi uygulandığı takdirde çok önemli. 
Günlük yaşamda -bahsedildi, çok fazla da vakit almak
istemiyorum- yollar, ulaşım, tabii ki bunlar hepinizin malumatı, yolları
düşünürken “Arabalarımız nasıl gidecek?” diye düşünüyoruz da “Engelli
vatandaşımız nasıl geçecek?” diye düşünmüyoruz. 
Kentsel yapılanma, kentsel planlama çok önemli. Devlet
binalarında dahi engelli vatandaşlarımızın rahat başvurusunu sağlayacak
koşullar oluşturulmamış. Kaymakamlıklar biliyorum, emniyet müdürlükleri
biliyorum engelli bir vatandaşımızın bir kattan bir kata çıkamayacağı. 
Yine, istihdam sorunlarını dile getirmek istemiyorum,
malumunuz; ki hepimiz biliyoruz, bunlar çok konuşuldu. Ancak güvenlik ve
istismar konusunda sadece engelli çocuklarımız, gençlerimiz, vatandaşlarımız
için değil tüm bireylerimiz için yapılacak çok fazla şey var. 
Kabul
ediyorum, iktidarınız döneminde bir şeyler yaptınız, güzel şeyler de olmuş
olabilir engelliler için ama iyi olmayan şeyler de var, eksik olan şeyler var.
Engelliler muhtaç bireyler olarak görülmemeli, sunulan yardımlar, oy garantisi
yaratma koşulları oluşturulmak için sunulmamalı ve bugüne kadar yapılan
dayatmalardan vazgeçilmeli. “Eğer oy vermezseniz siz bu haklarınızı
kaybedersiniz.” denildiğini biz sahalara çıktığımızda maalesef çok duyduk.
Engelli bireylerimiz bizim en değerli emanetlerimiz. Yine engelli bireylerin,
engelli ailelerin ebeveynlerinin çocuklarına da sahip çıkmamız gerekiyor, belli
haklardan yararlanamıyorlar ve yine engelliler vatandaşlarımıza direkt ulaşarak
yardım sunulmalı, onların gelerek yardım istemesi beklenilmemeli, bu konuda
düzenlemeler yapılmalı. 
Yapılacak
çok şey var. Lütfen, yaptıklarınıza bakıp iktidar partisi olarak övünmeyin,
daha katedilecek çok yol var. Bütün vatandaşlarımızın güvenliği sağlandığı
zaman, bütün vatandaşlarımızın yaşam hakları korunduğu ve en iyi şartlarda yaşamasının
sağlandığı zaman görevimiz tamamlanmış olmayacak, ondan sonra da koruma dönemi
başlayacak, inşallah, o noktaya geliriz. Bütün bunların yapılabileceği günleri
özlemle bekliyorum. Hep birlikte yapabileceğimizi umuyorum.
Yüce
heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Depboylu.
Halkların
Demokratik Partisi Grubu önerisi lehinde ikinci söz, İstanbul Milletvekili Eren
Erdem’e aittir.
Buyurun
Sayın Erdem. (CHP sıralarından alkışlar)
EREN
ERDEM (İstanbul) – Sayın Başkanım, çok değerli milletvekilleri; burada
engellilerle alakalı önemli meselelere değinildi. Engelliler bu ülkede
gerçekten de başımızın üstünde tutmamız gereken, toplumsal olarak bir şekilde
durumlarının normalleşmesi ve güvence altına alınması gereken bir
gerçekliğimizdir. Parlamentomuzda da gerek iktidar grubunda gerek muhalefet
grubunda çok saygıdeğer milletvekillerimiz vardır; kendi kişisel tercihleri
olmaksızın da engelli olarak yaşamlarını sürdürmektedirler. Yapılacak bütün
görüşmeler, Anayasa çalışmaları, onların ve onlar gibi bugün toplumda Anayasa
sözleşmelerinde hak ve pay sahibi olmayan geniş kesimlerin de haklarını
kapsamalıdır.
Şimdi,
değerli arkadaşlar, engelli yurttaşlarımızın meseleleriyle ilgili çok fazla şey
söylendi, ben bütün o grup konuşmacılarına teşekkür ediyorum ve tamamını
onayladığımı ifade etmek istiyorum. 
Burada
bir Anayasa görüşmesi yapıyoruz, arkadaşlar, bu Anayasa görüşmesinde engelliler
yok, Aleviler yok, Kürtler yok, bu toplumu oluşturan hiçbir toplumsal katman
yok.
İMRAN
KILIÇ (Kahramanmaraş) – Sünniler var mı?
EREN
ERDEM (Devamla) – Sadece bir tek kişi var arkadaşlar, bir tek kişi var; bir tek
kişinin elindeki yetkilerin artması…
İMRAN
KILIÇ (Kahramanmaraş) – Ayırmayın, hep kardeşiz; Alevi, Sünni hepimiz kardeşiz.

EREN
ERDEM (Devamla) – …bir şekilde, o kişinin elindeki yasama, yürütme organına
bağlı yetkilerin çoğalması ve tüm bunların bir kişinin elinde birikmesini esas
alan bir Anayasa hazırlığı yapılıyor. Bu Anayasa hazırlığı yapılırken değerli
arkadaşlar, çok fazla şey yazılıp çiziliyor. Benim derdim burada iktidar
partisini eleştirmek ya da bir noktada tahkir etmek değil; ben burada tüm
samimi duygularımla, bu ülkenin çocuğu olarak bir uyarıda bulunmak istiyorum
değerli arkadaşlar. Şimdi, bu uyarıyı yaparken bu uyarının da iktidar partisi
tarafından dikkate alınmasını temenni ediyorum. Nedir biliyor musunuz değerli
arkadaşlar uyarı? 
Şimdi,
dikkat edelim, bir süredir gerek sosyal medyada gerek yazılı, görsel medyada
FETÖ’cüler bu Anayasa üzerine çok ilginç şeyler yazmaya başladılar. Arkadaşlar,
parlamenter sistemde tarikatlar, cemaatler ya da herhangi bir inançsal aidiyeti
olmayan örgütlenmeler devleti kırk yılda ele geçirebilir ama böylesi rejimlerin
olduğu ülkelerde dört saatte bunu çok rahatlıkla yapabilirler arkadaşlar.
Faşist darbeciler darbe girişimi yaptığında ya da geçmişte başarılı oldukları
darbelerde ne yaparlar? Devletin bütün kurumlarının önüne asker gönderirler ve
oraları ele geçirirler ama sizin getirdiğiniz düzende devleti ele geçirmek için
oraya bir kişiyi gönderip, orada bir kişiyi bulundurmak yeterlidir. Yani şu
anda elini ovuşturan FETÖ’cüler “Yarın başkanlık gelirse biz gizli bir kriptoyu
bir şekilde gizleyerek oraya çıkartır, bütün devleti ele geçiririz.” hesabı
noktasında çok ciddi bir çalışma içerisindeler çünkü getirdiğiniz düzen, bir
kişi değiştiğinde bütün devletin düzenini değiştirmenin önünü açıyor; bir kişi
oraya çıktığında, bir şekilde kendisini çeşitli manipülasyonlarla oraya
getirdiğinde, devletin bütün kurumlarını ve müesseselerini dönüştürme güç ve
kabiliyetini elinde toplama imkânı veriyor. Bu başka birisi de olabilir, bu
başka bir düşünce sisteminden de olabilir. Toplumun geniş kesimlerinin
kutuplaştırıldığı, özellikle de içeride ve dışarıda Türkiye’nin ciddi şekilde
hedef hâline geldiği bir dönemde kutuplaşmayı ortadan kaldırmak, toplumsal
barışı sağlamak, uzlaşmayı siyasetin gövdesi hâline getirmek gerekirken, biz
burada bu Anayasa değişikliğiyle 51 ile 49 arasında açmazların, çelişkilerin ve
politik bir kavganın derinleşmesini sağlayacak bir çalışmayı el ele
yürütüyoruz. Bu sağlıklı bir iş değildir değerli arkadaşlar, bu doğru bir
çalışma değildir. Bu anayasa, arkadaşlar, hiçbir şekilde bu ülkeye yarar
sağlamayacaktır. 
Şimdi,
geçtiğimiz günlerde, hatırlarsınız… Ben tabii ki hiçbir ithamda bulunmayacağım
yani sadece bu hususta yürüyen tartışmaları gündeme getirmek için söylüyorum ki
ben sayacağım isimlerin tamamını da fevkalade saygın bulduğumu ama kamuoyundaki
tartışmalar nezdinde işin nerelere gittiğini görmek açısından da burada bu
örnekleri paylaşacağım. 
Hatırlarsınız
ki “pelikan dosyası” diye bir hadise ortaya çıktı. Ne oldu? Sayın Davutoğlu
aleyhinde, yine, bugün iktidar partisinin çevresinde kümelenmiş ve kendisini
gazeteci olarak tanımlayan… Ki ben gazeteci kökenli bir milletvekili olarak
asla onların gazeteci olduğunu düşünmüyorum çünkü gazeteci hiçbir şekilde
çalıştığı gazete dışında başka yerden maaş almaz; gazeteci sadece çalıştığı
kurumdan maaş alır, gazeteden maaş alır. Ne oldu? Bir anda o yazılarda, yine, bugün
Hükûmetin bir şekilde ilişkili olduğu medya organlarında çıkıp Davutoğlu
aleyhine olağanüstü ithamlarda bulundular. 
Şimdi
arkadaşlar, bakınız, bu ithamlar doğruysa yarın Sayın Davutoğlu’nun başkan
olması hâlinde vay bu ülkenin hâline, ki ben doğru olduğunu düşünmüyorum. E
doğru değilse, geldiğimiz noktada bu medya düzeni yarın bu ülkenin başına çok
tehlikeli bir başkan da getirebilir. Dolayısıyla, bir başkan, devletin bütün
müesses nizamını ele geçirip, yargıya kendi iradesine bağlı adamı atayıp, yasamayı
kendine göre dizayn edip, yürütmeyi kendine göre şekillendirip, kaymakamı,
valiyi, falanı filanı organize edip bu ülkeyi yaşanmaz bir kaos ülkesine
dönüştürebilir değerli arkadaşlar. Getirilen düzenleme yanlıştır. Kuvvetler
aynılığı değil, kuvvetler ayrılığını derinleştirmemiz gerekmektedir; gücü tek
bir elde toplamak değil, gücü dağıtmak gerekmektedir.
Bakın
kıymetli arkadaşlar, burada birçok milletvekili, özellikle iktidar partisi
milletvekillerin okumalarının büyük bir kısmını oluşturan -ki ben bundan gayet
de keyif alırım yani böyle mülahaza ve tartışmaların olmasını da isterim
kulislerde- İslam tarihine baktığımız zaman “Medine Vesikası” diye bildiğimiz
meşhur bir sözleşme vardır. Medine Vesikası, arkadaşlar, orada yaşayan bütün
farklı inanç topluluklarını tek bir ortaklaşma sözleşmesinde bütünleştirir ve
bütün inanç topluluklarının ortak yaşamı bir şekilde gerçekleştirirken söz
sahibi olmasını ve iradi bir şekilde orada var olmasını sağlar. Medine
Sözleşmesi’ni, arkadaşlar, bugün masaya yatırdığımız zaman Medine
Sözleşmesi’nden başkanlık çıkmaz. Gücün tek bir noktada toplanması değil,
alabildiğince dağıtılması; gücün tek bir noktaya odaklanması değil,
alabildiğince derinleşerek toplumun geniş kesimlerine paylaştırılması meselesi
vardır. Bunu getirip Medine Sözleşmesi’nin ruhunu ortaya koyan Kur’an’daki Şûra
suresinin 38’inci ayetine baktığımız zaman orada çok önemli bir vurgu yapılır,
bakın, der ki orada: “0nlar işlerini şûrayla yaparlar ve kendilerine rızık
olarak verilenlerden infak ederler.” Arkadaşlar, ben bu kavramlar üzerine 9
tane kitap yazdım, İslam tarihi, İslam felsefesi üzerine 9 kitap yazdım.
Burada, çok ilginç bir şekilde, şûra yani meşveret yani aslında bugünün
lisanıyla parlamento iradesine yegâne bir amaç yüklüyor, o da kendilerine rızık
verilenleri infak etmek. Peki, arkadaşlar infak nedir? Bakara suresinin yine
219’uncu ayeti açıklar, der ki: “İhtiyaçtan arta kalan.” “…”(x)
aramızda Arapça bilen arkadaşlarımız var, ihtiyaçtan arta kalan yani “…”(x)
Yani, arkadaşlar, Parlamentonun görevi, gücü bir yerde toplamak değil, serveti,
nimetleri, imkânı, gücü, otoriteyi yaymak, toplum tabanında onu bir şekilde
sosyalize etmek yani toplumla bütünleştirmektir. Üretim araçlarının
mülkiyetini, toplumsal sermayeyi, devletin otoritesini genişletmek, tabana
yaymak… Arkadaşlar, tam tersi bir şey yapıyoruz, tamamını bir noktada
topluyoruz. Yani, aslında, burada referans olarak Kur'an-ı Kerim’i esas
aldığını söyleyen arkadaşlarımız kendi referanslarıyla çelişen bir iş yapıyor.
Çünkü, yapılan iş yanlıştır, gücü, sermayeyi, nimetleri, serveti, imkânları,
olanağı tek bir yerde toplamayı esas alan bir Anayasa sözleşmesi bugün
getirilmiş. 
Arkadaşlar,
vicdanlı davranalım, ülkemizin büyük sorunları var, bunları tartışalım. Bu
Parlamentoda lütfen kimse kimseyi erken seçimle tehdit etmesin. Biz erken
seçimden korkmuyoruz arkadaşlar. Niye biliyor musunuz, çünkü bizim kaderimiz
bir kişinin parmakları ucunda değil. Arkadaşlar, Cumhuriyet Halk Partisi ön
seçim yapıyor, keşke sizde de ön seçim uygulaması olsa. Eminim, hiçbiriniz
erken seçimden korkmazsınız, çekinmezsiniz ve erken seçim bir şantaj
malzemesine dönüşmez. Gelin, önce erken seçim yapalım, Parlamentoyu
yenileyelim, ondan sonra o Parlamento Anayasa konuşacaksa Anayasa konuşsun.
Hodri meydan! Yanlıştan dönmek erdemdir. (CHP sıralarından alkışlar) 
BAŞKAN
– Halkların Demokratik Partisi Grubu önerisi aleyhinde ikinci ve son konuşmacı
Konya Milletvekili Hacı Ahmet Özdemir. 
Buyurun
Sayın Özdemir. (AK PARTİ sıralarından alkışlar) 
HACI
AHMET ÖZDEMİR (Konya) – Sayın Başkan, çok teşekkür ederim. 
Kıymetli
Meclisi saygıyla selamlıyorum. 
Tabii,
burada biz birbirimizi çok fazla tanımıyoruz. Ben polemiği de çok severim ama
polemik yönüm şu ana kadar hiç ön plana çıkmadı, genelde ben genel konular
üzerinde konuştum. 
Az
önce konuşan hatip tam böyle ceza sahası içinde, onsekiz içinde 9 kusurlu
hareketten birisini yaptı. Buna penaltı düdüğü çalmamak da bize yakışmaz.
Penaltı düdüğünü çalıyorum ben. (AK PARTİ sıralarından alkışlar) Dedi ki:
“Anayasa’da Aleviler yok, Kürtler yok, Çerkezler yok, Gürcüler yok, Abazalar
yok, filanlar yok, falanlar yok...” Sayın Konuşmacı, Anayasa’nın 2’nci maddesi
Türkiye Cumhuriyeti devletini bir hukuk devleti, bir demokrat devlet olarak
tanımlamış ve üniter yapısının korunacağına dair vurgu yapmıştır. Dolayısıyla,
hem “laiklik” diyeceksiniz -ben gülümseyerek söylüyorum laikliği- hem de ondan
sonra “Niye burada Alevilik yok, niye burada Kürtlük yok?” diyeceksiniz. Bu,
kendi kendinizle doğrudan doğruya bir çelişkidir ama ben konuya geliyorum. (AK
PARTİ sıralarından alkışlar)
Şimdi,
engelliler konusu benim yeni ilgilenmeye başladığım konulardan birisi ama
çalıştığım şeyleri iyi çalıştığım da söylenir geneli itibarıyla. Şu anda AK
PARTİ’nin Engelliler Koordinasyon Merkezi Başkanlığını yürütüyorum ve yakında,
inşallah, engellilerle ilgili broşürlerimiz çıkacak, engellilerle ilgili
derinlemesine tahliller yapan soru-cevap kitapçığımız çıkacak ve bir prestij
kitap olarak engellilerle ilgili yasal düzenlemeleri ele alan bir kitabımız da
çıkacak.
Şimdi,
engelliler konusunda ben özellikle şu hususları ön plana çıkarmak istiyorum:
Dünyada bugün gelinen noktada engelli haklarına verilen önem, bu alanda yapılan
çalışmalar demokrasilerin ve sosyal devlet anlayışının gelişmişlik düzeyini
ölçen bir ölçüt olarak kabul ediliyor. Bu anlamda Türkiye çok güzel çalışmalar
yaptı. Dünyada şu anda anayasasında “engellilere pozitif ayrımcılık” ilkesini
benimsemiş ve anayasasına bunu işlemiş tek ülke var, Türkiye Cumhuriyeti
devleti. (AK PARTİ sıralarından alkışlar) Ben bunu Avrupa Parlamentosunda
söylediğimde, Avrupa Parlamentosu Birleşmiş Milletlerin kendilerine engelliler
konusundaki dayatmalarından yakındığı için bunu hayretle ve bir yandan
kıskançlıkla ama öbür taraftan hayranlıkla karşıladılar. 
Burada
-ben gerekçeyi okudum- grup önerisinde Meclis araştırması açılmasını teklif
ediyorsunuz. Bence AK PARTİ’nin engelliler konusunda icraatlarına baktığınızda,
böyle bir usul Mecliste olmamakla beraber olsa olsa bir teşekkür araştırması
yahut şükran araştırması açılmasını istemeniz lazım. (AK PARTİ sıralarından
alkışlar) 
ÖMER
FETHİ GÜRER (Niğde) – Yalnız engellilerin aile geçim indirimine göre maaşları
kesildi.
HACI
AHMET ÖZDEMİR (Devamla) – Geliyorum.
Şimdi,
eskiden raporlar hazırlanırken -bütün samimiyetimle söylüyorum, hani AK PARTİ
milletvekiliyim diye değil, Engelliler Koordinasyon Merkezi Başkanıyım diye
değil- sağlık kurulu raporları düzenlenirken oranların belirlenmesi sadece
hekimlerin inisiyatifine bırakılmıştı. 
ÖMER
FETHİ GÜRER (Niğde) – Öyle değil.
HACI
AHMET ÖZDEMİR (Devamla) – Şu anda bu oranların belirlenmesinde en azından
eskiye oranla bir iyileştirme yapılmış olup…
ÖMER
FETHİ GÜRER (Niğde) – Maaşları düştü.
HACI
AHMET ÖZDEMİR (Devamla) – …belli kriterler getirilmiştir ve hekimlerimiz bu
kriterlere göre engellilik oranlarını belirlemektedirler.
ÖMER
FETHİ GÜRER (Niğde) – Ama çok mağdur var, bakın bunu araştırın.
HACI
AHMET ÖZDEMİR (Devamla) – Şimdi, benim âcizane tespitim: Şu anda yasama organı
ve yürütme organı engellilerin hakları konusunda vatandaşın önünde gidiyor, bu
bir kültür meselesi. Vatandaşın önünde gittiğimizi şöyle birtakım konularla
sizlere ispat edip hemen kısaca noktalamaya çalışacağım.
Burada,
gerekçede, engellilerin şu anki uygulamalarla âciz, bakıma, himayeye ve yardıma
muhtaç imajına oturtulduğu iddia ediliyor. Bakın, hâlbuki AK PARTİ
icraatlarında engelli memur sayısı 5.777’den 49.264’e çıkmıştır. (AK PARTİ
sıralarından alkışlar) Yani burada kat ve kat artırılan bir engelli
istihdamından söz ediyoruz. İşçi sayısını da buna eklediğinizde devlet tarafından
150 bin civarında bir istihdam söz konusudur. Özel sektöre de yüzde 3 engelli
istihdamı mecburiyeti getirilmiştir. Dolayısıyla, gerekçedeki iddia havada
kalmaktadır. 
Birazcık
vaktimi aşıyorum Sayın Doğan Kubat. Beş dakikada bitirecektim ama şu anda alengirli
bir noktaya girdik, biraz hararetli bir noktaya girdik, bunları benim söylemem
lazım izninizle. 
Şimdi,
bir başka konu, engellilere istismar, engellilerle ilgili birtakım şeyler
-dikkat edin, bu millet, dünyanın diğer milletlerinden daha aziz ve birbirine
saygılı bir millettir- engellilerle ilgili birtakım istismarlar varsa,
kadınlarla, çocuklarla ilgili birtakım istismarlar varsa… Eskiden bir deyim
vardı “Üslubu beyan ayniyle insan.” denirdi yani bir insanın kalitesini
konuşmasından ölçebilirdiniz. Bizim medyaya bu kuralı uygulamamız gerekir. Bir
başka hukuk kuralı, temel hukuk kuralı olarak söyleyeyim size, şerrin
konuşulması da şerdir. Yani, bir kötülüğü çok fazla ön plana çıkarırsanız bir
süre sonra o kötülük âdeta meşru bir kişilik, kimlik, hüviyet kazanır. Şu anda,
medya, istisnaları ön plana çıkararak bütün bir toplumu sanki birbirinin
haklarına tecavüz eden, birbirinin haklarını, hukukunu hiçe sayan bir toplummuş
gibi gösteriyor. Bu, bir algılama metodudur ve belki bir algı yönetimidir. Bu noktada
medyanın nezih, sağlıklı, açık bir dile kavuşturulması gerekir. RTÜK’ü bu
noktada biraz daha gayrete davet ediyorum ve vatandaşlarımızı da lütfen biraz
daha duyarlılığa davet ediyorum. Lütfen bu tip programları izlemeyin. Biz medya
sayesinde, medyanın bu yanlış politikası sayesinde zannediyoruz ki toplumda
ahlaksızlık almış başını gidiyor, istismarlar bütün bir toplumu kaplamış
durumdadır. Yok öyle bir şey. Bu millet, asaletini, nezahetini koruyarak,
tarihte şanlı şerefli bıraktığı izin üzerinden geleceğe doğru güçlü adımlarla
yürümektedir.
Dolayısıyla,
ben, size rakamların dili yalındır, rakamlardan bahsederek konuşmamı tamamlamak
istiyorum. İstihdam konusunu ele aldık, engelli maaşının nereden nereye
yükseltildiğini de, rakamların dili yalındır tekrar söylüyorum, burada
belirtmek istiyorum. 24.48 lira olan engelli aylığı 489.89 liraya
çıkarılmıştır. Katbekat yükseltildiğini rakamlar yalın bir biçimde
göstermektedir. “Evde bakım desteği” şeklinde bir desteğimiz var, Eylül 2016
yılının rakamlarını ben sizlere veriyorum: 480 bin 276 engelli vatandaşımız
evde bakım hizmetinden yararlanmaktadır. 
ÖMER
FETHİ GÜRER (Niğde) – Yanlış, yanlış, daha bakan bana yeni bildirdi 475 bin,
bakanınız bana bildirdi. 
HACI
AHMET ÖZDEMİR (Devamla) – Bakarız rakamlara efendim, hiç merak etmeyin, o
rakamlar bende var, hepsini ben çok yakinen biliyorum.
Ayrıca,
burada HDP milletvekili arkadaşımızın, hatibinin de bir hatasına dikkat çekmek
istiyorum. Eski bir araştırmaya dayalı olarak engelli rakamlarını verdi, lütfen
2002 ana nüfus sayımının rakamları üzerinden gidelim. Süreğen hastalıkları
engellilerin içinden çıkardığınızda Türkiye’deki engellilik oranlarının
dünyadaki engellilik oranlarıyla, Sayın Pir, örtüştüğünü göreceksiniz. Yani
bunu bir itiraz sadedinde değil sadece küçük bir tashih sadedinde söylüyorum. 
Engellilere
başka ne gibi kolaylıklar getirildi? Vaktim yetmeyecek çünkü sıralamaya
kalktığınızda çok fazla icraat var. Şehirler arası yolcu otobüslerinde
indirimle seyahat, Devlet Demiryollarında ücretsiz veya indirimli seyahat, Türk
Hava Yollarında indirimli uçuşlar, TTNET’te indirimler, GSM şebekelerinde
indirimli tarifeler, su ücretlerinde indirimler, emlak vergisi muafiyeti, ÖTV,
MTV muafiyeti vesaire, vesaire, vesaire...
Dolayısıyla,
benim önerim, Meclis araştırması değil, teşekkür araştırması açılması
yönündedir. Hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Özdemir...
ZİYA
PİR (Diyarbakır) – Sayın Başkan...
EREN
ERDEM (İstanbul) – Sayın Başkan...
MUSTAFA
ALİ BALBAY (İzmir) – Sayın Başkan...
BAŞKAN
– Sırayla söz verelim. 
Önce
Sayın Pir, buyurun.
ZİYA
PİR (Diyarbakır) – Sayın Başkan, sayın hatip, grubumuza yönelik “Siz, araştırma
önergesi değil, ancak şükran önergesi vermelisiniz.” diyerek grubumuza
sataşmıştır. Ayrıca, yanlış bilgiler de vermiştir konuşmamla ilgili. 
BAŞKAN
– Peki, buyurun Sayın Pir.
İki
dakika süre veriyorum.
Lütfen
yeni bir sataşmaya meydan vermeyelim. 
VII.- SATAŞMALARA İLİŞKİN KONUŞMALAR
1.- Diyarbakır Milletvekili Ziya Pir’in,
Konya Milletvekili Hacı Ahmet Özdemir’in HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
ZİYA
PİR (Diyarbakır) – Teşekkür ederim Sayın Başkan.
Sayın
milletvekilleri, şimdi, biraz önce, sayın hatip, Türkiye’deki Anayasa’da sadece
engellilerle ilgili bir madde olduğunu söyledi. Bu “sadece engelliler” kısmını
alırsak, olayı dar kapsamda görürsek belki doğru olabilir ama Avrupa Birliğiyle
ilgilenen arkadaşlar, oradaki anayasalarla ilgilenenler varsa, Avrupa
Birliğinde “antidiscrimination” yani ayrımcılığa karşı prensiplerin bütün
anayasalarda, Avrupa Birliği anayasalarında zorunlu olduğunu bilir ve böyledir.
Orada insanlar engelliler ile diğer farklılıklar arasında ayrıma gitmez.
Mesela, orada engelliler de alınır, yabancılar da alınır, farklı diller de
alınır; bunların hepsi bir maddeye koyulur. O yüzden “Bu sadece Türkiye’de
var.” demek çok doğru değil. 
Bunun
dışında, mesele bir şeyi bir kâğıda yazmak değildir -Türkiye’de Anayasa’da çok
şey var, çok şey yazıyor- mesele bunu uygulamaktır. Türkiye’de neler
uygulanıyor? Mesela, bugün, bizim bir milletvekiliyle ilgili mahkeme karar
vermiştir, milletvekillerimiz tutukludur ve bu Meclis, bu Meclisin Başkanı veya
başkan vekili bu konuda diyor ki: “Yürüyen bir davada biz burada herhangi bir
şey beyan edemeyiz.” Edebiliriz arkadaşlar, etmek zorundayız çünkü yargı bu
Meclisin yapmış olduğu Anayasa’yı ve yasaları hiçe sayıyor. Eğer burada bizim
kendimize saygımız varsa, Meclisin kendisine saygısı varsa, o zaman buradan çok
sesli bir şekilde, çok şiddetli bir şekilde “Ben yasayı, anayasayı yaptım, sen
buna uymak zorundasın.” der, hepinize teşekkür ederim. (HDP sıralarından
alkışlar)
EREN
ERDEM (İstanbul) – Sayın Başkan…
BAŞKAN
– Sayın Erdem, sizin…
EREN
ERDEM (İstanbul) – Sayın hatip konuşmasının başında benim de konuşmamı esas
alarak “Ceza sahası içerisinde kusurlu hareketler…”
BAŞKAN
– Bunlar biraz zorlama oluyor Sayın Erdem. 
EREN
ERDEM (İstanbul) – Ama cevap vermem gereken…
BAŞKAN
– Gerçekten zorlama oluyor, ben sataşma olarak değerlendirmiyorum ama ben 60’a
göre size bir söz vereyim. 
60’a
göre yerinizden bir dakika söz veriyorum.
ÖMER
FETHİ GÜRER (Niğde) – Engelliler için ne yapılsa azdır.
BAŞKAN
– Buyurun.
IV.- AÇIKLAMALAR (Devam)
5.- İstanbul Milletvekili Eren Erdem’in,
Konya Milletvekili Hacı Ahmet Özdemir’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
EREN ERDEM (İstanbul) – Sayın Başkan, değerli hatip
konuşmasında penaltı layık gördüğü ama kendi kalesine gol attığı bir konuşma
yaptı.
Efendim, sayın hatibin rakamlardan haberdar olması için
paylaşayım: Ülkemizde 8,5 milyon engelli var. Çalışması gereken engelli sayısı
84 bin, çalışan 41 bin. Şu anda 30 bin kamu binasında yüzde 52’sinin engelli
rampası yok, 94,2’sinde görme engelliler için hissedilebilir zemin yok,
binaların yüzde 67,5’inde asansör yok. 
Hakikaten bir teşekkür önergesi vermemiz gerekiyor
zannediyorum ki engellilere reva gördüğümüz bu zulümden dolayı diyor, sayın
hatibi saygıyla selamlıyorum.
BAŞKAN – Teşekkür ediyoruz. 
MUSTAFA ALİ BALBAY (İzmir) – Sayın Başkan…
BAŞKAN – Sayın Balbay, siz neden söz istediniz?
MUSTAFA ALİ BALBAY (İzmir) – Sayın Başkan, ben de Sayın
Özdemir’in… 
Çok büyük bir bilgi eksikliği var. Yerimden de
olabilir, bir dakika. (AK PARTİ sıralarından gürültüler) 
BAŞKAN – Öyle bir usulümüz yok Sayın Balbay.
MUSTAFA ALİ BALBAY (İzmir) – O zaman şöyle: Buradan da
olabilir. 
MEHMET MUŞ (İstanbul) – Sayın Başkan, böyle bir usul
yok.
BAŞKAN – Tamam, tutanaklara geçsin.
Buyurun.
MUSTAFA ALİ BALBAY (İzmir) – Tutanaklara geçmesi de
yeterli.
BAŞKAN – Buyurun söyleyin.
MUSTAFA ALİ BALBAY (İzmir) – Sayın Özdemir benim de
sevdiğim, sempati duyduğum, karşılıklı kitaplaştığımız bir kişi. 
2005 yılında AKP çok güzel bir yasa çıkardı: “Bütün
devlet kurumları engellilere uygun hâle gelecek yedi yıl içinde.” dedi. 2012
yılında iki yıl daha uzattı, 2015’te iki yıl daha uzattı; şimdi, iki yıl daha
uzattı 2018’e uzattılar; 7/7/2018 Tek dileğim şu, şu sözü versinler yeter: “Bir
daha uzatmayacağız.” desinler, en azından o bile yeterli.
MUSTAFA ELİTAŞ (Kayseri) – O araçlarla ilgili Sayın
Başkan. Şehirler arası araçlarla ilgili Sayın Başkan o. 
HÜSNÜYE ERDOĞAN (Konya) – Sadece araçlarla ilgili,
yanılıyorsunuz, sadece araçlarla ilgili. 
MUSTAFA ALİ BALBAY (İzmir) – Engellileri, devlet
kurumlarının uyumuyla ilgili iki yılda bir ertelemeyle aldatıyorlar. Özellikle
bunu vurgulamak istiyorum. 
BAŞKAN – Teşekkürler Sayın Balbay.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 12/10/2016 tarihinde Van
Milletvekili Nadir Yıldırım ve arkadaşları tarafından, engelli yurttaşların
sorunlarının çözümü ve uygulanan yanlış politikaların yarattığı hak
kayıplarının kapsamlıca irdelenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 13 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi
grup önerisini oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
MAHMUT
TOĞRUL (Gaziantep) – Toplantı yeter sayısı istiyoruz Sayın Başkan.
MEHMET
MUŞ (İstanbul) – Sayın Başkan, 20 kişi yok. 
BAŞKAN
– Kaç kişisiniz? 20 kişi var mı? 18. 
Bekleyelim
mi? 
MAHMUT
TANAL (İstanbul) – Biz varız efendim, ayaktayız, ayaktayız Başkan. (HDP
sıralarından “Bravo” sesleri, alkışlar)
BAŞKAN
– Evet, tamamlıyorlar, CHP’den tamamladı arkadaşlar. (AK PARTİ sıralarından
gürültüler)
MEHMET
MUŞ (İstanbul) – Böyle bir şey yok, böyle bir usul yok. 
MAHMUT
TOĞRUL (Gaziantep) – Yani, siz ortaklaştığınızda bir şey mi diyoruz?
BAŞKAN
– Sayın Yıldırım, Sayın Toğrul, Sayın Kerestecioğlu, Sayın Pir, Sayın Uca,
Sayın Beştaş, Sayın Gaydalı, Sayın Taşdemir, Sayın Öcalan, Sayın Yiğitalp, Sayın
Kadri Yıldırım, Sayın Paylan, Sayın Taşçıer, Sayın Çelik, Sayın Öztürk, Sayın
Becerekli, Sayın Özgökçe Ertan, Sayın Tanal, Sayın Yarayıcı.
Yoklama
için dört dakika süre veriyorum… 
MERAL
DANIŞ BEŞTAŞ (Adana) – On dakika verin(!)
GARO
PAYLAN (İstanbul) – On, on(!)
MAHMUT
TOĞRUL (Gaziantep) – On dakika verseniz daha iyi(!) Çok tarafsızsınız Başkan,
hiç belli etmiyorsunuz(!)
BAŞKAN
- …ve yoklama işlemini başlatıyorum.
(Elektronik
cihazla yoklamaya başlandı)
BAŞKAN
– Pusula veren sayın milletvekilleri salondan ayrılmasınlar lütfen.
(Elektronik
cihazla yoklamaya devam edildi)
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati:15.29
İKİNCİ OTURUM
Açılma Saati: 15.49
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ömer SERDAR (Elâzığ) 
----- 0 -----
BAŞKAN – Sayın milletvekilleri, Türkiye Büyük Millet
Meclisinin 57’nci Birleşiminin İkinci Oturumunu açıyorum. 
III.- YOKLAMA
BAŞKAN - Halkların Demokratik Partisi grup önerisinin
oylamasından önce istem üzerine yapılan yoklamada toplantı yeter sayısı
bulunamamıştı. 
Şimdi, yoklama işlemini tekrarlayacağım. 
Yoklama için üç dakika süre veriyorum ve yoklamayı
başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 12/10/2016 tarihinde Van
Milletvekili Nadir Yıldırım ve arkadaşları tarafından, engelli yurttaşların
sorunlarının çözümü ve uygulanan yanlış politikaların yarattığı hak
kayıplarının kapsamlıca irdelenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 13 Ocak 2017 Cuma günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Halkların Demokratik Partisi Grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Şimdi, Cumhuriyet Halk Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- CHP Grubunun, 23/3/2016 tarihinde
Tekirdağ Milletvekili Faik Öztrak ve arkadaşları tarafından, Türkiye Cumhuriyet
Merkez Bankası tarafından yayımlanan ödemeler dengesi verilerinde yer alan ve
kaynağı belirsiz para girişlerinin izlendiği net hata ve noksan hesabında son
dönemde yaşanan olağanüstü artışların sebebinin belirlenmesi amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 13 Ocak 2017 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
13/01/2017
Türkiye Büyük Millet Meclisi
Başkanlığına
Danışma Kurulu 13/01/2017 Cuma günü (Bugün)
toplanamadığından, Grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.

 Engin
Altay
 İstanbul

 Grup
Başkan Vekili
Öneri:
Tekirdağ
Milletvekili Faik Öztrak tarafından, "Türkiye Cumhuriyeti Merkez Bankası
tarafından yayımlanan ödemeler dengesi verilerinde yer alan ve kaynağı belirsiz
para girişlerinin izlendiği net hata ve noksan hesabında son dönemde yaşanan
olağanüstü artışların sebebinin belirlenmesi" amacıyla 23/03/2016
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (361 sıra no.lu), Genel Kurulun bilgisine sunulmak üzere
bekleyen diğer önergelerin önüne alınarak, 13/01/2017 Cuma günlü birleşimde
sunuşlarda okunması ve görüşmelerinin aynı tarihli birleşiminde yapılması
önerilmiştir.
BAŞKAN
– Cumhuriyet Halk Partisi Grup önerisi lehinde ilk söz Tekirdağ Milletvekili
Faik Öztrak’a aittir. 
Buyurun
Sayın Öztrak. (CHP sıralarından alkışlar) 
FAİK
ÖZTRAK (Tekirdağ) – Sayın Başkan, değerli milletvekilleri; ödemeler dengesinin
net hata noksan hesabında izlenen kaynağı belirsiz para girişlerinin
araştırılması amacıyla bundan yaklaşık bir yıl önce vermiş olduğum Meclis
araştırma önergesi üzerinde söz almış bulunuyorum. Bu vesileyle Genel Kurulu ve
bizleri takip eden vatandaşlarımızı saygıyla selamlıyorum. 
Değerli
milletvekilleri, Türkiye’de yerleşik kişiler ile yurt dışındaki kişiler
arasında gerçekleşen ancak nereden geldiği tespit edilemeyen dövizler ödemeler
dengesinin net hata noksan kaleminde izlenir. AKP iktidarının başlangıcından
2016’nın Kasım ayına kadar geçen on dört yılda ülkeye giren nereden geldiği
belli olmayan dövizlerin tutarı 39 milyar dolardır. Buna karşılık Türk
ekonomisinin dışa açıldığı 1980 yılından başlayarak 2002’ye kadar geçen yirmi
iki yılda ülkemize gelen kaynağı belirsiz paranın toplamı sıfırdır arkadaşlar.
Sadece 2016’nın on bir ayında net hata noksan hesabından ülkemize 9,6 milyar
dolar para girmiştir. Böyle giderse geçtiğimiz yıl yani 2016 yılı nereden geldiğini
bilmediğimiz para girişleri bakımından Türkiye’de yeni bir rekor kıracaktır.
Cumhurbaşkanının elinde doları, avrosu, faizi olan teröristlerden bahsettiği
bir ortamda bu olağanüstü yüksek kaynağı belirsiz döviz girişlerini araştırmak
ve milleti bilgilendirmek Meclisimizin görevidir diye düşünüyorum. 
Değerli
milletvekilleri, ekonomide sıkıntı büyük, ekonomi yavaşlıyordu, şimdi daralmaya
başladı. “İş bulsam çalışırım.” diyenlerle birlikte işsiz sayısı 6 milyon
civarında. Ekonomiye güven tarihî dibini görmüş. Paramızın değeri dolar, euro
karşısında hızla eriyor. Ligimizde son bir yıldır dolar karşısında parasının
değeri en hızlı değer yitiren ekonomi biz olduk. Türk lirasının değerinin
erimesiyle millet her geçen gün fakirleşiyor, aşını işini kaybetme tehlikesi
her geçen gün artıyor. Reel sektör, yüksek dış borçları nedeniyle son bir yılda
166 milyar Türk lirası kur farkı zararı yazdı. Buna rağmen Ekonomi Bakanı Sayın
Zeybekci bugün “Kur riski yok.” diyebiliyor. 
Sayın
Bakan, yılbaşından bu yana geçen sadece on üç günde şirketlerimizin kur farkı
zararı 61 milyar Türk lirası oldu, bunun farkında mısınız? Hızla artan dış
borçlarımız ve yetersiz döviz rezervlerimiz nedeniyle bize benzeyen ekonomiler
liginde uzunca bir süredir en kırılgan üç ülke arasındayız ve bu hiç
düzelmiyor. Esnaf siftah edemiyor, Kapalı Çarşı’da ta Osmanlı’dan beri
kapanmayan dükkânlar kapanmış, bugün 700 dükkânın üstüne kiralık levhası
asılmış. Siteler esnafı mefluç, 3 tane vergi dairesi varmış 1’e düşmüş. Buna
karşılık Siteler’deki icra daireleri arttıkça artıyor. Çiftçinin kullandığı
mazot, gübre, tohum fiyatları rekordan rekora koşarken ürün fiyatları girdi
fiyatlarına yetişemiyor. Vatandaş enflasyona ezdirilmiş. Sanayi dış borç yükü
altında inim inim inliyor. 
Değerli
arkadaşlar, önümüzdeki bir yılda ödeyeceğimiz dış borç 164 milyar dolar. Buna
bir de 2017 yılı için öngördüğümüz 32 milyar dolarlık cari açığı ekleyin,
2017’de dışarıdan bulmamız gereken para, döviz yaklaşık 200 milyar dolar. Bölün
365’e, her gün yarım milyar dolar bulmak gerekiyor. Hâl böyleyken Başbakan
“Dolardan bize ne, dolsa ne olur dolmasa ne olur, ben kasaya girene bakarım.”
dedi. Peki arkadaşlar, kasada ne var? Ben söyleyeyim, 11 Ocak itibarıyla
Türkiye Cumhuriyet Merkez Bankasının kasasında altın dâhil net rezerv 34,7
milyar dolar. Bu, dışarıdan eğer para bulamazsak iki ay ancak
dayanabileceğimizi gösteriyor. Yıllardır dış borçla ekonomiyi yüzdüren bu
ülkenin Cumhurbaşkanı şimdi vatandaşa “Dolar satın.” diyor. Ama Ekonomi Bakanı
da “Merkez Bankası sakın ha dolar satmasın.” diyor. Cumhurbaşkanı bunu ilk
söylediği gün bin dolar satan vatandaşımız Türk lirasını cebine koydu, bugün
bankaya gittiğinde cebindeki bu parayla ancak 684 dolar alabiliyor. Değerli
iktidar partisi milletvekilleri, değerli Hükûmet; bu zararı telafi etmeyi
düşünmüyor musunuz? Cumhurbaşkanı dün de doları, avrosu, faizi olan
teröristlerden söz etmeye başladı.
Değerli milletvekilleri, 2009 Haziran
ayında döviz geliri olsun olmasın tüm şirketlere dövizle borçlanma imkânı
getiren kararnameyi AKP iktidarı çıkarmadı mı? Bu kararı Başbakan olarak
imzalayarak şirketleri dış borca bağımlı hâle getiren kendileri değil mi? 
Değerli milletvekilleri, anlaşılan,
iktidarın teröristler tarafından kandırıldığı bir diğer durumla karşı
karşıyayız. Bu araştırma önergesini kabul ederseniz, Türkiye Büyük Millet
Meclisi bunun müsebbiplerini bulur. 
Diğer taraftan, ülke olarak terör
canımızı yakıyor. Önceden bir tek bölücü terör örgütüyle mücadele ediyorduk,
şimdi, bunun yanına IŞİD, FETÖ gibi yeni örgütler eklendi. Yüzlerce insanımızı
hain saldırılarda yitirdik, yitiriyoruz. Son bir buçuk yılda 1.093 evladımızı,
şehidimizi bu vatan topraklarına gömdük. Gençlerimiz, iktidarın geçmişteki
yanlış politikaları nedeniyle bugün vatan bütünlüğünü korumak için Suriye’de
canlarını veriyorlar. 
Diğer taraftan, Kıbrıs bu ülkenin en
önemli millî davalarından biri, Türkiye Büyük Millet Meclisinin bu konuda ne
yapıldığını bilmesi lazım, ama Türkiye Büyük Millet Meclisi “Acaba Kıbrıs Girit
olma yolunda mı, değil mi?” bu konuda bir türlü bilgilendirilmiyor. Şu anda
Cenevre’de süren müzakerelerde ne alınıyor, ne veriliyor değerli
milletvekilleri? 
Rusya’yla Suriye operasyonuyla ilgili bir
savunma iş birliği anlaşması imzalandığı söyleniyor. Türkiye Büyük Millet
Meclisine bu konuda da herhangi bir bilgi verilmiyor. 
Şimdi, Kıbrıs meselesinde dahi Sayın
Başbakan çıkıyor, Cenevre’ye gidip görüşmelere vaziyet etmeyeceğini, şu anda
Mecliste görüşülmekte olan başkanlık teklifinin ülkenin en öncelikli konusu
olduğunu ifade ediyor. 
Değerli milletvekilleri, iktidar, 11 Ekim
2016’dan bu yana, yani doksan dört gündür hukuksuz fiilî başkanlığa hukuki
boyut kazandırmak için mesai harcıyor. AKP ve MHP grupları “Cumhurbaşkanına
Anayasa’yı uyduramadık, Anayasa’yı Cumhurbaşkanına uyduralım.” Diyerek, adını
bile açıkça söylemekten utandıkları bir ucube başkanlık projesini ülke
gündemine getiriyorlar. 
ERKAN AKÇAY (Manisa) – Niye utanalım
yani? Böyle bir söz mü olur? Cumhurbaşkanlığı sistemi…
FAİK ÖZTRAK (Devamla) – Böyle bir ucube
gündemdeyken, Sayın Cumhurbaşkanı, ülkede yaşanan sıkıntı ve sorunların hiç
birinin Türkiye’de döviz kurunun bugünkü seviyelere gelmesini açıklamadığını
söylüyor. 
ERKAN AKÇAY (Manisa) – Utanacağımız
hiçbir şey yapmayız biz. 
FAİK ÖZTRAK (Devamla) – Şirketlerden daha
fazla yatırım ve üretim yapmalarını istiyor. 
Değerli milletvekilleri, bu ucubenin
üretenler ve yatırımcılar açısından ne ifade ettiğine bir bakalım: Yatırım ve
faaliyet iznini, teşvikleri parti genel başkanı da olan cumhurbaşkanı verecek,
işletmeyi partili cumhurbaşkanının vergi kontrolörleri, sosyal güvenlik
müfettişleri denetleyecek, partili cumhurbaşkanı “Bu işletmenin sahipleri bana
muhalefet etti.” diye elindeki denetim ve müeyyide gücüyle senin işletmeni
bitirmeye çalışacak; sen bu haksız işlemler karşısında mahkemeye başvurmak
isteyeceksin, bir de bakacaksın karşında cumhurbaşkanının savcı ve hâkimleri
oturuyor. Böyle bir tek adam rejiminde milletin canı, malı cumhurbaşkanının iki
dudağı arasında olacak. Elinizi vicdanınıza koyun, böyle bir rejimin olduğu
ülkeye kim yatırım yapar? Çok açık söyleyeyim; önümüze konan, tüm güçleri tek
elde toplayan ve demokrasiden diktatörlüğe geçişin önünü açan bu ucube girişim
ve siyasi belirsizliği daha da artıracak bir referandum ülkedeki yangının
üzerine benzin dökmekten başka hiçbir şey değildir. (CHP sıralarından alkışlar)
Diğer taraftan, “Millete gitmekten
korkmayın.” deniliyor. Biz, milletimize gitmekten hiçbir zaman korkmadık,
korkmadığımızı da her zaman gösteriyoruz ama ülke olağanüstü hâl rejimiyle
yönetilirken, artan terörün vatandaşa saldığı korku güvenliği diğer tüm
ihtiyaçların önüne geçirip yurttaşlarımızı depolitize ederek güce yönelişi
artırırken, iktidar, en küçük aykırı bir sesi dahi tehdit kabul edip
kovuşturmaya tabi tutarken, medya, iktidarın fiili baskısı ve mali kontrolü
altındayken, insanların sesini çıkardığı tek mecra olan sosyal medyaya sürekli
kapatma ve yavaşlamalar uygulanırken toplumsal bir mutabakat metni olması
gereken anayasa değişikliğini nasıl yapacağız? Mevcut baskı ve bilgi kirliliği
ortamında halk bunu nasıl içselleştirecek? Yapılacak referandum nasıl adil
olacak? Millî irade sağlıklı bir biçimde nasıl tespit edilecek değerli
arkadaşlarım? 
Yol yakınken, siyasi belirsizliği
artıran, kutuplaşmayı artıran, terörü azdıran, ekonomiyi boğan bu ucube başkanlık
projesini geri çekin, OHAL kanun hükmündeki kararnameleriyle ekonomiyi
yönetmekten vazgeçin.
(Mikrofon otomatik cihaz tarafından kapatıldı)
FAİK ÖZTRAK (Devamla) - İlgili ilgisiz her bakanın veya
danışmanın ekonomik fikir beyan etmesinin önüne geçin. Gelin, ah ve vebal almak
yerine milletin hayır duasını almayı seçin. 
Sözlerimi tamamlarken araştırma önergemize desteğinizi
bekliyor, Genel Kurulu ve bizleri izleyen kıymetli vatandaşlarımızı bir kez
daha saygıyla selamlıyorum. (CHP sıralarından alkışlar)
BAŞKAN – Çok teşekkür ediyorum Sayın Öztrak. Sürenizi
uzatmak isterdim ama… 
FİLİZ KERESTECİOĞLU DEMİR (İstanbul) – Sayın Başkan…
ERKAN AKÇAY (Manisa) – Sayın Başkan…
BAŞKAN – Vereceğim, söz vereceğim.
…hem sabahki beyanım, bir de bu benim şahsi tutumum değil,
tüm Meclis başkan vekilleriyle yapmış olduğumuz mutabakat metnine göre süre
uzatımı veremiyoruz.
Sayın Akçay ve Sayın Kerestecioğlu, söz… Sataşma mı?
FİLİZ KERESTECİOĞLU DEMİR (İstanbul) – Evet.
ERKAN AKÇAY (Manisa) – Evet. 
Sayın konuşmacı ifadesinde, bu yeni anayasa teklifinde
Cumhurbaşkanlığı sisteminin “adını bile söylemekten utandıkları” ibaresini
kullandı. Bu, vahim bir sataşmadır. Bu bakımdan söz istiyorum.
BAŞKAN – Buyurun, sataşmadan iki dakika süre vereceğim
size.
Sayın Kerestecioğlu, sizi de sonra dinleyeceğim.
MEHMET NACİ BOSTANCI (Amasya) – Sayın Başkan, ben de
sıradayım.
BAŞKAN – Bir saniye…
Buyurun Sayın Akçay.
VII.- SATAŞMALARA İLİŞKİN KONUŞMALAR
(Devam)
2.- Manisa Milletvekili Erkan Akçay’ın,
Tekirdağ Milletvekili Faik Öztrak’ın CHP grup önerisi üzerinde yaptığı
konuşması sırasında Milliyetçi Hareket Partisine sataşması nedeniyle konuşması
ERKAN AKÇAY (Manisa) – Sayın Başkan, değerli
milletvekilleri; biz Milliyetçi Hareket Partisiyiz. Utanacağımız hiçbir işe
girmeyiz, dibi görünmedik sudan içmeyiz, çürük köprülerden geçmeyiz,
sorumluluğumuzu almasını biliriz. Siz ana muhalefet partisi olarak üzerinize
düşen sorumluluğu almaktan kaçındınız, inisiyatif alabilecekken almadınız,
şimdi bu tür dayanaksız ve doğrusu Faik Bey’e yakıştıramadığım bir üslupla
eleştiri yöneltiyorsunuz. 
“Cumhurbaşkanlığı sistemi” dediğimiz hadiseye illa
dışarıdan veya birilerinden referans alarak isim koymak zorunda mıyız? Bu
sistem karma bir sistemdir, adına da “Cumhurbaşkanlığı sistemi” diyoruz.
Böylelikle belki de dünyada tek… Bildiğim kadarıyla bir İran’da İran
Cumhurbaşkanlığı sistemi var.
MURAT EMİR (Ankara) – Tek, tek, tek…
HÜSEYİN YILDIZ (Aydın) – Tek diktatörlük…
ERKAN AKÇAY (Devamla) – Cumhurbaşkanlığı kavramı,
unvanı korumuş olduğu gibi, aynı zamanda cumhuriyet rejimiyle birlikte
cumhuriyet rejiminin Cumhurbaşkanı sıfatı da korunmuş oluyor. Dolayısıyla,
burada bir kelime oyunu veya bir saklama, gizleme yok ki. “Başkanlık”
diyorsanız siz öyle deyin. “Cumhurbaşkanı” demek zaten başkan kavramını da
içeriyor. Şimdiki Anayasa’mızda da “Cumhurbaşkanı devletin başıdır.” diyor,
Anayasa madde 101. Şimdi de aynısını söylüyor. Dolayısıyla kafa karıştırıcı
hiçbir durum yok. 
TAHSİN TARHAN (Kocaeli) – Kararname?
ERKAN AKÇAY (Devamla) – Fakat şu var: Şimdi, dün, Sayın
Deniz Baykal konuşmasında dedi ki: “Erken seçim tartışanı kınıyorum, seçim
tehdidine boyun eğecek milletvekili varsa onu da kınıyorum.” 
(Mikrofon otomatik cihaz tarafından kapatıldı) 
ERKAN AKÇAY (Devamla) – Sayın Başkan, lütfen, ek süre
istiyorum hiç yapmadığım bir şekilde. 
MUSTAFA AKAYDIN (Antalya) – Verin, verin, ek süre
verin, çok güzel konuşuyor!
BAŞKAN – Peki, bu sataşmada birer dakika ilave
veriyorum. 
ERDİN BİRCAN (Edirne) – Hani anlaşma vardı? Anlaşma ne
oldu?
BAŞKAN – Diğer gruplara da aynı şekilde davranacağım,
grup başkan vekillerine. Sayın milletvekilleri, istirham ediyorum, bizim
işimize karışmayın lütfen. 
ERKAN AKÇAY (Devamla) – Vallahi, siz de katılsaydınız
siz de yapsaydınız anlaşma. 
BAŞKAN – Buyurun. 
ERKAN AKÇAY (Devamla) – Sayın Baykal’dan sonra Sayın
Kılıçdaroğlu’nun talimatıyla söz alan Sayın Özgür Özel de yerinden ifade etti,
“Erken seçim için hodri meydan!” dedi. Şimdi, şöyle bir manzara çıktı: Sayın
Kılıçdaroğlu’nun bu çıkışı, Baykal’ın daha beş dakika önce yaptığı konuşmanın
anlamını yitirmesine sebep oldu. 
HAYDAR AKAR (Kocaeli) – Onu bile anlayamamışsınız.
ERKAN AKÇAY (Devamla) – Böylece Kılıçdaroğlu Baykal’ı
yalanladı, Baykal da Kılıçdaroğlu’nu kınamış oldu bu ifadelerle. (CHP
sıralarından gülüşmeler) Yani bu şaşkınlık bazı milletvekillerine de yansıdı;
dün gece bir kısım milletvekilleri sosyal medyadan Deniz Baykal’ın kınama
mesajını paylaşırken bir kısmı da Sayın Özgür Özel’in “Hodri meydan!” çıkışını
paylaştı, durum budur.
Hepinize saygılar sunarım. (MHP sıralarından alkışlar)
BAŞKAN – Teşekkür ediyorum. 
BARIŞ YARKADAŞ (İstanbul) – Hangi milletvekili Baykal’ı
kınamış, hangi milletvekili? Baykal’ı anlamayanlar anayasayı nereden anlayacak?

MEHMET NACİ BOSTANCI (Amasya) – Sayın Başkan…
BAŞKAN – Bir saniye Sayın Bostancı, bu tartışmayı
bitirelim ondan sonra. Sizin söz hakkınız da Kerestecioğlu’nun söz hakkı da
devam ediyor. 
ENGİN ALTAY (İstanbul) – Sayın Başkan…
BAŞKAN – Sayın Altay, buyurun.
ENGİN ALTAY (İstanbul) – Kıymetli mevkidaşım, epey
malzeme çıkardı. Yani Cumhuriyet Halk Partisine kurumsal olarak sataştı. Ne
dedi? Sorumlu davranmamakla, inisiyatif… 
BAŞKAN – Buyurun, buyurun. Size de aynı şekilde…
ENGİN ALTAY (İstanbul) – Arkadaşların şahsi şeyleri
ayrı tabii.
ERKAN AKÇAY (Manisa) – Sayın Altay, sataşma değil de
bir eleştiri. 
ENGİN ALTAY (İstanbul) – Eleştiri ama millet öyle
anlamaz, millet öyle anlamaz.
ERHAN USTA (Samsun) – Durum tespiti.
ERKAN AKÇAY (Manisa) – CHP’ye sataşmayız,
eleştiririz.
BAŞKAN – Sayın Altay, size de artı iki
dakika ilave ederim bitmezse.
Buyurun.
3.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN ALTAY (İstanbul) – Ben tabii esasen
sayın mevkidaşımın içinde bulunduğu ruh hâlini anlamaya da çalışıyorum çünkü 1
Kasım seçimlerinde, o süreçte Milliyetçi Hareket Partisinin Sayın Genel
Başkanının parlamenter sistemle ilgili anlayışı ve yaklaşımı ortada. Öte
yandan, aynı şekilde, başkanlık sistemiyle ilgili söyledikleri de hafızalarımızda.
Yani adına ister “başkanlık” deyin, ister “Cumhurbaşkanlığı” deyin ama iktidar
partisinin mensupları da burada bu kanun görüşülürken hep “başkanlık sistemi”
dediler, kâğıda Cumhurbaşkanlığı yazmak bir şey ifade etmez. 
Şimdi, bu müzakereleri yaparken nasıl bir
tedbir aldınız da bu getirdiğiniz teklif, Sayın Bahçeli’nin daha önce iddia
ettiği gibi başkanlığın bölünme ve federasyon getirmesine engel olacak? Nasıl
bir tedbir aldınız? Gelin bunu samimice milletin vekillerine ve yüce
milletimize açıklayın. Sayın Bahçeli “Başkanlık federasyon getirir.” diye
kıyamet kopardı. “Başkanlık bölünme getirir.” diye kıyamet kopardı. Şimdi, siz
diyorsunuz ki: Biz böyle demiyoruz ya da bu, böyle lazım. Sayın Bahçeli bu ilk
çıkışı yaptığında “Ben Sayın Bahçeli’nin sözlerinin altına imza atarım.” dedim.
Sayın Bahçeli dedi ki: “Orta yerde bir hukuk dışılık var, kural dışılık var, bu
kabul edilemez. Sayın Cumhurbaşkanı, lütfen Anayasa’nın sana çizdiği sınırların
içine dön.” E, güzel. Bu tavırdan sonra “Yok dönmüyorsun, fiilî durum var. E,
hadi Sayın Recep Tayyip Erdoğan’ın yarattığı bu fiilî duruma bir kılıf
bulalım.” dedi.
Sayın Akçay, bu Meclis kılıf bulma yeri
değildir. (CHP sıralarından alkışlar) Fiilî durumları, insanların bireysel
taleplerini, siyasi ihtiraslarını tatmin etme yeri değildir bu Meclis. 
(Mikrofon otomatik cihaz tarafından
kapatıldı)
ENGİN ALTAY (Devamla) – Sayın Başkan,
bitiriyorum.
BAŞKAN – Evet buyurun.
ENGİN ALTAY (Devamla) – Bu Meclis, top
sesleri buraya gelirken Gazi Mustafa Kemal’e hesap sormuş bir Meclistir. Bu
Meclis, Recep Tayyip Erdoğan’ın önünde diz çökecek bir Meclis olamaz. (CHP
sıralarından alkışlar) Bunu asla kabul etmiyoruz. 
Biz inisiyatif aldık, biz dedik ki: “Yeni
temel hak ve özgürlükleri esas alan yeni bir anayasaya ihtiyaç var şüphesiz.
Bununla beraber, bunun tek başına sağlayacağı bir şey yok. Türkiye’yi öncelikle
12 Eylül darbe hukukundan arındırmadıktan sonra Anayasa’ya ne yazarsanız yazın
Türkiye’de temel hak ve özgürlükleri tesis edemezsiniz.” Benim gördüğüm şudur:
Siyaset yapıyoruz, Sayın Cumhurbaşkanı buraya ayar veriyor ya muhtarlar
toplantısında… Şu isteniyorsa “Türkiye bir büyük açık cezaevi olsun, bu açık
cezaevinin bütün anahtarları bir halkaya dizilsin, bir kişinin eline verilsin.”
deniyorsa bu, başkanlık olmaz; bu, başgardiyanlık olur.
(Mikrofon otomatik cihaz tarafından
kapatıldı)
ENGİN ALTAY (Devamla) – Bu millet buna geçit vermez.
Genel Kurulu saygıyla selamlıyorum. (CHP sıralarından
alkışlar)
ERKAN AKÇAY (Manisa) – Sayın Başkan, Sayın Altay bize
ait olmayan görüşleri bize atfetmeye gayret etmiştir. Sataşmadan… 
BAŞKAN – Şimdi, Sayın Akçay, Sayın Altay;
bütün arkadaşlara, milletvekillerimize; özellikle bir sataşmaya cevap verirken
lütfen, ne olursunuz yeni bir sataşmaya mahal vermeyelim.
Dilerseniz diğer sataşmaları da
halledelim.
ERKAN AKÇAY (Manisa) – Eğer izin
verirseniz kürsüden ifade etmek istiyorum.
ENGİN ALTAY (İstanbul) – Sataşma var mı?
BAŞKAN – Buyurun, iki dakika süre
veriyorum.
Lütfen yeni bir sataşmaya meydan
vermeyelim.
4.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; saygıyla selamlıyorum
muhterem heyetinizi.
Şimdi,
isteyen istediği tanımı getirebilir, konuşmamın başında da ifade ettim, siz
“başkanlık” da diyebilirsiniz, biz “Cumhurbaşkanlığı” da deriz veya burada
Adalet ve Kalkınma Partisinden arkadaşlar da var bunu bu şekilde ifade eden.
Fakat, konunun hâkimi olan, bu konuları gayet iyi bilen anayasa hukukçularının
görüşü, bunun bir başkanlık sistemi olmadığını, başkanlık sisteminin başka
mekanizmalar getirdiğini ifade eder. [CHP sıralarından alkışlar(!)] 
METİN
LÜTFİ BAYDAR (Aydın) – Allah, Allah!
ERKAN
AKÇAY (Devamla) – Araştırırsanız bunu böyle ifade edersiniz. Katılın,
katılmayın ama Profesör Kemal Gözler’in değerlendirmeleri mesela bu yöndedir, o
da eleştirir yani eleştirmesine rağmen…
Değerli
arkadaşlar, şimdi, “Nasıl tedbir aldınız?” diyor.
HAYDAR
AKAR (Kocaeli) – İçinize Burhan Kuzu kaçmış. 
ERKAN
AKÇAY (Devamla) – Bu bir mutabakat, görüşmeler neticesinde Meclis Genel
Kuruluna sunulan bir şeydir, rejim değişikliği diye bir şey kesinlikle söz
konusu değildir. Sayın Altay’ın görüşlerine kesinlikle katılmıyorum.
Parlamenter sistemdir, değildirin dışında, yasamanın yürütmeden bazı yönleriyle
ayrışması dahi söz konusudur.
Şimdi,
devletin temel niteliklerini belirleyen ilk 4 madde zaten tartışma konusu bile
değil ve olamaz ve olmayacaktır da. Bunun teminatı ve garantisi de Milliyetçi
Hareket Partisidir. Arkadaşlarımızın, Adalet ve Kalkınma Partisinin de büyük
ölçüde bu konudaki görüşlerinden vazgeçtiklerini biz düşünüyoruz, dolayısıyla
bu şekilde ifade etmek lazım.
Sayın
Kılıçdaroğlu’nun Anayasa’nın ilk 2’nci ve 3’üncü maddelerinin
değiştirilebileceğini ifade etmesi, 24’üncü dönemde…
BARIŞ
YARKADAŞ (İstanbul) – Yok öyle bir şey.
ERKAN
AKÇAY (Devamla) – Var öyle bir şey, “yok” diyemezsiniz. 
BARIŞ
YARKADAŞ (İstanbul) – Yok öyle bir şey. Nasıl ikna edildiniz, onu bir anlatın;
sizi; kim, nasıl ikna etti? Ne oldu, ne değişti Sayın Akçay; ne değişti de MHP
AKP’lileşmeye başladı? 
BAŞKAN
– Sayın Akçay, lütfen tamamlayın. 
ERKAN
AKÇAY (Devamla) – Evet, çok şey değişti.
BARIŞ
YARKADAŞ (İstanbul) – Ne değişti? 
ERKAN
AKÇAY (Devamla) – Çok şey değişti. Siz hâlâ 15 Temmuzdan bu yana oluşan
şartları ve atmosferleri bir türlü idrak edemediniz, çok şey değişti. (MHP
sıralarından alkışlar) 
TAHSİN
TARHAN (Kocaeli) – Siz değiştiniz, siz. 
ERKAN
AKÇAY (Devamla) – “Yerel yönetimler özerklik şartını imzalayacağız.” diyenler
kimler?
ATİLA
SERTEL (İzmir) – Yalan söylüyorsun. 
ERKAN
AKÇAY (Devamla) – Anayasa’nın 2’nci, 3’üncü maddesinde… Anayasa Uzlaşma
Komisyonunda bu 2’nci ve 3’üncü maddeye ilişkin birtakım öneriler getirmeye
gayret edenler de o dönemin Anayasa Uzlaşma Komisyonunun CHP’li üyeleridir.
BARIŞ
YARKADAŞ (İstanbul) – Siz 4’ünü kaldırıyorsunuz, ilk 4 maddeyi kaldırıyorsunuz
Sayın Akçay. 
ERKAN
AKÇAY (Devamla) – Rıza Türmen, Atilla Kart ve bir Anayasa hukukçusu Sayın
Süheyl Batum’un bulunduğu Uzlaşma Komisyonunda dile getirilmiştir.
ERDİN
BİRCAN (Edirne) – Kendinizin inanmadığı şeyi anlatamıyorsunuz. 
ERKAN
AKÇAY (Devamla) – Bu tartışmaları uzatmanın yersiz olduğunu düşünüyor, hepinize
saygılar sunuyorum. (MHP sıralarından alkışlar) 
ERDİN
BİRCAN (Edirne) – Siz kendiniz inanmıyorsunuz. 
BAŞKAN
– Teşekkür ediyorum. 
MEHMET
NACİ BOSTANCI (Amasya) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Ne demek. 
BAŞKAN
– Vereceğim, bir saniye. 
ENGİN
ALTAY (İstanbul) – Hayır, ama biz bir bitirelim. 
MEHMET
NACİ BOSTANCI (Amasya) – Neyi bitireceksiniz?
ENGİN
ALTAY (İstanbul) – Sayın Başkan, çorba bitmeden pilava geçilmez. Çorbayı
bitirelim, pilava geçeriz. 
MEHMET
NACİ BOSTANCI (Amasya) – Çorbadan biz de içtik ama. 
BAŞKAN
– Peki. 
Sayın
Bostancı, çorbayı bitirelim. 
Ama
çorbayı bitirme sözü vermek kaydıyla Sayın Altay. 
Buyurun
iki dakika da size söz veriyorum. 
YILMAZ
TUNÇ (Bartın) – Sayın Altay, çorbayla karnımızı doyurmayalım, yemek de var. 
ERHAN
USTA (Samsun) – Dipsiz tencereden çorba içmeyin Sayın Altay. 
BAŞKAN
– Buyurun. 
5.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
ENGİN
ALTAY (İstanbul) – Ben Parlamentoda muhalefet partileriyle polemik yapmayı
doğru bulmam ama Milliyetçi Hareket Partisi bu kanun görüşmeleri esnasında bir
muhalefet partisi durumunda değil, onun için yapılması gerekiyorsa yaparız. 
Bir:
Milliyetçi Hareket Partisi seçim beyannamesinden okuyorum: “Başkanlık, yarı
başkanlık ve benzeri sistemleri uygun bulmuyoruz.” Biraz önce siz “Biz bunu
başkanlık olarak görmüyoruz.” dediniz. El insaf, iktidar partisinin bütün
yöneticileri, sözcüleri burada başkanlıkla yatıyor, başkanlıkla kalkıyor. 
ERKAN
AKÇAY (Manisa) – O eskidendi. 
ENGİN
ALTAY (Devamla) – Sizin meseleniz, sizin Milliyetçi Hareket Partisine oy veren
saygıdeğer seçmenlere vereceğiniz bir hesap, beni ilgilendirmez. 
Sayın
Kılıçdaroğlu’nun “Anayasa’nın ilk 3 maddesi değiştirilir.” lafını çok
kullanıyor bazen arkadaşlar. 
ERKAN
AKÇAY (Manisa) – 2 ve 3.
ENGİN
ALTAY (Devamla) – Bizim söylediğimiz her şey net ve açıktır. En son geçen gene
söyledim, Türkiye Odalar ve Borsalar Birliği Kongresinde ve muhtelif
toplantılarda Kemal Kılıçdaroğlu Anayasa’yı eline alıp ilk 4 maddeyi okuyup
“Biz varken bu değiştirilemez kardeşim.” diye yüz defa konuşma yaptı. Siz
anlamadınız mı, anlamıyorum. (CHP sıralarından alkışlar) Ama, 15 Temmuzdan
sonra şartlar değişti iddianız doğru. 15 Temmuzdan sonra şartlar değişti, bir
askerî darbeyi püskürttük milletçe; siz de, hep beraber, 4 siyasi parti, 80
milyon vatandaşımız bir askerî darbeyi püskürttük. Şimdi, Parlamentonun bir
kesimi, bu askerî darbeyi bir sivil darbeye dönüştürecek bir fırsata çevirme
gayreti içinde. Nasıl şartlar değişti? Dün Sayın Bülent Tezcan burada bir soru
sordu. Bu, sizi incitmiyor mu? Birlikte iş tuttuğunuz(x) insanların “byLock’çu”
olduğu iddia ediliyor ve bu konuda Hükûmetten tık yok. 
HASAN BASRİ KURT (Samsun) – Onun ismini açıklayacaksınız.
Açıklayacaksınız o ismi. Yüreğiniz yetiyorsa açıklayacaksınız o ismi, yüreğiniz
yetiyorsa.
ENGİN
ALTAY (Devamla) – Böyle siyaset olur mu? Ben bilmem. Siz tabanınıza kendi
hesabınızı verirsiniz, bir şey demiyorum. Ama, yani nasıl derler bilmiyorum,
“Kraldan çok kralcı.” derler, “Etten önce çömleğe atlama.” derler…
(Mikrofon otomatik cihaz tarafından kapatıldı) 
BAŞKAN
– Tamamlayın lütfen, bitiriyoruz.
ENGİN
ALTAY (Devamla) – Teklif sahiplerinin yüzde 100’ünün çıkıp doğru dürüst
savunmadığı ya da sadece ve sadece Sayın Recep Tayyip Erdoğan üzerinden bir
savunma mekanizması geliştirdikleri bir manzarada Milliyetçi Hareket Partisinin
bu tutumunu ben anlamakta zorlanıyorum. Benim siyasetçi olarak “Ben bunu
anlamıyorum.” dememden daha normal bir şey olamaz. Siz bana anlatmak zorunda
değilsiniz. Siz, bu tavrınızı Milliyetçi Hareket Partisinin tabanına, ülkücü
camiaya umarım ve dilerim anlatabilirsiniz, umarım ve dilerim zorluk
çekmezsiniz. 
Özerklik
şartını hiç okudunuz mu bilmiyorum. Özerklik şartında Türkiye'nin çekince
koyduğu maddeler bir okunursa ne olup olmadığı görülür.
MAHMUT
TANAL (İstanbul) – AKP'nin programında var Başkanım, AKP'nin programında var
özerklik şartı.
ENGİN
ALTAY (Devamla) – Bu çekince konulan maddeler bir öcü gibi niye gösterilmiş,
ben de bunu anlamıyorum. Ben okudum, orada, Türkiye'nin bölünmesine yol açacak
bir madde yok ama bu tasarı Türkiye'yi bölecektir. 
Genel
Kurulu saygıyla selamlıyorum. (CHP sıralarından alkışlar) 
MEHMET
HABİB SOLUK (Sivas) – Kimse bölemez Türkiye'yi. 
ENGİN
ALTAY (Devamla) – Bu, benim düşüncem.
ERKAN
AKÇAY (Manisa) – Sayın Başkan, açık bir sataşma var. 
ENGİN
ALTAY (Devamla) – Ettim tabii.
ERKAN
AKÇAY (Manisa) – Buna mutlaka cevap vermemiz gerekir.
BAŞKAN
– Sayın Akçay, bu çorba çok su götürür gibi görünüyor da. Lütfen, bir yerde
bunu toparlamamız lazım. Bakın, daha Sayın Bostancı’nın söz talebi var, Sayın
Kerestecioğlu’nun söz talebi vardı. 
ERKAN
AKÇAY (Manisa) – Ben de sıcağı sıcağına… Ben polemiği devam ettirmek taraftarı
değilim ama bu açık bir sataşmadır. 
BAŞKAN
– İstirham ediyorum, bundan sonra süre uzatımı da vermeyeceğim, iki dakikada
lütfen toparlayın.
ENGİN
ALTAY (İstanbul) – Başkanım, sataşırsa söz isterim, peşin söylüyorum. 
BAŞKAN
– Sataşıp sataşmama kararını da beraber veririz herhâlde, onu da biz uygun
görürüz.
ÖZGÜR
ÖZEL (Manisa) – Bana ismen yaptığı sataşmayla ilgili cevap hakkımın saklı
olduğunu…
BAŞKAN
– Buyurun Sayın Akçay.
6.- Manisa Milletvekili Erkan Akçay,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine tekraren sataşması nedeniyle konuşması
ERKAN
AKÇAY (Manisa) – Tabii, bunları bir sataşma olarak değerlendirmemek gerekir
diye düşünüyorum, fikir teatisidir. Yalnız, ağır ifadeler olursa…
ENGİN
ALTAY (İstanbul) – Ne gibi?
ERKAN
AKÇAY (Devamla) – İşte, “Birlikte iş tuttunuz.” gibi, “Birlikte iş birliği
yaptınız.” demek varken niye kaba ifadeler kullanılır Sayın Altay?
ENGİN
ALTAY (İstanbul) – Çok özür dilerim, doğru, düzeltiyorum Sayın Başkan, “iş
tuttunuz”u “iş birliği” olarak düzeltiyorum.
ERKAN
AKÇAY (Devamla) – Tamam, teşekkür ediyorum. Şimdi, bu üslupla götürmemiz
gerekir. 
Şimdi,
değerli arkadaşlar, Sayın Altay; bu birlikte iş birliği yapılan “byLock”çu
kişiler kimse bunları açıklamak durumundasınız yalnız. Bilinen, bildiğimiz,
Sayın Kılıçdaroğlu’nun başdanışmanı “byLock”çuluktan tutuklu ve sonradan da
Sayın Kılıçdaroğlu “Evet, birtakım seçimlerde birtakım beyanlarımızla birtakım
siyaset geliştirme faaliyetlerinde bize yardımcı oluyordu, yetkin bir
arkadaştır." diye ihtiyatla değil de övgüyle bahsetti. E, şimdi, bunlar
olabilir çünkü işte “15 Temmuz sonrası olan hadiseleri, Türkiye'de meydana
gelen atmosferi iyi anlamak, idrak etmek gerekir.” derken, bir eleştiri getirirken
kastettiğim de buydu. Türkiye'nin, ülkemizin çok ciddi bir arınmaya ihtiyacı
var. Böyle, 14 Temmuz itibarıyla gitmemiz mümkün değil; içeriden, dışarıdan çok
büyük tehlikelerle karşı karşıyayız. Ayrıca, şahısları odak alarak bu
tartışmayı yürütmek fevkalade hatalıdır. Sayın Erdoğan’a odaklayarak bir hatalı
tartışma yürütmeyi doğru bulmam. 
Değerli
arkadaşlar, şunu muhalefet partileri olarak ortaya koymamız lazım: Ben 15
Temmuz sonrası gelen bütün yabancı heyetlere de, yabancı milletvekillerine de
aynı şeyi söyledim: Biz Milliyetçi Hareket Partisi olarak bir muhalefet
partisiyiz. Adalet ve Kalkınma Partisi yani iktidar ve Sayın Cumhurbaşkanı
Recep Tayyip Erdoğan bizim siyasi rakiplerimizdir ama düşmanlarımız değildir.
(MHP ve AK PARTİ sıralarından “Bravo” sesleri, alkışlar)
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Bunu bu şekilde ifade etmemiz gerekir ve şahıslar üzerinden
tartışma bizi yanlış yerlere götürür. Anayasa değişikliklerinde anayasa
hukukçuları “Anayasa teklifleri değerlendirilirken iki açıdan bakılması
gerekir.” der: Bir iyi gerekçe, bir kötü gerekçe. 
BAŞKAN
– Teşekkürler Sayın Akçay.
ERKAN
AKÇAY (Devamla) – İyi gerekçe, sistem üzerinden bir düzenleme yapmaya çalışmak,
kötü gerekçe de kişiler üzerinden gerekçe oluşturmaya çalışmaktır ve maalesef
bu eleştirileri kişiler, şahıslar üzerinden yapmak kötü gerekçeyi teşkil
ediyor. 
Hepinize
saygılar sunuyorum. (MHP sıralarından alkışlar)
Ayrıca,
Milliyetçi Hareket Partisi tabanı ve ülkücü gençlere bu kadar sahip çıkmanıza…
BAŞKAN
– Sayın Akçay, teşekkür ediyorum. Lütfen tamamlayalım.
ERKAN
AKÇAY (Devamla) – …hayran oldum fakat şunu biliyorum bize gelen mesajlardan:
MHP’li veya ülkücü rolüne bürünmüş Cumhuriyet Halk Partililerin de mesajlarını
çok iyi görüyoruz. Dolayısıyla bizim Milliyetçi Hareket Partisi tabanımız ve
ülkücü kardeşlerimiz bizimle. Elbette bunları destekliyoruz ve destekleyeceğiz.

Hepinize
saygılar sunuyorum. (MHP sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
– Sayın Altay…
MEHMET
NACİ BOSTANCI (Amasya) – Sıra bizde Başkanım.
ENGİN
ALTAY (İstanbul) – Yani çok kısa bir düzeltme ama bir de bu iş tutmayı
düzeltmem, tutanağa geçirmem lazım.
MEHMET
NACİ BOSTANCI (Amasya) – Sayın Başkan, biz hiç konuşmadık. Olur mu?
ENGİN
ALTAY (İstanbul) – Ya bir girme araya. Bir dakika, bitireyim.
MEHMET
NACİ BOSTANCI (Amasya) – Yani sürekli…
BAŞKAN
– Sayın Bostancı, duyamıyorum. Çorba daha bitmedi, Sayın Altay’ın tabiriyle. 
Tamam,
bir dakikada tamamlayın yerinizden. 
Sayın
Özel’in de söz talebi var. İsterseniz Sayın Özel’e verelim, iki konuyu
birden... 
IV.- AÇIKLAMALAR (Devam)
6.- İstanbul Milletvekili Engin Altay’ın,
sataşma nedeniyle yaptığı konuşmasındaki bazı ifadelerini düzelttiğine ilişkin
açıklaması
(x)
ENGİN
ALTAY (İstanbul) – Benim şu şeyi bitireyim. Özel’inki ayrı, Özel’in ki özel.
Sayın
Başkan, biraz önce Milliyetçi Hareket Partisine yönelik olarak kullandığım
“AKP’yle iş tuttuğunuz” ifadesini geri alıyorum. “AKP’yle iş birliği
yaptığınız” olarak düzeltilmesini talep ediyorum. 
BAKİ
ŞİMŞEK (Mersin) – Anayasa görüşmelerinde diyebilirsin.
ERKAN
AKÇAY (Manisa) – Anayasa görüşmelerine yönelik.
ENGİN
ALTAY (İstanbul) – Öte yandan, Sayın Akçay “Kişilere indirmemek lazım.” dedi
konuşmasını bitirirken. Genel Başkanımıza bir dönem danışmanlık yapan bir
arkadaşın byLock’çu olduğunu söyledi. Olabilir. Ben, bu iş ilk çıktığında dedim
ki matematiksel olarak FETÖ’nün bize sızmamış olması mümkün değildir. Olabilir,
matematiksel olarak baktığınızda. Ama, burada bin taneyse burada 5 tanedir,
burada 5 taneyse orada 25 tanedir. 
NİHAT
ÖZTÜRK (Muğla) – Nereden biliyorsun sen? 
ENGİN
ALTAY (İstanbul) – Bu, toplumun genel tablosu bu, siyasi tablosu bu. 
BAŞKAN
– Sayın Altay, lütfen, bir düzeltme yaparken yeni bir…
ENGİN
ALTAY (İstanbul) – Düzeltme yaptım ama hem kişilerle uğraşmayacaksınız...
(Mikrofon
otomatik cihaz tarafından kapatıldı)
BAŞKAN
– Neye istinaden bunları söylüyorsunuz ki?
ENGİN
ALTAY (İstanbul) – Sayın Başkan, bunu şunun için söyledim: FETÖ’nün her ayağı
çıktı da bu siyasi ayak nerede? FETÖ’nün siyasi ayağını çıkarmak bu Meclisin
namus borcudur. Siz çıkarmazsanız biz çıkaracağız. 
MEHMET
NACİ BOSTANCI (Amasya) – Sayın Altay, bu ayakları bırakın, bu ayakları.
ENGİN
ALTAY (İstanbul) – Sen de mi FETÖ’cüsün?
BAŞKAN
– Teşekkür ediyorum Sayın Altay.
FAİK
ÖZTRAK (Tekirdağ) – Sayın Başkan…
BAŞKAN
– Sayın Bostancı, buyurun, size de sataşmadan dolayı söz veriyorum. (AK PARTİ
sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
7.- Amasya Milletvekili Mehmet Naci
Bostancı’nın, Tekirdağ Milletvekili Faik Öztrak’ın CHP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar; dün burada CHP Genel
Başkan Yardımcısı Bülent Bey bir iddiada bulundu. 
ENGİN
ALTAY (İstanbul) – Evet. 
MEHMET
NACİ BOSTANCI (Devamla) - Ben de dedim ki: Böyle bir iddiada bulunan kişi için
ahlaki bir yükümlülük vardır. Gelecek, o kişinin ismini söyleyecek. Bülent Bey
söyleyemedi. Beklerdim ki Engin Bey söylesin. O da söyleyemedi.
Bakın,
AK PARTİ’nin 14 genel başkan yardımcısı var. Bir genel başkan yardımcısı…
Elinde bir belge varsa…
ENGİN
ALTAY (İstanbul) – Var, var…
MEHMET
NACİ BOSTANCI (Devamla) - …ismini okuduysan gel söyle. Söyleyeceksin!
ENGİN
ALTAY (İstanbul) – Söyleyeceğim, gelip söyleyeceğim.
MEHMET
NACİ BOSTANCI (Devamla) – Söyleyeceksin, gelip ismini söyleyeceksin. Doğru mu,
yanlış mı anlayacağız. Bu işler varsayımla filan olmaz. Öyle matematikle olmaz.
Hukukla olur, hukukla.
ALİ
ŞEKER (İstanbul) – Kod numarası var orada, gidin bulun.
HAYDAR
AKAR (Kocaeli) – Dosya numarası var, dosya numarası. Yalanımızı çıkarın ortaya.

MEHMET
NACİ BOSTANCI (Devamla) - İkincisi: Şimdi, Sayın Faik Öztrak burada utanılacak
bir iş yaptığımızı söyledi. Utanılacak işler halkın gözünden kaçırılarak
yapılır. 
HAYDAR
AKAR (Kocaeli) – Dosya numarası var. Getirin belgeyi, dosyayı.
MEHMET
NACİ BOSTANCI (Devamla) – Bu, Mecliste müzakere ediliyor, 330’un üzerinde bir
oyla halkın önüne giderse halk karar verecek. Utanılacak iş, milletin gözü
önünde bu işler konuşulup tartışılırken bu gerçekliğe kılıf geçirme, söz
oyunlarıyla kılıf geçirme işidir. Utanılacak iş budur. 
Bir
başka husus: Sayın Altay, kulaklarınız bazı sözleri duyuyor da okuma yazmanız
yok mu, gözleriniz teklifi okumuyor mu? 
ENGİN
ALTAY (İstanbul) – Yok… Yok…
MEHMET
NACİ BOSTANCI (Devamla) - Ne yazıyor teklifte? Cumhurbaşkanlığı sistemi
yazmıyor mu, okuyamıyor musunuz? 
ENGİN
ALTAY (İstanbul) – Yok, okumam yok benim (!)
MEHMET
NACİ BOSTANCI (Devamla) - Okumanız yok mu?
ENGİN
ALTAY (İstanbul) – Benim okumam yok (!)
MEHMET
NACİ BOSTANCI (Devamla) - Sizin yerinize okuryazar CHP’li arkadaşlar
okuyabilirler. 
Sistemin
adı belli: Cumhurbaşkanlığı sistemi. Devlet, kelime anlamı mülktür. Ama
cumhurbaşkanlığı halkın başkanı anlamına gelir ki sizin de adınız Cumhuriyet
Halk Partisi. 
Saygılar
sunarım. (AK PARTİ sıralarından alkışlar) 
BAŞKAN
– Teşekkür ediyorum.
ENGİN
ALTAY (İstanbul) – Sayın Bostancı, Genel Başkan Yardımcımız…
Başkan,
sesim kısık, şuradan konuşsam… 
BAŞKAN
– Sizin sesiniz gayet gür aslında. Mikrofona…
ENGİN
ALTAY (İstanbul) – Sayenizde. Burayı açmadığınız için, bakın şu anda sesim…
BAŞKAN
– Bu kadar konuşursanız ses gider tabii. Bu kadar konuşmayalım lütfen. 
ENGİN
ALTAY (İstanbul) – Sayın Bostancı, Genel Başkan Yardımcımız Bülent Tezcan’ın ve
ismimi de vererek ahlaki yükümlülüklerimizi yerine getirmediğimizi söyledi
efendim. Bu konuda söz talep ediyorum. 
MEHMET
NACİ BOSTANCI (Amasya) – “Getirin.” dedim. İsmini söyleyin, getirin. 
ENGİN
ALTAY (İstanbul) – Söyledik. 
Yani
millet ne anladı? Bizim ahlaki yükümlülüklerimizi yerine getirmediğimizi
söyledi, söz talep ediyorum.
BAŞKAN
– Sayın Altay, Sayın Bostancı; şöyle bir çay sohbetinde bunları konuşsanız
kendi aranızda. 
ENGİN
ALTAY (İstanbul) – Ama buna cevap vermemek olamaz Sayın Başkan. 
BAŞKAN
- Lütfen, Genel Kurulu fazla meşgul etmeyelim. Bakın, daha gündemle ilgili bir
konuyu tartışmıyoruz hâlâ. 
ENGİN
ALTAY (İstanbul) – Ama Başkanım…
BAŞKAN
- Lütfen, istirham ediyorum, bu şekilde giderse ara vermek durumundayım, bunu
hatırlatmak isterim sizlere. 
Buyurun.

8.- İstanbul Milletvekili Engin Altay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ENGİN
ALTAY (İstanbul) – Şimdi, ahlaki yükümlülük şudur: 15 Temmuz darbesinden sonra
FETÖ’nün kucağına bir sürü garibanı, mağduru, mazlumu oturtup onları FETÖ’cü
yapıp FETÖ’ye referans olanlarla burada Anayasa değiştirmeye çalışmaktır. (CHP
sıralarından alkışlar) Şimdi, Sayın Bostancı, FETÖ terör örgütüne mensup bir
sürü garibanı cezaevine attınız. O garibanları oraya Adalet ve Kalkınma Partisi
yönlendirdi, dedi ki: “Biz devleti bunlara verdik. Başsavcı olacaksan buraya
gideceksin, kaymakam olacaksan buraya gideceksin, hâkim olacaksan buraya
gideceksin, para kazanmak istiyorsan, ticaret yapmak istiyorsan buraya
gideceksin.” (CHP sıralarından alkışlar) Siz dediniz. Bunu geçiyorum.
OSMAN
AŞKIN BAK (Rize) – Demedik.
ENGİN
ALTAY (Devamla) – Sen demedin Osman, seni biliyoruz.
OSMAN
AŞKIN BAK (Rize) – Biz demedik. 
ENGİN
ALTAY (Devamla) – Osman, sen FETÖ’cü değilsin, kesin. (CHP sıralarından
alkışlar) 
Bülent
Tezcan dün ne dedi? Bülent Tezcan dün şöyle dedi, herkes yazsın, yazabilen:
“563.189 no.lu belge.”
TAHİR
ÖZTÜRK (Elâzığ) – Açıklayın ya, açıklayın. 
ENGİN
ALTAY (Devamla) – Açıklayacağız. 
Ben
beklerdim ki… MİT Başbakanlığa bağlı, MİT’le Başbakan arasında ilişki kurma
noktasında Sayın İçişleri Bakanının ilişkileri daha yoğun, dün kendisi de
buradaydı, şu yapılamaz mı: Sayın Bakan MİT’i arar “Kardeşim, nedir bu 563.189?”
563.189… 563.189 ve çıkar İçişleri Bakanı Bülent Tezcan’a “Sen müfterisin, sen
alçaksın. 563.189 no.lu belge bu.” der, biz de boynumuzu yere düşürürüz. (CHP
sıralarından “Bravo!” sesleri, alkışlar) 
Şimdi,
biz, siyaset yapıyoruz çelik çomak oynamıyoruz burada. Yarına kadar bu belgeyi
aziz milletimize göstermiyorsanız hepiniz FETÖ’cüsünüz. (Gülüşmeler) 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, istirham ediyorum.
Sayın
Özel’e sataşmadan dolayı söz vereceğimi söyledim.
Sayın
Özel, iki dakikada lütfen bitirelim.
Buyurun.
9.- Manisa Milletvekili Özgür Özel’in,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Teşekkür ederim Sayın Başkan.
Bizim
Sayın Akçay’la aramızda sataşma olmaz ancak farklı görüşlerde müzakere
yapabiliriz aynı bölgenin iki milletvekili olarak. (MHP sıralarından alkışlar) 
Ama
şunu söylemek durumundayım: Dün Sayın Baykal burada, bir muhalefet partisinin
kendi seçmenine seçimlerde tamamen karşı olduğunu, ülkenin bölünmesiyle
sonuçlanacağını, federasyon getireceğini ve adı, ister başkanlık ister yarı
başkanlık ister partili Cumhurbaşkanlığı olsun, sakıncalarını söyleyerek, seçim
beyannamesine yani seçmenle arasındaki akde açıkça yazdığı bir durumda şimdi bu
fikrini değiştirip ve daha sonra da “eğer bu geçmezse” diye kendi
milletvekillerini erken seçimle tehdit etmesini kınadığını söyledi. 
Biz,
bir Ana Muhalefet Partisi olarak, hele hele bugünkü konjonktürde seçime her
zaman hazırız, bugün 10 kat daha hazırız. 
OSMAN
AŞKIN BAK (Rize) – Yenilen pehlivan güreşe doymaz.
ÖZGÜR
ÖZEL (Devamla) – Bu şartlar altında sizin açınızdan şöyle bir etik tartışma
var: Siz seçmeninizden yetkiyi o gün seçimlerde karşı olduğunuz bir sistemin
altına imza atmak, burada destek vermek için almadınız. 
RUHİ
ERSOY (Osmaniye) – Şahkulu İsyanı yoktu o zaman, FETÖ yoktu o zaman, darbe
yoktu o zaman, Meclis bombalanmamıştı o zaman.
ÖZGÜR
ÖZEL (Devamla) – Durum böyle olunca, Adalet ve Kalkınma Partililer “Bir
muhalefet partisi seçimden kaçar mı?” diye vaveyla yapadursun CHP açık tavrını
koydu ve “Hodri meydan!” dedi. 
KAMİL
AYDIN (Erzurum) – Beş dakika önce niye koymadın? Söyleseydin açıklamadan önce.
On dakikada çark ettin.
ÖZGÜR
ÖZEL (Devamla) – Metin ortada, gidersiniz erken seçime, geçersiniz seçmenin
karşısına -seçmen şimdi sizin nelere “evet” dediğinizi gördü- bu şartlar
altında seçmeniniz sizi buraya mı yollar, uzaya mı yollar, onu hep beraber
görürüz. (CHP sıralarından alkışlar) 
RUHİ
ERSOY (Osmaniye) – Milletten korkmayın… Milletten korkmayın…
KAMİL
AYDIN (Erzurum) – Siz kendinize bakın, kaybettiğiniz itibara bakın. 
ÖZGÜR
ÖZEL (Devamla) – Seçmenden almadığınız bir yetkiyi burada kullanmaya
çalıştığınız içindir tepkimiz ve bir rejim değişikliğini, alınmamış bir emanet,
alınmamış bir vekâlet üzerinden sürdüren bir partinin…
(Mikrofon
otomatik cihaz tarafından kapatıldı) 
BAŞKAN
– Uzatmıyorum, söyledim.
ÖZGÜR
ÖZEL (Devamla) – Herkese uzattınız.
BAŞKAN
– Herkese uzatmadım. Hayır, Sayın Bostancı’ya uzatmadım, Sayın Altay ile Sayın
Akçay’a…
MEHMET
NACİ BOSTANCI (Amasya) – Uzatmadı bana.
ÖZGÜR
ÖZEL (Devamla) – Hayır, bir dakika…
BAŞKAN
– Hayır, hayır, uzatmıyorum, lütfen.
MEHMET
NACİ BOSTANCI (Amasya) – Bana uzatmadı Özgür Bey.
ÖZGÜR
ÖZEL (Devamla) – Herkese uzattınız.
BAŞKAN
– Aynı şekilde, eşit davrandım. Sayın Altay ile Sayın Bostancı’ya da uzatmadım.
ÖZGÜR
ÖZEL (Devamla) – O zaman, şu son sözlerimi tamamlamama izin verin…
KAMİL
AYDIN (Erzurum) – Kürsüyü işgal et, işgal; sarıl kürsüye.
ÖZGÜR
ÖZEL (Devamla) – Sevgili Erkan Akçay şunu bilsin: Bu “yerel yönetimler özerklik
şartı” dediği meselenin Adalet ve Kalkınma Partisinin 2011 seçim bildirgesinin
25’inci, bu seçim bildirgesinin 30 ya da 31’inci maddesi olduğunu bilsin.
KAMİL
AYDIN (Erzurum) – Şimdi neredeler, şimdi?
ÖZGÜR
ÖZEL (Devamla) – O ortaklıklarını, birlikteliklerini bunun üzerine…
BAŞKAN
– Teşekkürler Sayın Özel.
KAMİL
AYDIN (Erzurum) – Sen de çark edeceksin.
OSMAN
AŞKIN BAK (Rize) – Yanlış okumuşsun, yanlış.
ÖZGÜR
ÖZEL (Devamla) – Bir dakika, bir dakika, o kadar kolay değil, bir dakika…
Şimdi…
BAŞKAN
– Sayın Özel…
MEHMET
MUŞ (İstanbul) – Şu kürsüyü bir bırak ya.
ÖZGÜR
ÖZEL (Devamla) – Sayın Başkan, bir dakika verseniz ben de yorulmayacağım, siz
de yorulmayacaksınız.
KAMİL
AYDIN (Erzurum) – Çağır, çağır…
MEHMET
MUŞ (İstanbul) – Böyle bir şey yok ya. Böyle bir üslup yok ya.
BAŞKAN
– Hayır, biz usulü uyguluyoruz.
ÖZGÜR
ÖZEL (Devamla) – Şunu bilelim: Ahmet İyimaya “İki partili bir sisteme gidiyor.”
diyor, Burhan Kuzu artık MHP diye bir partinin ortadan kalkacağını söylüyor...
(AK PARTİ sıralarından gürültüler)
MEHMET
MUŞ (İstanbul) – Hadi canım sen de! Dünyadan haberin yok.
BAŞKAN
– Sayın Özel…
ÖZGÜR
ÖZEL (Devamla) – Mustafa Şentop bu sistemin bal gibi bir başkanlık sistemi
olduğunu söylüyor.
BAŞKAN
– Sayın Özel, lütfen…
ÖZGÜR
ÖZEL (Devamla) – Son sözüm Sayın Başkan.
Adalet
ve Kalkınma Partisi kendi içinde güçlenenleri dışarı…
KAMİL
AYDIN (Erzurum) – Anlat, anlat. Tabanına anlat, tabanına.
ÖZGÜR
ÖZEL (Devamla) – …dışarıda var olanları içeri alıyor. Önce Demokrat Partiyi
aldı yuttu, sonra HAS Partiyi yuttu… (AK PARTİ sıralarından gürültüler)
BAŞKAN
– Sayın Özel, lütfen…
MEHMET
NACİ BOSTANCI (Amasya) – Sayın Başkan, böyle bir usul yok.
BAŞKAN
– Birleşime beş dakika ara veriyorum. 
Kapanma Saati: 16.34
ÜÇÜNCÜ OTURUM
Açılma Saati: 16.58
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 57’nci Birleşiminin Üçüncü
Oturumunu açıyorum. 
Cumhuriyet Halk
Partisi grup önerisinin görüşmelerine devam ediyoruz.
Sayın
Kerestecioğlu’na yerinden iki dakika söz veriyorum.
Buyurun.
IV.- AÇIKLAMALAR (Devam)
7.- İstanbul Milletvekili Filiz
Kerestecioğlu Demir’in, 11 HDP milletvekilinin tutuklu olması nedeniyle yoklama
taleplerini 9 kişiyle yapabilmeleri gerektiğine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, daha önceki oturumda
engellilerle ilgili, engelli vatandaşlarımızla ilgili bir önergemiz
görüşülürken yoklama yapıldı burada ve gördüğünüz gibi ana muhalefet
partisinden milletvekilleri de kalktılar. Bu sanki çok ayıp bir şeymiş gibi ya
da kınanması gereken bir şeymiş gibi davranıldı.
BAŞKAN
– Yok, tamamlayabilirler, sorun değil.
FİLİZ
KERESTECİOĞLU DEMİR (İstanbul) – Hayır, ben başka bir şey söylemek istiyorum.
Şimdi,
bizim 11 milletvekilimiz tutuklu bulunuyor bildiğiniz gibi ve onların da yasama
faaliyetine devam etme hakları var. O nedenle bizim aslında yoklamalarda ve
yoklama isterken bu sayının tespit edilmesi esnasında özellikle 9 kişi olarak
bulunmamız gerekiyor. Bununla ilgili bir usul tartışması açmak istiyorum ve
usul hakkında konuşmak istiyorum.
BAŞKAN
– Neyle ilgili usul tartışması açacaksınız?
FİLİZ
KERESTECİOĞLU DEMİR (İstanbul) – 63’e göre usul hakkında konuşmak istiyorum. 9
kişiyle biz yoklama alabiliriz çünkü 11 milletvekilimiz tutuklu; ya bunların
yasama faaliyetini burada yürütmelerini bir şekilde sağlamak için çözüm bulmak
zorundasınız ya da biz gerçekten 9 kişi olarak burada yoklama isteyebiliriz. Bununla
ilgili usul tartışması açmak istiyorum.
BAŞKAN
– Sayın Kerestecioğlu, bu benimle alakalı, benim tutumumla alakalı bir durum
değil, İç Tüzük’e aykırı bir durum. Dolayısıyla usul tartışmasının hangi
usullerde –“usul tartışması” adı üstünde- ve hangi hâllerde olacağı bellidir.
Bu konuyla ilgili, istirham ediyorum, ısrarcı olmayın, usul tartışması açamam
ben bu konuyla ilgili. 
FİLİZ
KERESTECİOĞLU DEMİR (İstanbul) – 18 kişiyle olmayacağını söylediniz. Sonuçta,
63’üncü maddeye göre…
BAŞKAN
– Sayın Kerestecioğlu, 18 kişi olmadı, yan taraftan Cumhuriyet Halk Partisinden
arkadaşlar kalkarak 20’ye tamamladı.
AHMET
YILDIRIM (Muş) – Siz “Olmaz.” dediniz ama.
BAŞKAN
– Ben neye göre “Olmaz.” dedim? İç Tüzük’e uygun benim demem, 20 kişi arıyor. 
AHMET
YILDIRIM (Muş) – İşte, İç Tüzük’e göre biz de diyoruz ki…
BAŞKAN
– Kesinlikle usul tartışmasını ben bu durumda açamam. Bu bir kural ihlali olur,
İç Tüzük ihlali olur. Benim İç Tüzük’ü…
FİLİZ
KERESTECİOĞLU DEMİR (İstanbul) – Bununla ilgili ama bir ihtiyacı…
BAŞKAN
– Şimdi, bakın, ben size yerinizden söz verdim, konuşabilirsiniz ama eğer
gerçekten, usul tartışmasıyla ilgili en ufak bir konu olsaydı bunu da açmaktan
imtina etmezdim. Lütfen, bu konuyu sürdürmeyelim çünkü ben bu konuyla alakalı
bir usul tartışması açamam. 
FİLİZ
KERESTECİOĞLU DEMİR (İstanbul) – Mikrofonumu açar mısınız.
BAŞKAN
– Açıyoruz. 
FİLİZ
KERESTECİOĞLU DEMİR (İstanbul) – Şimdi, 63’te zaten, bununla ilgili talepte
bulunulduğunda verilir diyor yani siz bununla ilgili bir ihtiyacı…
BAŞKAN
– Hayır, bununla ilgili ama hangi hâllerde olduğunu da yazıyor. 
FİLİZ
KERESTECİOĞLU DEMİR (İstanbul) – Evet, ben de o hâle bakarak söylüyorum zaten. 
BAŞKAN
– Evet, Başkanı gündeme mi davet ediyorsunuz? Bizi gündeme davet ediyor
musunuz? Değil. 
Zaten
biz de bir an önce gündeme gelelim diye, işlem yapıyoruz. 
GARO
PAYLAN (İstanbul) – Bu da gündem Sayın Başkan, gündem değil mi ya?
BAŞKAN
– “Türkiye Büyük Millet Meclisinin çalışma usullerine uymaya davet…” Çalışma
usullerini de zaten yapıyoruz, 20 kişiye tamamlandı yan taraftan.
FİLİZ
KERESTECİOĞLU DEMİR (İstanbul) – Hayır, çalışma usulü…
BAŞKAN
– 18 kişiyle ya da 11 kişiyle yoklamada var sayılmanız kaidesi… İç Tüzük’ün
amir hükmü var, 20 kişi aranıyor. Bu, bizim, yasama organının, Meclis Başkanlık
Divanının yapabileceği bir konu değil. 
Dolayısıyla
lütfen, istirham ediyorum, Sayın Kerestecioğlu, bu konuda…
FİLİZ
KERESTECİOĞLU DEMİR (İstanbul) – Şimdi, çalışma usulüne davette yasama
faaliyetini yürütmeye hakkı olan milletvekillerinin burada nasıl bulunacağına
dair bir çözümleme bulunamaz mı? Ben bununla ilgili söylüyorum. 
BAŞKAN
– Peki, benim buna herhangi bir imkânım var mı?
FİLİZ
KERESTECİOĞLU DEMİR (İstanbul) – Hayır, bununla ilgili…
BAŞKAN
– Ben buna aykırı nasıl hareket ediyorum?
FİLİZ
KERESTECİOĞLU DEMİR (İstanbul) – Hayır, ben bununla ilgili usul tartışması
istiyorum. 
BAŞKAN
– Sayın Kerestecioğlu, lütfen…
Teşekkür
ediyorum. 
GARO
PAYLAN (İstanbul) – Hayır, ne demek?
FİLİZ
KERESTECİOĞLU DEMİR (İstanbul) – Bunu reddedemezsiniz. 
BAŞKAN
– Bu konuda usul tartışması gerçekten açamıyorum, samimi diyorum yoksa ben
açarım. Ama, bu tamamen İç Tüzük’ün ilgası, bu tamamen bir hakkın suistimali
olur ki buna benim yol açmam mümkün değil. 
Teşekkür
ediyorum. 
FİLİZ
KERESTECİOĞLU DEMİR (İstanbul) – Sayın Başkan, tutanaklara da geçmesini
istiyorum…
BAŞKAN
– Sayın milletvekilleri, şimdi, Cumhuriyet Halk Partisi önerisinin...
FİLİZ
KERESTECİOĞLU DEMİR (İstanbul) – Bir hakkın suistimali, 11 milletvekilinin
tutuklu olmasıdır. 
BAŞKAN
- …aleyhinde ikinci söz, Samsun Milletvekili…
FİLİZ
KERESTECİOĞLU DEMİR (İstanbul) – Siz dinleme nezaketini bile göstermiyorsunuz.
BAŞKAN
– Ben sizi epeydir dinliyorum. Estağfurullah.
FİLİZ
KERESTECİOĞLU DEMİR (İstanbul) – Hayır, kaçıncı keredir birer dakika, birer
dakika uzatıyorsunuz ve orada da söylediniz… 
BAŞKAN
– Size vereceğim. 
FİLİZ
KERESTECİOĞLU DEMİR (İstanbul) – …“Grup başkan vekillerinin sözünü uzatacağım.”
diye.
BAŞKAN
– Verdim size, iki dakika süre verdim, iki dakika da ayakta öyle konuştunuz. 
FİLİZ
KERESTECİOĞLU DEMİR (İstanbul) – İki dakikanın üstüne süre verdiniz, Sayın
Akçay’a da verdiniz, daha sonra kürsüdeyken…
BAŞKAN
– Size de verdim, size de verdim, 60’a göre bir dakika, iki dakika süre verdim,
iki dakika da ayakta konuştunuz. 
FİLİZ
KERESTECİOĞLU DEMİR (İstanbul) – İki dakikanın üstüne de verdiniz Sayın Başkan.

BAŞKAN
– Şimdi, Sayın Kerestecioğlu, bakın, karıştırmayalım, siz 60’a göre söz
aldınız. 
FİLİZ
KERESTECİOĞLU DEMİR (İstanbul) – Ayrıca, burada konuşuyorum ve dinlemiyorsunuz
bile. 
BAŞKAN
– Dinledim ben, cevabımı verdim.
FİLİZ
KERESTECİOĞLU DEMİR (İstanbul) – Ben de sözlerimin geçmesini istiyorum. 
BAŞKAN
– Tamam, geçirin.
FİLİZ
KERESTECİOĞLU DEMİR (İstanbul) – 11 vekilimizin tutuklu olması zaten buradaki
genel kurallara aykırı olan bir şeydir. Yasama faaliyetlerinin sağlanması gerekir,
bu sağlanamıyor. 
MEHMET
MUŞ (İstanbul) – Böyle bir şey olur mu ya, böyle bir usul tartışması olur mu
ya?
AYŞE
SULA KÖSEOĞLU (Trabzon) – Filiz Hanım, kürsüdeki sahneleri vekiliniz nerede?
FİLİZ
KERESTECİOĞLU DEMİR (İstanbul) – Bununla ilgili, özellikle burada oylamada da
bulunamamaları aynı şekilde buna aykırı olan bir şey. 
AYŞE
SULA KÖSEOĞLU (Trabzon) – Dışarıda 48 vekiliniz var, onları da ekle, onlar
gelsin.
FUAT
KÖKTAŞ (Samsun) – Ne yapalım? Adamlar ölse diriltecek miyiz adamları?
BAŞKAN
– Kayda geçti Sayın Kerestecioğlu.
FİLİZ
KERESTECİOĞLU DEMİR (İstanbul) – Bunun düzenlenmesi gerekir.
BAŞKAN
– Teşekkür ediyorum. Kayda geçti.
ERKAN
AKÇAY (Manisa) – Sayın Başkan…
BAŞKAN
- Sayın Akçay, size de 60’a göre bir dakika süre veriyorum, buyurun.
8.- Manisa Milletvekili Erkan Akçay’ın,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Karşı olduğumuz başkanlık sistemine bu Anayasa değişiklik
teklifiyle imza attığımız iddiasıyla ilgili olarak şunu söylemek isterim: Bu
kesinlikle doğru değil, kabul edilemez. Bizim seçim beyannamemizde, seçim
bildirgelerimizde de açıkça ifade ettiğimiz gibi ve en son seçimi de dikkate
alırsak, 24’üncü Dönemde hatta 23’üncü Dönemde bazı siyasi partiler ve
kesimler, işte bu başkanlık sistemine ilişkin kendi önerilerini, bazı
tekliflerini de getirmişlerdi. Bu çerçevede, 24’üncü Dönemde de bu görüşlere
yani Anayasa’nın ilk 4 maddesi, devletin temel niteliklerine yönelik olarak da
ve adına “başkanlık sistemi” dedikleri sisteme karşı çıktığımızı ifade ettik.
Kaldı ki yine, biz aynı görüşlerimizi tekrar ediyoruz ve seçim bildirgeleri
ayrıca…
(Mikrofon
otomatik cihaz tarafından kapatıldı)
ERKAN
AKÇAY (Manisa) – …partilerin iktidara geldiklerinde taahhüt ettikleri
beyanlardır. Bunu da göz önünde bulundurursak diğer siyasi partilerle yapılan
uzlaşma ve müzakere görüşmelerinde varılan ortak mutabakatı da ayrı bir
kategoride değerlendirmek gerekir. Milliyetçi Hareket Partisi aynı çizgisini ve
düşüncesini devam ettirmektedir.
Sağ
olun.
BAŞKAN
– Teşekkür ediyorum.
Şimdi,
önerinin aleyhinde ilk söz…
ÖZGÜR
ÖZEL (Manisa) – Sayın Başkan…
ERKAN
AKÇAY (Manisa) – Ya, illa… Bir sataşma yok, bir şey yok.
ÖZGÜR
ÖZEL (Manisa) – Şimdi, sadece… 
BAŞKAN
– Sayın Özel…
ÖZGÜR
ÖZEL (Manisa) – Aynı kapsamda efendim. Yani neden benim hakkım değil? Aynı
kapsamda. Benim söylediklerime cevap verdi.
MUSTAFA
ELİTAŞ (Kayseri) – Hatta, ahlak dışı olmayan bir…
ERKAN
AKÇAY (Manisa) – Yani, ben görüşlerimi değiştirmek zorunda mıyım? Görüşümü söylemeyeyim
mi yani? Allah Allah!
BAŞKAN
– Ya, Sayın Özel, bir gündeme geçemedik. Konuştunuz, bak, bu oturum öncesi…
İsterseniz,
biraz sonra tekrar söz veririm ben size. Şimdi kürsüye davet ettim ben Sayın
Erhan Usta’yı çünkü.
ÖZGÜR
ÖZEL (Manisa) – Peki, peki.
BAŞKAN
– Teşekkür ediyorum ilginiz, hassasiyetiniz için Sayın Özel.
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 23/3/2016 tarihinde
Tekirdağ Milletvekili Faik Öztrak ve arkadaşları tarafından, Türkiye Cumhuriyet
Merkez Bankası tarafından yayımlanan ödemeler dengesi verilerinde yer alan ve
kaynağı belirsiz para girişlerinin izlendiği net hata ve noksan hesabında son
dönemde yaşanan olağanüstü artışların sebebinin belirlenmesi amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 13 Ocak 2017 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
– Sayın Usta buyurun. (MHP sıralarından alkışlar) 
Süreniz
on dakikadır.
ERHAN USTA (Samsun) – Teşekkür ederim Sayın Başkan.
Tabii, bugün grup önerisi ödemeler dengesiyle ilgili ve
onun bir alt kalemiyle ilgili. Fakat, bir kısım tartışmalar oldu bu esnada, ben
de onlarla ilgili bir iki kelam etmek istiyorum.
Bir defa, Milliyetçi Hareket Partisinin hakikaten parti
politikalarına, dokümanlarına, eylemlerine, uygulamalarına bakıldığında bu
hareketin kırk sekiz yıllık geçmişinde, çizgisinde bir kırılma olmadığını
vicdan sahibi, insaf sahibi herkes görecektir, bir defa bu tespiti yapmak
lazım. Milliyetçi Hareket Partisinin temel meselelere bakışı da millet
odaklıdır, millet menfaatidir. Bizim ana sloganımız “Önce ülkem ve milletim,
sonra partim ve ben.”dir. Milliyetçi Hareket Partisi kritik dönemlerde hep
inisiyatif almıştır, ülkenin önünü açıcı davranışlarda bulunmuştur. Tabii, bunu
yaparken kimi zaman bir siyasi partiyle belki bir anlamda yakınlaşma veya
onunla iş birliği, adını ne koyarsanız koyun, o tür bir şey olmuş olabilir. Bir
başka durumda ülkenin menfaati neyi gerektiriyorsa bir başka partinin
pozisyonuyla aynı pozisyon içerisinde elbette olmuş olabilir ama burada önemli
olan Milliyetçi Hareket Partisinin kendi çizgisidir, o çizgide bir kırılma yok.
O çizgiye bir başka siyasi parti yaklaştıysa, siz bize yaklaşıyorsunuz, aman,
ben daha öteye kaçacağım diyemeyiz, böyle bir şey olamaz, bu mantıksız bir şey
olur. Elbette biz isteriz ki bütün siyasi partiler bizim siyasi çizgimize
gelsin, ülkenin çok daha menfaatine bir siyaset yapalım. Bundan kimileri
uzaklaşır, kimileri yakınlaşır, bunu böyle görmek lazım. 
Şimdi, tabii, dayatmayla bu ülkede bir şey
yapılamayacağını da artık görmemiz lazım. Yani bu dayatmaların, bugün aslında
tartıştığımız konuların temelinde 367 dayatması vardır. Yani “367 olmadığı
zaman bir cumhurbaşkanı seçilemez.” diye Parlamentoda bir dayatma, olmadık bir
şey, bir hukuk garabeti içerisine girilince gelinen noktada “Madem bu işi
çözelim o zaman, cumhurbaşkanını vatandaş seçsin.” dendi. Vatandaş seçtikten
sonra da “Şimdi, iki başlılık oldu, ondan sonra şuraya gitsin, buraya gitsin.”
diye ülke bir noktaya doğru sürükleniyor. 367 dayatmasını yapanlar… Yani, bir
adım ötesini görmeden Türkiye’de siyaset yapılırsa bunlara katlanmak zorunda
kalır bu ülke, bunu görmek lazım. 
Şimdi,
Türkiye'nin meselelerini de içerisinde bulunduğu durumu da bir analiz etmek
gerekiyor. Yani her şey bir anlamda yanıyor, yıkılıyor; işte FETÖ darbesi, yani
“Bu ülkenin gördüğü en büyük ihanet girişimidir.” diyorsunuz. Eğer bunu herkes kabul
ediyorsa bu, bizim bir kısım davranışlarımızı elbette değiştirmek durumunda,
bir kısım pozisyonlarımızı değiştirmek durumunda. Yani buna rağmen, hâlâ “Ben
illa şu şekilde davranacağım.” denilebilir mi? Ama ana ilke değişmeyecek; ana
ilke, Milliyetçi Hareket Partisi açısından milletin menfaatidir arkadaş. Bu
ilkeye uygun olduktan sonra, bir kısım taktiksel şeyler yapabilirsiniz, bir
kısım politikalarınızda elbette değişiklik yapabilirsiniz. Bunun çok normal
olması lazım.
TAHSİN
TARHAN – Samimi olduklarını iddia ediyor musun? Samimiler mi yani?
ERHAN
USTA (Devamla) – Şimdi, burada benim Cumhuriyet Halk Partisine özellikle çağrım
şudur: Hakikaten bizim gözümüz yaşarıyor yani bizi o kadar çok düşünüyorlar ki
bizim tabanımızla ilgili kaygılarınız bizim gözümüzü yaşartıyor.
ÖZKAN
YALIM (Uşak) – Evet, evet.
ERHAN
USTA (Devamla) – Yani bırakın, bu kadar çok kaygılanmayın, ayrı partilerde
siyaset yapıyoruz. 
ÖZKAN
YALIM (Uşak) – Sizlerin hatası yüzünden kırk sekiz yıllık partinin kapısına
kilit vurulacak.
ERHAN
USTA (Devamla) – Hiç öyle bir şey yok.
ÖZKAN
YALIM (Uşak) – Evet.
BAŞKAN
– Müdahale etmeyelim Sayın Yalım, lütfen. Sizin sözcüleriniz gerekirse cevap
verir, lütfen. 
ERKAN
AKÇAY (Manisa) – Sus be! Konuşup durma! Ayıp ya! Yeter be, yeter! Bak
provokasyon yapıyorsun sen, provokasyon yapıyorsun.
ERHAN
USTA (Devamla) – Yani, bunlar hakikaten aslı astarı olmayan ifadelerdir. Bunun
bir analizini lütfen, gelsin birisi yapsın. Yani sadece slogan olmanın
ötesinde, bazı şeyleri konuşmak lazım. Yani şimdi vaktimiz olsa ben diğer
meseleye, o sıkıcı meselelere girmek istiyorum, vaktimin tamamını da bunda
kullanmak istemiyorum. O yüzden, hakikaten bunu bütün samimiyetimle söylüyorum,
bu söylediğiniz şeyin hiçbir aslı astarı yok. Ben de şunu iddia ediyorum: Bu
şartlarda, Milliyetçi Hareket Partisinin adayı ya 1’inci parti olarak
cumhurbaşkanı olacaktır ya da bundan sonra her kim bu ülkede cumhuriyet partisi
olmak istiyorsa, merkezdeki parti, Milliyetçi Hareket Partisine mahkûm
olacaktır. Yani, bundan sonra Milliyetçi Hareket Partisi her hâlükârda
iktidardır veya iktidarın bir ortağıdır. Bunu da böyle görmek lazım. Ha biz
bunları bu yüzden yapıyor filan da değiliz. Arkadaşlar, ülkenin ihtiyacı var.
İş gelmiş tıkanmış, bu tıkanmışlığı çözmek lazım.
TAHSİN
TARHAN (Kocaeli) – Tek başına iktidarlar. Yapma ya, yapma ya. 
ERHAN
USTA (Devamla) – Bunu tıkarken bazı meseleleri görmeyenlerin, bu tıkanıklığın
çözüldüğü zaman böyle birtakım hezeyanlar içerisinde olmasını anlamak mümkün
değil. Artık, Cumhuriyet Halk Partisinin bu oyunun dışında kalmasının getirdiği
bir şey midir bu, bunu anlamak mümkün değil. 
Özellikle
benim çağrım, bizim tabanımızla, seçmenimizle aramıza girmeye çalışmayın. Bu,
siyaseten çok yakışık kalmıyor. Biz de buradan bir sürü şeyler söyleyebiliriz
sizinle ilgili. Ey, CHP’nin millî, mukaddesatçı, Atatürkçü tabanı yani işte
“Bunlar Hakkâri’de Türk Bayrağı astırmıyorlar, Kartal’da Apo’nun posterleri ile
Atatürk’ün posterlerini aynı mitingde kaldırıyorlar.” Ondan sonra, ne bileyim
ben... “Terörist cenazesine gidiyorlar.” Ondan sonra “Avrupa Yerel Özerklik
Şartnamesi’ni ben imzalayacağım, tamamını imzalayacağım.” diye Sayın
Kılıçdaroğlu’nun bir sürü beyanatı var. Ama, bunlar siyaset yapma yani bunlar
yakışık alan siyaset yapma tarzları değil, o yüzden...
ÜNAL
DEMİRTAŞ (Zonguldak) – Siz de Oslo’da pazarlık yapanlarla pazarlık
yapıyorsunuz.
ERHAN
USTA (Devamla) – Bir şey daha söyleyeyim size: Meselelere biraz daha analitik
bakarsanız, Milliyetçi Hareket Partisinin aslında yaptığı şeyin ülkenin ne
kadar menfaatine uygun olduğu ve kendi çizgisi açısından ne kadar isabetli
olduğunu görme imkânına kavuşacaksınız.
Milliyetçi
Hareket Partisinin 7 Haziran seçimlerinde 4 tane temel ilkesi, koşulu vardı.
Arkadaşlar, bugün geldiğimiz noktada bu 4 koşuldan 3 tanesi gerçekleşmiştir ve
gerçekleşmektedir. Bir tane, 17-25’le ilgili hassasiyetimizle ilgili şu anda
bir adım atılamıyor. Eğer bu ülkede düzgün, adam gibi bir sistem kurulursa
-orada o gün yapılan o iddialar doğrudur, yanlıştır- bunu da yargılayacak bir
hukuk sisteminin kurulmasını da bu vesileyle sağlayabilirsek Milliyetçi Hareket
Partisinin 4 şartının 4’ü de gerçekleşmiştir.
Niye
Milliyetçi Hareket Partisi bu şeyin içerisinde olmasın şimdi? Biz, bunun için o
günün şartlarında, sizlere göre “Hayırcı.” olduk ilkelerimiz doğrultusunda. O
gün hiçbir ilke gözetmeden otuz üç gün Adalet ve Kalkınma Partisiyle
görüşenler, bugün lütfen, konuşurken biraz daha dikkatli olsunlar. Neyse...
Bir
de şunu söyleyeyim: Tarihin hiçbir evresinde, bunlar ne cemaatken ne “Muhterem
Hoca Efendi”ken ne paralelken ne FETÖ’yken Milliyetçi Hareket Partisinin bu
hareketle -bunlar kimse işte- bu FETÖ’yle hiçbir alakası olmamıştır. Sayın
Engin Altay hani istatistiksel olarak bir şey söyledi: “Bizde 5’se sizde 25.”
Bunu asla kabul etmek mümkün değildir. Sizde ne kadar olduğunu ben bilmiyorum
ama bizde yok, onu bilin. Milliyetçi Hareket Partisi içerisinde FETÖ’cü yoktur,
barınamaz. (MHP sıralarından alkışlar)
ÜNAL
DEMİRTAŞ (Zonguldak) – Orada var.
ERHAN
USTA (Devamla) – Ve Milliyetçi Hareket Partisi FETÖ’yle ilgili... Bakın, bu
ülkede herkes Fetullah Gülen’le sıcak ilişkiler içerisindeyken Milliyetçi
Hareket Partisinin lideri sizleri ve ülkeyi ikaz etmiştir. Bunları görmezlikten
gelemezsiniz. Biraz adil olmak lazım. Siyaset yaparken de biraz işin ayarını
kaçırmamak lazım. 
Bir
de son olarak, Sayın Engin Altay’ın sonradan özür dilemesi hiçbir şeyi
değiştirmiyor. Yani, bu “iş tutmak” ifadesi siyaseten şu Parlamentoya yakışan
bir ifade değil Sayın Engin Altay, hakikaten değil. O zaman size sorarlar 1977
yılında Cahit Karakaş’ı, o günkü tıkanıklığı. Bakın, ülke yangın yeri
arkadaşlar, 1977 yılını hepimiz hatırlıyoruz, bizden yaşı büyük olanlar daha
fazla hatırlıyor. O gün de o tıkanıklığı, Milliyetçi Hareket Partisi Cumhuriyet
Halk Partisi Meclis adayını destekleyerek aşmıştır. Buna şimdi “iş tutmak” diye
bir ifade kullanılabilir mi? Ne kadar ağır, ne kadar çirkin bir şey. Ondan
sonra, 2010 referandumunda beraber hareket edilmedi ama aynı görüşleri
paylaştık belki. Bu, “iş tutmak” mıdır? Cumhurbaşkanlığı seçiminde aynı adayı
destekledik. Buna “iş tutmak” denilebilir mi, bu kadar çirkin bir yakıştırma
olur mu? Yakışıyor mu böyle köklü bir partinin siyasetçilerine? Buralarda biraz
daha sözlerimize dikkat etmemiz gerekiyor, daha sorumlu davranmamız gerekiyor. 
Şimdi
gelelim şu sıkıcı konuya: Aslında, bunu tartışsak çok daha faydalı bir iş
yapmış oluruz. Yani, burasını böyle sürekli… İşte, bu şekilde bir ortamda bu
memlekete de katılan bir şey yok. Yani, az önceki yaptığımız, hem benim hem de
tabii, beni bu konuşmayı yapmak zorunda bırakan o eleştirilerin, o sataşmaların
bu ülkeye kattığı hiçbir şey yok. 
Şimdi
şunu söyleyeceğim: 2016 yılının Ocak-Kasım ödemeler dengesi rakamları var
elimizde. Burada, doğrudur, ciddi bir net hata noksan kalemi var ama 9,6 milyar
dolarlık… Yani, şöyle söyleyeyim: 28,6 milyar dolarlık cari açığın 9,6 milyar
doları net hatadan karşılanıyor. Benim daha önceki tespitlerimde, net hata
noksan kalemiyle ödemeler dengesinin finansmanının sağlanması hakikaten
sağlıklı bir finansman değildir. Bunlara, bu eleştirilere ben de katılıyorum.
Ama, bunun tamamını, net hata noksanın tamamını kaynağı belirsiz para girişi
olarak ifade etmek de teknik bir hatadır, hani detayını konuşmadığımız zaman.
Zaman zaman bunu benim de ifade ettiğim olmuştur. Ancak, burada 3 tane unsurdan
net hata noksan kaynaklanmaktadır, bunu görmek lazım. Birincisi: Ölçüm
hatasıdır. Yani, bir kısım ihracatınızı, ithalatınızı, turizmle ilgili veya
işte, hizmet tarafında veya ticaret tarafında ölçümlerinizde hata yapmış
olabilirsiniz, oradan kaynaklanan bir net hata noksan… Çünkü, net hata noksan,
kalan, bakiyedir yani bir hesabı denkleştirmek için oraya bir rakam yazılıyor,
sistem böyle çalışıyor. Tabii, buradan baktığımızda, 9,6 milyar dolarlık net
hatanın diyelim ki hepsi ölçüm hatasından kaynaklanıyorsa o zaman şunu ifade
etmek gerekir: Bugünkü söylediğimiz açık 28,6 milyar dolar değil, onun daha
üzerindedir. Tabii, bunun hepsinin oradan kaynaklandığını söylemek, ifade etmek
mümkün değil. 
(Mikrofon
otomatik cihaz tarafından kapatıldı) 
ERHAN
USTA (Devamla) – Çok kısa bir süre yok mu Sayın Başkanım?
BAŞKAN
– Hayır. 
ERHAN
USTA (Devamla) – Tamam ama buna bir katkısı olur diye…
BAŞKAN
– Sabah da öyle açıklama yapmıştım. Lütfen… Teşekkür ediyorum Sayın Usta. 
ERHAN
USTA (Devamla) – 2 tane daha unsuru vardır net hatanın. Diğeri de
yastıkaltındaki çözülme ve yastıkaltına kaçıştır. Bakın, bu önemlidir. Yani,
yastıkaltından bir miktar sisteme para giriyorsa bu da net hatada görülür.
Dolayısıyla “kaynağı belirsiz para” anlamında ifade etmek biraz yanlış olur. 
Üçüncüsü
de hakikaten kaynağı belirsiz paradır yani birileri bavulla ülkeye para
getiriyordur veya para çıkarıyordur, bu da net hatayı etkiler. 
BAŞKAN
– Teşekkür ediyorum Sayın Usta. 
ERHAN
USTA (Devamla) – Saygılar sunuyorum, teşekkür ediyorum. (MHP sıralarından
alkışlar)
ENGİN
ALTAY (İstanbul) – Sayın Başkan…
BAŞKAN
– Evet Sayın Altay, sizi dinliyorum şimdi. 
İsterseniz
60’a göre yerinizden bir dakika süre vereyim ya da…
ENGİN
ALTAY (İstanbul) – Yok, yok. 
Sayın
Başkan eleştirilere cevap verirken grubumuza, partimize, partimizin hak
etmediği…
BAŞKAN
– Buyurun.
Sataşmadan
dolayı iki dakika süre veriyorum. Lütfen, yeni bir sataşmaya meydan vermeyelim.

Yani,
eleştiri boyutunu, sayın milletvekilleri, sataşmaya dönüştürmeden
konuşabilirsek çok iyi olur.
ENGİN
ALTAY (İstanbul) – Tabii ki.
BAŞKAN
- Ve her eleştiri de sataşma değildir. Birbirimize saygılı olmak durumundayız
ama…
Buyurun.

VII.- SATAŞMALARA İLİŞKİN KONUŞMALAR
(Devam)
10.- İstanbul Milletvekili Engin Altay’ın,
Samsun Milletvekili Erhan Usta’nın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ENGİN ALTAY (İstanbul) – Teşekkür ederim.

Sayın Başkan “iş tutma” belki argo
kaçabilir ama ben kötü bir şey olmadığını… Siyasette de “iş tutma” çok
kullanılan bir kavram. “İş birliği”ne de bozulmuşsunuz belli ki. Ayrıca, niye
bozuluyorsunuz? İş birliği yaptığınız ortada. “Efendim, geçmişte de Cahit
Karakaş için…” Partiler iş birliği yapar zaten, partiler iş birliği yapmalı.
KAMİL AYDIN (Erzurum) – Bizim yaptığımız
ne? 
ENGİN ALTAY (Devamla) – Bunda bir sorun
yok ki. 
ERHAN USTA (Samsun) – İş tutmayız ama. 
ENGİN ALTAY (Devamla) – Ya, iş tutma.
Senin aklın başka yerdeyse… Tövbe tövbe ya. 
KAMİL AYDIN (Erzurum) – Senin aklın başka
yerde. 
ENGİN
ALTAY (Devamla) – İş tutma, iş birliği; aynı şey kardeşim. 
ERHAN
USTA (Samsun) – Engin Bey, hiç yakışıyor mu? Hiç yakışıyor mu?
ENGİN
ALTAY (Devamla) – Ya, iş birliği yapmadınız mı? 
ERHAN
USTA (Samsun) – “İş birliği” kelimesi varken niye o kelimeyi kullanıyorsun?
ENGİN
ALTAY (Devamla) – Ya, niye aklınız başka yere gidiyor, anlamadım ki ben. 
ERHAN
USTA (Samsun) – Kimin aklının nerede olduğunu… 
ENGİN
ALTAY (Devamla) – Bizim siyaset dilimizde, siyasette “iş tutma” vardır. Sizin
“iş” deyince aklınıza başka bir şey geliyorsa ben ne yapayım?
Neyse,
şimdi, sizin Tahir Elçi’yi, Diyarbakır Baro Başkanını bu kürsüden “terörist”
olarak yorumlamanız, ifade etmeniz size yakışmamıştır. 
ERKAN
AKÇAY (Manisa) – Kim? Ne zaman? 
ENGİN
ALTAY (Devamla) – Siz burada “Tahir Elçi terörist.” dediniz. 
ERKAN
AKÇAY (Manisa) – Ne zaman dedik?
ENGİN
ALTAY (Devamla) – Çünkü…
ERKAN
AKÇAY (Manisa) – Kim demiş? Ne zaman demiş? 
ENGİN
ALTAY (Devamla) – Sayın Başkan şimdi söyledi. 
ERHAN
USTA (Samsun) – Ben mi söyledim? 
ENGİN
ALTAY (Devamla) – Bakın, izah edeyim nasıl söylediniz. Her laf bodoslama
söylenmez. 
KAMİL
AYDIN (Erzurum) – Ya, medyum musun sen? 
ENGİN
ALTAY (Devamla) – Bazen şöyle söylenir, bazen böyle söylenir. 
ERKAN
AKÇAY (Manisa) – Böyle bir şey yok ya. 
ENGİN
ALTAY (Devamla) – Şimdi, herkes bilsin, Cumhuriyet Halk Partisi, PKK’yı, olduğu
günden beri “hain, alçak bir terör örgütü” olarak nitelendiren bir partidir.
Cumhuriyet Halk Partisinde, Diyarbakır Baro Başkanımız Tahir Elçi’nin cenazesi
dışında hiçbir milletvekili terörist cenazesine gitmemiştir. (MHP sıralarından
gürültüler)
OKTAY
ÖZTÜRK (Mersin) – Hadi canım sen de, kimi kandırıyorsun?
ENGİN
ALTAY (Devamla) – Giden de şerefsizdir, o kadardır, diğerini de söylemiyorum.
Çok ayıp! 
OKTAY
ÖZTÜRK (Mersin) – Kimi kandırıyorsun?
ENGİN
ALTAY (Devamla) – Çok ayıp! Çok ayıp! Kan üzerinden beslenmeyin. Böyle şey olur
mu?
ERKAN
AKÇAY (Manisa) – Ooo… Nerelere geldi.
ENGİN
ALTAY (Devamla) – Cumhuriyet Halk Partisini terörle ilişkilendirmek, kimsenin
haddi de değildir, kimsenin de bu konuda bir arpa boyu yol alması mümkün
değildir.
(Mikrofon
otomatik cihaz tarafından kapatıldı) 
ENGİN
ALTAY (Devamla) – Terörle kimin ilişkilendiğini, kimin beslendiğini biz
biliyoruz. 
KAMİL
AYDIN (Erzurum) – Geç onları, geç.
ENGİN
ALTAY (Devamla) – Ne ayıp şey ya! Kim gitmiş terörist cenazesine?
BAŞKAN
– Lütfen, sayın milletvekilleri, karşılıklı konuşmayalım.
ENGİN
ALTAY (Devamla) – Kim gitmiş terörist cenazesine?
KAMİL
AYDIN (Erzurum) – Otur yerine!
BAŞKAN
– Sayın milletvekilleri, lütfen…
ENGİN
ALTAY (İstanbul) – Çok ayıp! Ne söyleyecekseniz, söyleyecek sözün varsa, çık
burada söyle. (MHP sıralarından gürültüler)
OKTAY
ÖZTÜRK (Mersin) – Sermayen bitti herhâlde…
BAŞKAN
– Sayın milletvekilleri, istirham ediyorum… Lütfen…
ENGİN
ALTAY (Devamla) – Cumhuriyet Halk Partisi, yaptığı hiçbir şeyden pişmanlık
duymamıştır. 
BAŞKAN
– Lütfen… Lütfen…
ENGİN
ALTAY (Devamla) - Ne ayıp şey!
ERKAN
AKÇAY (Manisa) – Söyle bakalım, terörizmden nasıl beslenmişiz, bir anlatıver
ya. Ayıp ya!
MEVLÜT
KARAKAYA (Adana) – Ayıp ya! Grup Başkan Vekilisin sen ya.
ENGİN
ALTAY (Devamla) – Söyleyeyim…
BAŞKAN
– Bir saniye… Siz yerinize geçin. Sayın Altay, lütfen. 
ENGİN
ALTAY (Devamla) – Ben daha önce de söyledim.
BAŞKAN
– Sayın Altay…
ENGİN
ALTAY (Devamla) – Şehit cenazesinde bu hareket de terörden beslenmektir, bu
hareket de terörden beslenmektir. (MHP sıralarından gürültüler)
MEVLÜT
KARAKAYA (Adana) – Geç onu, geç.
ERKAN
AKÇAY (Manisa) – Yaa… Yaa… Kılıçdaroğlu da katılmasın o zaman. Şehit
cenazelerine gitmeyelim mi yani?
ERHAN USTA (Samsun) – Sayın Başkan…
BAŞKAN – Sayın Usta…
ERHAN USTA (Samsun) – Tahir Elçi’yi terörist ilan
ettiğimi söyledi.
BAŞKAN – Buyurun, iki dakika süre veriyorum.
OKTAY ÖZTÜRK (Mersin) – Ayıp, ayıp!
ENGİN ALTAY (İstanbul) – Ayıp sana!
BAŞKAN - Sayın milletvekilleri, istirham ediyorum,
bakın, Sayın Usta’yı kürsüye davet ettim.
OKTAY ÖZTÜRK (Mersin) – Ayıp ya! Utanmıyorsun…
ENGİN ALTAY (İstanbul) – Sen utan be! Sen utan! Hayret!
Yeter ya! Sustuk sustuk…
BAŞKAN - Buyurun Sayın Usta.
11.- Samsun Milletvekili Erhan Usta’nın,
İstanbul Milletvekili Engin Altay’ın sataşma nedeniyle yaptığı konuşması
sırasında şahsına sataşması nedeniyle konuşması
ERHAN
USTA (Samsun) – Şimdi, tabii, sözleriniz ile siyaset yaparken uygulamalarınızın
da aynı olması lazım. 
ENGİN
ALTAY (İstanbul) – Aynı olması lazım, çok doğru.
ERHAN
USTA (Devamla) – Yani, PKK’ya “hain, terörist örgüt” dersiniz…
ENGİN
ALTAY (İstanbul) – Evet…
ERHAN
USTA (Devamla) – Ama, yani PKK’yla uygulamalarınızda bunu göstermezseniz…
ENGİN
ALTAY (İstanbul) – Ne demek ya? Nasıl itham bu ya?
ERHAN
USTA (Devamla) - …bu eleştirilere katlanmak durumundasınız, evet. (MHP ve AK
PARTİ sıralarından “Bravo!” sesleri, alkışlar; CHP sıralarından gürültüler)
KAZIM
ARSLAN (Denizli) – Orada, orada.
ERHAN
USTA (Devamla) – Orayla ilgili eleştirilerimizi de biz zamanında yaptık. O
yüzden, ona katlanacaksınız. (CHP sıralarından gürültüler)
ÜNAL
DEMİRTAŞ (Zonguldak) – Oraya bakın, oraya.
ERHAN
USTA (Devamla) – Ona katlanacaksınız.
BAŞKAN
– Sayın milletvekilleri, lütfen…
ERHAN
USTA (Devamla) – Milliyetçi Hareket Partisi… Öyle, Hakkâri’de ayrı konuşup
orada ayrı konuşup bir başka yere de bir şey yapmak, öyle siyaset filan değil.
MUHARREM
ERKEK (Çanakkale) – Oradalar, oradalar…
ERHAN
USTA (Devamla) – Milliyetçi Hareket Partisi, Diyarbakır’da miting yapmıştır, Diyarbakır’da
ne konuştuysa İstanbul’da aynısını konuşmuştur, Adana’da aynısını konuşmuştur.
Siyaset öyle yapılmaz. 
ÜNAL
DEMİRTAŞ (Zonguldak) – İmralı’yla pazarlık yapanlar orada.
ERHAN
USTA (Devamla) - Bu “kandan beslenme”yi yani hiç bunu cevaplamak bile
istemiyorum. 
MUHARREM
ERKEK (Çanakkale) – Bak, FETÖ’yle, PKK’yla beraber olanlarla siz berabersiniz
şimdi.
ERHAN
USTA (Devamla) - Milliyetçi Hareket Partisi bu ülkede kan akmasın diye uğraşan
bir partidir. Bu ülkede kimin kan akıttığı, kimin nasıl davrandığı, kimin
kavgacı olduğunu da herkes biliyor zaten, bunları söylemeye gerek yok. 
ERKAN
AKÇAY (Manisa) – Kan akıtanlara destekleri de ortada.
KAMİL
AYDIN (Erzurum) – Gruplarını saymıyor, gruplarını.
ERHAN
USTA (Devamla) – Yani, iki gün öncesinde Mecliste yaşadıklarımız ortadadır.
(MHP ve AK PARTİ sıralarından alkışlar) Dolayısıyla, böyle, millete “kandan
beslenme”, bilmem ne gibi ifadeler yani yakışık alan ifadeler değil. 
Dolayısıyla,
siyasette tutarlı olacağız arkadaşlar yani tutarlı olacağız. [CHP sıralarından
“Bravo (!)” sesleri, alkışlar (!)]
EMRE
KÖPRÜLÜ (Tekirdağ) – Çok doğru, çok doğru, bravo (!)
ERHAN
USTA (Devamla) - Hele hele çizginizi, hele hele böyle, cumhuriyeti kurmuş,
Atatürk’ün partisi olan bir partinin -tamam mı- böyle, geldiği noktayı hakikaten
iyi görmenizi ben size tavsiye ediyorum. (CHP sıralarından gürültüler)
MUHARREM
ERKEK (Çanakkale) – AKP ağzıyla konuşmayın.
ERHAN
USTA (Devamla) - İçinizde çok vatanperver insanlar var ama bunu iyi görmek
lazım.
Ben
Genel Kurulu saygıyla selamlarım. (MHP ve AK PARTİ sıralarından alkışlar)
MUHARREM
ERKEK (Çanakkale) – Bak, PKK’yla beraber olanlar sizi alkışlıyorlar. FETÖ’yle
beraber olanlar sizi alkışlıyorlar.
KAMİL
AYDIN (Erzurum) – Ya, biz de sizi alkışlıyoruz. Şimdi, ne yapalım yani
alkışlamayalım mı? Hukukçusun, böyle bir çıkarım olur mu ya? Ben de seni
alkışladım, böyle bir çıkarım olur mu?
BAŞKAN
– Sayın milletvekilleri, Sayın Altay’ı dinliyorum.
ENGİN
ALTAY (İstanbul) – Hiçbir somut emare koymadan, somut hiçbir şey ortaya
koymadan bizim terör örgütü PKK’yla…
BAŞKAN
– Buyurun Sayın Altay.
İki
dakika size de süre veriyorum.
MUHARREM
ERKEK (Çanakkale) – Orada beraber biz olmadık, bunlar oturdu, ne yapıyorsunuz? 
KAMİL
AYDIN (Erzurum) – Allah, Allah! Böyle örnek mi olur kardeşim? Doğru,
alkışladım. Ben de seni alkışladım dün.
MUHARREM
ERKEK (Çanakkale) - 15 Temmuzun sorumlusu da bunlar.
KAMİL
AYDIN (Erzurum) – Soracağız hesabını.
MUHARREM
ERKEK (Çanakkale) – İnşallah!
BAŞKAN
– Lütfen, sayın milletvekilleri, bu polemiği bitirelim.
Buyurun.
12.- İstanbul Milletvekili Engin Altay’ın,
Samsun Milletvekili Erhan Usta’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Ben bugün Milliyetçi Hareket Partisini bir büyük suçluluğun
telaşı içinde görüyorum; gerek yok buna, gerek yok. (CHP sıralarından alkışlar)
Sayın Bahçeli, bu Anayasa değişikliği teklifine Sayın Binali Yıldırım’dan daha
sıkı sahip çıkmış, beş günden beri Genel Kurulda çalışmalara katılıyor, saygı
duyuyorum… 
KAMİL
AYDIN (Erzurum) – O, onun ciddiyeti.
ENGİN
ALTAY (Devamla) – … ama bunun için ayrıca bir suçluluk telaşına gerek yok. (MHP
sıralarından gürültüler)
MEVLÜT
KARAKAYA (Adana) – Hadi be! Hiç kimse suçluluk telaşı içinde değil.
KAMİL
AYDIN (Erzurum) – Biz yumruk atmadık, biz rahatız. Yumruk atanlar telaş içinde.
ENGİN
ALTAY (Devamla) – Siyasette bir karar alırsınız, risk alırsınız, sonuçlarına
katlanırsınız. 
PKK
meselesine gelince: Terörün belli amaçları vardır. Terörün amaçlarından birisi
de ülkede kamplaşma, kutuplaşmadır, buradan beslenir… 
KAMİL
AYDIN (Erzurum) – Geç onları, geç, teorisyenlik yapma.
ENGİN
ALTAY (Devamla) – …ve ne hazindir ki, bu PKK ne menem şeyse, tek, olmasın, son
olsun, Allah’ım Türkiye’ye bir daha kan, gözyaşı göstermesin ama PKK’nın fiilî olarak
roketle, kurşunla saldırdığı tek siyasi, genel başkan CHP Genel Başkanıdır, CHP
Genel Başkanıdır. (CHP sıralarından alkışlar) 
KAMİL
AYDIN (Erzurum) – Zırhlı araç onun için verildi.
ENGİN
ALTAY (Devamla) – Olmasın, istemem, ne size ne iktidar partisine ne
vatandaşımıza, askerimize, polisimize, korucumuza istemem ama hâl böyleyken
çıkıp da bu tarz eleştiriler, kendinizce milliyetçi tabanı konsolide etmektir
ama milliyetçi tabanı konsolide ederken milliyetçiliği ayaklar altına alanlarla
bu işi yaparsanız o tabanı da konsolide edemezsiniz. Dimyat’a pirince giderken
evdeki bulgurdan olursunuz. Bunlara gerek yok. (CHP sıralarından alkışlar)
Ayrıca,
ben size bir şey söyleyeyim: “15 Temmuzdan sonra Türkiye zor şartlarda, bunun
için buna ihtiyaç var.” diyorsunuz. Ya, buna pes, ey millet, buna pes!
Milliyetçi Hareket Partisi “‘Ya kaos, ya başkanlık.’ diyen bir anlayışa teslim
oldum.” diyor. Bu kadar. (CHP sıralarından alkışlar)
OKTAY ÖZTÜRK (Mersin) – Hadi be!
ERKAN AKÇAY (Manisa) – Ağır sataşmalar var yani hepsini
saymaya gerek yok. 
BAŞKAN – Sayın Akçay, lütfen, tamamlayalım.
Buyurun, size de iki dakika veriyorum ama lütfen,
sözlerimizi kullanırken bir başka grubu ilzam eden ifadelerden kaçınalım. 
Buyurun. 
13.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – “Suçluluk telaşı”ymış sözlere bakın(!) Pazartesiden beri en az
10 defa tekrar ettim. Milliyetçi Hareket Partisi sorumluluğunun gereğini
yapmıştır ve yapmaktadır, inisiyatif almıştır ve almaya da devam edecektir.
Cumhuriyet Halk Partisi ana muhalefet partisi olmanın gereği sorumluluğu
almamıştır, inisiyatif almaya çalışmamıştır, şimdi de etkisiz olmanın hırçınlığı
söz konusudur. Milliyetçi Hareket Partisi olarak, 7 Haziranda…
EMRE
KÖPRÜLÜ (Tekirdağ) – Oradan beri görev yapıyorsunuz. 
ERKAN
AKÇAY (Devamla) –…seçim sonuçlarına göre, yapılması gereken en doğru işin
Adalet ve Kalkınma Partisi-Cumhuriyet Halk Partisi koalisyonu olacağını
söyleyen Sayın Genel Başkanımızdır. 
ENGİN
ALTAY (İstanbul) – Ben de söyledim, biz de söyledik, istemediler bizi. 
ERKAN
AKÇAY (Devamla) – Bizde birtakım hırslar olsaydı… Ama, hâlâ otuz iki gün
istikşafi görüşmelerle milleti neden oyaladığınızı açıklayamıyorsunuz. Neler
görüştünüz, neden oyaladınız insanları bu kırk beş günlük sürede? (CHP
sıralarından gürültüler)
TÜRABİ
KAYAN (Kırklareli) – Oraya sor, oraya sor!
ÜNAL
DEMİRTAŞ (Zonguldak) – Buraya sorma, oraya sor!
ERKAN
AKÇAY (Devamla) – Yok… O otuz iki günün sorumluluğu sizde. Açıkça bu
görüşmeleri yürütmediniz ve oyaladınız, savsakladınız. 
KAZIM
ARSLAN (Denizli) – Yeni ortağınıza sorun. 
ÜNAL
DEMİRTAŞ (Zonguldak) – Ortağınıza sorun, Genel Başkanınıza sorun. 
ERKAN
AKÇAY (Devamla) – Bu bile milletin gözünden elbette ki kaçmadı. 
Değerli
arkadaşlar, birbirimizi tahrik edici birtakım isnatlardan özenle kaçınmak
gerekir. İnanın, daha fazla da uzatmak istemediğim için bu polemiklere
girmiyorum ama gerekirse de gireriz, defter biraz kabarık.
Hepinize
saygılar. (MHP sıralarından alkışlar) 
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan…
BAŞKAN
– Bir dakika süreyle söz veriyorum.
Oturunuz
yerinize isterseniz.
ENGİN
ALTAY (İstanbul) – Böyle daha rahat ediyorum, diyaframım sıkışıyor oturunca
Sayın Başkan.
BAŞKAN
– Buyurun Sayın Altay.
IV.- AÇIKLAMALAR (Devam)
9.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşmasındaki
bazı ifadelerine ilişkin açıklaması
ENGİN
ALTAY (İstanbul) – “İstikşafi görüşmelerle otuz gün Türkiye’nin zamanını niye
aldınız?” dedi. Keşke siz, 7 Haziran seçim sonuçlarını okuyup da Adalet ve
Kalkınma Partisinin tek başına iktidarının anahtarını elinden alan milletin
iradesine saygı gösterseydiniz; Türkiye’yi hükûmetsiz bırakmazdık; bir.
İki:
Biz, samimiyetle, 7 Hazirandan sonra Adalet ve Kalkınma Partisi ile Cumhuriyet
Halk Partisinin milletin gösterdiği istikamet doğrultusunda bir hükûmet
kurmasının doğru, samimi bir arayışı içinde olduk. Adalet ve Kalkınma Partisi
de o samimi anlayış içindeymiş gibi davrandı ve bu şekilde bir görüşme
sürdürüldü. Burada yapılan görüşmeler, Türkiye’nin geleceğinin nasıl daha iyi
şekillendirilebileceği noktasında bir ana muhalefet sorumluluğu içerisinde, 7
Haziranda ortaya çıkan millî iradenin talimatının gereğini yapmaktan ibaretti.
Bunu kesinlikle, hiçbir zaman yanlış, eksik, bir nakıs olarak görmüyoruz. Aynı
tablo yaşansa aynı tutum içinde oluruz. Yani, milletin verdiği talimat neyse
onun gereğini yaparız.
Arz
ederim.
BAŞKAN
– Teşekkür ediyorum.
Şimdi,
önerinin…
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – İki cümleyle efendim.
BAŞKAN
– Tamam, tamamlayın lütfen.
Açıyoruz,
bir dakikada…
10.- Manisa Milletvekili Erkan Akçay’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Sayın Başkan, değerli milletvekilleri; Milliyetçi Hareket
Partisi hem 7 Haziran hem 1 Kasım seçimlerini çok iyi okumuştur… (CHP
sıralarından gürültüler)
ÜNAL
DEMİRTAŞ (Zonguldak) – Evet(!)
ERKAN
AKÇAY (Manisa) – …7 Hazirandan bu yana oluşan gelişmelere baktığımızda da
haklılığı birkaç kez daha ispatlanmıştır. Biz ilkelerimizi koyduk ve o
kulvardan gittik. Yalnız, Cumhuriyet Halk Partisinin istediği o kulvara
girmediğimiz için hırçınlık bundandır. Şimdilik, söyleyeceklerim bunlardır.
Teşekkürler.
BAŞKAN
– Teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 23/3/2016 tarihinde
Tekirdağ Milletvekili Faik Öztrak ve arkadaşları tarafından, Türkiye Cumhuriyet
Merkez Bankası tarafından yayımlanan ödemeler dengesi verilerinde yer alan ve
kaynağı belirsiz para girişlerinin izlendiği net hata ve noksan hesabında son
dönemde yaşanan olağanüstü artışların sebebinin belirlenmesi amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 13 Ocak 2017 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Önerinin lehinde ikinci söz, Adana Milletvekili Meral Danış Beştaş…
Sayın
Danış Beştaş, buyurun. (HDP sıralarından alkışlar)
On
dakikadır süreniz. 
Sayın
Danış Beştaş, daha önce aldığımız karar gereği, Genel Kurula ve kürsüye ürün ve
eşya getirmeme kuralı vardı ama bilmiyorum çantadan ne çıkacak. 
MERAL
DANIŞ BEŞTAŞ (Adana) – Eşyayı görürseniz reddedilemeyecek bir şey olduğunu
takdir edersiniz.
BAŞKAN
– Ama getirilmemesi gerekiyor ne olursa olsun.
MERAL
DANIŞ BEŞTAŞ (Devamla) – Çünkü, adalet tanrıçası bir teraziyle birlikte…
Birazdan niye getirdiğimi açıklayacağım.
İMRAN
KILIÇ (Kahramanmaraş) – Bizim tanrıçamız yok, Allah’ımız var bizim, tanrıçamız
yok.
MERAL
DANIŞ BEŞTAŞ (Devamla) – Cumhuriyet Halk Partisinin ekonomiyle ilgili önergesi
üzerine söz almış bulunmaktayım.
İMRAN
KILIÇ (Kahramanmaraş) – Bizim tanrıçamız yok, Allah’ımız var.
MERAL
DANIŞ BEŞTAŞ (Devamla) – Gerçekten, Türkiye’de ekonominin gidişatı oldukça
kötü, vatandaş tedirgin.
İMRAN
KILIÇ (Kahramanmaraş) – Tanrıça sizin olsun. 
MERAL
DANIŞ BEŞTAŞ (Devamla) – Zaten bütün Türkiye’de şu anda -her ne kadar iktidar
partisi ısrarla Anayasa’yı tartıştırmak istiyorsa da- tedirginlik yatırımcılar
açısından, iş dünyası açısından ve bir bütün olarak halk açısından ciddi bir
sorun olarak ortada duruyor. Ekonomi yönetimi çok başlı, Merkez Bankası başka
bir telden, tek başına karar alamıyor; bakanların her biri ayrı açıklamalar
yapıyor. Gerçekten, ekonomi güvenle tesis edilebilir; ekonominin gelişmesi,
istenilen düzeye sıçraması güven yoksa, güven ortamı yoksa mümkün değildir.
Yatırımcı, ithalatçı, ihracatçı eğer güvenmiyorsa bu kutuplaşma da aynen
ekonomi dünyasına da yansıyor demektir.
Şimdi,
burada, dün Sayın Cumhurbaşkanının bir açıklaması var, bunu söyleyerek ekonomiye
ilişkin aslında çok fazla tartışmamızın gerekli olmadığı söyleyeceğim.
AHMET
YILDIRIM (Muş) – Sayın Başkanım, uğultu var.
BAŞKAN
– Sayın milletvekilleri, uğultuyu keselim lütfen, hatibin insicamını
bozmayalım.
MERAL
DANIŞ BEŞTAŞ (Devamla) – Aynen şöyle diyor Cumhurbaşkanı: Türkiye’yi teslim
almak isteyenlerin dövizi silah gibi kullandığını söyleyerek maruz kaldığımız
saldırıların bir de ekonomik boyutu olduğunu artık herkes görüyor. “Elinde
silahı, bombası olan terörist ile elinde doları, avrosu, faizi olan terörist
arasında amaç bakımından hiçbir fark yoktur.” Yani, elinde doları olan, eurosu
olan herkes dün itibarıyla terörist ilan edildi. Böylece, terörist sayısı
milyonlarca kişi artarak Türkiye de bir terör cenneti hâline gelmiş bulunuyor.
Zaten, Türkiye’de -ben geneli üzerinde konuşma yaparken de söylemiştim- bir
sabah uyandığınızda terörist olarak uyanabilirsiniz, iktidar öyle takdir eder.
Öyle bir hâle geldik ki terörist olmak ile normal yurttaş olmak arasında çok
ince bir sınır var, her an diğer tarafta değerlendirilebilirsiniz. Ekonomide de
dolarları olanların terörist ilan edildiği bir ülkede gülmek bile mümkün değil.

Cumhurbaşkanı,
yaklaşık bir ay önce, dolar 3,48’deyken -aldığım notlara göre- herkesi dolarını
bozmaya davet etti. Bugün, dolar, son baktığıma göre 3,80’de ve hızla artıyor.
Bu zararı kim karşılayacak? Böyle bir çağrının karşılığı var mı? Vatandaşa bu
çağrıyı yaparak ekonomi düzlüğe çıkamaz ve bununla birlikte, aynı zamanda
dolarını bozduranlar da büyük bir zarar gördü. 
Genel
olarak gidişat iyi değil ve biz önergenin lehinde olacağımızı, bütün
değerlendirmelerin araştırılmasını, ekonomik anlamda özellikle girdilerin
tespiti ve kara paranın ayrıntılarının netleştirilmesi açısından önergeyi
destekleyeceğimizi söylemek istiyoruz. 
Değerli
arkadaşlar, bugün, yeni bir gelişme oldu: ÖSYM, son on beş yıl içinde yaptığı
tüm sınavlara Fetullahçı yapının müdahale etmiş olabileceği iddiasıyla bir
inceleme kararı verdi. Bu, çok yeni bir gelişme ve burada, sadece bir şüphe
var, bir tartışma var fakat biz, ısrarla “Vekillerimizle ilgili dosyaları
Fetullahçı savcılar hazırladı, fezlekeleri onlar hazırladı.” dememize rağmen,
bu konuda kanun teklifi vermemize rağmen hiçbir gelişme yok. Neden yok? Neden
incelenmiyor şu anda bu davalar? Gerçekten, bu davalardan müebbet hapis
istenmesi hiç mi vicdanımızı yaralamıyor ya da bir sorgulamaya sebep olmuyor?
Fetullahçıların kendileri hapiste ama şu anda konu Halkların Demokratik Partisi
olunca fikirleri iktidarda olmaya devam ediyor, tıpkı 20 Mayısta bu Mecliste 3
partinin ortaklaşa Meclise darbe ve dokunulmazlıkların kaldırılmasında aynı
imzayı atmaları gibi. Konu HDP olunca, konu farklılıklar ve Kürt halkı olunca,
maalesef partiler arasındaki ayrım ortadan kalkıyor, Fetullahçılar ile AKP
iktidarı arasındaki ayrım da ortadan kalkıyor.
Bugün,
Şırnak Milletvekilimiz Sayın Ferhat Encu’ya ağırlaştırılmış müebbet istendi.
Neden biliyor musunuz? Tekme attığı için kaymakama. Pardon, attığı iddiasıyla.
Yusuf Yerkel, tekmeyi milyonların gözünün önünde attı Soma’da, terfi ettirildi.
Sayın Ferhat Encu tekme attığı iddiasıyla müebbet hapis isteniyor. Şimdi,
burada biz böyle bir hukukun objektif, adil olduğunu söyleyebilir miyiz? 
Nursel
Aydoğan, 2011 yılında cezasızlıkla bitmesi gereken -dosyayı inceledim ve
izledim- 6352 sayılı Yasa kapsamında olan konuşmalardan dolayı bugün dört yıl
sekiz ay ceza aldı yerel mahkemede. Hem de bir hafta önce duruşması vardı, bir
hafta sonra bugün karar açıklandı ve kendisine ceza verildi.
Eş Genel Başkanımız Sayın Figen Yüksekdağ hakkında dün
yandaş medyada çarşaf çarşaf haberler vardı: “Yüksekdağ’a müebbet hapis istemi”
ne biliyor musunuz gerekçesi? Bu iddianamenin ilgili bölümü, aynen okuyacağım: “…şeklinde
açıklamada bulundu -orayı geçiyorum- PKK/KCK terör örgütü yöneticilerinin
sıklıkla dile getirdiği ‘öz yönetim’i, ‘özerklik’i milletvekilli sıfatıyla
kendi durumuna göre gerçekleştirmeyi amaçladığı -burayı dikkatinize sunmak
istiyorum, kendi durumuna göre amaçlamış- ve mitingde konuşma yaparak eyleme
geçtiği belirtilen iki konuşması bir bütün olarak değerlendirildiğinde
şüphelinin PKK/KCK terör örgütünün Doğu ve Güneydoğu Anadolu’da özerklik ve
sonrasında bağımsızlık amaçlarını kendi durumuna göre gerçekleştirmek için
çalışma yürüttüğü, icra hareketlerinde bulunduğu, bu nedenle eyleminin TCK
302/1 madde ve fıkrasındaki suçu oluşturduğu neticesine varıldığı, bununla
birlikte –buraya dikkatinizi çekmek istiyorum- konuşmalarından sonra cebir,
şiddet, terör olayları gerçekleşmediği, bu nedenle eyleminin silahlı terör
örgütüne üye olma suçunu oluşturabileceği düşünülmüştür.” Bu, tam bir fecaat.
Bunu yazan savcı olamaz. Konuşmayı 302’ye koyuyor, sonra diyor, “Vallahi bir
şey de olmadı, üye olarak değerlendirin.” Yani talimatı yerine getirmek istemiş
ama nasıl getireceğini de garibim bilememiş, böyle bir iddianame hazırlamış. 
Şimdi,
nedir gerçekten? Biz parti olarak programımızda öz yönetimi yazmışız, anayasa
taslağımızda mevcut, 7 Haziranda çıktığımızda halkın karşısında öz yönetim
taleplerimizi ifade ettik ve biz gerçekten 6 milyon oy aldık, 80
milletvekilliğiyle buraya geldik. Peki, siz ne yaptınız iktidar partisi?
Başkanlığı söylediniz ve iktidardan düştünüz, 400 vekil istediniz, başkanlık
savunusu yaptınız, iktidardan düştünüz. Tek adam rejimini savunmak hak -şu anda
Anayasa görüşmeleri var- ama halkın kendi kendisini yönetmesini istemek, hem de
uluslararası değerlere göre, suç mu? Böyle bir ceza olabilir mi? Şimdi, siz her
gün meydanlarda dayatmayla başkanlığı savunacaksınız, biz “halk yönetimi”
diyeceğiz, “halkın daha fazla yönetime katılımı” diyeceğiz ama bununla suç
işlediğimiz iddia edilecek ve müebbet hapis cezalarıyla tehdit edileceğiz. Bize
şu mu deniliyor: “Öz yönetim isterseniz sizi mahkemelerde süründürürüz.”
Türkiye, Avrupa Yerel Yönetimler Özerklik Şartı’nın tarafıdır, Türkiye devleti
de mi acaba bu suçu işliyor? Böyle bir şey söylenebilir mi? Böyle bir garabet
olabilir mi? Diğer yandan, iddianamede “KCK öz yönetimi savunuyor, sen de
savunuyorsun; o zaman sen de KCK’lisin.” Şimdi, biz şöyle desek: “IŞİD
yıllardır Esad’ın devrilmesini istiyor, AKP iktidarı da istiyor…” IŞİD ve
AKP’yi aynılaştırsak bu ne kadar kabul görür? Böyle bir şey olabilir mi? O da
isteyebilir, başka bir örgüt de isteyebilir; bunu böyle bağdaştırmanın hukuk
değerleriyle bir ilgisi asla yoktur. 
Bu
savcılara ilişkin -sürem bitiyor- şunu söylemek istiyorum: İddianamelerin ezici
çoğunluğu Fetullahçı savcılar tarafından hazırlanmış ve bu yargılamaların
arkasında duran iktidar partisi de bu ortaklığını yargı zemininde devam
ettirmektedir. Hiç kimse “Fetullahçıları terör örgütü olarak görüyoruz.”
demesin, bu iddianamelerin tümü çöpe atılmak zorundadır. Bu iddianameleri
yazanlar eğer terör örgütü üyeliğinden cezaevindeyse o iddianamelerle ceza
verilemez. ÖSYM’de tekrar inceleme yapmak kolay. Gelin bu dosyaları mercek altına
alalım. 
Evet,
bu, adalet tanrıçası ve bu terazi gerçekten adaleti temsil eder, altındaki
yılanlar da kötülüğü. Siz bunu ters yüz ettiniz, adaleti yerle bir ettiniz ve
hakikati öldürdünüz. Bunu aynen şu hâle getirdiniz. Bu ülkede adalet terazisini
bitirdiniz. (HDP sıralarından alkışlar) 
BAŞKAN
– Teşekkür ediyorum. 
Şimdi…
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Burada, meydanlarda dayatmayla… 
MUSTAFA
ELİTAŞ (Kayseri) – Grup önerisi aleyhinde konuş. 
BAŞKAN
– Grup önerisi aleyhinde ikinci ve son söz, İstanbul Milletvekili Mehmet Muş.
(AK PARTİ sıralarından alkışlar) 
Buyurun
Sayın Muş. 
MEHMET
MUŞ (İstanbul) – Sayın Başkan, değerli milletvekilleri; Genel Kurulu saygıyla
selamlıyorum. 
Burada
birkaç noktaya dikkatinizi çekmek istiyorum. Meydanlarda dayatmayla tek adam
rejimini anlattığımız ifade ediliyor.
Değerli
milletvekilleri, cereyan eden her şey milletin gözü önünde gerçekleşir. Bu
millet kendisine dayatılan hiçbir şeyi şimdiye kadar kabul etmemiştir ve
reddetmiştir. Bu millete dayatmayla hiç kimse bir şey yaptıramaz. 
İBRAHİM
ÖZDİŞ (Adana) – 2010’da yaptınız, pişman oldunuz. 
MEHMET
MUŞ (Devamla) – Ancak fikirlerinizi anlatır ve milletin desteğini alarak bir
şeyler gerçekleştirmeye çalışırsınız. Bizler AK PARTİ iktidarı olarak da
şimdiye kadar politikamızı, fikirlerimizi millete anlatmak suretiyle onların
desteğini alıp bugünlere kadar iktidarda kaldık. 
Size
göre tek adam rejimi olabilir ama bize göre bu, tek adam rejimi değildir.
Burada bir Anayasa değişikliği yapılacak. İsminin ne olduğu ortada;
Parlamentonun yetkilerinin ne olacağı, güçler dengesinin nasıl olacağı,
yargının nasıl olacağı gayet iyi bir şekilde anlatılmış ve açıklanmıştır.
Egemenlik eğer kayıtsız şartsız milletinse bunu milletin önüne götürmekten de
kimsenin imtina etmemesi gerekir. 
Bakın,
değerli milletvekilleri, mahkemelerin yaptığı yargılamalarla alakalı, daha önce
burada ifade ettim, bizim, siyasetçiler olarak bir yorum yapmamız doğru değil
ve biz burada bir yorum yapmayacağız fakat birkaç şeyi de hatırlatmakta fayda
olduğunu düşünüyorum. Sırtını PYD’ye, PKK’nın Suriye kolu olan PYD’ye, YPG’ye
dayayıp bunu meydanlarda ifade edenler bizler değildik. “PKK’nın yaptığı terör
değildir.” diyen Figen Yüksekdağ’ın kendisidir. Canlı bomba eylemleriyle anne
karnında altı aylık çocukları katleden PKK’lı teröristlerin yaptığına “Terör
değildir.” diyenler, bugün yargıyla yüzleşmektedirler. Yargının vereceği kararı
hepimiz bekleyeceğiz ve bu karara hep beraber saygı duyacağız.
Aynı
şekilde, bakın, burada, değerli milletvekilleri, Sayın Hatip, 7 Haziran
seçimlerinden önce HDP’nin Adana il temsilciliklerinde, ilçe temsilciliklerinde
bir saldırı düzenleniyor; 22 Mayıs, 20 Mayıs da olabilir. O dönemde bu
saldırıyla alakalı Hükûmet araştırma yapıyor ve bu saldırıyı yapanların
DHKP-C’li teröristler olduğunu ifade ediyor. Sayın hatip o zaman açıklama
yapıyor, kendisi Adana Milletvekili. “DHKP-C beklediğimiz, düşündüğümüz bir
adres değil. Kendileri zaten açıklama yaptılar, bize desteklerini açıkladılar.
Kendilerine teşekkür ediyoruz.” diyor. Değerli milletvekilleri, DHKP-C kim?
ALİ
İHSAN YAVUZ (Sakarya) – Terör örgütü.
MEHMET
MUŞ (Devamla) – Bir terör örgütü. DHKP-C terör örgütü, martın sonunda,
Çağlayan’da şehit Mehmet Kiraz’ı makam odasında katleden terör örgütüdür. Sayın
Beştaş bu açıklamasını ondan çok az süre sonra yapıyor ve Hükûmetin bunu
DHKP-C’li teröristlerin yaptığını ifade etmesine rağmen kendisine teşekkür
ediyor. Değerli arkadaşlar, bizler siyasetçiyiz. Bizler terör örgütüne teşekkür
edersek onlar yüz bulurlar. Sizin onlara, saldırılarından dolayı en sert
eleştirileri yapmanız beklenir.
Bir
diğeri: Her ne hikmetse, buraya çıkan pek çok hatip illa Cumhurbaşkanına bir
şey söyleyecek de “Acaba ben bir yere çıkar mıyım buradan söyleyince, basında yer
bulur muyum? Bir şey söylesem de Cumhurbaşkanına, acaba küçük punto da olsa
beni gazetenin bir kenarında bir köşesinde gösterirler mi?” saikiyle
açıklamalar yapılıyor. 
AYŞE
ACAR BAŞARAN (Batman) – Kişi kendinden bilirmiş işi. 
MEHMET
MUŞ (Devamla) – Efendim, Cumhurbaşkanı demiş ki: “Her doları olan teröristtir.”
Bakın, zorlama yorumlarla, zorlama açıklamalarla burada farklı anlamlar
çıkarmaya çalışmayın. 
MERAL
DANIŞ BEŞTAŞ (Adana) – Okudum, aynen okudum. 
MEHMET
MUŞ (Devamla) – Sayın Cumhurbaşkanının ifade ettiği, kastettiği olay şudur:
Bakın, dünyanın pek çok ülkesinde dövizle manipülasyonlar yapılıyor,
manipülatif hareketlerle ülkelerin bilançolarının, şirketlerin bilançolarının
bozulması noktasında para hareketleri bir şekilde tetikleniyor. Sayın Cumhurbaşkanımızın
burada ifade ettiği şudur: “Bu tip manipülatif hareketlerle ülkelerin
bilançoları, riskleri, o ülkedeki şirketlerin değerleri, yükümlülükleriyle
alakalı bilinçli ve kasıtlı şekilde manipülasyonlar yapanlar ile elinde silah
olanlar arasında bir fark yoktur.” demiştir. Yaptığı açıklama gayet ortadadır,
gayet nettir. Buradan zorlama bir şekilde farklı anlamlar çıkarmayı da esefle
karşıladığımızı ifade etmek isterim. 
Değerli
milletvekilleri, Merkez Bankasının hesaplarındaki bu hata ve noksan kalemiyle
alakalı pek çok kez bu kürsüde araştırma önergeleri verildi veya bununla
alakalı açıklamalar, görüşmeler yapıldı. Daha önce de bunları biz ifade ettik.
Fakat bununla alakalı böyle bir araştırmaya yer olmadığını düşünüyoruz.
Meclisin yoğun bir gündemi var, tartıştığımız önemli konular var. Bu konuların
müzakere edilmesi, tartışılması ve milletin beklentilerinin karşılanması
açısından yapacağımız yasal düzenlemelerden dolayı bu önergenin aleyhinde
olacağımızı ifade etmek isterim. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN – Teşekkür ediyorum. 
MERAL DANIŞ BEŞTAŞ (Adana) – Sayın Başkan… 
BAŞKAN – Buyurun Sayın Danış Beştaş. 
MERAL DANIŞ BEŞTAŞ (Adana) – İsmimi de anarak açıkça
sataştı. 
MEHMET MUŞ (İstanbul) – Evet, sataştım. 
MERAL DANIŞ BEŞTAŞ (Adana) – “Sataştım.” diyor zaten. 
BAŞKAN – İki dakika süreyle sataşmadan söz veriyorum.
Lütfen yeni bir sataşmaya mahal vermeyelim. 
Buyurun. (HDP sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
14.- Adana Milletvekili Meral Danış
Beştaş’ın, İstanbul Milletvekili Mehmet Muş’un CHP grup önerisi üzerinde
yaptığı konuşması sırasında şahsına sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; yani ben şunu
söyleyeyim sadece: Niye en çok Cumhurbaşkanına cevap veriyoruz? Çünkü,
Türkiye’de en çok konuşan o, hiçbir siyasetçi onun kadar konuşmuyor. Ekonomiden
siyasete, tarımdan ekolojiye, diplomasiden dış ilişkilere her konuda konuşuyor.
E siyaset yapma hakkı olmadığı için bu kadar konuştuğundan biz de cevap
veriyoruz. Haber olmayacağımızı biliyoruz çünkü bizzat iktidarın ve
Cumhurbaşkanlığının talimatıyla HDP’nin yazılması, çizilmesi ve konuşturulması
yasaklanmış vaziyette, diğerleri de cezaevine kapatılmış vaziyette. 
Dayatmayla
başkanlık meselesinde de dün burada İstanbul milletvekilimizin futbol üzerinden
bir kurgusu vardı, onu çok beğendim. Futbolla aram hiç yoktur, o kurguya atıfta
bulunuyorum. Hani “Kaleciyi bağlarsınız, hakemi tutarsınız, sonra boş kaleye
gol atarsınız ‘Gol’ dersiniz.” demişti ya gerçekten, Demirtaş’ı, Yüksekdağ’ı
cezaevine koyun, 75 belediye başkanını tutuklayın, milletvekilleri cezaevinde
olsun, her gün yöneticilerimiz operasyona uğrasın, biz tek bir televizyona
çıkamayalım, basın bize kapalı olsun, tek bir basın açıklamasını sokakta
yapamayalım, bunun adı dayatma değil öyle mi? “Demokratik hak ve özgürlükleri
eşit kullanıyoruz!” Yok böyle bir şey. Buna halk da inanmıyor. Sadece
gülümsüyoruz, her şey sizden yana.
Bir
de şunu söyleyeyim: Şu anda Cemil Barlas A Haber’in baş yorumcusu
yanılmıyorsam, kendisi Kobani döneminde şunu demişti: “Ben Kobani’de
IŞİD’liyim.” A Haber’in kime seslendiğini söylememe gerek yok sanırım. 
DHKP-C
meselesini de ne zaman söyleyeceksiniz diye merak ediyordum, nihayet buldunuz.
Ben orada, Adana il örgütümüze IŞİD’lilerin yaptığı saldırıda IŞİD’lileri
kaçıran iktidara seslenmiştim -hâlâ dosya açık- ve bize destek, dayanışma
gösteren herkese teşekkür ettiğimi söylemiştim ama iktidar medyası istediği
gibi yorumluyor.
Teşekkür
ediyorum, sağ olun. (HDP sıralarından alkışlar) 
BAŞKAN
– Teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 23/3/2016 tarihinde
Tekirdağ Milletvekili Faik Öztrak ve arkadaşları tarafından, Türkiye Cumhuriyet
Merkez Bankası tarafından yayımlanan ödemeler dengesi verilerinde yer alan ve
kaynağı belirsiz para girişlerinin izlendiği net hata ve noksan hesabında son
dönemde yaşanan olağanüstü artışların sebebinin belirlenmesi amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 13 Ocak 2017 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Cumhuriyet Halk Partisi grup önerisini
oylarınıza sunacağım…
III .- YOKLAMA
(CHP sıralarından bir grup milletvekili ayağa kalktı)
BAŞKAN – Oylamadan önce bir yoklama talebi var, önce bu
talebi karşılayacağım. 
Sayın Altay, Sayın Yılmaz, Sayın Bayraktutan, Sayın Tanal,
Sayın Karadeniz, Sayın Tarhan, Sayın Zeybek, Sayın Erkek, Sayın Yıldız, Sayın
Şeker, Sayın Tümer, Sayın Budak, Sayın Gaytancıoğlu, Sayın Demirtaş, Sayın
Yalım, Sayın Türkmen, Sayın Arslan, Sayın Özdiş, Sayın Akaydın, Sayın Erdem,
Sayın Durmaz.
Yoklama için üç dakika süre veriyorum ve yoklama
işlemini başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır.
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 23/3/2016 tarihinde
Tekirdağ Milletvekili Faik Öztrak ve arkadaşları tarafından, Türkiye Cumhuriyet
Merkez Bankası tarafından yayımlanan ödemeler dengesi verilerinde yer alan ve
kaynağı belirsiz para girişlerinin izlendiği net hata ve noksan hesabında son
dönemde yaşanan olağanüstü artışların sebebinin belirlenmesi amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 13 Ocak 2017 Cuma günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN - Cumhuriyet Halk Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Birleşime on dakika ara veriyorum.
Kapanma
Saati: 17.48
DÖRDÜNCÜ OTURUM
Açılma Saati: 18.08
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Mücahit DURMUŞOĞLU (Osmaniye) 
----- 0 -----
BAŞKAN – Sayın milletvekilleri, Türkiye Büyük Millet
Meclisinin 57’nci Birleşiminin Dördüncü Oturumunu açıyorum. 
Alınan karar gereğince gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz. 
1’inci sırada yer alan, Türkiye
Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/796) ile Plan ve
Bütçe Komisyonu Raporu’nun görüşmelerine kaldığımız yerden devam edeceğiz. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
BAŞKAN – Komisyon? Yok. 
Ertelenmiştir. 
2’nci sırada yer alan, Adalet ve Kalkınma
Partisi Genel Başkanı İzmir Milletvekili Binali Yıldırım ve Grup
Başkanvekilleri Kayseri Milletvekili Mustafa Elitaş, Amasya Milletvekili Mehmet
Naci Bostancı, Aksaray Milletvekili İlknur İnceöz, Çanakkale Milletvekili
Bülent Turan ve İstanbul Milletvekili Mehmet Muş ile 310 Milletvekilinin
Türkiye Cumhuriyeti Anayasasında Değişiklik Yapılmasına Dair Kanun Teklifi ve
Anayasa Komisyonu Raporu’nun birinci görüşmelerine kaldığımız yerden devam
edeceğiz.
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti Anayasasında
Değişiklik Yapılmasına Dair Kanun Teklifi (2/1504) ve Anayasa Komisyonu Raporu
(S. Sayısı: 447) (x)
BAŞKAN
– Komisyon? Yerinde.
Hükûmet?
Yerinde. 
Geçen
birleşimde 447 sıra sayılı Kanun Teklifi’nin 8’inci maddesinin görüşmeleri
tamamlanmıştı. 
Şimdi
9’uncu maddeyi okutuyorum: 

MADDE 9- 2709 sayılı Kanunun 105
inci maddesi başlığıyla birlikte aşağıdaki şekilde değiştirilmiştir.
“E.
Cumhurbaşkanının cezai sorumluluğu
MADDE 105-
Cumhurbaşkanı hakkında, bir suç işlediği iddiasıyla Türkiye Büyük Millet Meclisi
üye tamsayısının salt çoğunluğunun vereceği önergeyle soruşturma açılması
istenebilir. Meclis, önergeyi en geç bir ay içinde görüşür ve üye tamsayısının
beşte üçünün gizli oyuyla soruşturma açılmasına karar verebilir.
Soruşturma
açılmasına karar verilmesi halinde, Meclisteki siyasi partilerin, güçleri
oranında komisyona verebilecekleri üye sayısının üç katı olarak gösterecekleri
adaylar arasından her siyasi parti için ayrı ayrı ad çekme suretiyle kurulacak
onbeş kişilik bir komisyon tarafından soruşturma yapılır. Komisyon, soruşturma
sonucunu belirten raporunu iki ay içinde Meclis Başkanlığına sunar.
Soruşturmanın bu sürede bitirilememesi halinde, komisyona bir aylık yeni ve
kesin bir süre verilir.
Rapor
Başkanlığa verildiği tarihten itibaren on gün içinde dağıtılır, dağıtımından
itibaren on gün içinde Genel Kurulda görüşülür. Türkiye Büyük Millet Meclisi
üye tamsayısının üçte ikisinin gizli oyuyla Yüce Divana sevk kararı alabilir.
Yüce Divan yargılaması üç ay içinde tamamlanır, bu sürede tamamlanamazsa bir
defaya mahsus olmak üzere üç aylık ek süre verilir, yargılama bu sürede kesin
olarak tamamlanır.
Hakkında
soruşturma açılmasına karar verilen Cumhurbaşkanı, seçim kararı alamaz.
Yüce
Divanda seçilmeye engel bir suçtan mahkûm edilen Cumhurbaşkanının görevi sona
erer.
Cumhurbaşkanının
görevde bulunduğu sürede işlediği iddia edilen suçlar için görevi bittikten
sonra da bu madde hükmü uygulanır.”
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına
İstanbul Milletvekili Celal Adan’a aittir. 
Buyurun.
(MHP sıralarından alkışlar) 
Sayın
Adan, süreniz on dakikadır.
Lütfen
süreye riayet edelim çünkü uzatmaları vermiyoruz mutabakat metnine göre. 
MHP
GRUBU ADINA CELAL ADAN (İstanbul) – Sayın Başkan, değerli milletvekilleri;
hepinizi en derin saygılarımla selamlıyorum. 
Özellikle,
bu maddeyle ilgili düşüncelerimi ifade etmek üzere bazı bilgi notlarını
değerlendirirken, iki gündür Meclisteki birtakım gelişmeleri görünce üzüldüğümü
ifade etmek istiyorum.
Bakınız,
değerli milletvekilleri, Cevdet Kerim İncedayı, önemli bir Cumhuriyet Halk
Partilidir, Bakandır, Meclis Başkan Vekilidir; 1950 seçimleri öncesi bir
konuşma yapar, der ki: “Eğer biz jandarmayla ilgili tedbirler almazsak Memolar
iktidara gelir.” Jandarma tedbirlerine başvurarak halka gitme iradesini ikinci
plana iten Cumhuriyet Halk Partisi geleneğini, bugün halka gidilmesi konusunda
irade ortaya koyan Milliyetçi Hareket Partisine karşı acımasız kullandığı
ifadelerden dolayı -kendilerini- kınıyorum. 
Ayrıca,
Milliyetçi Hareket Partisi, gücünü Türk milletinden alan, meşruiyetini
milletimizden alarak düşüncelerini belirleyen bir büyük siyaset geleneğinin
kurumsallaşmış şeklidir. Milliyetçi Hareket Partisi, menfaatleri uğruna hiçbir
gelişmenin altına imza koymaz. Bir örnek olması bakımından sizinle paylaşmak
istiyorum: 7 Haziran, Türkiye'nin önüne bir iklim çıkarmıştır, iktidar iklimi
çıkarmıştır. O gün bugün, Türk Silahlı Kuvvetlerini bölen, Meclisi bombalayan,
askerin polisi, polisin askeri vurduğu bir iradeye öncülük yapmış olan FETÖ,
bir organizasyon peşindeydi. Bu organizasyon, Cumhuriyet Halk Partisi, Kandil
merkezli siyaseti belirleyen belli bir siyasi organizasyon ve Milliyetçi
Hareket Partisi iktidarı peşindeydi. Bu iktidarda o kadar büyük ısrarcıydılar
ki Başbakanlığı teklif ettiler Milliyetçi Hareket Partisine. Evet, bugün o
koalisyon teşekkül etmiş olsaydı FETÖ ve “Sizi tükürükleriyle boğar PKK.” diyen
milletvekillerinin desteğiyle kurulmuş olan bir siyasal iktidarın Türkiye’de
açacağı tahribatı anlatmakta -emin olun- kelimelerin yetmesi mümkün değildir.
Dolayısıyla, Milliyetçi Hareket Partisi, meşruluğunu Türk milletinden aldığı
bir iradeyle siyaset yapan, o siyasetin meşruluk merkezidir. Türkiye’de şu anda
Milliyetçi Hareket Partisinin esas önemli olan varlığı Türk milleti adına bir
meşruluk karargâhıdır. Dolayısıyla, 15 Temmuzdan sonra Türkiye'nin karşılaştığı
olayları dün değerli konuşmacımız Semih Yalçın Bey gayet güzel bir şekilde
anlattı. 
Ben
buradan çıktıktan sonra Mersin’imizin Milletvekili Baki Bey’le birlikte arşive
gittim. 7 Haziranda, 7 Haziran öncesi Türkiye’de neler tartışılıyordu? Üniter
yapının tartışıldığı, T.C.nin Anayasa’dan çıkarıldığı, Türk kimliğinin
tartışıldığı bir Türkiye. Oysa, Milliyetçi Hareket Partisinin ortaya koyduğu
temel değerler ve bugün takdirle karşıladığımız Adalet ve Kalkınma Partisinin
de ortaya koyduğu irade örtüşmekte, bugün Türkiye'nin varlığını tehdit eden
unsurlara karşı Milliyetçi Hareket Partisinin dün dillendirdiği, bugün iktidar
tarafından kabul edilen öngörüleriyle Türkiye mesafe almakta. 
Türkiye’de
iki yüzlü bir demokrasi anlayışı var. Bu iki yüzlü demokrasi anlayışına öncülük
yapanlar kendilerini gözden geçirmelidirler. Keşke 1960 yılında bir memleket
evladı idam sehpasına gidilip cellatlar tarafından hayatına kastedildiğinde Cumhuriyet
Halk Partisi kapansaydı. Keşke 1971 12 Mart’ta demokrasi için mücadele
verilseydi. 1980 askerî darbesi, darbeler, bütün bunlar Türkiye'nin karanlığa
gömüldüğü, bütün karanlık işlerin çevrildiği, milletimizin hayatında önemli
sayılacak, milletimizi geri götüren kararlara dönüşmüştür. 
İki
yüzlü demokrasi… Milliyetçi Hareket Partisi, bugün duruşu itibarıyla dünden
bugüne millet iradesinin meşruluğu konusunda her zaman, her zaman çok büyük bir
şekilde irade ortaya koymuştur. Bakınız, cumhuriyet tarihinde milletimizin en
büyük sıkıntı çekeceği önümüzdeki günlerde o meseleyi gündeme getirdikleri için
çocukları adına da utanç duyulacak 367 dayatması. 367 dayatmasını elinin
tersiyle iterek Meclise girip demokrasinin önünü açan da Milliyetçi Hareket Partisi.
O gün de Milliyetçi Hareket Partisine yönelik çok acımasız iftiralarda
bulunuldu ama Milliyetçi Hareket Partisi, milletin meşru iktidarının alacağı
kararları güçlendirmek ve millet iradesinin yanında yer almak konusunda kimseye
danışmak mecburiyetinde değildir. Çünkü, bu Türk devleti, bugün yaşadığımız
ezanı hür, bayrağı hür Türk devleti, Mustafa Kemal’in öncülüğünde, oradan
buradan talimatlar alarak değil, Samsun’da, Anadolu’da Türk milletiyle
buluşarak kuruldu. Elbette, Milliyetçi Hareket Partisi temel düşüncelerini
milletimizin irfanından, milletimizin gerçeğinden alarak tahlil edecektir.
Birinci seçilmiş bir siyasi partinin önüne 367 garabetini koyup halka gitmeye
öncülük yapılacak, halkın seçtiği Cumhurbaşkanını tekrar meşru zemine çekecek
bir düzenlemede “Vatan elden gidiyor.” diye bağırılacak; ben uzun yıllardır
siyaset yapıyorum, değerli milletvekilleri, rahmetli Turgut Özal
Cumhurbaşkanıydı, hanımı İstanbul İl Başkanı oldu, Mesut Yılmaz Başbakan oldu;
Süleyman Demirel, rahmetli, Doğru Yol Partisindeydi, Tansu Çiller’le itilafa
girdiler, Doğru Yol Partisini böldüler yani Ahmet Necdet Sezer’in, Süleyman
Demirel’in, Turgut Özal’ın hayatını alın önünüze koyun, tarafsızlığı mercekle
arasanız bulamazsınız. 
Dolayısıyla,
Adalet ve Kalkınma Partisinin getirdiği öneri, Milliyetçi Hareket Partisinin de
çok sağlıklı bir şekilde dönüşmesine öncülük yaptığı bu Anayasa taslağı,
sonuçta, milletten güç alarak karara dönüşecek bir olaydır. Dolayısıyla,
millete gitmesi konusunda oluşmuş olan iradeyi ikinci plana iterek, vatan,
millet ve Atatürk adına, cumhuriyet adına endişeleri Milliyetçi Hareket
Partisini suçlayarak ifade etmek, emin olun, ziyadesiyle beni üzmüştür. Siz bir
dönem -biraz daha fazla üzmemek için söylüyorum- FETÖ, PKK ve CHP ekseninde bir
MHP’nin oluşturacağı siyasal iktidara öncülük yapacaksınız… O zaman hem PKK’nın
hem FETÖ’nün farkına varan ve milletin temel iradesiyle çatışan bu iradeyi
Başbakanlığa rağmen elinin tersiyle iten Milliyetçi Hareket Partisini
“Menfaatleri doğrultusunda iş tutuyor.” diye izah etmek son derece yanlıştır.
Değerli
milletvekilleri, Kurtuluş Savaşı’nın olağanüstü şartlarında hazırlanan ve millî
devleti kuran 1921 Anayasası’nda, Teşkilat-ı Esasiye Kanunu’nun ilk
düzenlemesinde devlet başkanlığı yani Cumhurbaşkanlığı makamı yoktur.
Cumhuriyetin ilanından sonra, 1923’te Türkiye Cumhuriyeti’nin ve Türk
milletinin birliğini temsil etmek üzere Cumhurbaşkanlığı makamı
oluşturulmuştur. Bilindiği gibi, cumhuriyet dönemi anayasaların tamamında
Cumhurbaşkanları sorumsuz kılınmıştır. 1982 Anayasası’ndaki mevcut düzenlemede
Cumhurbaşkanları siyaseten olduğu kadar cezai takipten muaf ve sorumsuzdur.
Cumhurbaşkanı, Anayasa’nın 105’inci maddesindeki düzenlemeye göre ancak Türkiye
Büyük Millet Meclisinin üye tam sayısının en az dörtte 3’ünün oyuyla yani 413
kabul oyuyla Yüce Divana vatana ihanet suçlamasıyla sevk edilebilir.
Sorumsuzluktaki bu abartılı şekil hayatın her alanına, hatta Ceza Muhakemesi
Kanunu’na bile sirayet etmiştir.
Değerli
milletvekilleri, Adalet ve Kalkınma Partisinin Komisyon üyelerine teşekkür
ediyorum. Milliyetçi Hareket Partisinin bu konuda getirmiş olduğu önerilerinin
tamamını kabul ettiler. Hem Anayasa’mızın mevcut hâlinde hem de teklif metninde
Cumhurbaşkanı için “Sadece vatana ihanet suçu ile cezalandırılır.” maddesine “Her
türlü suçtan cezalandırılır.” maddesi tarafımızdan getirilmiş, Adalet ve
Kalkınma Partisi de kabul etmiştir. Ayrıca, Yüce Divana sevki konusunda
oranlardaki abartıyı ikinci plana iten düşüncemize itibar edildi, kendilerine
teşekkür ediyorum. Bildiğiniz gibi 1992’de –aralarımızda değerli hukukçular
var- vatana ihanet suçu zaten ortadan kaldırılmış idi yani Cumhurbaşkanı
yargılanamıyordu esasında. Değişik birtakım yorumlar var ama bu meselede,
bugünkü sisteme göre, Cumhurbaşkanını yargılamak konusunda 1982 Anayasası’nın
da önüne geçen, çok tutarlı, çok mantıklı bir süreç başlatılmıştır. Ayrıca,
Cumhurbaşkanı sorgulandığı dönemde de karar alma yeteneği elinden alınmıştır.
Cumhurbaşkanı suçlandığı ve cezaya dönüştüğü zaman…
(Mikrofon
otomatik cihaz tarafından kapatıldı) 
CELAL
ADAN (Devamla) – Ahmetçiğim, bir dakika…
BAŞKAN
– Sayın Adan, size ve diğer gruplara da o zaman birer dakika ek süre vereyim bu
madde üzerinde.
Bir
dakikada toparlayın lütfen.
Buyurun.

CELAL
ADAN (Devamla) – Teşekkür ederim.
Dolayısıyla,
Türkiye'nin çimentosu olan, varlığını, gücünü Türk milletinden alan, Türk
milliyetçiliği fikrinin karargâhı olan Milliyetçi Hareket Partisinin dokunduğu
hiçbir yerde ihanet bulmak mümkün değildir. 
Milletimize
hayırlı olsun temennisiyle hepinizi saygılarımla selamlıyorum. (MHP ve AK PARTİ
sıralarından alkışlar) 
BAŞKAN
– Teşekkür ediyorum.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın Adan, kendisine yönelik söz talep edeceğimi zannetmiş
olabilir, onun konuşmasıyla ilgili bir şey söylemeyeceğim.
BAŞKAN
– Evet, buyurun.
ENGİN
ALTAY (İstanbul) – Sayın Başkan, İç Tüzük’ün 57’nci maddesine göre “Başkan
tereddüde düşerse yoklama yapar.” hükmü yer almaktadır, o takdir sizindir.
Ancak, bütün -geriye dönük- birleşimlerin açılmasında oturumu yöneten Başkan
“Toplantı yeter sayımız vardır, falanca birleşimi açıyorum.” ya da “Falanca
birleşimi açıyorum, toplantı yeter sayımız vardır.” der. Bir baktı arkadaşlar,
geriye dönük bu hep böyle olmuş. Bugün, siz, bu Meclisi bu ifadeyi kullanmadan
açtınız. Bir art niyet aramıyorum ancak ciddi bir usul hatası olarak bunu
değerlendirmek mümkün. Bu bakımdan, takdir ederseniz grupların da mutlaka bu
konuda söyleyecekleri vardır, bir usul tartışmasını açalım.
BAŞKAN
– Sayın Altay, bir saniye, siz konuşmak istiyorsunuz, ben anlamadım, bahane
arıyorsunuz.
ENGİN
ALTAY (İstanbul) – Yok…
BAŞKAN
– Hayır yani şimdi…
ENGİN
ALTAY (İstanbul) – Ama şimdi bana sataştınız, şimdi sataştınız. 
BAŞKAN
– Şimdi, Sayın Altay, tamam ben…
MEHMET
DOĞAN KUBAT (İstanbul) – Olmaz, olmaz. Sayın Altay, lütfen, tahrik ediyorsunuz.
ENGİN
ALTAY (İstanbul) – Ama şimdi sataştı.
BAŞKAN
– Tamam, buyurun, ben size sataşmadan iki dakika süre veriyorum; ben size
sataştım, buyurun iki dakika süre veriyorum.
ENGİN
ALTAY (İstanbul) – Hayır, hayır, sataşmayı…
BAŞKAN
– Sayın Altay, bakın, usul tartışması açmam, usul tartışmasını bu konuda açmam
mümkün değil.
ENGİN
ALTAY (İstanbul) – Neden?
BAŞKAN
– Bakın, şurada “Tereddüde düşerse yoklama yapar.” diyor. 
ENGİN
ALTAY (İstanbul) – Peki.
BAŞKAN
– E, yoklama yapmadığıma göre tereddüde düşmemişim demektir.
ENGİN
ALTAY (İstanbul) – Tamam, eyvallah.
BAŞKAN
– Bunun tutanaklara geçmesinin ya da geçmemesinin… Gündemi devam ettirmişsem bu
kurucu bir unsur ya da olması zorunlu olan bir unsur değil.
ENGİN
ALTAY (İstanbul) – Bakın…
BAŞKAN
– Bu konuda zaten eğer gündeme geçmişsem demek ki tereddüde düşmemişim, var
saymışım…
ENGİN
ALTAY (İstanbul) – Var. 
BAŞKAN
– …kaldığımız yerden devam etmişiz.
ENGİN
ALTAY (İstanbul) – İyi, onu ben de söyledim.
BAŞKAN
– Sayın Altay, ben size sataştım, lütfen buyurun sataşmadan dolayı iki dakika
süre vereyim.
ENGİN
ALTAY (İstanbul) – Hayır, şöyle: Ama geriye dönük bir tane bulamazsınız.
“Toplantı yeter sayısı vardır.” denilmeden açılmış bir tane oturum varsa ben özür
dileyeceğim. Bu yok. 
BAŞKAN
– Sayın Altay, İç Tüzük’ün neresinde var bu? Biz İç Tüzük’e göre… 
ENGİN
ALTAY (İstanbul) – Şimdi bu Meclisteki…
BAŞKAN
- Amir olan İç Tüzük.
ENGİN
ALTAY (İstanbul) – İç Tüzük’ün neresinde “Yoklama için üç dakika verilir ya da
iki dakika verilir ya da beş dakika verilir.” der?
BAŞKAN
– Bunlar Başkanın takdirinde. 
ENGİN
ALTAY (İstanbul) – Uygulama var. 
BAŞKAN
– Yani sizin okuduğunuz 57’nci madde de Başkanının takdirinde, yoklama…
ENGİN
ALTAY (İstanbul) – Evet. 
BAŞKAN
– Ya ben size sataştım, lütfen, az önce çok ciddi sataştım. 
Buyurun
sataşmadan dolayı iki dakika söz veriyorum. 
ENGİN
ALTAY (İstanbul) – Sayın Başkan, ben meramımı…
BAŞKAN
- Buyurun Sayın Altay, istirham ediyorum. 
ENGİN
ALTAY (İstanbul) – Peki, ben, İç Tüzük’ün amir hükmüne uygun olarak sözümü
-biliyorsunuz bir milletvekili sözünü devredebilir- devredebilir miyim? Müsaade
eder misiniz.
BAŞKAN
– Ama benim o zaman grubunuza sataşmam lazım.
MUSTAFA
ELİTAŞ (Kayseri) – Olmaz, olmaz o.
ENGİN
ALTAY (İstanbul) – Ya çık sen yönet şurayı ya. 
BAŞKAN
– Bir saniye…
ENGİN
ALTAY (İstanbul) – Olmaz böyle bir şey ya, Allah Allah ya!
BAŞKAN
– Bir saniye… 
Ben
o zaman sizin grubunuza sataşmış olayım. 
ENGİN
ALTAY (İstanbul) – Evet. 
BAŞKAN
– Buyurun Sayın Tanal.
İki
dakika süre veriyorum grup adına.
MUSTAFA
ELİTAŞ (Kayseri) – Bakın, Sayın Başkan, usule aykırı bir hareket yapıyorsunuz. 
ENGİN
ALTAY (İstanbul) – Hatip kürsüde. 
BAŞKAN
– Bir saniye, hatibi kürsüye davet ettim, Sayın Elitaş, lütfen müdahale
etmeyin. Bir saniye…
Buyurun
Sayın Tanal.
IV.- AÇIKLAMALAR (Devam)
11.- İstanbul Milletvekili Mahmut Tanal’ın,
toplantı yeter sayısı olmadan Türkiye Büyük Millet Meclisini açmanın bir İç
Tüzük ve Anayasa ihlali olduğuna ilişkin açıklaması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum.
Sayın
Meclis Başkan Vekili, pazartesinden itibaren biz Anayasa çalışmalarına
başladık. Pazartesi günü açılan birleşim 53’üncü Birleşim “Toplantı yeter
sayısı vardır.” Aynı şekilde, 54’üncü Birleşim Salı günü “Toplantı yeter sayısı
vardır.” Aynı şekilde, Çarşamba günü 55’inci Birleşim “Toplantı yeter sayısı
vardır.” Aynı şekilde, Perşembe günü 56’ncı Birleşim “Toplantı yeter sayısı
vardır.” Bugün açılan birleşim 57’nci Birleşimdir ve 57’nci Birleşimde aynen
tutanak şu şekildedir: “57’nci Birleşimi açıyorum.” Aytuğ Atıcı söze başladı.
“Sayın Başkan…” diyor. Bugünkü toplantının açılışında “Toplantı yeter sayısı
vardır.” diyorsanız, bilimsel anlamda, burada tüm kamera kayıtları var, kamera
kayıtlarında kaç tane milletvekilinin burada bulunduğu açık ve nettir Sayın
Başkan. Toplantı yeter sayısı olmadan Türkiye Büyük Millet Meclisini açmak
fiilî bir İç Tüzük ihlalidir ve aynı zamanda bir Anayasa ihlalidir.
Anayasa’mıza göre toplantı yeter sayısı 184 olmadan Türkiye Büyük Millet
Meclisini açmanız fiilî bir Anayasa ihlalidir. Biz bununla ilgili olarak önerge
oylamasında toplantı yeter sayısı istedik, bununla da tescillendirdik bunu;
toplantı yeter sayısı olmadığı için, 184 kişi bulunmadığı için on beş dakika da
ara verildi. Onun için yani ilk açıldığında toplantı yeter sayısı olmadığı için
ikinci seferde de biz önergede toplantı yeter sayısı istediğimizden dolayı
bulunmadığı için Meclisin şu anda fiilen kapanmış olması lazım. 
(Mikrofon
otomatik cihaz tarafından kapatıldı) 
MAHMUT
TANAL (Devamla) - Çünkü toplantı yeter sayısı 2 sefer üst üste olmazsa Meclis
kapanır. Şu anda Anayasa’yı tartışmamız, buna geçmemiz fiilî anlamda hem İç
Tüzük ihlali hem Anayasa ihlalidir.
Teşekkür
ediyor, saygılar sunuyorum. (CHP sıralarından alkışlar) 
MUSTAFA
ELİTAŞ (Kayseri) – Sayın Tanal, aslında grup başkan vekili siz olmalısınız. 
BAŞKAN
– Teşekkür ediyorum Sayın Tanal. 
İç
Tüzük çok açık. Açtığımda vardı, sonra siz isteyene kadar arkadaşlar bir
yerlere gitti, daha sonra tekrar geldiler.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
- Şimdi, madde üzerinde ikinci söz, Halkların Demokratik Partisi Grubu adına
Van Milletvekili Bedia Özgökçe Ertan’a aittir.
Buyurun
Sayın Ertan. (HDP sıralarından alkışlar) 
HDP
GRUBU ADINA BEDİA ÖZGÖKÇE ERTAN (Van) – Sayın Başkan, değerli milletvekilleri;
Genel Kurulu saygıyla selamlıyorum.
Üzerinde
konuşmak için söz aldığım madde, Anayasa’nın 105’inci maddesini düzenleyen
kısma ilişkindir. Bu, Cumhurbaşkanının cezai sorumluluğunu düzenleyen bir
maddedir. 
Her
ne kadar madde Cumhurbaşkanının işlediği bir suç hakkında soruşturma açılmasını
ve Yüce Divana sevki hususunu düzenlemiş ise de bu maddenin içeriği ve
teklifteki diğer düzenlemeler hep birlikte değerlendirildiğinde açıkça ortaya
çıkan durum, Cumhurbaşkanının ömür boyu cezasızlık zırhına büründürüldüğüdür.
Teklifi savunanların kamuoyuna ve bizlere anlatımları “Sorumsuzluk vardı. Biz
bir yargı yolunu açıyoruz.” şeklindedir. Ancak, bu anlatımlar, ne yazık ki
fiilen mümkün olmayan bir durumu anlatarak gerçeği yansıtmamaktadır. 
OHAL
koşullarında hiç kimsenin konuşamadığı, fikirlerini serbestçe beyan edemediği,
serbest tartışma ve tercihlerin ortaya çıkamadığı, her kesimin susturulduğu,
dolayısıyla anayasal kamuoyunun da olmadığı bir ortamda böylesi bir Anayasa
değişikliği teklifinin bir dayatma olduğunu, geleceğimizin belirsizleştiğini ve
karanlığın koyulaştığını her fırsatta dile getirdik. Hâl bu iken olası seçim
de, tercih de bir uzlaşma zemini yaratamayacaktır. Tam aksine, tahakkümü,
krizleri ve darbe kliklerini sürekli işler hâlde tutacaktır. Tüm toplumu
böylesi bir tehlikeye atmak, iktidar olma sorumluluğunu yerine getirmemekle
aynı anlama geliyor. Doğrusu, bir yılı aşkın bir süredir yaşadığımız kaos ve
krizler, patlayan bombalar eşliğindeki hayat, şu an getirilmek istenen rejimin
provasıydı. Öyle ya, sürekli olarak “Fiilî durumu hukuki duruma uydurmamız
gerekirdi.” diyerek itiraflarda bulunuyorsunuz. 
Sayın
Erdoğan’ın “İsteseniz de istemeseniz de rejim değişmiştir.” dediği günden beri
bu rejimin altyapısı kuruluyordu. OHAL kanun hükmünde kararnameleriyle de
yönetim tarzı, toplumsal zeminin aleyhe işlemesini engelleyecek bir tarzla
ustaca yürütüldü ve hâlâ yürütülmeye devam ediyor. Öyle görünüyor ki tüm
toplumumuzu derin bir karanlık bekliyor çünkü bu teklifin hiçbir yerinde en
ufak bir gün ışığı dahi görünmemektedir. Teklif savunucuları, “Hukukun
üstünlüğü.”, “Cumhuriyet rejimi hâlâ duruyor.”, “Meclisin kapısına kilit mi
vurduk?”, “Yerli ve millî.”, “Son derece demokratik.”, “Daha hızlı karar
almamıza vesile olacak.” gibi anlatma çabası içerisindedirler. Bu, bir çabadır.
Evet, ama ne kadar zorlandığınızı çok iyi görüyoruz. Anlatamıyorsunuz. Toplum
gerçeğini doğru teşhis edememişsiniz. İçinde millet yok. Özü itibarıyla, Meclis
çalışmıyor çünkü halkın hesap sorabileceği mekanizmaları elinden alıyorsunuz.
Daha rejimin adını bile koyamadınız; birileri “başkanlık” diyor, birileri “yarı
başkanlık” diyor, birileri “Türk tipi başkanlık” diyor, birileri de “Son derece
demokratik.” diyor. Hiçbirinin olmadığını biliyoruz. Örneğin, bu, bir başkanlık
rejimi değildir, hiçbir başkanlık rejimine benzemiyor. 
Dün
Sayın Burhan Kuzu burada Amerika başkanlık tipini anlattı. Anladığımız o ki
referans alınan model Amerika tipi başkanlık modeli ama hiçbir şekilde ona
benzemiyor. Eğer alınan referans o modelse onu tartışalım o zaman. Bu
teklifteki modelle uzaktan yakından alakası yok. Neresini referans aldınız,
doğrusu merak ediyorum. 
Örneğin,
Amerika’da başkan asla “Kandırıldım, yüce milletim beni affetsin.” diyemez,
yüce mahkemenin huzuruna çıkmak zorundadır ve kararı da yüce mahkemeler verir.
Yine, Amerika’da kuvvetler ayrılığı çok daha kesin bir şekilde ayrıdır, yargı
bağımsızlığı çok nettir. Hiçbir yargıç başkan içeri girdi diye ayağa kalkıp
önünü ilikleme çabasına girişmez, hiçbir yargıç başkanla çay toplamaya gitmez,
asla o fotoğrafı vermez. Bu teklifte ise yürütmenin tamamı, yasamanın büyük
çoğunluğu, yargının tamamı ve devlete ait bütün kamu kurum ve kuruluşlarının
hepsi başkan eliyle dizayn ediliyor. Bir seçim öngörüldüğü için adına
“demokratik” diyorsanız eğer bu demokratik olmuyor. 
Bunun
içerisinde, hiçbir yerinde millet hesap soramıyor, en az beş yıla kadar hiçbir
şey soramıyor. Savaş kararı alınsa örneğin, millet “Niye savaşa giriyoruz?” diye
soru sorabilecek durumda değil. Ha, beğenmediyse değiştirmek için seçimi
beklemek zorundadır. O da hangi ortamda nasıl seçim yapılabileceği belli değil.
Milletin hakemliğine sandığa gidip oy vermek şeklinde bir işlev yüklenmiş
sadece. “Beğenmediğini sandıkta görevden alacak.” diyorsunuz, “Milletten
korkmayın.” diyorsunuz. Ama böyle söyleyerek aslında milletin oylarına çok
ciddi anlamda saygısızlık etmiş oluyorsunuz. Millet yönetimde söz sahibi
değilse, hesap soramıyorsa en az beş yıla kadar mahkûm mu olacak kendi eliyle?
Böyle bir mantık olamaz.
İddianız,
başkanlık sistemi ya da hiçbir yerde örneği olmayan Cumhurbaşkanlığı modeliyken
içerik ve kurgu sınırsız, yürütme yetkilerinin bir kişide olduğu, o kişinin de
asla yargılanamayacağı, hesap vermeyeceği bir erkler birliği rejimidir. Bırakın
denetimi, bu yeni rejimde ya da modelde -adına her ne diyorsanız- soru bile
soramayacak Parlamento üyeleri. Normalde yürütmenin başı olan Başbakana soru
sorabiliyorken bu yeni rejimde hiçbir soru sorma hakkı bile yok. 
İşte
tarif, tanım, gerekçe ve düzenlemelere hep birlikte baktığımızda, neden bir
isim bulamadığınızı aslında anlayabiliyorum. Söyleyemediğiniz, bu özelliklerin
tek bir ismi var, onu da tüm dünya “diktatörlük” olarak tanımlıyor, henüz başka
bir kavram bulunamadı. Bence teklif savunucuları da artık demokrasi ya da hukuk
devleti ilkesiyle açıklamaya çalışmamalı, adına doğrudan “diktatörlük” demeli
ve bu isim telaşından da kurtulmalıdır.
Değerli
milletvekilleri, devlet başkanının sorumsuzluğunun temelinde yetkilerinin
sembolik oluşu ya da doğrudan yetkisiz oluşu yatmaktadır. Doğal olarak da
yetkisi yoksa sorumluluğunun da olmayacağı kabul edilir ve bu makamın tarafsız
davranacağı ve tarafsızlığı sembolize ettiği kabul edilir, düşünülür; böylece
devlet organları arasında bir hakem fonksiyonunu görebileceği varsayılır.
Böylesi bir iç denge formülüyle cezai sorumluluğunun olmayacağı anlaşılabilir.
Tek istisnası vatana ihanet meselesidir ki bu durumda da yine nitelikli
çoğunlukla ancak Yüce Divana sevki öngörülmüş durumdadır. Sorumluluk doğuran
işlemlerde devlet başkanının bir bakanla birlikte imzası vardır, o bakan
sorumlu tutulur. Bu mekanizma, tamamen, devlet başkanına yetki verilmemesi,
icracı olmaması hâlinde sağlanmış ve “tarafsızlık” sıfatını garanti eden bir mekanizmadır
ve yine, tüm hâller sadece ve sadece göreviyle ilgili hususlar içindir.
Bu
teklifle, birinci olarak, “Bir suç işlediği iddiasıyla yargı yolu açılıyor.”
dense de bu düzenleme sadece şeklîdir, fiilen uygulama imkânı yok ve
Cumhurbaşkanına ömür boyu cezasızlık zırhı getiren bir düzenlemedir. Şöyle ki:
Milletvekili sayısının 600 olacağı varsayımında 301 milletvekiliyle soruşturma
istenebilecek, 360 milletvekiliyle soruşturma açılmasına karar verilebilecek ve
400 milletvekiliyle Yüce Divana sevk kararı çıkabilecek. Meclis ve
Cumhurbaşkanının aynı seçim kampanyasında, aynı günde seçildiği, başkan
adayının aynı zamanda siyasi partinin genel başkanı da olabileceği ve tüm
milletvekili adaylarını kendisinin belirlediği bir yasama organı profilinde bu
sayılara asla ulaşılamayacağını aslında hepimiz biliyoruz, sizler de
biliyorsunuz.
İkinci
olarak: Göreviyle ilgili veya şahsi suçlar arasında bir ayrım belirtilmediği
gibi, görev sonrasında da aynı madde hükmünün uygulanacağı belirtilerek ömür
boyu bu zırhla koruma altına alınmıştır. Oysa yetki varsa yetki oranında
sorumluluk da olmalıdır. Öte yandan, çağdaş ceza hukuku doktrininde devlet
başkanlarının kişisel suçları açısından sorumlu olacakları konusunda hemen
hemen söz birliği vardır.
Üçüncü
olarak: Teklifin geneliyle önerilen kuvvetler mekanizmasına baktığımızda,
yüksek yargı organları üyelerinin büyük çoğunluğunu Cumhurbaşkanının atayacak
olması gerçeğiyle, bu gerçekle birlikte değerlendirildiğinde Cumhurbaşkanına
yargı yolunun açıldığı iddiasının ne kadar temelsiz ve asılsız olduğu çok net
bir biçimde ortaya çıkmaktadır.
Değerli
milletvekilleri, biz HDP olarak, bu rejim ilk dillendirildiği andan beri
karşısında duran yegâne partiyiz. Biz “hayır” demeye 7 Haziran evvelinde
başladık, o zamandan beri “hayır” diyoruz, şimdi de “Hayır.” diyoruz; OHAL’e
“hayır” diyoruz, haksız tutuklamalara “hayır” diyoruz, işkenceye “hayır” diyoruz,
yaşam hakkı ihlallerine “hayır” diyoruz ve diyeceğiz. Türkiye topraklarının
gerçek rengine büründüğü, Türk’ü ile Kürt’ü ile Alevi’si, Sünni’si, Müslüman’ı,
Hristiyan’ı, hangi inanca sahipse herkesin adil ve…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
BEDİA
ÖZGÖKÇE ERTAN (Devamla) – Teşekkür ediyorum.
Bütün
farklılıklarıyla bu topraklarda bütün insanların adil ve eşit yaşayacağı bir
anayasa yapılacağına inancım tamdır. Bir gün o anayasayı hep birlikte
yapacağımıza inanıyorum ve o güne kadar da tüm yasaklara ve hepimizi tehdit
eden tüm dayatmalara “hayır” diyeceğiz, sizleri de “hayır”a davet ediyorum.
Teşekkürler.
(HDP sıralarından alkışlar) 
BAŞKAN
– Teşekkür ediyorum.
Şimdi
gruplar adına üçüncü söz Cumhuriyet Halk Partisi Grubu adına Artvin
Milletvekili Uğur Bayraktutan’a aittir.
Sayın
Bayraktutan, buyurun. (CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) – Teşekkür ediyorum Sayın Başkan. 
Sayın
Başkan, değerli milletvekilleri; görüşülmekte olan 447 sıra sayılı Kanun
Teklifi’nin 9’uncu maddesi üzerine Cumhuriyet Halk Partisi Grubu adına söz
aldım. Yüce heyetinizi saygıyla selamlıyorum. 
Bu
maddedeki temel argüman, temel sorun, Anayasa’nın 105’inci maddesinde
düzenlenen Cumhurbaşkanının cezai sorumluluğuna ilişkin ilke. Burada, mevcut
teklifle getirilmek istenen talep şu: Diyoruz ki, burada mevcut
milletvekillerinin salt çoğunluğuyla yani -600 yapıyorsunuz, o maddede bir
değişiklik yaptınız, milletvekili sayısını 600’e getiriyorsunuz- 301’le
Cumhurbaşkanı hakkında soruşturma açılmasını talep ediyorsunuz ve hemen bunun
arkasından, mevcut Meclis 5/3 çoğunlukla yani 360 milletvekiliyle soruşturma
açılmasına karar veriyor Cumhurbaşkanı hakkında eğer bir suç istinadı varsa.
Arkasından da üçte 2 çoğunlukla, 400 milletvekiliyle, Cumhurbaşkanının
yargılanmasını talep ediyorsunuz değerli arkadaşlar. 
Bunun
karşılığı olan, bugün değiştirmek istediğiniz sistemde bakanların ve Başbakanın
yargılanmasıyla alakalı, İç Tüzük’ün 103’üncü maddesi ve 107’nci maddesinde
Başbakanın ve bakanların nasıl yargılanacağına, soruşturma izinlerinin nasıl
verileceğine ilişkin hükümler var. Bunlar da gayret açık bir şekilde
belirtilmiş. 550 milletvekilinin olduğu bir Parlamentoda, onda 1 üyenin
verebileceği bir şeyle, talep üzerine, hemen arkasından yapılacak soruşturma
usullerinin çerçevesinde, salt çoğunlukla bir bakan Yüce Divana
gönderilebiliyor değerli arkadaşlarım. 
Yine,
mevcut Anayasa’da değiştirilmesi talep edilen 105’inci maddenin şu andaki
hükmündeyse Cumhurbaşkanı vatana ihanetten dolayı Türkiye Büyük Millet Meclisi
üye tam sayısının 1/3’ü ve onun arkasından da dörtte 3 çoğunlukla ancak vatana
ihanetten yargılanabiliyor. 
Değerli
arkadaşlarım, muhtemelen eğer bu geçer, halk önüne giderse veya halk önüne
gittiği zaman, şu anda televizyonlarda birçok kere bahsettiğiniz gibi, en
önemli argümanınız şu. Diyorsunuz ki: “Cumhurbaşkanı daha önce sadece vatana
ihanetten yargılanıyordu. Bu şekilde bir düzenlemeyi biz getirdik
Parlamentoya.” Parlamentodan eğer geçerse halka diyeceksiniz ki: “Cumhurbaşkanı
bunun dışındaki suçlardan da yargılanabilir.” Böyle bir şeyi ortaya
koyabilirsiniz diye tahmin ediyorum. Buna ilişkin temel argümanlarımızı ortaya
koyacağız. 
Değerli
arkadaşlar, bu düzenlemeyi getiriyorken Cumhurbaşkanının kişisel suçları ile
görev suçları arasındaki ayrımı yok ediyorsunuz. Yani biraz önce değinmiş
olduğum 105’inci maddedeki 301, 360, 400’le alakalı o zırhı, o sayısal
rakamları hem görev suçlarında uyguluyorsunuz hem kişisel suçlarda
uyguluyorsunuz. Bunu kabul etmek mümkün değil. Bir Cumhurbaşkanı görevine
ilişkin bir suç işleyebilir, 104’üncü maddede Cumhurbaşkanına yüklenmiş
görevler var ama bir Cumhurbaşkanı, aynı zamanda, taksirli bir da suç
işleyebilir aynı dönemde, gidip bir araçla birine çarpabilir. Bir Cumhurbaşkanı
adam öldürme suçunu işleyebilir, bir yüz kızartıcı suç işleyebilir. Bunlarla
alakalı soruşturma yöntemlerini gidip bu, 105’inci maddenin bu prosedürünün
içerisine koymak mümkün değil değerli arkadaşlarım. 
Bakın,
bir milletvekilinin 83’üncü maddede milletvekilliği dokunulmazlığına ilişkin
bir zırhı var. Orada ne diyor? Diyor ki: “Suçüstü hâlleri hariç,
milletvekilinin tutuklanması ve yargılanmasına ilişkin olarak ağır cezalık
suçüstü hâlleri hariç; bir de 14’üncü maddeye ilişkin olanlar, o da
soruşturmasına milletvekili seçilmeden önce başlamak kaydıyla…” diyor. Ama
Cumhurbaşkanına bir zırh getiriyoruz değerli arkadaşlarım. 
Burada
Cumhurbaşkanının vatana ihanet suçunun dışındaki suçlarla alakalı
yargılanmasına ilişkin bir geniş kapsam değil, aslında bir kalkan koyuyoruz
ortaya, Cumhurbaşkanını yargılamanın önüne bir kalkan koyuyoruz. Sadece görev
süresiyle mi ilgili? Hayır, değil değerli arkadaşlarım, görev süresine ilişkin
değil. Cumhurbaşkanı yaşadığı müddetçe yargılanması mümkün değil, ifade vermesi
mümkün değil, cumhuriyet savcısının önüne çıkması mümkün değil. Çünkü bu
prosedürü tamamlayarak Cumhurbaşkanının bu şekilde ifade vermesi mümkün değil.
Ben
sizin yerinizde olsam, 105’inci maddeyi hiç evirip çevirmeye gerek yok, üç
satır yazarım değerli arkadaşlarım. “Cumhurbaşkanı yargılanamaz.” deyin, işin
içinden çıkın değerli arkadaşlarım, başka bir şey demeye gerek yok. (CHP
sıralarından alkışlar) “Cumhurbaşkanı yargılanamaz, sorgulanamaz, savcıya ifade
veremez, hâkime ifade veremez, yargı da kimdir.” deyin. Lafı evirip çevirmeye
gerek yok, işin özü budur. Öncelikle onu ifade etmek istiyorum.
Hadi
bütün bu süreçleri geçtik yani bu, 301’i, 360’ı, 400’ü geçtik; Parlamento
360’la kendisini feshedebiliyor ama 360 sayısıyla suç işlemiş olan bir
cumhurbaşkanını yargı makamının önüne getiremiyor. Böyle bir garabeti anlamak
mümkün değil değerli arkadaşlarım. Eğer bunu yapsanız bile… Yani bir anlamda, kabul
edin ki bütün bu sayısal rakamları geçtiniz, soruşturmayla ilişkili usulleri
tamamladınız; Cumhurbaşkanı kimin önüne gidiyor? Cumhurbaşkanı kimin önüne
gidiyor değerli arkadaşlarım? Cumhurbaşkanı sol kolunda 12 üyesini bizzat kendi
atamış olduğu ve Yüce Divan sıfatıyla görev yapacak Anayasa Mahkemesinin önüne
gidiyor, 12 üyesini bizzat kendi atıyor. Sağ kolunda da Adalet ve Kalkınma
Partisinin Genel Başkanı olarak 3 üyesini atamış olduğu bir Anayasa
Mahkemesinin önüne gidiyor, orada yargılanıyor. Buna bizim halkımız,
Artvinliler ne diyorlar biliyor musunuz? “Körler, sağırlar birbirini ağırlar.”
değerli arkadaşlarım. (CHP sıralarından alkışlar) Bunu kabul edebilmek mümkün
değil. Yani hâkimlerini kendin tayin ediyorsun, yargılama makamında bulunanları
kendin tayin ediyorsun, sonra çıkıyorsun, bunların önünde yargılanıyorsun,
ondan sonra da muhtemelen çıkıp diyeceksiniz ki: “Cumhurbaşkanının
yargılanmasına ilişkin süreci artırıyoruz.” Bunu kabul etmek mümkün değil
değerli arkadaşlarım, öncelikle onu ifade ediyorum. Biraz önce de söylediğim
gibi, burada tek bir kelime yazın, iki kelime yazın hatta, “Cumhurbaşkanı
yargılanamaz.” deyin, çıkın değerli arkadaşlarım.
Bakın,
egemenliğin kullanılmasına ilişkin olarak Anayasa’nın 6’ncı maddesi amir hüküm
içeriyor, “Egemenlik hiçbir surette bir kişiye, bir sınıfa veya bir zümreye
teslim edilemez.” deniyor. 7’nci maddede de “Egemenlik, yasama yetkisi Türk
milleti adına Türkiye Büyük Millet Meclisinindir ve bu yetki herhangi bir
şekilde devredilemez.” diye bir amir hükümle karşı karşıyayız. Bunun ne demek
istediğini herhâlde anlıyorsunuz. Burada yapılan bir düzenlemeyle Saray’a
egemenliği devretmeyi Mustafa Kemal’in milletvekilleri olarak, onların
Parlamentosunda şiddetle reddediyoruz ve kabul etmiyoruz, bunu bir kere daha
buradan ifade etmek istiyorum değerli arkadaşlarım. (CHP sıralarından alkışlar)

Değerli
arkadaşlar, Bekir Bozdağ burada olsaydı o daha iyi anlardı ama Bakanlar Kurulu
sırasında sayın bakan var. Bakın, 15 Temmuz akşamı bu Parlamentoya gelen ilk
milletvekillerinden biriyim; Sayın Bülent Tezcan burada, Sayın Tufan Köse
burada. Bunu geçen yaptığımız değerlendirmede söylediğimizde dediler ki:
“Meclis Başkanı sizden önce geldi.” Adalet ve Kalkınma Partisindeki değerli
arkadaşlarım, emin olun, Meclis Başkanından daha önce geldik bu Parlamentoya, 3
CHP milletvekili olarak ilk biz geldik ama şundan emin olun, biz o gece bu
Parlamentoya Recep Tayyip Erdoğan’ın bekasını savunmaya gelmedik, bu
Parlamentoya Gazi Mustafa Kemal Atatürk’ün milletvekilleri olarak o yüce Meclisi,
o “En büyük emanetim.” dediği cumhuriyeti, demokrasiyi, özgürlükleri savunmaya
geldik. (CHP sıralarından alkışlar) Bunu bir kere daha ifade etmek istiyorum
değerli arkadaşlarım.
Bakın,
burada getirilmek istenen değişikliklerin neler olduğunun farkındayız.
Kuvvetler ayrılığı ilkesinin nasıl yok edildiğinin farkındayız değerli
arkadaşlarım. Hani birilerinin “Başkanlık” dediği, birilerinin mahcubiyet
içerisinde “Cumhurbaşkanlığı” olarak halka empoze etmeye çalıştığı sistemin
hedefinin ne olduğunu biliyoruz. Burada bütün güçleri bir kişiye vererek
aslında yok edilmek istenen Mustafa Kemal’in laik cumhuriyetidir değerli
arkadaşlarım, lafı evirip çevirmeye gerek yoktur. Bunu açıkça ifade etmek
istiyorum. (CHP sıralarından alkışlar) 
Hani
siz hep söylemlerinizde ileri sürüyorsunuz ya “Hedef 2023.” diye. O hedefin ne
olduğunu biliyoruz değerli arkadaşlarım. Bakın, burada doğru yemek pişirelim
diyoruz. Eğer doğru yemeği pişirir de yurttaşımızın, vatandaşımızın önüne
koyarsak vatandaşımız yanlış yapmaz. Burada biraz önce MHP’nin çok değerli
temsilcileri konuştular. Ben 12 Eylül 2010’u hatırlıyorum. 12 Eylül 2010 halk
oylamasında yine kıyamet; kopartıyorduk, Cumhuriyet Halk Partisi de, o dönem
MHP yöneticileri de yanlış olduğunu ileri sürüyordu, diyorduk ki: “Yanlış
yapmayın; bu yargıyı Fetullahçı terör örgütüne, bu çeteye teslim etmeyin.” diye
yalvarıyorduk. Ne yaptınız değerli arkadaşlarım? Hep söylüyorsunuz ki: “Millet
doğruyu yapar.” Ee millet yanlış yaptı, siz yanlış yemeği götürüp milletin
önüne koydunuz. Öyle olmadı mı? (CHP sıralarından alkışlar) 
Bir
ülke düşünün, 16 bin hâkim-savcısından dörtte 1’ini bir Fetullahçı çeteye
teslim eden bir ülke düşünün değerli arkadaşlarım. Eğer 12 Eylül 2010’da bu
yanlışlığı yapmasaydınız, Cumhuriyet Halk Partisinin uyarılarını dikkate
alsaydınız, bu yanlışlık olmasaydı bugün belki de 250’nin üzerinde şehit
vermezdik değerli arkadaşlarım; Balyoz’da, Ergenekon’da yaşanan acıları
yaşamazdık; O Zekeriya Öz’ün altına Mercedesleri vermezdik değerli
arkadaşlarım; böyle bir tabloyu Türkiye’ye yaşatmazdık. 
O
nedenle, bugünün koşullarında uyarıyoruz, yanlış yapıyorsunuz değerli
arkadaşlarım. Bu tablonun nereye gideceğini biliyoruz…
İMRAN
KILIÇ (Kahramanmaraş) – Niyet mi okuyorsun?
UĞUR
BAYRAKTUTAN (Devamla) - Milliyetçi Hareket Partisindeki dostlarımıza da
seviniyoruz. Aradan üç dört ay geçtikten sonra, Allah göstermesin bu teklif
Parlamentodan geçerse bir bölünme projesi olduğunu biliyoruz; ulus devleti,
cumhuriyetimizi, üniter devletimizi yok etmek isteyen bir proje olduğunu biliyoruz.
Çünkü, bu konuda tereddüt ettiğimiz bir kişiye Parlamentonun yetkilerini teslim
ediyorsunuz değerli arkadaşlarım. O nedenle bunu şiddetle reddediyoruz, bunu
kabul etmiyoruz, buna karşı direneceğiz. (CHP sıralarından alkışlar)
O
nedenle, Atatürk’ün Parlamentosundan diyoruz ki: Halkımız, Cumhuriyet Halk
Partisine, Mustafa Kemal Atatürk’ün milletvekillerine baksın. “Yok öyle
umutları yitirip karanlıkta savrulmak. Unutma, aynı gökyüzü altında bir
direniştir yaşamak.” diyor, yüce heyetinizi saygıyla selamlıyorum. (CHP
sıralarından alkışlar)
BAŞKAN
– Teşekkür ediyorum Sayın Bayraktutan.
Gruplar
adına son konuşmacı Adalet ve Kalkınma Partisi Grubu adına İstanbul
Milletvekili Hayati Yazıcı.
Buyurun
Sayın Yazıcı. (AK PARTİ sıralarından alkışlar)
AK
PARTİ GRUBU ADINA HAYATİ YAZICI (İstanbul) – Sayın Başkan, çok değerli
milletvekilleri; Anayasa değişikliği teklifinin 9’uncu maddesi üzerine AK PARTİ
Grubu adına söz almış bulunuyorum. Yüce heyeti saygıyla selamlıyorum.
Değerli
milletvekilleri, anayasa yapmak önemli. İsminden belli, bütün yasaların anası.
Tarihimize dönüp baktığımızda, Osmanlı Dönemi dâhil, 5 tane Anayasa’mız var:
1876, 1921, 1924, 1961 ve 1982. Peki, anayasayı kim yapar? Anayasayı millet
yapar, halk yapar ve anayasa yapma hakkı tekel bir haktır, devredilmez, ya
doğrudan millet yapar ya da temsilcileri aracılığıyla... Tarihimize dönüp
baktığımızda -5 Anayasa'mızdan söz ettim- hangisini millet yapmış? Kuruluş
dönemleri hariç, bütün anayasalarımız, olağanüstü dönemlerde ve olağanüstü
koşullar altında gerçekleştirilmiş anayasalar. 
Mevcut
Anayasa'mızda önemli ölçüde değişiklikler yapıldı ve bunlardan en önemlisini,
en anlamlı olanını, bir hükûmet değişikliğini de içerecek kapsamda olanını ilk
defa gerçekleştiriyoruz. Bu bakımdan, burada müzakeresi birkaç günden bu yana
devam eden Anayasa değişikliği fevkalade önemli ve Türkiye'nin geleceği
açısından hayati derecede önem taşıyor.
Ben,
bu sınırlı konuşmamda birtakım kavramlar üzerinde duracağım. Efendim, bu
Anayasa teklifiyle alakalı “Rejim değiştiriliyor.” eleştirisi yapılıyor. Rejim
nedir? Ne anlıyoruz rejimden? E, bunu bilmeli ki söylemimizi de onun üzerinde
oturtalım. 
Değerli
arkadaşlar, hiç evirip çevirmeye gerek yok. Çok basit bir mantıkla, rejimin,
devletin şekli, nitelikleri ve devletin üzerinde yer aldığı temel kurumlar
olduğu konusunda kuşku var mı? Yok. 
TAHSİN
TARHAN (Kocaeli) – Yönetim şekli, yönetim şekli. 
HAYATİ
YAZICI (Devamla) – E, devletimizin şekli belli, cumhuriyet; nitelikleri;
demokratik, laik, sosyal bir hukuk devleti ve elbette ki üzerinde oturduğu o
konumlar da…
MUHARREM
ERKEK (Çanakkale) – Hukuk devleti yok oldu zaten. 
HAYATİ
YAZICI (Devamla) – …ülkesi ve milletiyle bölünmez bir bütün olduğudur;
bayrağıdır, başkentidir vesaire. Bu teklifte ifade etmeye çalıştığım bu
niteliklerle ilgili bir değişiklik var mı? Yok. 
MAHMUT
TANAL (İstanbul) – Hukuk devletini saymadınız. 
HAYATİ
YAZICI (Devamla) – Niye buradan gidiyorsunuz? 
TÜRABİ
KAYAN (Kırklareli) – Yüksek yargıçlar el pençe divan dururken nasıl hukuk
devleti oluyor bu? 
HAYATİ
YAZICI (Devamla) – Bir başka kavram buradaki tartışmalarda, az önce konuşma
yapan arkadaşlar da ifade ettiler, Cumhurbaşkanının ya da Meclisin seçimleri
yenilemesine ilişkin düzenleme fesih olarak niteleniyor, fesih. Değerli
arkadaşlar, bu değişikliğin hiçbir satırında ve Anayasa’da fesih yoktur.
Feshetmek, hukuki bir kavramdır; çökertmek, bütün işlevleriyle sonlandırmak
demektir. Cumhuriyet tarihinde, Türkiye Büyük Millet Meclisi açıldığı günden bu
yana yani 1920’den bu yana, darbe dönemleri hariç, bu yüce Meclis hep açık
olmuştur. Dolayısıyla, Anayasa’da seçimlerin feshi değil, yenilenmesi söz
konusudur ve Cumhurbaşkanına da Meclisi feshetme yetkisi asla verilmiş değil.
Yenilemede yenilemeye konu organın işlevleri seçim yapılıncaya kadar kesintisiz
devam eder, bunun altını çizmek istiyorum. 
Bir
başka kavram kargaşası: Yemin metninde var olan, Cumhurbaşkanının tarafsızlığı.
“Tarafsız Cumhurbaşkanı nasıl parti üyesi olur?” Değerli arkadaşlar,
tarafsızlık çok geniş kapsamlı bir kavram. Tarafsızlıktan kasıt adalet, ehliyet,
liyakat ve meşverettir.
KAZIM
ARSLAN (Denizli) – Allah Allah!
MUHARREM
ERKEK (Çanakkale) – Olmayanlar…
HAYATİ
YAZICI (Devamla) – Cumhurbaşkanı devleti yönetirken, millete ait bir yetki
kullanırken bu alanlara, bu kurumlara özen gösterecek. 
MUHARREM
ERKEK (Çanakkale) – Demek ki tarafsız değil Sayın Cumhurbaşkanı; ne liyakat var
ne adalet var. 
HAYATİ
YAZICI (Devamla) – Bunun dışında, normal bir birey gibi elbette ki siyasi
tercihlerini kullanma hakkına sahip. 
Gene,
mevcut Anayasa’da, Cumhurbaşkanının seçilmesi hâlinde partisiyle ilişiğinin
kesilmesi de eleştiriliyor. Değerli arkadaşlar, bunlara hak, kavram ölçütlü
bakmak lazım. Bir bireyin herhangi bir siyasi partiye üye olması veya üye
olmaması demokratik katılım, bir siyasal haktır; niye buradan bakmıyorsunuz? O
hakkın kullanımı önünde bir engel var, bu değişiklikle bu engel de
kaldırılıyor. 
ÜNAL
DEMİRTAŞ (Zonguldak) – Devletin birliğini, bütünlüğünü kim sağlayacak? 
CEYHUN
İRGİL (Bursa) – Devlet memurları neden siyasi parti üyesi olamıyor o zaman? O
da hak değil mi? 
MUHARREM
ERKEK (Çanakkale) – Yargıçları da yapalım siyasi parti üyesi Sayın Bakan. 
HAYATİ
YAZICI (Devamla) – Değerli milletvekilleri, bir başka kafa karışıklığına,
kargaşaya yol açan kavram: Cumhurbaşkanının fiilî durumuyla ilgili hukuksal
tartışma yapılıyor. 
Bakın,
değerli milletvekilleri, Türkiye Cumhuriyeti Cumhurbaşkanı Sayın Recep Tayyip
Erdoğan’ın Cumhurbaşkanı olduğu günden bu yana icra ettiği tasarruflar,
işlemler tümüyle Anayasa’da dayanağı bulunan davranış biçimleridir. 
KAZIM
ARSLAN (Denizli) – Allah Allah!
HAYATİ
YAZICI (Devamla) – Açın, Anayasa’nın 8’inci maddesini okuyun. “Yürütme yetkisi
ve görevi” başlığını taşıyor ve altında diyor ki: “Yürütme yetkisi ve görevi,
Cumhurbaşkanı ve Bakanlar Kurulunca icra edilir.” Yürütmenin içinde. 104’üncü
madde, Cumhurbaşkanının görev ve yetkileri; yasamayla ilgili, yürütmeyle
ilgili, yargıyla ilgili çok geniş görev ve yetkileri var. 
MUHARREM
ERKEK (Çanakkale) – Doğru yetkiler değil ki onlar zaten.
HAYATİ
YAZICI (Devamla) - Gene 104’üncü maddede…
MUHARREM
ERKEK (Çanakkale) – Kötüydü, daha kötü yapıyorsunuz.
HAYATİ
YAZICI (Devamla) - Bugün çok yadırgıyorsunuz; Bakanlar Kurulunun kimi zaman
Beştepe’de toplanmasını yadırgıyorsunuz, anlayamıyorsunuz. Ne diyor orada?
“Cumhurbaşkanı, uygun görmesi hâlinde Bakanlar Kuruluna katılır.” Gene “Gerek
görmesi hâlinde Bakanlar Kurulunu, başkanlığında toplar.” Ya, bunun anlamı var;
Bakanlar Kuruluna katılıyorsa gündemi Başbakan belirler, başkanlığında
topluyorsa gündemi kendisi belirler. Böylesi görev ve yetkileri kullanıyor.
ÜNAL
DEMİRTAŞ (Zonguldak) – O zaman değiştirmeyelim, gerek yok.
HAYATİ
YAZICI (Devamla) - Bir başka argüman, önemli argüman: 2007 yılında
Cumhurbaşkanı seçimi dolayısıyla, hep sorun olmuş ülkemizde, o sorunu tasfiye
etmek için millet duruma vaziyet etmiş ve Anayasa’yı değiştirilmiştir. 
MUHARREM
ERKEK (Çanakkale) – O sorun çözüldü.
HAYATİ
YAZICI (Devamla) - Cumhurbaşkanını millet seçiyor. İki defa aday olma hakkı
var. E, seçilip Cumhurbaşkanı olan kişi ikinci defa aday olmasın mı diyeceğiz.
Anayasa diyor ki: “Olabilir.” 
Peki,
milletin huzuruna çıkan Cumhurbaşkanı ne diyecek? “Gittim, Ankara’da oturdum,
protokolen işleri yaptım, bazı evrakları imzaladım, geldim.” mi diyecek? Bir
icraat vaadi var. Cumhurbaşkanının ikinci defa seçilme hakkının varlığı, ona
icraat yapma hakkını değil, hükmünü yüklüyor. 
Dolayısıyla,
burada çelişkili olan husus şu: Bu kadar geniş görev ve yetkilere sahip
Cumhurbaşkanı, mevcut Anayasa’ya göre sorumsuz. İşte, bu çelişki. 
MUHARREM
ERKEK (Çanakkale) – Mevcut Anayasa kötü zaten, daha kötüsünü yapıyorsunuz, onu
söylüyoruz.
HAYATİ
YAZICI (Devamla) - Bu maddeyle onu gideriyoruz değerli arkadaşlar, 105’inci
madde değişikliğini de yaparak onu gideriyoruz. Mevcut Anayasa’da 105’inci
maddenin başlığı ne? “Cumhurbaşkanının sorumluluğu ve sorumsuzluğu.” Ne
yapıyoruz bu maddenin başlığını? Cezai sorumluluğu getiriyoruz. Tarihimizde
yok. Cezai sorumluluğu getiriyoruz. (CHP sıralarından gürültüler) 
KEMAL
ZEYBEK (Samsun) – Hata yapıyoruz Sayın Bakan.
HAYATİ
YAZICI (Devamla) - Ama bir şey söyleyeyim, çok değerli hemşehrim tabii konuyu
başka yerlere götürdü mevcut Anayasa’da…
KEMAL
ZEYBEK (Samsun) – Saptırma!
HAYATİ
YAZICI (Devamla) - …bugünkü Anayasa’da, Cumhurbaşkanı, sadece vatana ihanetle
yargılanabilir. Nasıl taşınır yargılayacak merciye? Üye tam sayısının dörtte 3
çoğunluğuyla, 600 varsayarsak milletvekili tam sayısını 450 milletvekilinin
kararıyla gidecek. Biz nereye getirmişiz bunu? Üçte 2’yi 400’e indirmişiz.
Bunları görmek lazım değerli arkadaşlar.
MUHARREM
ERKEK (Çanakkale) – Mevcut Anayasa’yla niye kıyaslıyorsunuz ki… Yürütmenin başı
yapıyorsanız çok kolay yargılanması için.
HAYATİ
YAZICI (Devamla) - Dolayısıyla, Anayasa’da yapılan bu değişiklikle gerçekten
egemenliğin sahibi millete, onun temsilcisi… 
(Mikrofon
otomatik cihaz tarafından kapatıldı)
MUHARREM
ERKEK (Çanakkale) – 4 bakanı Yüce Divana göndermediniz ya!
BAŞKAN
– Tamamlayınız Sayın Yazıcı bir dakikada lütfen.
HAYATİ
YAZICI (Devamla) – Bakın, yasa yapma hakkı tekel olarak Türkiye Büyük Millet
Meclisine aittir ve Cumhurbaşkanının tek başına imzaladığı kararnameler yargı
denetimi dışındayken bu Anayasa değişikliğiyle Cumhurbaşkanı dâhil, idarenin
tüm tasarruflarına karşı yargı yolunu güçlendiriyoruz. 
CEYHUN
İRGİL (Bursa) – Halkı kandırıyorsunuz!
HAYATİ
YAZICI (Devamla) - Cumhurbaşkanlığı kararnamelerine karşı yargı yolunu açmış
bulunuyoruz. 
CEYHUN
İRGİL (Bursa) – Sen de biliyorsun, hiçbir zaman yargılanmayacak! Zaten Anayasa
değişikliğinin tek sebebi var, yargılanmamak!
HAYATİ
YAZICI (Devamla) - Son söz olarak şunu ifade edeyim: Tabiri caizse, bu Anayasa
değişikliğiyle, Türkiye’nin kamu yönetimine, devlet yönetimine bir otoban
oluşturuyoruz, otoban; çok hızlı, tempolu ve güvenli yürüyüşü sağlayacak bir
otoban inşa ediyoruz. 
Hayırlı
uğurlu olsun diyorum, hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Yazıcı.
Şimdi
şahıslar adına ilk söz Adana Milletvekili Talip Küçükcan’a aittir.
Sayın
Küçükcan, buyurun. (AK PARTİ sıralarından alkışlar)
Sizin
süreniz beş dakikadır.
TALİP
KÜÇÜKCAN (Adana) – Sayın Başkan, değerli milletvekilleri; Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 9’uncu maddesi
hakkında konuşmak üzere söz almış bulunmaktayım. Gazi Meclisi, milletimizi ve
Genel Kurulu saygıyla selamlıyorum.
Sayın
milletvekilleri, millî iradenin tecelligâhı olan bu yüce Meclisin onurunu ve
itibarını korumak hepimizin öncelikli görevleri arasındadır. Üzülerek ifade
etmeliyim ki bazı üyelerimizin davranışları Meclisimizin itibarına ciddi zararlar
vermektedir. Direniş ve protesto doğal haktır ancak bu kelime ve kavramları
kullanarak diğer milletvekillerinin konuşma hakkını ihlal edecek biçimde
kürsüyü işgal etmek, görüntü kayıtlarından da açıkça anlaşıldığı üzere, planlı
biçimde bir milletvekiline saldırmak, yumruklamak ve fiziki şiddete başvurmak
hepimizin kınaması gereken davranışlardandır. Bu vesileyle, Genel Başkan
Yardımcımız Sayın Fatih Şahin’e yapılan saldırıyı kınıyor, kendisine geçmiş
olsun dileklerimi iletiyorum. 
Sayın
milletvekilleri, üzerinde söz aldığım 9’uncu madde Cumhurbaşkanının siyasi,
yargısal ve cezai sorumluluğunu düzenlemektedir. Ne yazık ki teklif aleyhine
söz alanlar genelde “tek adam”, “otoriterleşme”, “yetkilerin tek elde
toplanması” ve hatta “sivil darbe” gibi, hiç rasyonel olmayan, temeli olmayan,
hayali kaygılar ve korkular üzerinden tartışmalarını sürdürmekte ve
itirazlarını ortaya koymaktadırlar. Elbette bu onların doğal hakkıdır ancak
ilkeler ve teklifin somut içeriği üzerinden rasyonel bir müzakerenin daha yapıcı
olduğunu ve bizim de bu tercihi kullandığımızı belirtmeliyim. 
Demokratik
yönetimlerin, hukuk devletlerinin ve meşru iktidarların ortak nitelikleri
arasında saydamlık ve hesap verebilirlik son derece önemlidir. Aynı nitelikler
ve ilkeler liderler ve yürütmenin başında olan yetkililer için de geçerlidir.
Saydamlık, hesap verebilirlik ve sorumluluk taşımayan yönetimler ve liderlerin
meşruiyeti her zaman sorgulandı ve bundan sonra da sorgulanacaktır. Yetki
kullanımı ve sorumluluk arısında bir dengenin kurulması demokrasi ve hukuk
devletinin kalitesini gösteren ölçütler arasında yer alır. Bu bağlamda, teklif
edilen düzenleme Cumhurbaşkanının sorumluluklarının belirlenmesi ve artırılması
açısından yeni bir dönemin başlangıcına zemin hazırlamaktadır. 
Değerli
milletvekilleri, mevcut sistemde Cumhurbaşkanının siyasi sorumluluğu yoktur. Şu
anda yürürlükte olan 1982 Anayasası’na göre, Cumhurbaşkanı görevi sırasında tek
başına aldığı karar ve verdiği emirlerden sorumlu tutulamaz, görev alanına
giren herhangi bir suçtan dolayı bir suçlama yapılamaz, görevine ilişkin
konular için denetlenemez. Cumhurbaşkanının teklifiyle Başbakan ve ilgili
bakanlarca yapılan iş ve işlemlerden siyasi olarak Başbakan ve bakanlar
sorumludur. Mevcut Anayasa’ya göre, Cumhurbaşkanının yargısal sorumluluğu
yoktur, sadece vatana ihanet suçlamasıyla yargılanabilir. Yani, bir
dokunulmazlık zırhı vardır şu anda. Yine mevcut Anayasa’ya göre, vatana ihanet
dışında cezai sorumluluğu da yoktur, işlediği iddia edilen başka suçlardan
dolayı yargılanamaz. Teklif edilen anayasa metninde ise bunun tam tersi var.
Yani, Cumhurbaşkanına bir taraftan siyasi sorumluluk getirilirken, diğer
taraftan Cumhurbaşkanının yargısal sorumluluğu artırılıyor. Yürütme yetkisini
icra edecek olan Cumhurbaşkanına yargı yolunu açıyoruz. Cumhurbaşkanının
yargılanmasına bu Meclis karar verecek, başka birileri değil. Yani, biz yine
denetim görevini sonuna kadar sürdüreceğiz. Milletin doğrudan seçtiği
Cumhurbaşkanının yine milletin seçtiği bu yüce Meclis tarafından denetlenmesi
sürdürülecek. Ve tabii ki cezai sorumluluk da getiriliyor cumhurbaşkanlarına.
1982 Anayasası’na göre, sadece vatana ihanet suçlamasıyla cezai sorumluluğu
olan Cumhurbaşkanına yürütme yetkilerini kullanımından kaynaklı diğer
suçlamalara ilişkin soruşturma açılabilecek. 
ÖZKAN
YALIM (Uşak) – Milletin seçtiği vekili kim belirliyor, isimleri kim belirliyor?
TALİP
KÜÇÜKCAN (Devamla) - Daha önce bunun sayıları, rakamları, oranları burada
belirtildi.
Sonuç
itibarıyla söylemek gerekirse, 9’uncu madde Cumhurbaşkanına siyasi, yargısal ve
cezai sorumluluklar yüklemektedir, Meclise de önemli bir denetim imkânı
vermektedir. Bu imkân ve vazife bizim için son derece önemlidir ve bundan sonra
seçilecek Cumhurbaşkanı yine bundan sonra seçilecek olan bu Meclis tarafından demokratik
yollarla denetlenmeye devam edecektir. Bu da demokratik bir yönetim biçimi ve
hukuk devletinin gereğidir.
Bu
vesileyle, tekrar Meclisi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum Sayın Küçükcan.
Şahısları
adına ikinci ve son konuşmacı Muğla Milletvekili Ömer Süha Aldan.
Buyurun
Sayın Aldan. (CHP sıralarından alkışlar) 
ÖMER
SÜHA ALDAN (Muğla) – Teşekkürler.
Sayın
Başkan, değerli milletvekilleri; aslında, burada, bu maddeyle ilgili olarak
Sayın Başbakan konuşurken, beşte 3 mü büyüktür yoksa 2/3 mü büyüktür diye bir
kavram kargaşasına kendisi de uğramıştı. Gerçekten, halka anlatılması çok zor
bir şey. Aslında, başka bir şey konuşacaktım ama biraz önce konuşan her 2
hatibe bir yanıt vermem gerekiyor.
Kural
olarak, Cumhurbaşkanı seçilen kişi Türkiye Cumhuriyeti’nde sembolik bir makamı
işgal eder ve onun herhangi bir suç işlemeyeceği varsayılır sadece vatana
ihanet dışında. Dolayısıyla da, mevcut düzenleme buna göre yapılmıştır.
Aslında, bu teklifin bir rejim değişikliği olduğunun göstergesi bu maddedir
çünkü Cumhurbaşkanının sembolik yapısı doğrudan etkin bir konuma
getirilmektedir. Kaldı ki buna bir ilave daha yapılmaktadır, Cumhurbaşkanıyla
beraber onun yardımcılarının ve bakanların yargılanmalarına yönelik nisap da
zorlaştırılmaktadır. Bir örnek verelim: Şimdiki hâlde Cumhurbaşkanı bir adam
öldürse görevinin bitiminde yargılanır ama bu yasa teklifi eğer yasal hâle
gelir Anayasa’mız değişirse, bu takdirde, Cumhurbaşkanı adam öldürdüğünde 400
milletvekilinin oyu olmadan yargılanamaz.
MUHARREM
ERKEK (Çanakkale) – Ömür boyu.
ÖMER
SÜHA ALDAN (Devamla) – Bu çok önemli bir farktır, bunu gözden kaçırmayalım
lütfen. Cumhurbaşkanı istediği takdirde istediği suçu işleyebilir, suç işleme
serbestisidir. 105’inci maddenin başlığı aslında “Cumhurbaşkanının cezai
sorumsuzluğu” olmalıydı. Diyelim ki Cumhurbaşkanını yargılayacak 400 dolayında
milletvekili sayısına da erişildi, ertesi gün oylama yapılacak, Cumhurbaşkanı
bu 400 milletvekilinden 20 tanesini bakan yapar, bakan yaptıkları anda
milletvekillikleri düşer, dolayısıyla o 400 sayısına yine ulaşılmaz.
Şimdi,
lütfen, halkla alay etmeyelim, buna bir özen gösterelim. (CHP sıralarından
alkışlar) Bu, doğrudan doğruya, gerçekten de Cumhurbaşkanını, Cumhurbaşkanı
yardımcılarını ve bakanları yargılayamayacak bir konuma Türkiye’yi
getirmektedir. Örneğin 4 bakan soruşturması hep gündeme geldi Türkiye’de, 276
oy olmuş olsaydı bu kişilerin yargılanmaları mümkün olacaktı. Şimdi, bu teklif
kabul edildiği takdirde, lehe olan uygulanacağı için artık 4 bakanın
yargılanması olasılığı da ortadan kalkmış bulunmaktadır. Burada bir hileişeriye
vardır. Bunu da gözden ırak tutmayalım. Bu yasa teklifiyle, aslında, bundan
sonraki bakanların, Cumhurbaşkanının, Cumhurbaşkanı yardımcılarının
yargılanmasının önüne geçilmemektedir, o 4 bakanın yargılanmasının da önüne
geçilmektedir. 
Bir
de şuna da özenle dikkat etmek lazım: Cumhurbaşkanını halk seçti. İşte,
Parlamentoyu da halk seçiyor. Bir kavram kargaşası var. Cumhurbaşkanı ile
Başbakan arasında yetki uyuşmazlığı doğuyor, bir geminin 2 kaptanı olmaz.
Hayır. 
Değerli
arkadaşlarım, bu, aslında bir uçak. Bir uçak bu. Bir uçağın 2 kaptanı olur.
Business class’ta oturanlar hâllerinden memnun olabilirler, uçağın
arkasındakiler mutsuzdur, umutsuzdur. (CHP sıralarından alkışlar) 
“Peki,
bu noktaya nasıl geldik?” derseniz: Aslında, yıl 2007, 367 konusu oldu. Kişisel
düşüncemi belirteyim ama zamanım yok. Erkan Mumcu’ya değişik kanallardan baskı
yapılıyor; bir, eski partisi olan Adalet ve Kalkınma Partisinden, bir, devlete
egemen olan başka bir anlayış tarafından ve Meclise o 367 sayısını bulmak için
girmesi isteniyor. Erkan Mumcu da iki arada bir derede kaldı Anavatan Partisi
Genel Başkanı olarak, bir koşul öne sürdü, dedi ki: “Cumhurbaşkanını halk
seçsin, ben Meclise gireceğim.” dedi. Adalet ve Kalkınma Partisi “Acaba Meclise
girer mi?” diye apar topar bu Cumhurbaşkanını halkın seçmesine yönelik yasa
teklifini hazırladı. Hatırlarsanız, bunun çalışmaları sırasında yani referandum
sırasında hemen hemen hiçbir miting dahi yapılmadı, kendiliğinden bir sonuç
ortaya doğdu. Son sözüm şu olsun: Halkımız özgürlükleri kısıtlayan
referandumlarda hep “Hayır.” demiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın isterseniz.
ÖMER
SÜHA ALDAN (Devamla) - Teşekkür ederim Sayın Başkan. 
Bu
millet, özgürlükleri kısıtlayan Anayasa değişikliklerine hep “Hayır.” demiştir.
Bu tip referandumlardan hep “hayır” çıkmıştır, bunu da özellikle dikkatinize
almanızı isterim.
Gerçekten
bu referandum bir sorundu, 2010’daki seçim de, Anayasa değişikliği de yargıya
ilişkin bir sorundu ama şunu unutmayın, 2010’daki avantajda “yetmez ama
evet”çiler, “Kenan Evren yargılanacak.” diyen aymaz solcular, “Mezardakileri
bile çıkarıp oy kullandırmak lazım.” diyen Fetullahçılar şimdi yoktur. 
Durumu
bilgilerinize sunar, saygılarımla arz ederim. (CHP sıralarından alkışlar)
BAŞKAN
– Teşekkürler Sayın Aldan.
Böylece
madde üzerindeki konuşmalar tamamlanmıştır.
Şimdi,
soru-cevap işlemi gerçekleştireceğiz. Sisteme giren sayın milletvekillerinin
beş dakika süreyle soru sormaları için mikrofonlarını açacağım, kalan beş
dakikayı da Hükûmete vereceğim.
Sayın
Engin, buyurun.
DİDEM
ENGİN (İstanbul) – Sayın Bakan, ülkemizde çok ciddi bir toplumsal ayrışma ve
kutuplaşma kaosu yaşanmaktadır. Bu kutuplaşma ortamında olağanüstü hâlden
istifade ederek Meclise sunduğunuz Anayasa değişikliği teklifi Başbakanlığı
kaldırarak tüm yetkileri Cumhurbaşkanına devreden, kuvvetlerin Cumhurbaşkanında
birleştiği kuvvetler birliğini hedeflemektedir. Bu nedenledir ki, Meclis ve Cumhurbaşkanlığı
seçimlerinin aynı gün yapılmasını istiyorsunuz. Teklifinize göre, Cumhurbaşkanı
ülkeyi yönetirken bir taraftan da genel başkanı olarak seçim meydanlarında
kendi partisine oy isteyecek, kendi partisinin kongrelerine, mitinglerine
katılacak, il, ilçe teşkilatlarını yönetecek, milletvekili listesi
hazırlayacak.
Birinci
sorum: Ülkemizdeki kutuplaşmayı ve toplumsal ayrışmayı ciddi nitelikte
derinleştirecek böyle bir teklifi hazırlayıp Meclise sunmaktan vicdanen
rahatsızlık duymuyor musunuz?
İki:
Cumhurbaşkanının partisine üye olmayan diğer partili vatandaşlarımızın
haklarını kim, hangi kurum güvence altına alacak? Demagoji yapmadan açık ve net
cevap bekliyorum. 
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Anayasa
değişikliği teklifi gerekçesinde millî irade vurgusu yapılmaktadır. Aralıksız
on beş yıldır demokratik cumhuriyet rejiminin nimeti olan millet, halk
iradesiyle bu ülkeyi yönetme yetkisine sahip olan iktidar, işte bugün tam da bu
iradeyi yok sayarak bu Anayasa değişikliğiyle bu halkın size verdiği yetki ve
sorumlulukları belirleyen bütün yasal araçları da yok sayarak bir kişinin
yarattığı yasa dışı fiilî duruma bir anayasal kılıf arıyor. “Hükûmet sistemi
değişikliği” diyorsunuz, bu yasal düzenlemede Hükûmetin on beş yıldır yürütme
yetkisini kullanmada ve Parlamentonun yasama faaliyetlerindeki tıkanıklıklar ve
sıkıntılar nerede? Bu taslağın gerekçesinde nerede Sayın Bakan? Bu, bir hükûmet
sistemi değişikliği değildir; bu, bir kişiye tüm yetki ve sorumlulukları
devretmektir, demokratik işleyen bütün devlet mekanizmalarının güvencesi olan
kuvvetler ayrılığını ortadan kaldırarak denge ve denetimsiz bir biçimde tüm
yetkiyi bir kişiye teslim etmektir.
(Mikrofon
otomatik cihaz tarafından kapatıldı) 
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Yeni
anayasayla Türk tipi başkanlık getireceğinizi söylüyorsunuz. Kaynaklara baktım
ama “Türk tipi” diye bir kavram bulamadım, bir tanım da bulamadım. Ne demektir
Türk tipi? “Türk” bir ulusu oluşturanların ortak adıdır; bu, aynı zamanda
cumhuriyetimizin de adıdır. Bu adı “tip” ve “başkanlık”la bir araya getirmek bu
ulusa ve cumhuriyete hakarettir. Getirmek istediğiniz tek adamlık rejiminin
adını “Türk” gibi yüce bir kavramla adlandırmamanızı, başka bir isim bulmanızı
size tavsiye ederim.
Teşekkür
ederim. 
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ederim.
Diyorsunuz
ki: “Sorumsuz olan Cumhurbaşkanına sorumluluk getiriyoruz.” Bu maddeye göre
Cumhurbaşkanının cezai sorumluluğunun fiilen uygulanabilmesinin mümkün olmadığı
açıktır. Öncelikle 360 milletvekiliyle soruşturma açılması ve 400
milletvekilinin Yüce Divan kararı alması partili olan Cumhurbaşkanının
yasamanın çoğunluğunu belirlediği bir rejimde neredeyse imkânsızdır. Diğer
yandan, her an sorgusuz, sualsiz fesih tehdidi altındaki yasamanın yine böyle
bir karar alması mümkün değildir. Bu dahi mümkün olsa hâkimlerini kendisinin
atadığı Anayasa Mahkemesinin Cumhurbaşkanını yargılaması mümkün değildir. 
Evet,
bu durumda sorumluluğu mu getiriyorsunuz, yoksa sorumsuzluğu mutlaklaştırıyor
musunuz?
BAŞKAN
– Sayın Atıcı…
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, Genel Kurulda beş gündür başkanlık sistemini tartışıyoruz. Görünen
odur ki bu tartışmanın kazananı olmayacaktır. Maddeler 338-343 aralığındaki bir
oyla geçiyor yani 200’den fazla milletvekili “evet” demiyor. Bu işte bir
yanlışlık var, yasa değil, Anayasa yapıyoruz. Farz edelim ki oylar 330’un
altında kaldı. Yine bu işin kazananı olmayacaktır. Referanduma gidilirse eğer,
takdir yüce milletindir ancak oradaki oylama sonucunda da yine kazanan
olmayacaktır. Yüzde 51 “evet” de dese, “hayır” da dese kalan yüzde 49 mutsuz
olacaktır. Her durumda milletin yarıya yakınını mutsuz edecek bir iş yapıyoruz.
Başkanlık sisteminin milletimize uygun olmadığı anlaşılmıştır ve derhâl geri
çekilmelidir. 
Teşekkür
ederim.
BAŞKAN
– Sayın Gürer, buyurun. 
ÖMER
FETHİ GÜRER (Niğde) – Beş günlük konuşmalarda genelde bu yeni getirilecek
düzenlemenin eskisiyle aynı olduğu noktasında değerlendirmeler yapıyorsunuz.
Getirdiğiniz teklifi dahi burada savunamamanızın nedeni nedir? 
İkincisi:
Buna -biraz evvel söylendi- bir tip arıyorsanız bana göre bir tipsiz anayasa
çünkü dünyada hiç kimsenin aklına gelmeyen böyle bir Anayasa değişikliğini
sizin düşünmeniz çok hayra alamet değil. 
Üçüncüsü:
İleride -bir fani- Cumhurbaşkanına -Allah uzun ömür versin- bir şey olduğu
takdirde yerine geleceğin kim olduğu da meçhul. Böyle bir gelecekte ülkenin
kargaşaya gideceği bir düzenlemeye neden ihtiyaç duyuyorsunuz? 
Teşekkür
ederim. 
BAŞKAN
– Teşekkür ediyorum.
Şimdi
soruları cevaplandırmak üzere sözü Millî Eğitim Bakanı Sayın İsmet Yılmaz’a
bırakıyorum. 
Buyurun
Sayın Bakanım. 
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Başkanım. 
Öncelikle,
toplumsal bir ayrışma veya kutuplaşma olduğu fikrine katılmadığımı belirtmek
isterim. Bir teklif hakkında, bir madde hakkında, bir olay hakkında, bir durum
hakkında farklı görüşe sahip olmak, toplumsal kutuplaşma demek değildir. Bakın,
bu milletin 80 milyonunun 15 Temmuzda ulusal güvenliği ilgilendiren ve… 
BAŞKAN
– Sayın Bakan, mikrofona biraz yakın konuşursanız…
MİLLÎ
EĞİTİM BAKANI İSMET YILMAZ (Sivas) – Daha çok fazla olmadı, 15 Temmuzu bilen 80
milyon, ülkenin ulusal güvenliği, millî birliği, bütünlüğü tehlikeye girdiğinde
nasıl bir araya geldiğini gerek Parlamentoda gerek sokakta gösterdi. Bu da
göstermektedir ki altı ay önce birlik beraberlik içinde olan, hatta tankların,
topların, helikopterlerin karşısında bedenlerini siper eden her partiden
insanların şimdi bir Anayasa değişikliği için… Bu değişiklik de bizce
demokrasimizi güçlendirecektir. Buna ben böyle inanıyorum. Olabilir ki, bir
başka arkadaşım, kardeşim farklı inanabilir. Bunun toplumsal kutuplaşmaya veya
ayrışmaya yol açmasının doğru bir tanımlama olmadığını belirtmek isterim.
Yine
bir başka soruda “Türk tipi sistem nerede var?” deniyor. E peki, dünyada
başkanlık sistemi var; Amerika’da var, Fransa’da var, Rusya’da var, Çin’de var,
daha birçok ülkede var. Her ülkenin toplumsal yapısı, ihtiyaçları, sorunları,
insanının özellikleri farklıdır. Amerikalının Amerikalıya göre, İngiliz’in
İngiliz’e göre, Alman’ın Alman’a göre bir sisteminin olması nasıl doğalsa bizim
sistemimizin de bize göre olması gerektiğini kabul etmemiz gerekiyor. Bizim
sorunlarımızı çözecek nitelikte bir sistem olması lazım. Burada memleketin
istikbali söz konusu; ülkenin geleceği, birlik ve beraberliği, yarınki
nesillerin huzuru ve refahı söz konusu. “Bu değişiklikler kesinlikle belirli
bir şahsın, bir grubun veya bir partinin yararına olacak gibi görünüyor. O
hâlde karşı çıkalım.” şeklindeki bir yaklaşım doğru bir yaklaşım değildir.
Burada esas dikkate alınması gereken husus ülkemizdir, milletimizin
geleceğidir.
Bir
devlet başkanının bir partiye üye olması onun tarafsızlığına halel getirmez.
Fransa’da Fransa Cumhurbaşkanı hâlihazırda Sosyalist Partinin de başkanıdır ama
hiçbir tane Fransız başkanı kalkıp da… Sosyalist partinin bir başkanı sosyalist
partinin başkanlığı görevini yürütürken “Ben kendimi rahatsız hissediyorum.
Benim hakkımı kim savunacak? Bu cumhurbaşkanı tarafsız değildir.” demez.
Fransa’nın da demokratik standartlarının nerede olduğunu bilir.
TAHSİN
TARHAN (Kocaeli) – Şimdi tarafsız davranıyor mu?
MİLLÎ
EĞİTİM BAKANI İSMET YILMAZ (Sivas) – Amerika Birleşik Devletleri’nde,
biliyorsunuz, Obama Demokrat Partiden -Clinton Demokrat Partiden- Amerika’nın
devlet başkanıyken Clinton’un seçim kampanyasına katıldı. Diğer
cumhuriyetçilerin adayına karşı ona oy verilmemesini, “Amerika’nın ulusal çıkarları
için Demokrat Partiye oy verilmesi.” diye... 330 milyon Amerikan vatandaşının
hiçbirisi başkanın tarafsızlığını yitirdiğini -partili olması, o da Demokrat
Partili- dolayısıyla da bunların ülkenin demokratik standartlarına, hak ve
hukukuna zarar getirdiğini iddia etmedi.
Bizde
yeni bir değişiklik yapılıyor. Yeni bir değişikliğe insanların biraz kaygıyla,
biraz mesafeli bakması anlaşılabilir. Ancak, bu kaygıların da boş olduğunu
kesinlikle söylemem gerekir. 
Peki,
burada Cumhurbaşkanına cezai sorumluluk getiriliyor mu? Evet, kesinlikle
getiriliyor. Bakın, daha önceden Cumhurbaşkanının tek başına, bireysel yapmış
olduğu işlemler aleyhine yargı yolu kapalıydı, mümkünatı yoktu. Cumhurbaşkanı
ne yaparsa yapsın tek bir hususta Yüce Divana gönderebilirdiniz, vatana
ihanetle. Onun için göndermek için de kaç oy gerekiyordu? 413 oy. Şimdi 400
oyla ama sadece vatana ihanet değil, her suçtan dolayı, eskisinden daha
hafifletilmiş bir oranla ve her suçtan dolayı pekâlâ Yüce Divana gönderebilmek
mümkün. 
CEYHUN
İRGİL (Bursa) – Siz 276 bulup bakanları Yüce Divana gönderemediniz be! 
MİLLÎ
EĞİTİM BAKANI İSMET YILMAZ (Sivas) – Salt çoğunlukla öneri verebilirsiniz, bu
da 600 olursa 301 olacak, soruşturma açılması kararı 360’la verilecek, Yüce
Divana sevk de 400’le verilecek. Dolayısıyla da Cumhurbaşkanının cezai
sorumluluğu vardır. Bir önceki Anayasa’ya göre de Cumhurbaşkanının sorumluluğu
artırılmış durumdadır. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Bakan, süreniz doldu. 
Sayın
milletvekilleri, 9’uncu madde üzerinde beşi aynı mahiyette olmak üzere yedi
önerge vardır. 
İlk
okutacağım beş önerge aynı mahiyettedir. 
Okutuyorum:

Türkiye Büyük Millet Meclisi
Başkanlığına
Görüşülmekte olan (2/1504) esas numaralı Kanun
Teklifi’nin 9’uncu maddesiyle 2709 sayılı Kanun’un değiştirilen 105’inci
maddesinin son fıkrasında yer alan “uygulanır” ibaresinin “tatbik edilir”
olarak değiştirilmesini arz ve teklif ederiz. 

 Ramazan Can 
 Kırıkkale
MEHMET DOĞAN KUBAT (İstanbul) – Önergeleri çekiyoruz. 
BAŞKAN – Aynı mahiyetteki önergeler çekilmiştir. 
Diğer önergeleri okutuyorum: 
Türkiye Büyük Millet Meclisi
Başkanlığına
Görüşülmekte olan 447 sıra sayılı Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 9’uncu maddesinin Anayasa’ya
aykırı olduğu gerekçesiyle metinden çıkarılmasını arz ve teklif ederiz. 
 Engin Altay Levent
Gök Özgür Özel
 İstanbul Ankara Manisa
 Ahmet Haluk Koç Tekin
Bingöl  Mevlüt Dudu
 Ankara  Ankara Hatay
Türkiye Büyük Millet Meclisi
Başkanlığına
Genel Kurulda görüşülecek olan 447 sıra sayılı Kanun
Teklifi’nin 9’uncu maddesinin teklif metninden çıkarılmasını arz ve teklif
ederim. 

 Meral Danış Beştaş Behçet
Yıldırım
 Adana Adıyaman
BAŞKAN – Komisyon son okunan önergeye katılıyor mu?
ANAYASA KOMİSYONU SÖZCÜSÜ YUSUF BAŞER (Yozgat) –
Katılmıyoruz Başkanım.
BAŞKAN – Hükûmet? 
MİLLÎ EĞİTİM BAKANI İSMET YILMAZ (Sivas) –
Katılmıyoruz.
BAŞKAN – Önerge üzerinde söz isteyen Adıyaman
Milletvekili Behçet Yıldırım. 
Buyurun Sayın Yıldırım. (HDP sıralarından alkışlar)
BEHÇET YILDIRIM (Adıyaman) – Teşekkürler Başkanım.
Sayın Başkan, değerli milletvekili arkadaşlarım;
görüşülmekte olan Anayasa değişiklik teklifinin 9’uncu maddesinde verdiğimiz
önerge üzerine söz almış bulunmaktayım. Genel Kurulu ve ekranları başında bizleri
izleyen değerli halkımı, cezaevinde bulunan eş genel başkanlarımı, grup başkan
vekillerimi, milletvekili arkadaşlarımı buradan selamlıyorum.
Defalarca Adalet Bakanlığına başvurumuz oldu vekil
arkadaşlarımızla görüşmek için ama maalesef hep reddedildi. Oradaki
arkadaşların sağlık durumundan endişeliyim. Bir doktor olarak, bir hekim olarak
onları ziyaret edememenin acısını, üzüntüsünü yaşıyorum. Bunun takdirini de
kamuoyuna bırakıyorum.
Evet arkadaşlar, dün ve önceki gün Mecliste yaşanan
şiddet ortamı ve sonrası yaşanan polemikleri buradan kınıyorum. Meclisin
seviyesini düşüren -meslektaşlarımın da katıldığı- “köpek”, “kuduz”, “ısırma”,
“aşı”, “karantina” gibi söylemlerin nahoş görüntüsü Meclisimize hiç
yakışmamıştır. 
Burada yasama faaliyetlerini yürütüyoruz ama Meclis ve
toplum o kadar gerilmiş ki hoşgörü ve saygı ayaklar altında. Buradaki gerilim
maalesef topluma da yansıyor. Bütçe görüşmelerinde “Bu gerilimi azaltalım, bu
atmosferi dağıtalım, Meclisi ve toplumu gerecek söylemlerden kaçınalım, iç
barışımızı sağlayalım.” demiş, bu konuda en büyük sorumluluğun Sağlık
Bakanlığına düştüğünü belirtmiştim. Hatta Dünya Sağlık Örgütünün “sağlık”
tanımını vermiştim. Sağlık Bakanlığının ve toplum psikolojisinden anlayan,
çözüm üreten, tarafsız, objektif kurum ve kuruluşların görüşlerinden
yararlanılmalıdır düşüncesindeyim.
Ama, maalesef Sağlık Bakanımız bu Meclisi
en fazla geren şahısların başında geliyor. “Neden açık oy kullanıyorsun?” diyen
bir vekil arkadaşımıza hışımla, agresif bir tavırla “Sana ne! Sana mı soracağım
lan!” gibi hiç de hoş olmayan bir görüntüsü medyaya yansımıştır. Bir Sağlık
Bakanı böyle bir tavır gösteriyorsa gerisini siz düşünün arkadaşlar.
Sayın milletvekilleri, Anayasa
tartışmalarının başlangıç noktası bile Anayasa’nın kendisine aykırıdır. Evet,
anayasalar her ülkede olduğu gibi bu ülkede de tartışılabilir, değiştirilebilir
ancak anayasalar fiilî duruma uydurulmak üzere kabul edilmiş metinler değildir.
Anayasalar, yurttaşların güvencesi olarak yürütme, idare gibi devlet yetkisini
yasal olarak kullanan kurum ve yapıların güçlü yürütme mekanizmalarını kanunla
sınırlayarak zayıf olan bireyin hakkını, hukukunu güvence altına alan
metinlerdir. Devletin yürütme yetkisini kötüye kullanarak ekstra iktidar
alanları yaratmak, kendi yetkisini aşmak bir fiilî durum değil olsa olsa
anayasal bir suçtur.
Ülkeyi yönetmek demek halkın çoğunluğuyla
hükûmet olmak demek değildir, çoğunluğu arkasına alıp “Ben her şeyi yaparım.”
demek de değildir. Anayasalar özü itibarıyla hak, hukuk, adalet kriterleriyle
yurttaşı ve azınlığı devlete karşı güvence altına alan normlardır. Bu görüşülen
yasanın bu kötü durumdan çıkışı değil var olan kaosu daha da derinleştireceği
aşikârdır. Tekçi zihniyetler darbelere zemin hazırlar arkadaşlar.
Sayın milletvekilleri, bugün yasama
faaliyetlerinde bulunması gereken vekil arkadaşlarımızdan 11 kişi yok burada.
Rehin alınmalarından dolayı Meclis eksiktir. Oylamaların da bizim için fazla
önemi yok. Oylamaya katılmama nedenlerimizden biri de bu haksızlıktır. Biz tek
bir kişinin istikbalini gözeten, koruma altına alan tekçi, otoriter yönetilme
tarzına razı değiliz. Bir kişi tüm Türkiye’den büyük değildir. Umarım bu teklif
Meclisten geçmez, geçer ise iktidarın, devletin tüm baskılarına karşı OHAL
koşullarında referandum yapılacak. Buna rağmen Türkiye'nin kurtuluş reçetesi
olmadığını, bilakis daha da kötü yönetileceğini, bir kişiyi kurtarmaya yönelik
bir yasa olduğunu anlatacağız. Bir tek kendi tabanımıza değil AKP tabanına da
bunu anlatacağız. Yanlış hesap mutlaka bir yerden dönecektir. Bazıları erimeye
yüz tutan partilerini kurtarmak, devletin kadrolarını kapmak adına, Kürt
düşmanlığı adına “Evet.” diyecekler. Bazıları da “‘Evet.’ demezsek erken seçim
olur, vekilliğim düşer.” korkusuyla Saray’ın tehdit ve şantajlarına boğun
eğerek istemeye istemeye “Evet.” diyecektir. Ama biz halkımızın sesine kulak
vereceğiz. Her gün yüzlerce kişi bizi arıyor, mail atıyor, ne olur hayır deyin
diyor. Hayır diyeceğiz. Ben ilk oyumu tıp 2’nci sınıftayken kullandım. 1982
Anayasası’na, Kenan Evren Anayasası’na hayır demiştim, bugün de bu teklife
hayır diyeceğim. O gün mutlu bir azınlıktaydım. Hayır diyeceğim için kendimi
şanslı görüyorum. 
Genel Kurulu saygılarımla selamlıyorum.
(HDP sıralarından alkışlar)
BAŞKAN – Teşekkür ediyorum Sayın
Yıldırım. 
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 447 sıra sayılı Türkiye
Cumhuriyeti Anayasasında Değişiklik Yapılmasına Dair Kanun Teklifi’nin 9’uncu
maddesinin Anayasa’ya aykırı olduğu gerekçesiyle metinden çıkarılmasını arz ve
teklif ederiz.
Mevlüt Dudu (Hatay) ve arkadaşları
BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde söz isteyen Hatay Milletvekili Mevlüt Dudu. 
Buyurun
Sayın Dudu. (CHP sıralarından alkışlar) 
MEVLÜT
DUDU (Hatay) – Sayın Başkan, değerli milletvekilleri; Cumhuriyet Halk Partisi
önergesi üzerinde söz almış bulunuyorum. Yüce Meclisi saygıyla selamlıyorum. 
Değerli
milletvekilleri, görüşmekte olduğumuz teklifin 9’uncu maddesi, Cumhurbaşkanının
cezai sorumluluğu üzerine kurulmuş ama olmayan, sözüm ona bir cezai sorumluluk.
Burada teklif sahipleri diyorlar ki: “Şu anda mevcut Anayasa’mızda
Cumhurbaşkanının cezai sorumluluğu yoktur, Cumhurbaşkanı sorumsuzdur, biz onu
sorumlu hâle getiriyoruz.” Ama dikkat edilmesi gereken şudur: Burada
Cumhurbaşkanının, düzenlemeden sonraki Cumhurbaşkanının bugünkü Başbakanla ve
Bakanlar Kuruluyla, onların sorumluluğuyla mukayese edilmesi gerekir. Bu
mukayeseyi, bu karşılaştırmayı yaptığımız zaman da görüyoruz ki mevcut
düzenlemede Başbakanın ve Bakanlar Kurulunun Yüce Divana sevk edilebilmeleri
için, cezai sorumluluklarına gidilebilmesi için 276 salt çoğunluk yeterli ancak
bu düzenlemeyle getirilmek istenen 400 milletvekili yani çok daha fazla, çok
daha zor ve bunu kim yapacak? Büyük bir ihtimalle o cumhurbaşkanının
çoğunluğunu belirlediği Parlamento yapacak. Peki, Yüce Divan kim? Anayasa
Mahkemesinin 12 üyesini yine cumhurbaşkanı belirliyor, o cumhurbaşkanının
belirlediği yargıçlar cumhurbaşkanını yargılayacak. 
Değerli
arkadaşlarım, teklifin bütününü değerlendirdiğimizde dikkat çeken şu: Bu
teklif, bu yeni anayasa tamamıyla denetimsizlik, hesap vermeme ve hesap
sorulamaz olma üzerine inşa edilmiş. Bu çok dikkat çekici. Güvenoyu yok,
gensoru yok. Sayın Kuzu burada, dün bu kürsüde dedi ki: “Şu kadar yılda, şu
kadar sayıda gensoru verildi. Bunlardan sadece 2’si kabul edildi, geriye
kalanlar reddedildi. Dolayısıyla, gensoru müessesesinin hiçbir anlamı yoktur. O
nedenle biz bu anayasaya koymadık.” Pes diyorum değerli milletvekilleri, pes
diyorum. Aynen böyle söylendi. Yani, bu, şu demektir: Bu Mecliste bugüne kadar
hiç yangın çıkmadı, o zaman yangınla ilgili bütün önlemleri kaldıralım ve
diyorum ki Sayın Kuzu fakültede iyi ki hocam olmamış. 
Değerli
arkadaşlarım, bugün bir AKP milletvekili “İki yüz yılın, son iki yüz yılın
hesabını soracağız.” demiş. Çok güzel olayı açıklamış aslında, olayın iç
yüzünü, gerçek niyeti çok güzel ortaya koymuş çünkü bunu, şu yüzden söylüyorum:
Türkiye’de Batılılaşma, çağdaşlaşma, demokratikleşme hareketleri tam iki yüz
yıl önce başlamıştır. Sened-i İttifak, Tanzimat Fermanı, Islahat Fermanı,
Kanun-i Esasi, İkinci Meşrutiyet, elbette cumhuriyet çok büyük kazanımlar
getirdi. Cumhuriyet egemenliği saraydan aldı ve halka verdi, millete verdi.
Burada bu açıklamayı getirdikleri için, gerçek niyetlerini ortaya koydukları için,
yani “Biz demokrasi tramvayından artık inecek zamana geldik.” şeklinde gerçek
niyetlerini açık ettikleri için de kendilerine teşekkür ediyorum. 
Değerli
arkadaşlarım, burada bir elbise dikiyorsunuz, yeni bir anayasa yapmaya
çalışıyorsunuz, bunu, bir kişiye özel dikiyorsunuz bu elbiseyi ama unutmayın ki
kandırılma konusunda bir zafiyetiniz var; PKK kandırdı sizi, FETÖ kandırdı,
dikkat edin şimdi de birileri kandırıyor olmasın ve ben burada açıkça
söylüyorum: Bu elbiseyi o diktiğiniz şahıs giyemeyecek değerli arkadaşlarım. 
İLKNUR
İNCEÖZ (Aksaray) – Tehdit mi ediyorsunuz?
MEVLÜT
DUDU (Devamla) – İki gündür bir erken seçim tartışması var; dün grup başkan
vekilimiz gereğini söyledi, bugün Sayın Cumhurbaşkanı da bu kervana katıldı.
Zaten niyetiniz belli, iki seçimi bir arada yapmaya çok meraklısınız. Bu da
benim fikrim olsun, ben de diyorum ki: Hem Cumhurbaşkanlığı seçimini hem
milletvekilliği seçimini birlikte yapalım. 
Saygılar
sunuyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ENGİN
ALTAY (İstanbul) – Sayın Başkan…
BAŞKAN
– Sayın Altay, bir dakika söz veriyorum.
Buyurun.
IV.- AÇIKLAMALAR (Devam)
12.- İstanbul Milletvekili Engin Altay’ın,
yapılacak oylamanın, 447 sıra sayılı Anayasa Değişiklik Teklifi’nin 4, 6 ve
7’nci maddelerinde yapıldığı gibi olabildiği kadar kurallara ve İç Tüzük’e
uygun bir şekilde yapılmasını talep ettiklerine ilişkin açıklaması
ENGİN
ALTAY (İstanbul) – Sayın Başkan, teşekkür ederim. 
Teklifin
tümü, 1’inci, 2’nci, 3’üncü ve 5’inci maddelerinin oylamalarında İç Tüzük’ün
emrettiği hükümlere uyulmamakla birlikte, 4’üncü, 6’ncı, 7’nci maddelerinde İç
Tüzük’ün emrettiği hükümlere kısmen uyulduğunu müşahede ettik. Ancak, 8’inci
maddenin oylamasında tekrar başa dönülerek İç Tüzük’ün emretmediği şekilde bir
oylama yapıldı. Arzumuz, dileğimiz odur ki… Oylamanın, tıpkı 4’üncü, 6’ncı,
7’nci maddelerde yapıldığı gibi, olabildiği kadar kurallara, İç Tüzük’e uygun
hâlde yapılmasını talep etmekteyiz. Bunu belirtmek için söz aldım. 
BAŞKAN
– Teşekkür ediyorum.
Çok
sağ olun Sayın Altay.
FİLİZ
KERESTECİOĞLU DEMİR (İstanbul) – Sayın Başkan…
MEHMET
NACİ BOSTANCI (Amasya) – Sayın Başkanım…
BAŞKAN
– Bir saniye Sayın Bostancı…
Sayın
Altay’ın bir talebi oldu, zaten bu bizim asli görevimiz. Bizler İç Tüzük’e
uygun olarak bu bütün oylamaları yapmakla mükellefiz ve İç Tüzük’ün emrettiği
şekilde de -gerekli uyarılarla birlikte- tüm maddelerde oylamalar yapılmıştır. 
Şimdi,
9’uncu maddenin oylamasına geçiyoruz.
FİLİZ
KERESTECİOĞLU DEMİR (İstanbul) – Ben başka bir şey söyleyeceğim, giremiyorum
sisteme.
MEHMET
NACİ BOSTANCI (Amasya) – Sayın Başkan, 1’inci maddeden 8’inci maddeye kadar
bütün maddeler İç Tüzük’ün emrettiği şekilde oylanmıştır. 
ENGİN
ALTAY (İstanbul) – Oylanmamıştır.
İLKNUR
İNCEÖZ (Aksaray) – O sizin iddianız.
MEHMET
NACİ BOSTANCI (Amasya) – 9’uncu maddenin de aynı şekilde oylanmasını talep
ediyoruz. 
BAŞKAN
– Teşekkür ediyorum.
ENGİN
ALTAY (İstanbul) – Oylanmamıştır.
BAŞKAN
– Şimdi de Sayın Kerestecioğlu’nun mikrofonunu açıyoruz bir dakikayla. 
Buyurun.
13.- İstanbul Milletvekili Filiz
Kerestecioğlu Demir’in, 11 HDP milletvekilinin tutuklu bulunmaları nedeniyle
Anayasa değişiklik teklifinde oy kullanmayacağına ama sözlü olarak oyunun
“hayır” olduğunu belirtmek istediğine ilişkin açıklaması
FİLİZ KERESTECİOĞLU DEMİR (İstanbul) – Teşekkürler
Sayın Başkan.
Değerli milletvekilleri, oylamaların başladığı ilk gün
de ifade etmiştik, kendi adıma, özellikle ifade ederek neden oy
kullanmayacağımı belirtmiştim, bir kez daha bunu ifade etmek istiyorum. 11
arkadaşımız, yasama faaliyeti engellenmekte, oy da kullanamamakta ve tutuklu
bulunmaktadır. Bu nedenle, bu Mecliste, özellikle, zaten tekçi olduğunu
düşündüğümüz ve gerçekten, Türkiye’ye demokrasi veya herhangi bir şifa
getirmeyecek olan -tırnak içerisindeki- Anayasa teklifine oy kullanmayacağımı,
bu nedenlerle kullanmayacağımı ama oyumuzun, sözümüzün her yerde ve her zaman
hayır olduğunu, bunun da böyle bir hayır olarak algılanması gerektiğini bir kez
daha Parlamentoya sunmak isterim.
Teşekkür ederim.
BAŞKAN – Çok teşekkür ediyorum Sayın Kerestecioğlu.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Şimdi, 9’uncu madde üzerindeki görüşmeler
tamamlanmıştır.
Maddenin gizli oylaması yapılacaktır.
Saygıdeğer milletvekillerimizden istirhamımız, herkes
bulunduğu yerde otursun, sakin sakin, güzel güzel, gizli oylama esaslarına
uygun bir şekilde, 9’uncu maddeyi de aynı şekilde, diğer maddelerde olduğu gibi
geçirelim diye temenni ediyorum. 
Bu arada, sağımda ve solumda bulunan Komisyon ve
Hükûmet sıralarının sadece oylamayı yapacak olan arkadaşlarımıza, Başkanlık
Divanı üyelerimize bırakılmalarını, kürsü önü de dâhil buraların işgal
edilmemelerini, meşgul edilmemelerini istirham ediyorum.
Sayın milletvekilleri, henüz esasa geçmeden zarf ve
pullar verilmeyecektir, oylar kullanılmayacaktır. Ben bu konuyla ilgili olarak
gizli oylamanın ne şekilde yapılacağını tekrar arz ediyorum: Komisyon ve
Hükûmet sıralarında yer alan kâtip üyelerden Komisyon sırasındaki kâtip üyeler,
Adana’dan başlayarak Denizli’ye kadar, Denizli dâhil ve Diyarbakır’dan
başlayarak İstanbul’a kadar, İstanbul dâhil; Hükûmet sırasındaki kâtip üyeler
ise İzmir’den başlayarak Mardin’e kadar, Mardin dâhil ve Mersin’den başlayarak
Zonguldak’a kadar, Zonguldak dâhil; adı okunan milletvekiline ad defterinden
işaretleyerek kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verilecektir. Milletvekilleri,
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz üzere, bu pullardan beyaz olanı kabul, kırmızı olanı ret, yeşil
olanı da çekimser oyu ifade etmektedir. Oyunu kullanacak sayın üye adını ad
defterine işaretlettikten sonra kâtip üyeler tarafından pullar ve ilgili, o
madde için bastırılan zarfı alacaklardır ve zarfı aldıktan sonra, kabinlere
girdikten sonra gelip önümüzde bulunan oy kutularına oylarını atacaklardır.
Şimdi gizli oylamaya Adana ilinden başlıyoruz.
Buyurun.
(Oyların toplanmasına başlandı)
ÖZGÜR ÖZEL (Manisa) – Sayın Başkan… Sayın Başkan,
uyarıda bulunun lütfen. Bir düzen oturdu…
BAŞKAN – Sayın milletvekilleri, istirham ediyorum, bu
alanı boşaltalım ve oylama usulüne uygun bir şekilde oylarımızı kullanmaya
devam edelim, lütfen alanı boşaltalım.
MEHMET AKİF YILMAZ (Kocaeli) – Tahrik ediyorsun.
ÖZGÜR ÖZEL (Manisa) – Ya ne tahriki? Ya, olmaz ama bir
düzen oturdu diyoruz, devam ettirelim.
BAŞKAN – Arkadaşlar, ismimiz okunmadan oylarımızı
kullanmayalım. Lütfen yığılma yapmayalım, yerimize oturalım. Buradayız. Sakin
sakin... Şu yığılmaları önleyelim lütfen. Teşekkür ediyoruz. 
ÖZGÜR ÖZEL (Manisa) – Sayın Başkan, yerleşik olan makul
düzeni sağlayalım.
BAŞKAN – Evet, arkadaşlar artık nasıl oy
kullanılacağını çok iyi biliyorlar ve o aynı hassasiyetle oylarını kullanmaya
devam ediyorlar. Lütfen arkadaşlar…
(Oyların toplanmasına devam edildi)
Diyarbakır
Nursel Aydoğan… (HDP sıralarından “Cezaevinde.”
sesleri)
İdris Baluken… (HDP sıralarından “Cezaevinde.” sesleri)
Çağlar Demirel… (HDP sıralarından “Cezaevinde.”
sesleri)
(Oyların toplanmasına devam edildi)
Siirt
Besime Konca… (HDP sıralarından “Cezaevinde.” sesleri)
(Oyların toplanmasına devam edildi)
BAŞKAN – Evet, oyunu kullanan sayın milletvekillerimiz
lütfen burada bekleme yapmasın.
(Oyların toplanmasına devam edildi)
Hakkâri
Nihat Akdoğan… (HDP sıralarından
“Cezaevinde.” sesleri)
Selma Irmak… (HDP sıralarından “Cezaevinde.”
sesleri)
Abdullah Zeydan… (HDP sıralarından
“Cezaevinde.” sesleri)
(Oyların toplanmasına devam edildi)
Şırnak 
Ferhat Encü… (HDP
sıralarından “Cezaevinde.” sesleri)
(Oyların toplanmasına devam edildi)
İstanbul
Selahattin Demirtaş… (HDP sıralarından “Cezaevinde.”
sesleri)
(Oyların toplanmasına devam edildi)
Mardin
Gülser Yıldırım… (HDP sıralarından “Cezaevinde.”
sesleri)
(Oyların toplanmasına devam edildi)
Van
Figen Yüksekdağ Şenoğlu… (HDP sıralarından
“Cezaevinde.” sesleri)
(Oyların toplanmasına devam edildi)
BAŞKAN – Görevli Divan üyesi arkadaşlarımız oylarını
kullandılar mı? Kullanmışlar.
Oyunu kullanmayan sayın üye var mı? Yok.
Teşekkür ediyoruz.
Oy verme işlemi tamamlanmıştır.
Oy kupaları kaldırılsın.
Başkanlık Divanı üyelerimiz sağımda ve solumdaki
alanlarda oy sayım ve döküm işlemlerine başlayabilirler.
(Oyların ayrımı yapıldı)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 9’uncu maddesinin
gizli oylama sonucu:
“Kullanılan oy sayısı: 485
Kabul : 343
Ret : 137
Boş : 
3
Geçersiz  : 
2

 Kâtip
Üye  Kâtip
Üye
 Ömer
Serdar  Özcan
Purçu
 Elâzığ 
İzmir”
(AK PARTİ sıralarından alkışlar) 
Birleşime bir saat ara veriyorum. 
Kapanma Saati: 20.26
BEŞİNCİ OTURUM
Açılma Saati: 21.27
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Elif Doğan TÜRKMEN (Adana)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 57’nci Birleşiminin Beşinci Oturumunu açıyorum. 
447 sıra sayılı Kanun Teklifi’nin görüşmelerine devam
ediyoruz.
Komisyon ve Hükûmet yerinde.
Şimdi, 10’uncu maddeyi okutuyorum:

MADDE 10- 2709 sayılı Kanunun 106
ncı maddesi başlığıyla birlikte aşağıdaki şekilde değiştirilmiştir.
“F. Cumhurbaşkanı
yardımcıları, Cumhurbaşkanına vekâlet ve bakanlar
MADDE 106- Cumhurbaşkanı,
seçildikten sonra bir veya daha fazla Cumhurbaşkanı yardımcısı atayabilir.
Cumhurbaşkanlığı
makamının herhangi bir nedenle boşalması halinde, kırkbeş gün içinde
Cumhurbaşkanı seçimi yapılır. Yenisi seçilene kadar Cumhurbaşkanı yardımcısı
Cumhurbaşkanlığına vekâlet eder ve Cumhurbaşkanına ait yetkileri kullanır.
Genel seçime bir yıl veya daha az kalmışsa Türkiye Büyük Millet Meclisi seçimi
de Cumhurbaşkanı seçimi ile birlikte yenilenir. Genel seçime bir yıldan fazla
kalmışsa seçilen Cumhurbaşkanı Türkiye Büyük Millet Meclisi seçim tarihine
kadar görevine devam eder. Kalan süreyi tamamlayan Cumhurbaşkanı açısından bu
süre dönemden sayılmaz. Türkiye Büyük Millet Meclisi genel seçimlerinin
yapılacağı tarihte her iki seçim birlikte yapılır.
Cumhurbaşkanının hastalık
ve yurt dışına çıkma gibi sebeplerle geçici olarak görevinden ayrılması
hallerinde, Cumhurbaşkanı yardımcısı Cumhurbaşkanına vekâlet eder ve
Cumhurbaşkanına ait yetkileri kullanır.
Cumhurbaşkanı
yardımcıları ve bakanlar, milletvekili seçilme yeterliliğine sahip olanlar
arasından Cumhurbaşkanı tarafından atanır ve görevden alınır. Cumhurbaşkanı
yardımcıları ve bakanlar, 81 inci maddede yazılı şekilde Türkiye Büyük Millet
Meclisi önünde andiçerler. Türkiye Büyük Millet Meclisi üyeleri, Cumhurbaşkanı
yardımcısı veya bakan olarak atanırlarsa üyelikleri sona erer.
Cumhurbaşkanı
yardımcıları ve bakanlar, Cumhurbaşkanına karşı sorumludur. Cumhurbaşkanı
yardımcıları ve bakanlar hakkında görevleriyle ilgili suç işledikleri iddiasıyla,
Türkiye Büyük Millet Meclisi üye tamsayısının salt çoğunluğunun vereceği
önergeyle soruşturma açılması istenebilir. Meclis, önergeyi en geç bir ay
içinde görüşür ve üye tamsayısının beşte üçünün gizli oyuyla soruşturma
açılmasına karar verebilir.
Soruşturma açılmasına
karar verilmesi halinde, Meclisteki siyasi partilerin, güçleri oranında
komisyona verebilecekleri üye sayısının üç katı olarak gösterecekleri adaylar
arasından, her siyasi parti için ayrı ayrı ad çekme suretiyle kurulacak onbeş
kişilik bir komisyon tarafından soruşturma yapılır. Komisyon, soruşturma
sonucunu belirten raporunu iki ay içinde Meclis Başkanlığına sunar.
Soruşturmanın bu sürede bitirilememesi halinde, komisyona bir aylık yeni ve
kesin bir süre verilir.
Rapor Başkanlığa verildiği
tarihten itibaren on gün içinde dağıtılır ve dağıtımından itibaren on gün
içinde Genel Kurulda görüşülür. Türkiye Büyük Millet Meclisi üye tamsayısının
üçte ikisinin gizli oyuyla Yüce Divana sevk kararı alabilir. Yüce Divan
yargılaması üç ay içinde tamamlanır, bu sürede tamamlanamazsa bir defaya mahsus
olmak üzere üç aylık ek süre verilir, yargılama bu sürede kesin olarak
tamamlanır.
Bu kişilerin görevde
bulundukları sürede, görevleriyle ilgili işledikleri iddia edilen suçlar
bakımından, görevleri bittikten sonra da beşinci, altıncı ve yedinci fıkra
hükümleri uygulanır.
Yüce Divanda seçilmeye
engel bir suçtan mahkûm edilen Cumhurbaşkanı yardımcısı veya bakanın görevi
sona erer.
Cumhurbaşkanı
yardımcıları ve bakanlar, görevleriyle ilgili olmayan suçlarda yasama
dokunulmazlığına ilişkin hükümlerden yararlanır.
Bakanlıkların kurulması,
kaldırılması, görevleri ve yetkileri, teşkilat yapısı ile merkez ve taşra
teşkilatlarının kurulması Cumhurbaşkanlığı kararnamesiyle düzenlenir.”
BAŞKAN
– Madde üzerinde Milliyetçi Hareket Partisi Grubu adına ilk söz, İzmir
Milletvekili Ahmet Kenan Tanrıkulu’na aittir.
Buyurun
Sayın Tanrıkulu. (MHP sıralarından alkışlar)
MHP
GRUBU ADINA AHMET KENAN TANRIKULU (İzmir) – Teşekkür ediyorum Sayın Başkan.
Sayın
Başkan, değerli milletvekilleri; görüştüğümüz kanun teklifinin 10’uncu maddesi
üzerinde Milliyetçi Hareket Partisi Grubu adına söz almış bulunuyorum.
Öncelikle, Genel Kurulumuzu saygıyla selamlıyorum.
Değerli
milletvekilleri, Türkiye, bugün çok ağır ve olumsuz şartların hüküm sürdüğü
kritik bir süreçten geçmektedir. Türkiye'nin millî güvenliğini hedef alan
riskler, tehlikeler ve tehditler her geçen gün yeni boyutlar kazanmaktadır.
Ülkemiz birçok cepheden saldırıya uğrayıp siyasi ve ekonomik operasyonlar
birbirini kovalarken dağınıklığa engel olmak, anlaşmazlık ve kör dövüşüne set
çekmek hepimizin öncelikli görevi ve sorumluluğu hâline gelmiştir. Türkiye’nin
bitişini projelendirip bunun için de faaliyet gösterenlere göz açtırmamak,
fırsat vermemek, buyur etmemek geldiğimiz bu aşamada omuzlarımızdaki tarihî bir
görevdir. Bu bakımdan, istiklalimiz kucaklaşma, dayanışma, ortak değer ve millî
gerçeklerde buluşmayla teminat altına da alınmak zorundadır.
Sayın
milletvekilleri, Türk siyaseti artık hesapsızca çatışma ve çekişmeye kapılmadan
Türkiye’nin ana meselelerine çözüm getirebilme duruşunu da gösterebilmelidir.
Önümüzü görebilmemiz, geleceğimizi kurtarabilmemiz, millî birlik ve beraberlik
hukukunu emniyete almamız için hem sorumlu davranmalıyız hem de istismar ve
hamaset tuzaklarından da uzak durmamız gerekmektedir.
Sayın
milletvekilleri, son dönemde ülke olarak yaşadığımız hain terör saldırılarının
ortak özelliklerinden biri de ülkemizdeki psikolojik bölünmenin ve politik
ayrışmaların da hedeflenmesidir. Yıllarca çatışmaların sürüp bölünmelerin
gerçekleştiği Yugoslavya örneğinde veya Çekoslovakya gibi ülkelerde de olduğu
gibi örneklerin hepsinde bu ortak özellik ön plana çıkmaktadır. İşte bu yüzden
devletimizi, milletimizi, vatanımızı, sadece Anayasa’daki salt kavramlarla
değil, gönülden ve ön şartsız sahiplenmek zorundayız; tıpkı rahmetli
şehitlerimiz Ömer Halisdemir, Fethi Sekin ve diğer kahramanlarımız gibi. Bu
sahiplenme ve kenetlenme, inanıyoruz ki, beraberinde, ülke olarak şu an içinde
bulunduğumuz zor günleri aşabilmemiz için bizlerin en büyük cephanesi
olacaktır. 
Sayın
milletvekilleri, Osmanlı’dan Türkiye Cumhuriyeti’nin kuruluşuna kadar ve son
olarak yapılan, şu anda da kullandığımız 1982 Anayasası’na kadar geçen, yüzyılı
aşkın bir sürede yapılan bütün anayasalara baktığımız zaman Kanun-ı Esasi tek
taraflı olarak mutlak üstün bir otorite tarafından yapılmış ve icra edilmiştir.
Bu süreçte yaşanan askerî darbelerin olumsuz etkileri her alanda olduğu gibi
Anayasa alanında da etkisini uzun bir süre hissettirmiştir. 
Darbelerin
en büyük eseri anayasalardır sayın milletvekilleri ve izlerini, yapmış
oldukları anayasayla hâlen devam ettirmektedirler. Bu açıdan baktığımız zaman
1921 ve 1924 Anayasaları yönetimdeki asker kökenli kişiler tarafından, 1961 ve
1982 Anayasaları da askerî darbelerin sonucunda yapılmıştır. İşte, bu
aralıktaki bütün anayasalarda sivil vatandaşlarımız maalesef yeteri kadar
dikkate alınmamış ve anayasalar milletimizin seçtiği meclis tarafından da
yapılmamıştır. Gelecek nesillerin tarihsel şartları ve iradi beyanlarıyla
beraber faaliyetlerinin farklı olması bu noktada hiç hesaba katılmamıştır. Bu
anayasalar düzenlenirken zamanla toplumların sosyal, psikolojik, ekonomik,
hatta teknolojik olarak değişime uğrayabileceği de hesaba katılmamıştır. Bu
bakımdan milletimizin kendi şartlarına ve kendi iradelerine göre hareket etmesi
ve isterlerse de Anayasa’yı değiştirmeleri bize göre hem doğal hem de insani
bir durumdur. 
Tabii,
burada şu yanlışa da düşmememiz gerekir sayın milletvekilleri: Yeni anayasa
yapılırsa tüm sorunlar çözülecek ya da her şey bir anda değişecek gözüyle de
bakmamamız gerekir. Sonuçta tüm sorunların çözüleceği yerin sadece Anayasa
olmadığı artık hukukun da net bir kavramıdır.
Görüştüğümüz
maddeyle yani 10’uncu maddeyle, daha önce 3046 sayılı Yasa yani 9 Ekim 1984
tarihinde yürürlüğe giren yasa kapsamında Başbakanlık kararnameleri ile
bakanlıkların kurulması, kaldırılması, görev ve yetkileri, idari teşkilat
yapısı, merkezî ve taşra teşkilatlarının kurulması görevi Cumhurbaşkanlığı
makamına verilmekteydi. Cumhurbaşkanlığı kararnameleri de 3046 sayılı Yasa’ya
tabi olup görüşülmeleri de yine şu anda bu çatı altında olacak.
2011
yılında çıkarılan kanun hükmünde kararnamelere baktığımız zaman çok sayıda
bakanlığın teşkilat yapısının değiştiğini, yeni bakanlıkların ve yeni idari
yapıların yeniden teşkil edildiğini de görüyoruz. Ancak, o tarihlerde de bu
kürsülerde dile getirdiğimiz üzere bu kararnamelerdeki eksiklikler, hatalar
bugün kamu işleyişinde bazı aksaklıklara da neden olmaktadır. Örneğin Gümrük ve
Ticaret Bakanlığı yeniden yapılandırılırken Dış Ticaret Müsteşarlığı ayrı
tutulmuş, bir Ekonomi Bakanlığı varken Hazine Müsteşarlığı da bunun dışında
bırakılmıştır. Öte yandan, Türkiye’de çevre için müstakil bir bakanlığa ihtiyaç
varken çevreyle hiç uyumlu olmayan şehircilik birleştirilmiş ve çevrenin gücü
başka alanlara aktarılmıştır. Bunun gibi sayabileceğimiz çok örnekler
bulunmaktadır değerli milletvekilleri.
İdeal
devlet yapısı anlayışının en azından İlk Çağ’dan bu yana yaşamış olan Sokrates
ve onun öğrencisi Eflatun’a kadar dayandığını hepimiz biliriz. Eğer devletin
kurumsal yapısı günümüz şartlarına göre güncellenip daha verimli ve daha hızlı
hizmet eder hâle getirilebilirse bunun sonucunda da ekonomik büyümemiz bu
durumdan olumlu etkilenecektir. On dört yıldır teşkilat yapısında aksayan
yönlerin artık giderilmesi, onarılması bu bakımdan da ciddi bir önem arz
etmektedir.
Burada,
can alıcı nokta, sayın milletvekilleri, en önemli ortak amacımızın ne olduğu.
Bize göre en önemli ortak amacımız, ülkemizin kalkınması, milletimizin refahı
ve uluslararası arenada artık kendinden söz ettiren güçlü bir Türkiye'nin
kurulmasıdır. 
Sayın
milletvekilleri, elbette, Türkiye'nin on dört yıldır birikmiş, çözümlenmemiş,
muhalefet de edebileceğimiz sorunları vardır ancak bugün, o gün değildir.
Bugün, şunu konuştuğumuz, birlik ve beraberliğin olacağı gündür. Toplumu temsil
eden en üst organ Türkiye Büyük Millet Meclisi ve içinde yer alan bütün siyasi
yapılar, siyasi kurumlar bu birliği beklenen olgunlukla da gösterebilmek
zorundadır. İşte, bugüne kadar Milliyetçi Hareket Partisi, en önemli
sorunların, çözümsüzlüklerin demokratik bir şekilde giderilebileceği yer olarak
bu mekânı, bu çatının altını, Türkiye Büyük Millet Meclisini görmüştür. Tüm
samimiyeti ve ciddiyetiyle de bu yaklaşımını Türkiye Büyük Millet Meclisinde
gerçekleştirdiği görüşmelerde de büyük bir şeffaflıkla yürüterek ispat etmiş
durumdadır. Anayasa değişiklik teklifi Mecliste görüşülecek, 330 eşiği eğer
aşılırsa ve üstünde kalırsa referandum yoluyla milletimizin kararına
sunulacaktır. Milletimize görüş sormanın fiilî çelişkiyi sona erdirmesine
müdahil olmayı istemenin hiçbir mahzurlu ve sakıncalı tarafını da görmüyoruz. 
Değerli
milletvekilleri, demokrasiye gönülden inanan ve bağlı olan Milliyetçi Hareket
Partisi milletimizin vereceği her karara da saygılı olacaktır. Bu düşüncelerle
Genel Kurulu tekrar selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Tanrıkulu. 
10’uncu
madde üzerinde ikinci söz Cumhuriyet Halk Partisi Grubu adına Ankara Milletvekili
Tekin Bingöl’e aittir. 
Buyurun
Sayın Bingöl. (CHP sıralarından alkışlar) 
Tekrar
geçmiş olsun diyoruz Sayın Bingöl. 
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum.
Madde
üzerine konuşmama başlamadan önce, bugün bazı değerli milletvekillerimizin
konuşmalarının içinde partimizi terörle, Fetullah Gülen örgütüyle
ilişkilendiren bazı değerlendirmeler yapıldı. Değerli arkadaşlarım, şu kürsünün
dili olsa da konuşsa. Bu kürsüye çıkan milletvekili arkadaşlarımız yıllar önce
“F tipi örgütlenme” diye FETÖ’cü terör örgütünün adını koymuşlardı. Bu kürsüye
çıkan arkadaşlarımız defalarca, Fetullah Gülen’i eleştirirken hakaretlere maruz
kalmış, yaka paça bu kürsüden indirilmişlerdi ve bu kürsüye çıkan, Fetullah
Gülen’i savunmak üzere bu kürsüye çıkan arkadaşlarımız da her seferinde övgüler
dizerek saygıyla “Muhterem Fetullah Gülen Hoca Efendi” diye bahsetmişlerdi. Biz
haklı çıktık ama maalesef gelin görün ki bugün Cumhuriyet Halk Partisini
böylesi bir terör örgütüyle ilişkilendirme gayreti içerisine giriliyor. Ne
yapılıyor? Sayın Genel Başkanımızın bir fahri danışmanının, sadece zaman zaman
kendi mesleğiyle ilgili bilgi notu veren bir arkadaşın byLock kullanıyor diye
tutuklanmasından hareketle Cumhuriyet Halk Partisi suçlanmaya kalkılıyor.
Bakın, değerli arkadaşlarım, bu terör örgütüyle ilgili zerre toz kalksa hiçbir
Cumhuriyet Halk Partilinin asla yakasına yapışmaz, (CHP sıralarından alkışlar)
kepçeyle, kürekle kalksa hiçbir şekilde yapışmaz ama ufacık bir toz zerresi,
Fetullah Gülen terör örgütüyle ilgili ufacık bir toz zerresi gidip yapışacak
yerleri çok iyi bilir. 
Bir
şey daha hatırlatayım sizlere değerli arkadaşlarım: Bu Parlamento çatısı
altında liderinin suikasta uğradığı tek parti Cumhuriyet Halk Partisidir. Onun
için, Cumhuriyet Halk Partisini terörle, FETÖ’yle ilişkilendirmek beyhude bir
çabadır.
Değerli
arkadaşlarım, biz bu Anayasa değişikliği metnine özünden, içeriğinden dolayı
tümüyle karşıyız. O nedenle bir madde üzerinde geniş değerlendirme yapmaktan
vazgeçip genel bir değerlendirme yapacağım. Arkadaşlarımız günlerdir özellikle
Anayasa değişikliği Komisyonda görüşülürken çok nitelikli bir tavır
sergilediler, donanımlı, bilgi yüklü açıklamalar yaptılar. Bunu da Değerli
Elitaş dün konuşmasında teyit etti, Sevgili Genel Başkan Yardımcımızı bir buçuk
saat, katılmasa dahi zevkle dinlediğini ifade etti. Elhak doğrudur, sadece bu
Parlamento çatısı altındaki milletvekilleri değil, toplumumuz da Cumhuriyet
Halk Partisinin sözcüleri sayesinde, geniş bir şekilde, bu Anayasa
değişikliğinin ne menem bir değişiklik olduğunun bilincine varmışlardır. Biz,
bu Anayasa değişikliğinin bir rejim değişikliği olduğunu ısrarla söylüyoruz. Bu
bir rejim değişikliğidir. Her ne kadar “Bu bir yönetim değişikliği.” dense dahi
bu kesinlikle bir rejim değişikliğidir. Niçin? Bu değişiklik, parlamenter
demokratik sistemi dinamitleyen bir değişikliktir. Parlamenter sistem en ideal
bir şekilde cumhuriyet rejimiyle anlamlıdır, onun çatısı altında ideal bir
yönetim tarzına dönüşür. 
Değerli
arkadaşlarım, Magna Carta’yla başlayan demokrasi gibi muhteşem bir yönetim
anlayışı uzun tarihi boyunca ilk kez böyle mesnetsiz, temelsiz, hukuk dışı,
antidemokratik bir metinle karşı karşıyadır. Korkarım ki bu metin eğer çıkarsa,
bu değişiklik yasalaşırsa o zaman vatandaşlarımızın tebaa olmaktan çıkıp
onurlu, eşit yurttaş olmasını hedefleyen cumhuriyet projemiz maalesef yara
alacaktır. Buna hiçbirimiz rıza göstermemeliyiz, buna hepimiz karşı çıkmalıyız
değerli arkadaşlar. Her fırsatta Gazi Meclisten bahsediyoruz, elhak doğrudur;
her fırsatta İstiklal Madalyalı bir Meclisten bahsediyoruz, doğrudur. Şu arkada
yazılan özdeyiş bizim şiarımızdır, sıradan bir özdeyiş değil, biz özdeyişe sıkı
sıkıya sarılmışız ve her fırsatta “Millete gidelim, milletin hâkimliğine
başvuralım.” deniyor, e hadi gidelim. (CHP sıralarından alkışlar) 
Bakın,
iki gündür bir kaygı duyuluyor, iki gündür bir şeyden bahsediliyor: Erken
seçim. Arkadaşlar da bunun bir tehdit ve şantaj olduğunu söylüyorlar. Niçin?
Durup dururken bu niye gündeme getirildi? Bu acele niye? Bu telaş niye? Bir
kaygı var, bir endişe duyulmaya başlandı. Şimdi erken seçim dillendiriliyor
oysa bu Anayasa değişikliği metninde erken seçim değil, 2019’un Kasım ayında
seçim yapılacağı ifade ediliyordu. Bu bir pazarlık konusu değil ise o zaman
şimdi niye dile getiriliyor? İşte bu, bir şüpheyi beraberinde getirir. Siz bu
metne, bu değişiklik maddesine “Bu Anayasa değişikliği geçtiği takdirde
milletvekili seçimleri 2019’un Kasımında yapılır.” deseydiniz ve devamında,
“Geçmez ise erken seçim yapılacak.” deseydiniz son derece anlamlıydı ama şimdi
ne yapıyorsunuz? Tehdit ve şantaj unsuruna dönüşüyor. 
Bugünlerde
hodri meydan çok konuşuluyor. 133 milletvekili arkadaşımızın imzaları bir
saatte önünüzde. Hadi gelin erken seçim yapalım. (CHP sıralarından alkışlar)
Nasılsa siz talimatla YSK’yı harekete geçirmişsiniz, nasılsa YSK hazırlık
yapmış. Adını değiştirirler, referandum yerine erken genel seçim denir,
aslanlar gibi seçime girersiniz. Millet size 330’un üstünde milletvekili kazandırır,
gelirsiniz buraya, pul kontrolü yapmadan, markaj yapmadan, hiçbir şekilde baskı
yapmadan çıkarsınız, Anayasa değişikliği yaparsınız. Haydi buyurun, hazırız,
istediğiniz günde erken seçim yapalım; yapalım, siz de gelin burada değişiklik
yapın. (CHP sıralarından alkışlar) 
Bakın,
değerli arkadaşlarım, bu ülke çok ciddi sıkıntılardan geçti, bu ülke geçmişte
çok bedel ödedi, insanlar karşı karşıya getirildi, sağcı-solcu kamplaşması
yapıldı. Solcular “tam bağımsız Türkiye” şiarıyla yollara düştüler, ülkücüler
“milliyetçi Türkiye” dediler…
ERKAN
AKÇAY (Manisa) – “Kahrolsun emperyalizm” dedik. 
TEKİN
BİNGÖL (Devamla) - …ama temel değerleri Türkiye’ydi. Şimdi, ben inanıyorum, o
bağımsız Türkiye’yi savunanlar burada da sokakta da bu Anayasa değişikliğine, bu
gerici anlayışa “Dur!” diyecekler ve yine muhafazakâr dünyalarının ülkücü
ideallerini paylaşanlar da geçmişte yaşanmışlıkları düşünerek mutlaka burada da
dışarıda da buna tavır koyacaklar. Buna yürekten inanıyorum. Türkiye’yi bir
badirenin içerisine sokmak o kadar kolay değil. Türkiye ciddi bedellerin
içerisinden süzülerek gelmiş. Memleket sevdası sevdaların en büyüğüdür. Bu
sevdadan hareket edeceğiz. 
Değerli
arkadaşlarım, burada “hayır” oyu verenlerin tarih önünde ve milletin ebedî
gönlünde çok önemli bir yer tutacağını söylüyorum. Bugün tarihe not düşmek için
söylüyorum bunu ve bunu yaşayarak göreceğiz. Bakın, 2010 referandum seçimleri
öncesinde buraya çıkan değerli AKP sözcüleri öyle değerlendirmeler yaptılar ki…
O referandum değişikliğinden sonra Türkiye refaha kavuşacaktı, Türkiye huzur
bulacaktı, her şey güllük gülistanlık olacaktı. O referandum belası Türkiye’de
nelere yol açtı, gördük. Fetullahçı terör örgütünün dal budak salması, el bebek
büyütülmesinin başlangıcı o değil, daha öncelere gider. On dört yıldır her yeri
dolduracaksınız, yol vereceksiniz, sonra da döneceksiniz, masumları
oynayacaksınız. Yok öyle yağma! Bunun, mutlaka ama mutlaka, gün gelecek hesabı
sorulacak. (CHP sıralarından alkışlar) 
Bu
değişiklik metni bir rejim değişikliğidir. Şimdi “Rejim değişikliği değil.”
diyenlerin iddiaları çürüyor; endişe buradan, telaş bundan. Rahmetli İsmet
İnönü böyle durumlara çok güzel bir söz sarf etmiş, İnönü demiş ki: “Millete
karşı, Anayasa’ya karşı, demokrasiye karşı suç işliyorsunuz, o yüzden de suçluların
telaşı içindesiniz.” Sanki bugün için söylenmiş, sanki bugün için söylemiş.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Bingöl. 
Söz
sırası Halkların Demokratik Partisi Grubu adına Muş Milletvekili Ahmet
Yıldırım’a aittir. 
Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; insanlık tarihinin imbiğinden süzülerek bütün
değer yargıları manzumesini bugüne taşımış olmanın ve bugün birlikte yaşamanın
formu olarak devleti yönetme biçimini ele alışımızın tarihsel bağlamdan kopuk
ele alınması mümkün değildir. 
Şimdi,
dünyada metafizikçiler ile materyalistlerin birbiriyle çelişmediği ender
değerler sahası vardır. Metafizikçiler ile materyalistler, örneğin şu konuda
çelişmezler: Şu yeryüzünde önce bitki canlı olarak var oldu, daha sonra hayvan
şu yeryüzünde yaşamaya başladı, en son yeryüzüne çıkmış canlı tipi insandır.
Bu, metafizikçiler ile materyalistlerin birbiriyle çelişmediği, anlaştığı
noktalardan biri. 
Yine,
birbiriyle çelişmediği veya bilimsel çalışmaları bütün uhrevi inançların da
kabul ettiği bir gerçeklik ise insanın şu yeryüzüne canlı olarak yaklaşık bir
milyon sekiz yüz bin yıl önce çıkmış olmasıdır. Yani, biz insan olarak bir
milyon sekiz yüz bin yıldır -yapılan bütün bilimsel çalışmalar, antropolojik
veriler bunu ortaya koyuyor- varız. Ancak, toplum olarak, topluluk olarak
sadece yüz bin yıldır varız. Yani, birlikte yaşam kültürü ve ortak değerler
manzumesinin geçmişi yüz bin yıldır. Daha da skalayı daraltarak geleyim ben;
bu, yüz bin yılın, toplumlar tarihinin yüz bin yılının sadece beş bin yılında
yazı ve devlet vardır. Yani, bizim toplum olarak birlikte yaşam kültürümüzün
sadece yüzde 5’inde devlet ve yazılı kültür vardır, öncesi yoktur. Öncesinde
ahlaki değer yargıları vardır. Toplum sözleşmeleri, insanlık tecrübesinin açığa
çıkarmış olduğu birlikte yaşam kültürünün zaruretleri ve asgari müşterekleri
üzerinden şekillenmiştir. Toplum sözleşmeleri olarak karşımıza çıkan
anayasaların 95 bin yılında sözlü kültür egemendir. 
Buradan
hareketle, bakın, şunu ifade edelim ki: O doksan beş bin yıl yani sözlü
anlaşmaların, değer yargılarının hâkim olduğu yüzde 95’lik toplum tarihinde
iktidar yoktur, hegemonya yoktur, baskıcı kültür yoktur. Devletle birlikte,
sınıflı toplum açığa çıkmış; devletle birlikte, kadın-erkek eşitsizliği açığa
çıkmış; devletle birlikte, zengin-fakir ayrımı ortaya çıkmış; devletle
birlikte, yöneten ve yönetilen gruplar açığa çıkmış; devletle birlikte,
sömürülen ve sömürenler açığa çıkmış. Onun için, devleti çok kutsuyoruz. 
İnsanlık
tarihi veya yazılı kültür süresince de devlet, siyaset ve erk ilişkisine kafa
yormuş, her biri kendi çağının filozofu olan birçok kişiden örnek verebiliriz.
İslam aydınlanması, Orta Doğu bilginleri veya günümüz aydınlanma felsefesi
döneminde devlet-siyaset-erk ilişkisine kafa yormuş olanların bıraktığı ciddi
eserler vardır. Köleci devletten bugün yaşadığımız modern devlete gelinceye
kadar ciddi tarihsel çıkarımlar ve ciddi insanlık mirasları vardır. Çok farklı
çağların filozofları; örneğin, İmam Gazali, İbni Haldun, Veysel Karani,
Althusser, Foucault, Nietzsche, Machiavelli, Wallerstein veya bugün hâlâ
yaşayan Zizek; her biri devlet-siyaset-güç ilişkisi için ciddi önermelerde
bulunmuşlar. Ama, özellikle, bunlar arasında Hegel’e dikkat çekmek isterim.
Hegel modern devleti tanımlarken “Gücün adaletle birleştiği mekanizmadır.”
diyor. Yani, devlet hem politik hem de etik bir varlık olarak, bir mekanizma olarak
var olmalıdır. Hegel’e göre, devleti kendi iktidarları için kullananlar
tanrının yeryüzünde ete kemiğe bürünmüş hâli olarak devlet formunu ortaya
koyar. Eğer devlet, iktidarın sopası olmuşsa; devlet, yönetenlerin yönetilenler
üzerinde bir güç aygıtı olmuşsa o artık devleti yönetenler tarafından tanrının
yeryüzündeki zuhuratı olarak ele alma biçimi olarak algılanır.
Değerli
arkadaşlar, şimdi buradan hareketle şunu ifade edelim: Ben bu filozofların her
biri için ciddi, veciz söylemler ve önermeler, doktrinler öne sürebilirim ancak
bunlardan özellikle iktidar partisinin milletvekillerini belki ikna eder diye
şunu söyleyeyim: Devleti yönetme biçimi bir mütevazıyet içermelidir, devleti
yönetme biçimi bir bilgelik içermelidir, devleti yönetme biçimi bir ahlak,
erdem, hak, hakikat içermelidir. Buradan hareketle, Yemen’in Karen kentinde
doğmuş olan Veysel Karani ilk Müslümanlardandır. Devlet-siyaset-erk ilişkisine
ilişkin çok ciddi çalışmalar yapmış ve bir türbesi Siirt’in Baykan ilçesinde
olan Veysel Karani yönetenler için çok önemli bir öğütte bulunur, der ki:
“Yüksekliği aradım, tevazuda buldum; şeref aradım, kanaatte buldum, nesep
aradım, takvada buldum; başkanlık aradım, nasihatte buldum; zenginlik aradım,
tevekkülde buldum.” Hani, Hazreti Peygambere, İslam aydınlanmasına çok gönderme
yaparız ama onlardan nasiplenmeyiz. Bunu söylüyor Veysel Karani: “Başkanlığı
nasihatte buldum, şerefi kanaatte buldum, zenginliği tevekkülde buldum,
yüksekliği tevazuda buldum.” diyor. Bari buradan biraz nasiplenmeye çalışalım.
Biz yönetince, halkın desteğini alınca, yöneten pozisyona gelince işte tanrının
yeryüzündeki zuhur hâli olarak kendimizi görmeyelim.
Şimdi,
buradan hareketle, bakın, kalkıp hep bugünkü fiilî durumun hukuki duruma
dönüşmesi için Cumhurbaşkanının halk tarafından seçilmiş olması öne sürülür.
Şimdi, 2007 yılında bir referandumda sadece Cumhurbaşkanlığının seçilme biçimi
değişti, yetkisi değişmedi, erkleri değişmedi, yönetim alanının genişliği veya
darlığıyla oynanmadı, sadece bu Parlamentonun seçtiği Cumhurbaşkanı ilk kez
2014’te, icra edildiği üzere, halk tarafından seçildi. Bir seçim biçiminin
değişmiş olması bir kişinin yetkilerini değiştirmez. Şuradan söylüyorum:
Örneğin 2014 yılında eğer Ekmeleddin İhsanoğlu eğer Cumhurbaşkanı seçilseydi
fiilî durum ile hukuki durum tartışması devam eder miydi? 10 Ağustos 2014’te
Selahattin Demirtaş eğer Cumhurbaşkanı adayı olarak seçilseydi hukuki durum ve
fiilî durum çatışması yaşanacak mıydı? Bu, o zaman kişiyle ilgili bir
problemdir. Kişinin kendi yetkilerini kabul etmemesi, Veysel Karani’nin
öğüdünde bulunduğu üzere kendisindeki hırsı, egoyu bastıramamasıyla alakalı bir
durumdur bu. 
Bakın,
buradan hareketle, bu, Meclisten geçer mi, geçmez mi bilmem veya geçerse bir
referandumda halktan onay alır mı, almaz mı bilmem ama pazartesi günü Sayın
Başbakan Binali Yıldırım burada öyle bir konuşma yaptı ki eğer bu, Meclisten
geçmezse ya da referandumdan onay almazsa kesinlikle bu görevi bırakmakla
kendini bağladı. Çok net ortaya koydu, feda etti kendini; bu sistemin
işlemediğini, sistemin enkaz hâline geldiğini söyledi. Pazartesi günü burada
otuz dakika konuşan Sayın Binali Yıldırım, bunun Parlamentodan geçmemesi ya da
referandumdan onay almaması durumunda kendi siyasi hayatına bir nokta koydu
çünkü “Benim şu an görevini ifa ettiğim yer bitiktir, enkazdır.” dedi ve bir
sistem tartışması üzerinden, iflas etmiş bir sistemden sadece kendisiyle
Cumhurbaşkanı arasındaki münasebetin açığa çıkarmış olduğu kişisel sıkıntıları
bir sistem sorunu olarak ülkeye anlatmaya çalıştı. 
Yine
şunu ifade edelim: İşte, dün bir muhalefet partisinin değerli genel başkanı
söyledi, bugün sabah Cumhurbaşkanı, akşamüstü de iktidar partisinin parti
sözcüsü, bir seçimle bu oylamaların sonucunu ilişkilendirdi. Çok iyi biliyoruz
ki bu üç açıklama senkronizedir, iltisaklıdır; birbirinden bağımsız değildir.
Ya değilse…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
AHMET
YILDIRIM (Devamla) – …aylardır bu konu tartışılıyorken neden bunun geçmemesi
durumunda bir erken seçimden söz edilmedi de iki gün içinde bir muhalefet
partisinin genel başkanı, bir Cumhurbaşkanı, bir de iktidar parti sözcüsü peş
peşe bu açıklamaları yaptı? Şimdi, Benjamin Franklin çok güzel söylüyor Benjamin
Franklin diyor ki: “Geçici güvenliği ve makamı için özgürlüğünden vazgeçenler
her kim olursa olsun bu dünyada yaşamını bir insan olarak sürdürme miadını
doldurmuştur.” Biz, bugün, milletvekilliği veya başka bir makam için eğer
buradaki varlıklarımızdan ve onurumuzdan ve bu mesleğin ahlakından, etiğinden
vazgeçersek bu dünyada yaşam alanımızı çok daraltmış oluruz diyorum. Bütün
Genel Kurulu saygıyla selamlıyorum. (HDP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Grup Başkanımız hakkında söylemediği, zorlama yorumlar
çıkartıyor sayın hatip. Bu, doğru bir şey değil. Bu, açıkça sataşmadır grup
başkanımıza.
AHMET
YILDIRIM (Muş) – Kim hakkında?
MEHMET
MUŞ (İstanbul) – AK PARTİ Grup Başkanı. 
BAŞKAN
– Ne dedi, Sayın Muş?
MEHMET
MUŞ (İstanbul) – Yaptığı konuşmada “Bu geçmezse görevi bırakmak zorundadır.
Kendini bağladı.” gibi yorumlar yapıyor. 
LEVENT
GÖK (Ankara) – Neresi sataşma bunun? Söylemedi mi? 
BAŞKAN
– Sataşmadan dolayı iki dakika süre veriyorum. Lütfen yeni bir sataşmaya mahal
vermeyelim.
Buyurun.
LEVENT
GÖK (Ankara) – Sayın Başkan, söylemedi mi Başbakan geçen gün burada bunu? Bunun
neresi sataşma ya?
BAŞKAN
– Şimdi Sayın Muş ifade edecek. 
Buyurun.
VII.- SATAŞMALARA İLİŞKİN KONUŞMALAR
(Devam)
15.- İstanbul Milletvekili Mehmet Muş’un,
Muş Milletvekili Ahmet Yıldırım’ın 447 sıra sayılı Anayasa Değişiklik
Teklifi’nin 10’uncu maddesi üzerinde HDP Grubu adına yaptığı konuşması
sırasında AK PARTİ Grup Başkanına sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada paketle alakalı
Genel Başkanımız, Grup Başkanımız ve Başbakanımız bir konuşma yaptı ve sistemin
ne getirdiğini, neden bu sisteme ihtiyaç duyulduğunu açıkladı ve konuşmasında
şunu söyledi: “Biz makam sevdalısı, meraklısı değiliz. Aslolan ülkenin geleceğidir;
aslolan sistemin kendisidir.” Bunları ifade etti. Çünkü yapılan eleştirilerde,
buradan yapılan sataşmalarda meselenin çok farklı noktalara çekilmek istendiği
ve bunlara, Sayın Grup Başkanımızın, Başbakanımızın konuşmasına müsaade
etmediği görülmüştür. Buradan zorlama ifadelerle farklı bir anlam çıkarmaya
çalışmayı da doğru bulmadığımızı ifade etmek isterim.
Bir
ikincisi, bu, burada oylanacaktır ve Parlamentoya, tüm milletvekillerine
çağrımız şudur: Hepimiz “Egemenlik kayıtsız şartsız milletindir.” diyoruz,
değil mi? Millî iradeyi temsilen burada bulunuyoruz. O zaman, burada biz bu
öneriyi destekliyoruz, karşı çıkanlar da olabilir, bunu desteklemeyenler de
olabilir. O zaman, hakem milleti tutalım. Millete bu işi götürelim; millet, bu
işin hakkını, bununla alakalı kararını versin. Hepimiz de bu karara saygı
duyalım ve bu tartışma da ortadan kalksın. Nihayetinde bunu milletten kaçırmak
suretiyle bir yere varamayız. Bunu bir çözüme kavuşturacağız. 
Bir
diğeri, hodri meydan çekiyor herkes, birileri hodri meydan çekiyor. 
Değerli
milletvekilleri, seçim ne zaman yapılacak, nasıl yapılacak buna karar verilir.
Fakat güzel bir söz vardır: “Yenilen pehlivan güreşe doymazmış.”
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Muş. 
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Sayın Başkan, Sayın Muş “Birileri hodri meydan çekiyor.” diyerek
çok açıkça sataşmada bulundu.
BAŞKAN
– Sizi mi kastetti?
ÖZGÜR
ÖZEL (Manisa) – Bizi kastetti. Biz çekiyoruz aslanlar gibi. 
BAŞKAN
– Bir dakika… Sayın Muş’a soralım, sizi mi kastetti?
LEVENT
GÖK (Ankara) – Efendim, hodri meydan diyen biziz. Dün, önceki gün hodri meydan
diyen biziz.
MEHMET
MUŞ (İstanbul) – Efendim, yenilen pehlivan güreşe doymaz dedim. Onlar, herhâlde
üzerlerine alındılar. 
ÖZGÜR
ÖZEL (Manisa) – Hodri meydan biz diyoruz kardeşim. Hodri meydan!
BAŞKAN
– Bir dakika Sayın Gök…
LEVENT
GÖK (Ankara) – Sayın Başkan, olmaz…
BAŞKAN
– Bir dakika… Konuşayım ben de. 
Şimdi,
Sayın Muş, Sayın Yıldırım’ın konuşması üzerine söz aldı ve konuştu. Hiçbir
sataşmaya meydan vermeden, bir grubu ya da ismi zikretmeden kendi beyanlarını
açıkladı. Yani ben burada bir sataşma görmüyorum.
ÖZGÜR
ÖZEL (Manisa) – Hayır…
LEVENT
GÖK (Ankara) – Hayır, aynen şunu ifade etti...
ÖZGÜR
ÖZEL (Manisa) – Hodri meydan çekiyor…
MEHMET
MUŞ (İstanbul) – Sayın Başkan… Sayın Başkan…
BAŞKAN
– Bir saniye, Sayın Gök konuşuyor. 
LEVENT
GÖK (Ankara) – Sayın Muş konuşmasında “Seçimin ne zaman olacağı bellidir,
kanunlar da belli.” dedi. Sonra da “Birileri -sanki boş boş konuşuyormuşuz
gibi- hodri meydan çekiyor.” dedi. 
MEHMET
MUŞ (İstanbul) – Sayın Başkan…
ÖZGÜR
ÖZEL (Manisa) – Bir de “Yenilen pehlivan güreşe doymaz.” dedi.
LEVENT
GÖK (Ankara) – Şimdi, bakın, biz boşu boşuna hodri meydan çekmiyoruz ve…
BAŞKAN
– Tamam, sizin grubunuzu, isminizi zikretmedi ki. 
ÖZGÜR
ÖZEL (Manisa) – Biz, biz.
BAŞKAN
– Hayır, dışarıda da çekenler olabilir, başka bir grup da olabilir, başka
birileri de olabilir Sayın Gök.
METİN
KÜLÜNK (İstanbul) – Bu akşam çok alınganlar. 
MEHMET
MUŞ (İstanbul) – Sayın Başkan…
LEVENT
GÖK (Ankara) – Sayın Başkan, bence zorlamayın, izin verirseniz biz bir
açıklamada bulunalım bu konuda. 
BAŞKAN
– Bir dakika, Sayın Muş’u dinliyorum. 
MEHMET
MUŞ (İstanbul) – Sayın Başkan…
LEVENT
GÖK (Ankara) – “Hodri meydan!” diyen biziz. 
BAŞKAN
– Bir saniye. 
MEHMET
MUŞ (İstanbul) – Sayın Başkan, ben “Yenilen pehlivan güreşe doymaz.” diyorum.
Bu pehlivan Cumhuriyet Halk Partisi mi, onu söylesinler, CHP mi o pehlivan? 
ÖZGÜR
ÖZEL (Manisa) – Allah Allah, “Hodri meydan!” diyen biziz. 
MEHMET
MUŞ (İstanbul) – O pehlivan kim? CHP bunu kabul ediyorsa söylesin. Yenilen
pehlivan güreşe doymazmış. 
LEVENT
GÖK (Ankara) – Sayın Başkan, resmen bizlere hitap ederek “hodri meydan” sözünü…
Sayın Elitaş önceki gün burada “Muhalefet seçimden kaçıyor.” dediği anda
kalktık “Hodri meydan!” dedik. Şimdi, yani arife tarife gerek yok ki. 
MEHMET
MUŞ (İstanbul) – O zaman yenilen pehlivan belli, CHP’ymiş yenilen pehlivan.
BAŞKAN
– Peki, buyurun Sayın Gök. (CHP sıralarından alkışlar) 
16.- Ankara Milletvekili Levent Gök’ün,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; bu Anayasa teklifi
Meclise gelmeden önce Sayın Başbakan ve Hükûmet yetkilileri defalarca,
Türkiye’de bir erken seçimin olmayacağını, seçimlerin 2019 tarihinde, normal
zamanda yapılacağını çok açık bir şekilde ifade ettiler, bütün kayıtlarda
vardır bu. Hatta erken seçimi dile dolamanın ülke ekonomisine zarar vereceği ve
neredeyse ihanetle eş anlama geleceği bizzat ifade edilmiştir, bunların hepsi
kayıtlarda vardır. 
MEHMET
MUŞ (İstanbul) – Sayın Başkan, üç dakika niye verdiniz?
LEVENT
GÖK (Devamla) - Ancak ne olduysa, bu Anayasa teklifinin görüşülmesinden ve
komisyonlardan geçmesinden, Genel Kurula gelme aşamasından sonra kafalarda
birtakım soru işaretleri belirmeye başladı. Maddelerin ve Anayasa teklifinin
tümünün oylanmasında bir sıkıntı yaşanabilir endişesi, başta gizli yapılması
gereken oylamalardan başlayarak iktidar partisi grubuna, Başbakana, tüm
bakanlara hâkim oldu. Bütün bakanlar milletvekillerinin arasında, Başbakan
burada; bir kontrol, sansür, milletvekiline güvenmeyen bir anlayışla, oyları
gören bir anlayışla oylamalar yaptırılmaya başlanıldı ve hâlen de yapılıyor. 
Derken,
dün, önceki gün Milliyetçi Hareket Partisinin Sayın Genel Başkanının başlattığı
bir söylem Anayasa Komisyonu Başkanı tarafından da desteklendi ve bugün de
Cumhurbaşkanı yapmış olduğu haftalık mutat toplantılarında “Parlamentonun
çalışmadığı anda seçim gündeme gelir.” diyerek bunu destekledi. 
Şimdi,
değerli arkadaşlar, bakın, Anayasa teklifi geçmezse bunlar ama, şimdi işin
kritik tarafı bu, işin ahlaki olmayan tarafı bu, siyasi olmayan tarafı bu.
(Mikrofon
otomatik cihaz tarafından kapatıldı)
BAŞKAN
– Teşekkür ediyoruz.
LEVENT
GÖK (Devamla) – Sayın Başkan, yarım dakika verin, tamamlayayım.
BAŞKAN
– İki dakikanın üzerine çıktık, dört dakika oldu.
ÖZGÜR
ÖZEL (Manisa) – Hayır… Hayır…
BAŞKAN
- Cümlenizi tamamlayın lütfen.
LEVENT
GÖK (Devamla) – Şimdi, bu sözler burada ifade edildikten sonra dün, önceki gün
AKP Grup Başkan Vekili Sayın Elitaş kalktı, “Muhalefet seçimden mi kaçıyor?”
dedi. Biz anında çıktık, dedik ki…
MEHMET
MUŞ (İstanbul) – Pehlivan meselesine gel.
LEVENT
GÖK (Devamla) – Bakın, ahlaki olması açısından bu Anayasa teklifi geçmeden
gelin, bu akşam erken seçim kararını alalım dedik, hodri meydan dedik. (CHP
sıralarından alkışlar) Dedik mi arkadaşlar? Hep beraber alkışladık mı? Bu sözümüzün
arkasındayız.
(Mikrofon
otomatik cihaz tarafından kapatıldı) 
LEVENT
GÖK (Devamla) – Eğer ahlaki, insani, hukuki, siyasi bir iş yapmak istiyorsanız
bu Anayasa teklifinden sonra değil hemen şimdi erken seçim kararını alalım da
ben sizlerin yüreğinizi göreyim. (CHP sıralarından alkışlar) 
BAŞKAN
– Teşekkürler Sayın Gök.
OSMAN
AŞKIN BAK (Rize) – On bir seçimdir kaybediyorsunuz zaten.
MEHMET
MUŞ (İstanbul) – Sayın Başkan, oylamaların nasıl yapıldığı… Oylamalar İç
Tüzük’e uygun bir şekilde yapılmaktadır ve şimdiye kadar yapılan oylamalarda -hepsi,
9 madde oyladık- 9 maddenin maddelerine geçilmesi 338 oy, diğer tamamı 340 ve
üzeri oyla geçmiştir Parlamentodan.
BAŞKAN
– Teşekkür ediyoruz Sayın Muş.
MEHMET
MUŞ (İstanbul) – O açıdan, bizim bir şüphemiz yok ama ben şunu da beklerdim:
Ben buradan sataşıyorken bir ifade de kullandım, “Yenilen pehlivan kim?” diye;
bu soruma bir cevap alamadım, bu soruyu da cevaplamasını arzu ederdim.
LEVENT
GÖK (Ankara) – Efendim, Sayın Mehmet Muş konuşmasında “Yenilen pehlivan güreşe
doymaz.” diyerek resmen sataşmada bulunmuştur, sataşmadan dolayı söz istiyorum.
BAŞKAN
– Hayır, hayır, “Yenilen pehlivan kim?” dedi.
LEVENT
GÖK (Ankara) – Efendim, hayır, tam bizi ifade ederek…
BAŞKAN
– Şimdi, bakın, Sayın Gök, bu işi bitiriyoruz. Hayır, lütfen, istirham… Bunu
bitiriyoruz.
LEVENT
GÖK (Ankara) – Sayın Başkanım, bir cevap vereceğim.
BAŞKAN
– Hayır, sizin isminizi, grubunuzu zikretmedi ki ya.
LEVENT
GÖK (Ankara) – Hayır ama beni göstererek “Ben bu soruya cevap vermesini
beklerdim.” dedi, bu soruya cevap vereceğim.
MEHMET
MUŞ (İstanbul) – Hayır, öyle bir şey… 
LEVENT
GÖK (Ankara) – Bu soruya cevap vereceğim. Niçin kaçıyoruz?
MEHMET
MUŞ (İstanbul) – Sayın Başkan, öyle bir usul yok. Ben soruma…
LEVENT
GÖK (Ankara) – Dedin mi, demedin mi?
MEHMET
MUŞ (İstanbul) – Bir dakika…
BAŞKAN
– O zaman sorunuza cevap verecek Sayın Muş.
Tamam,
buyurun Sayın Gök -sorunuza cevap versin- sataşmadan dolayı. 
MEHMET
MUŞ (İstanbul) – Böyle bir usul yok Sayın Başkan, böyle bir usul yok. 
BAŞKAN
– Madem sordunuz, Sayın Gök de cevap versin pehlivanın kim olduğuna.
Buyurun.
METİN
KÜLÜNK (İstanbul) – Şimdi, bak şunu söylemelisin: “Ben yenildim.” diyeceksin,
“Pehlivan da benim.” diyeceksin, bitecek bu iş. 
17.- Ankara Milletvekili Levent Gök’ün,
İstanbul Milletvekili Mehmet Muş’un yerinden sarf ettiği bazı ifadeleri
sırasında şahsına sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; demokrasilerde,
seçimlerde yenilen de yoktur, kazanan da yoktur; bir tek kazanan vardır, o da
millî iradedir. (CHP sıralarından alkışlar) 
Biz
Cumhuriyet Halk Partisi olarak sizleri zaten “Biz onları yendik, iktidarın tek
sahibiyiz, ne istersek yaparız.” anlayışından kurtarmak istiyoruz değerli
arkadaşlarım. Seçimlerde kazanan, kazandığı partinin değil; bütün ülkenin
hükûmeti olur, iktidarı olur. Seçimlerde kazanan, bütün ülkeyi kucaklar,
yönetir.
MEHMET
MUŞ (İstanbul) – Ben de alkışlıyorum bunu.
LEVENT
GÖK (Devamla) – Sizler gibi ülkeyi kutuplaştırarak, ayrıştırarak yönetmez;
bütün ülkeyi kucaklar, “Benim partilim”, “AKP'lim” demez. Biz Cumhuriyet Halk
Partisi olarak seçimlerde halkımızdan aldığımız oyla muhalefet görevimizi
alnımızın akıyla yerine getirmeye çalışıyoruz ama biliniz ki Cumhuriyet Halk
Partisi seçimlerde sizler gibi eğer kazansa ve iktidar olsa bu uygulamanızın
tam tersini yapar; en başta kendisine oy vermeyen partilileri kucaklar;
AKP’lileri kucaklar, HDP’lileri kucaklar, MHP’lileri kucaklar, Cumhuriyet Halk
Partililere en son sıra gelir. Bizlerin safı halkımızın yanıdır, sizler gibi ayrıştırmayız,
bölüştürmeyiz; tam tersine, bütünleştiririz.
Saygılarımla.
(CHP sıralarından alkışlar) 
AYŞE
SULA KÖSEOĞLU (Trabzon) – Eski uygulamalarınızı gördük, gördük. Eskiden ne
yaptığınızı da gördük, onları da biliyoruz. 
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Madde üzerinde gruplar adına son, söz Adalet ve Kalkınma Partisi Grubu adına
Aydın Milletvekili Abdurrahman Öz’e aittir.
ÖZGÜR
ÖZEL (Manisa) – Sayın Öz’ün konuşmasının yarısında yeterlilik önergesi
vereceğiz, o bize çok yaptı. “Genel Kurul gündemine hâkimdir, bitiriyoruz.”
BAŞKAN
– Fena olmaz aslında, benim işime gelir. 
Sayın
Öz, buyurun. (AK PARTİ sıralarından alkışlar) 
AK
PARTİ GRUBU ADINA ABDURRAHMAN ÖZ (Aydın) – Sayın Başkan, değerli milletvekilleri;
Türkiye Cumhuriyeti Anayasasında Değişiklik Yapılmasına Dair Yasa Teklifi’mizin
10’uncu maddesiyle ilgili olarak AK PARTİ Grubu adına söz almış bulunuyorum.
Genel Kurulu saygıyla selamlıyorum.
Sözlerime
başlamadan önce, geçen hafta açılışı yapılan Keçiören metrosu sebebiyle Sayın
Ulaştırma Bakanımıza, Sayın Başbakanımıza ve Sayın Cumhurbaşkanımıza, yirmi
yıldır Keçiören’de oturan bir vatandaş olarak teşekkürlerimi iletmek istiyorum.
Teklifin
görüşmekte olduğumuz 10’uncu maddesiyle 2709 sayılı Türkiye Cumhuriyeti
Anayasası’nın 106’ncı maddesinde değişikliğe gidilmektedir. Madde
Cumhurbaşkanlığı sistemine uygun olarak yeniden düzenlenmiştir. Maddede
Cumhurbaşkanlığı yardımcıları, Cumhurbaşkanına vekâlet ve bakanlarla ilgili
düzenlemeler vardır. Buna göre, maddede Cumhurbaşkanının birden fazla yardımcı
atayabileceği, Cumhurbaşkanlığı makamının boşalması durumunda kırk beş gün
içinde yeni seçimin yapılacağı, Cumhurbaşkanına vekâletin nasıl olacağı,
Cumhurbaşkanı yardımcısı ve bakanların atanma şartları, Cumhurbaşkanı
yardımcısı ve bakanların TBMM’de ant içmeleri gerektiği, bu göreve atanan TBMM
üyelerinin üyeliklerinin sona ereceği düzenlemeleri mevcuttur.
Getirdiğimiz
düzenlemeyle yasama ve yürütme organları Cumhurbaşkanlığı sistemine uygun
olarak birbirinden ayrıldığından, bu ayrılmanın sonucu olarak 106’ncı madde
yeniden düzenlenmiştir. Maddenin son fıkrasında bakanlıkların kurulması,
kaldırılması, görevleri ve yetkileri, teşkilat yapısıyla merkez ve taşra
teşkilatlarının kurulmasının Cumhurbaşkanlığı kararnamesiyle düzenleneceği
ifade edilmiştir. Son fıkranın başlangıç ifadesinin ve içeriğinin
“bakanlıkların kurulması ve kaldırılması” olması karşısında, maddede yer alan
“merkez ve taşra teşkilatlarının kurulması” ifadesine başka bir anlam yüklemek
hukuki bir yorum olmaktan öte kötü niyetli, siyasi bir yorumdur. “Merkez ve
taşra teşkilatı” ifadesinin hâlen idari yapı içinde yer alan bakanlıkların
bölge müdürlüğüne benzer oluşturulacak bir kısım idari yapıları tanımladığı,
ilk okunuşta tartışmaya yer vermeyecek şekilde açıkça anlaşılmaktadır. Kaldı ki
Anayasa’da merkezî idare ve taşra teşkilatlarıyla ilgili olarak asıl düzenleme
bu maddede değil, Anayasa’nın 126’ncı maddesindedir. Merkezî idarenin ve taşra
teşkilatlarının kuruluşunun dayanağı olan Anayasa’nın 126’ncı maddesinin
birinci ve ikinci fıkrası ile üçüncü fıkrasının ilk cümlesinde hiçbir
değişiklik yoktur. Merkezî idarenin taşra teşkilat yapısının anayasal dayanağı
olan üçüncü fıkrasındaki birinci cümle “Kamu hizmetlerinin görülmesinde verim
ve uyum sağlamak amacıyla, birden çok ili içine alan merkezî idare teşkilatı
kurulabilir.” ifadesi değiştirilmemiştir, aynen korunmuştur. Anayasa’nın
126’ncı maddesindeki bu düzenleme aynen korunduğu hâlde sanki bir değişiklik
olmuş gibi yorum yapanlar, Anayasa teklifini okumadan, ağızdan dolma bilgilerle
konuşmaktadır veya yukarıda ifade ettiğim üzere açık kötü niyetlidir. 
Teklifin
görüşmekte olduğumuz 10’uncu maddesiyle getirilen 106’ncı maddesindeki
“…cumhurbaşkanlığı kararnamesiyle düzenlenir.” ifadesi 126’ncı maddedeki
anayasal yetkinin kim tarafından kullanılacağının belirlenmesinden ibarettir.
126’ncı maddede var olan idari yapının dışında yeni bir idari yapı ve hukuki
statü getirilmemektedir. Bu sebeple, bu maddeyi bilerek yanlış yorumlayarak
“Federasyon getirilecek.” demek, basit tabiriyle hukuki cehalet, siyasi kötü
niyettir. Kaldı ki AK PARTİ olarak bizim “Tek millet, tek bayrak, tek vatan ve
tek devlet.” ilkemiz tartışmasız şekilde ortadadır. 
Yine,
teklifin hazırlanma aşamasında partimizin birlikte çalıştığı ve Genel Kurul
aşamasında da teklife “evet” oyu veren Milliyetçi Hareket Partisinin olur
verdiği bir metinden federasyon tartışması çıkarmak abesle iştigaldir. 
Bildiğiniz
üzere, 106’ncı maddede cumhurbaşkanlığına vekâlete ilişkin düzenlemeler de yer
almaktadır. Cumhurbaşkanlığı makamında herhangi bir sebeple boşalma,
cumhurbaşkanlığının hastalık veya yurt dışına çıkma gibi sebeplerle boşalması
hâlinde, cumhurbaşkanlığına cumhurbaşkanı yardımcısının vekâlet edeceği
düzenlenmiştir. Vekâlete ilişkin işlemlerde kimlerin nasıl vekâlet görevini yürüteceğinin
ikincil mevzuatının Cumhurbaşkanlığı kararnamesiyle belirleneceği
tartışmasızdır. Bu noktada, Cumhurbaşkanlığı makamının herhangi bir sebeple
boşalması hâlinde, vekâlet etme sürecine ilişkin tartışmalar yapılmakta ise de
vekâlet eden makam olan Cumhurbaşkanı yardımcısının siyasi ve hukuki
meşruiyetini asıl makam sahibinden aldığı düşünüldüğünde, asıl olarak bu görevi
yürüten Cumhurbaşkanının yerine kimin vekâlet edeceğinin belirlenmiş olması
sebebiyle meşruiyet sorunu ortadan kalkmaktadır. 
Yine,
makamın boşalması hâlinde kırk beş gün gibi kısa bir sürede seçim
öngörüldüğünden, vekâlet müessesesine devamlılık kazandırılması gibi bir
suistimal önlenmek istenmiş, boşalma hâlinde derhâl seçime gidilerek yetkinin
asıl sahibi olan 79 milyon insanımızın kendini yönetecek Cumhurbaşkanını
yeniden ve bir an önce belirlemesi esas alınmıştır. Bu sebeple de vekâlete
ilişkin düzenlemeler kanaatimce kendi içerisinde tutarlıdır.
Değerli
milletvekilleri, Anayasa değişiklik teklifinde Cumhurbaşkanının cezai
sorumluluğu da düzenlenmiştir. Bu madde, biliyorsunuz, biraz önce görüşüldü ve
kabul edildi. Burada kısaca bir hususa değinmek istiyorum. Teklifle
Cumhurbaşkanına cezai sorumluluk öngörmüş olmamız dahi, Cumhurbaşkanlığı
sistemi olarak tanımladığımız yönetim sistemi teklifimizin samimiyetini ortaya
koymaktadır. Mevcut Anayasa’da, yönetim sisteminde değişiklik yapıp
Cumhurbaşkanının sorumsuzluğunu düzenleyen 105’inci maddede hiçbir değişiklik
yapmasaydık yapmak istediğimiz yönetim sistemi değişikliğinin samimiyeti
sorgulanabilirdi. Ancak getirdiğimiz 105’inci madde değişikliğiyle
Cumhurbaşkanlığına da sorumluluk vererek yapmak istediğimiz değişikliğin
samimiyetini ortaya koymuş bulunmaktayız.
Değerli
milletvekilleri, teklifin Komisyon görüşmelerinin yapıldığı günlerde ağır
şekilde yaşadığımız ve derinden üzüldüğümüz terör olaylarının amacı, yapmak
istediğimiz Anayasa değişikliği teklifini engellemektir, bu yönde kamuoyu
oluşturmaktır. Burada geçmişten bir örnek vermek istiyorum: 2007 yılında
yapılan referandumda -ki bu, Cumhurbaşkanının halk tarafından seçilmesine
olanak veren referandumdur- pazar sabahı oy kullanmak için kalktığımızda
Dağlıca baskınıyla mesaj verilmek istendiğini unutmayalım. Aynı senaryo yeniden
oynanıyor; terör ile Anayasa değişikliği arasında bağlantı kurulup Anayasa
değişikliği engellenmek isteniyor. Ben, insanımızın bu oyunun farkında olduğunu
biliyorum; daha önce de farkındaydı, inşallah bu süreçte de farkında olacaktır.
İnsanımızın Anayasa değişikliğine olumlu baktığına inanıyorum. Bugüne kadar
yaşadığımız siyasi tecrübe, devlet yönetimiyle ilgili kendine müracaat
edildiğinde insanımızın hep olumlu yönde yani “evet” oyu verdiğidir, inşallah
bu sefer de öyle olacaktır çünkü bizim insanımız inancı gereği de her zaman
ileriye ümitli olarak bakar. İnşallah, ben, bu sefer de öyle olacağına
inanıyorum. 
Değerli
milletvekilleri, bu değişikliğin amacı siyasi istikrar ve ekonomik kalkınmadır.
Yukarıda izah ettiğim üzere cumhurbaşkanına yeni bir yetki verilmemekte hatta
sorumluluk verilmektedir. Ayrıca, Anayasa teklifimizde insanımızın gündelik
hayatını olumsuz etkileyecek, yaşam tarzını değiştirecek hiçbir düzenleme de
yoktur.
Değerli
milletvekilleri, AK PARTİ olarak bizler hep şunu söyledik: Anayasa değişiklik teklifimiz
Meclisten 330 oyla da geçse, 550 oyla da geçse insanımızın onayını alacağız,
referanduma gideceğiz; insanımız ne derse o başımızın tacı olacaktır. Biz
insanımıza inanmasak, güvenmesek bu sözü söylemeyiz. Bu referandumda da yine 79
milyon insanımıza güveniyoruz, Anayasa paketimize de güveniyoruz ve Anayasa
paketimizi 79 milyon insanımıza emanet ediyoruz. Onların ülkenin geleceği için
en iyi kararı vereceğini ve her zaman yaptıkları gibi yenilik ve daha iyiye
açık olan insanlar olarak “evet” oyu vereceklerine inanıyorum. 
Anayasa
değişikliğiyle getirmek istediğimiz düzenlemelerin memleketimize, milletimize
hayırlar getirmesini diliyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ediyorum.
MAHMUT
TOĞRUL (Gaziantep) – Sayın Başkan…
BAŞKAN
– Buyurun Sayın Toğrul.
MAHMUT
TOĞRUL (Gaziantep) – Hatip konuşmasında bu Anayasa teklifini eleştirenlerin
ağızdan dolma bilgilerle konuştuğunu ya da kötü niyetli olduğunu ifade etti.
Biz eleştiriyoruz, dolayısıyla bu açık bir sataşmadır, sataşmadan söz
istiyorum.
BAŞKAN
– “Hem de çok açık.” diyorsunuz yani değil mi?
MAHMUT
TOĞRUL (Gaziantep) – Çok açık.
BAŞKAN
– Sayın Toğrul, kusura bakmayın, yerinizden bir dakika süre vereyim. 
MAHMUT
TOĞRUL (Gaziantep) – Ama kötü niyetli değiliz Sayın Başkanım.
BAŞKAN
– Hayır efendim, ne demek.
MAHMUT
TOĞRUL (Gaziantep) – Ağızdan dolma bilgilerle de konuşmuyoruz.
BAŞKAN
- O zaman kamuoyundaki herkes gelsin. Böyle bir şey olmaz. 
MAHMUT
TOĞRUL (Gaziantep) – Ama bu, aslında her 3 muhalefet partisine de konuşma hakkı
veriyor Sayın Başkan.
BAŞKAN
– Hayır, kesinlikle hayır. 
Ne
demek yani siz her şeyi eleştireceksiniz, o taraf bir şeyi eleştirdiği zaman
herkes… Böyle bir şey yok.
MAHMUT
TOĞRUL (Gaziantep) – Bakın biz her şeyi eleştiriyoruz, biz Anayasa taslağını
eleştiriyoruz. 
BAŞKAN
– Sizin eleştirdiğinizi söylemek bir suç mu? “Eleştiriyoruz.” diyorsunuz, o da
öyle söylüyor. 
MAHMUT
TOĞRUL (Gaziantep) – Sadece o değil, bakın kötü niyetli olduğumuzu ifade etti
ve ağızdan dolma bilgilerle konuştuğumuzu söyledi. 
BAŞKAN
– Hayır, hayır. Ne şahsınızı ne grubunuzu ilzam eden bir şey değil. Yerinizden,
isterseniz, bir dakika, 60’a göre söz vereyim. 
MAHMUT
TOĞRUL (Gaziantep) – Sayın Başkan, bu açık bir sataşmadır yani sataşmadan
dolayı niye konuşamıyoruz.
BAŞKAN
– Sayın Toğrul, hayır, hayır, lütfen. Buyurun 60’a göre size söz vereyim. 
Buyurun.
IV.- AÇIKLAMALAR (Devam)
14.- Gaziantep Milletvekili Mahmut
Toğrul’un, Aydın Milletvekili Abdurrahman Öz’ün 447 sıra sayılı Anayasa
Değişiklik Teklifi’nin 10’uncu maddesi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
MAHMUT TOĞRUL (Gaziantep) – Teşekkürler Sayın Başkan. 
Sayın Başkan, bu tasarıyı biz öyle ağızdan dolma
bilgilerle değerlendirmiyoruz, eleştirmiyoruz. Bu tasarı, açıkça güçler
ayrılığını yok eden bir tasarıdır. Bakın, yargı ortadan kaldırılmaktadır,
yargıyı bir kişi belirlemektedir. Yasama, önemli oranda yine bir kişi
tarafından belirlenmektedir. Yürütme, tamamen bir kişi tarafından
belirlenmektedir ve yine, üzerinde konuştuğumuz maddeye göre bir kişi, yanına
kaç kişi alacağının sayısını bile vermiyor, istediği kadar kişiyi alabilecek ve
bunların görevlerinin ne olacağını yine o kişi belirleyecek. 
Sayın Başkan, bu ülke, evet, bir anayasaya ihtiyaç
duyuyorsa bu anayasa, bu ülkede, bu coğrafyada yaşayan herkesi içine alan bir
anayasa olmalıdır. Biz biliyoruz, bu anayasa ırkçıdır, milliyetçidir,
asimilasyoncudur.
Teşekkür ediyorum. 
BAŞKAN – Teşekkür ediyorum. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Şahıslar adına ilk söz, Adıyaman Milletvekili İbrahim Halil Fırat’a aittir. 
Buyurun
Sayın Fırat. (AK PARTİ sıralarından alkışlar)
Süreniz
beş dakikadır. 
İBRAHİM
HALİL FIRAT (Adıyaman) – Sayın Başkan, değerli milletvekilleri; Anayasa
değişiklik teklifinin 10’uncu maddesi üzerinde şahsım adına söz almış
bulunuyorum. Bu vesileyle, yüce heyetinizi ve Genel Kurulu saygıyla
selamlıyorum.
Değerli
arkadaşlar, Anayasa Komisyonunda ve burada da en çok tartışılan
Cumhurbaşkanlığı sistemiyle neler getirmek istiyoruz, bunu bu beş dakikalık
süre içerisinde anlatmaya çalışacağım.
Burada
en çok tartışılan, bir rejim değişikliğine gidildiği yönünde söylemler oluyor.
Biz, bunu, bir hükûmet etme sisteminin değişikliğine gittiğimizi, parlamenter
sistemi değiştirerek cumhurbaşkanlığı sistemini getirmek istediğimizi belirtmek
istiyoruz. Sayın Başbakanımızın da özellikle belirtmiş olduğu gibi 29 Ekim
1923’te cumhuriyetin kurulmasıyla rejim tartışmaları ortadan kaldırılmıştır.
Burada, cumhuriyetin ilkeleri ve nitelikleri üzerinde herhangi bir değişiklik
söz konusu değildir. Doğrudan veya dolaylı olarak burayla bağlantı kurulan bir
durum söz konusu olmadığından, burada rejim değişikliğiyle ilgili bir durum söz
konusu değildir. 
Bu
cumhurbaşkanlığı paketiyle ilgili olarak biz burada ne getiriyoruz? Biz,
burada, yasama ve yürütmenin kesin çizgilerle ve sert bir şekilde birbirinden
ayrılmasını getiriyoruz. Burada, şu andaki mevcut sistemde, parlamenter
sistemde yasama ve yürütme iç içedir, milletimiz yasamayı seçerken buradaki
yasamanın içerisinde yürütme belirleniyor. Hocamız Sayın Burhan Kuzu’nun da
belirtmiş olduğu konu işte burada; kız bizim, oğlan bizim. 
Değerli
arkadaşlar, burada iktidar partisi kim olursa kız da kendisinin olur, oğlan da
kendisinin olur. Onun için burada, biz, getirdiğimiz teklifle Cumhurbaşkanını
ve yasamayı ayrı ayrı seçiyoruz ve bunlar doğrudan meşruiyetini halktan almış
olacaklar. Onun için erklerin tamamen birbirinden ayrıldığı bir sistemi
getirmiş olacağız.
Diğer
bir husus: Biz, burada, özellikle çift başlılığı ortadan kaldırmaya
çalışıyoruz. Şu anda yürütmenin başında, Anayasa'nın 8’inci ve 104’üncü
maddelerinden yetkiyi alarak “Yürütmenin başı Cumhurbaşkanıdır.” denilen...
Cumhurbaşkanı bu anayasal yetkisine dayanarak yürütme yetkisini kullanmaktadır.
Diğer
bir husus: İktidara gelen, büyük çoğunluğu alan partinin başbakanı, genel
başkan, o da yürütmenin başında oluyor. Bu şekilde, iki başlılığı ortadan
kaldırarak Cumhurbaşkanı ayrı bir şekilde seçilmiş olacak, yasama da ayrı bir
şekilde seçilip kendi yoluna devam edecektir yani Cumhurbaşkanı burada halktan
direkt şekilde güvenoyunu almış olacaktır; Burada en çok tartışılan konulardan
bir tanesi de oydu “Güvenoyu yoktur.” diye. Değerli arkadaşlar, Cumhurbaşkanı
güvenoyunu doğrudan halktan almaktadır. 
En
çok tartışılan konulardan bir tanesi de Cumhurbaşkanına tek başına fesih
yetkisi verilmektedir. Şu andaki, mevcut 82 Anayasası’nda da Cumhurbaşkanının
Meclisi feshetme yetkisi vardır ama Meclisin Cumhurbaşkanını feshetme gibi bir
durumu söz konusu değildir. Cumhurbaşkanı çok geniş yetkilerle donatılmış ama
Cumhurbaşkanına dokunan hiçbir şey söz konusu değildir. Getirdiğimiz sistemde,
cumhurbaşkanlığı sistemiyle hem Cumhurbaşkanı hem de yasama karşılıklı olarak
birbirini feshetme yetkisine sahiptir. Onun için, bu sistemde -belirtmiş
olduğumuz gibi, dediğimiz gibi- Cumhurbaşkanının tek başına Meclisi feshetme
yetkisinden çok, Meclisin de Cumhurbaşkanını feshetme yetkisi vardır. 
MEHMET
METİNER (İstanbul) – Fesih değil, yenileme. 
İBRAHİM
HALİL FIRAT (Devamla) – Yenileme olarak belirtelim. 
Burada
en çok itiraz edilen noktalardan bir tanesi de gensoru. Değerli arkadaşlar,
1960’dan bu yana gensoruyla ilgili verilen hiçbir önerge bu Meclisten
geçmemiştir, sanırım bir tane veya iki tane geçmiştir. Onun dışında, burada
çoğunluğa sahip olan partinin hiçbir şekilde buna müsaade etmemesi hâlinde bu
kabul edilmiyor. 
Diğer
bir şekilde, Cumhurbaşkanının burada sorumsuzluğu söz konusu; geniş yetkileri
var ama Cumhurbaşkanının herhangi bir sorumluluğu söz konusu değildir ama bu
getirilen sistemle Cumhurbaşkanına cezai sorumluluk getirilmektedir. Yani,
genel görüşme, burada Meclis soruşturması, Meclis araştırması ve yazılı soru
önergeleriyle birlikte Cumhurbaşkanı, Cumhurbaşkanı yardımcıları ve bakanlar bu
şekilde bu işlemlere tabi tutulacaktır. 
VELİ
AĞBABA (Malatya) – Yiğit Bulut patron olacak, Yiğit Bulut. Yiğit Bulut
patronunuz olacak.
İBRAHİM
HALİL FIRAT (Devamla) – Tartışılan diğer bir konu, Cumhurbaşkanı kararnamesi.
Değerli arkadaşlar, münhasıran kanunla düzenlenen konularda Cumhurbaşkanı
kararnamesi çıkarılamıyor. 
Diğer
bir husus, Cumhurbaşkanı…
(Mikrofon
otomatik cihaz tarafından kapatıldı)
İBRAHİM
HALİL FIRAT (Devamla) – Sayın Başkanım…
BAŞKAN
– Tamamlayın lütfen bir dakikada. 
VELİ
AĞBABA (Malatya) – Yiğit Bulut talimatı verecek. 
İBRAHİM
HALİL FIRAT (Devamla) – …temel hak, kişi hakları ve ödevleriyle, siyasi hak ve
ödevler konusunda kararname çıkaramaz. Cumhurbaşkanı kararname çıkardı, bu
kararnameyle ilgili Türkiye Büyük Millet Meclisinde bir kanun çıkarılırsa
Cumhurbaşkanının kararnamesi ortadan kaldırılmıştır. 
Burada
çokça söylenen şeylerden bir tanesi “Halktan korkmayın!” 
VELİ
AĞBABA (Malatya) – Sarayın danışmanları patron olacak. 
İBRAHİM
HALİL FIRAT (Devamla) – Değerli arkadaşlar, biz on beş yıldır halktan hiçbir
zaman korkmadık.
VELİ
AĞBABA (Malatya) – Saraydaki danışmanlar var ya, Yiğit Bulut size talimat
verecek!
İBRAHİM
HALİL FIRAT (Devamla) – 15 Temmuz darbe girişimine karşı koyan, tanklara,
silahlara, uçaklara karşı direnen bu milletten hiçbir zaman korkmayız ve Sayın
Başbakanımızın da belirtmiş olduğu gibi, 367’yle değil, 550’yle de geçse biz
bunu halkımızın onayına sunacağız ve oradan gerekli şeyleri alacağız. 
Değerli
arkadaşlar, burada milletin adamı, millet ve Türkiye sevdalısı Cumhurbaşkanımız
Sayın Recep Tayyip Erdoğan’ın, Başbakanımız Sayın Binali Yıldırım’ın ve bu
grubun tek bir derdi vardır, çocuklarımızın ve Türkiye’mizin geleceğini
kurtarmaktır. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Fırat. 
LEVENT
GÖK (Ankara) – Sayın Başkan…
BAŞKAN
– Sayın Gök, açıyorum sistemi. 
60’a
göre bir dakika lütfen. 
Buyurun.

IV.- AÇIKLAMALAR (Devam)
15.- Ankara Milletvekili Levent Gök’ün,
Adıyaman Milletvekili İbrahim Halil Fırat’ın 447 sıra sayılı Anayasa Değişiklik
Teklifi’nin 10’uncu maddesi üzerinde şahsı adına yaptığı konuşmasındaki bazı
ifadelerine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
konuşmacı konuşmasında gensoruyla ilgili bir değerlendirmede bulundu “1982
yılı” diye bir tarifte bulundu yani “O tarihten sonra gensoruyla ilgili
düşürülen kimse yoktur.” diye. Ben Meclisimizin bilgilenmesi açısından bir iki
bilgiyi paylaşmak isterim. 
İkinci
MC Hükûmeti 30 Aralık 1977’de verilen bir gensoruyla düşürülmüştür. Mesut
Yılmaz Hükûmeti, 25 Kasım 1998; hem Hükûmet hem de bir bakan Türkbank
ihalesinden dolayı 25 Kasım 1998’de… Bunlar en son olan hadiselerdir gensoruyla
ilgili. Yani, Meclisimizin de bu konuyu bilmesinde yarar olduğunu düşünerek
ifade ettim. 
Sağ
olun. 
BAŞKAN
– Teşekkür ederim. 
Sayın
konuşmacı da “Bir ikiden fazla değil.” demişti zaten. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Şimdi şahıslar adına ikinci ve son konuşmacı, Mersin Milletvekili Aytuğ
Atıcı. 
Buyurun
Sayın Atıcı. (CHP sıralarından alkışlar)
AYTUĞ
ATICI (Mersin) – Teşekkür ederim Sayın Başkan. 
Değerli
milletvekilleri, Atatürk’ün mirası parlamenter cumhuriyet rejimini değiştirecek
Anayasa teklifinin 10’uncu maddesi üzerine şahsım adına söz almış bulunuyorum.
İnanarak ve yürekten “Egemenlik kayıtsız şartsız milletindir.” diyen herkesi
saygıyla selamlıyorum.
Değerli
arkadaşlar, kısa da olsa, siyasi yaşamımda belki de ilk kez Hükûmeti
eleştirmeden bir konuşma yapacağım. (AK PARTİ sıralarından “Oo” sesleri) Sadece
başkanlık sistemiyle ilgili, halkın bana sorduğu soruları sizlere,
milletvekillerine yönelteceğim ve sizleri vicdanınız ve yemininizle baş başa
bırakacağım.
Halkımız
soruyor: Anayasa değişikliği neden olağanüstü hâl döneminde yapılıyor? Korkudan
hiçbir şey konuşamıyoruz, hiçbir şey yazamıyoruz. Bu işte bir yanlışlık yok mu?
Türkiye
kan gölüne dönmüşken, çiftçinin beli kırılmışken, emekliler sürünürken, ülkenin
önemli bir kısmı açlık sınırının altında yaşarken, benim vekil olarak seçip
gönderdiğim insanlar benim sorunumu çözmek yerine neden başkanlık sistemini
getirmeye çalışıyorlar? Bu işte bir yanlışlık yok mu?
Egemenliği
saraydan alıp millete vermek uğruna, cumhuriyet ve bağımsızlık uğruna canlarını
hiçe sayan, yediğimiz lokma, giydiğimiz hırka, oturduğumuz koltuk nedeniyle
hâlâ borçlu olduğumuz, arkalarından ağıtlar yaktığımız on beşliler, egemenliğin
halktan alınıp tekrar saraya verilmesini isterler miydi? Bu işte bir yanlışlık
yok mu?
Tüm
yetkilerin tek elde toplanması, özgürlüğü ve bağımsızlığı uğruna ölümü göze
alan bir millet için uygun mudur? Bu işte bir yanlışlık yok mu? 
Halkımız
soruyor: Tek adam bir hata yaparsa veya daha önce örnekleri olduğu gibi,
kandırılırsa, kendi seçtiği milletvekilleri Cumhurbaşkanını Yüce Divana
gönderir mi? Bu işte bir yanlışlık yok mu?
Diyelim
ki milletvekilleri zor da olsa Cumhurbaşkanını Yüce Divana gönderdiler.
Cumhurbaşkanının seçtiği Yüce Divan üyeleri adil bir yargılama yapabilir mi? Bu
işte bir yanlışlık yok mu?
Diyelim
ki yargıladılar. Daha önce de örneğini gördüğümüz gibi, Cumhurbaşkanı “Ben
Anayasa kararlarını tanımıyorum.” derse ne olacak? Bu işte bir yanlışlık yok
mu?
Soruyor
halkımız: Partisinin Genel Başkanı da olan Cumhurbaşkanı, “devlet başkanı”
sıfatıyla Türkiye Cumhuriyeti’ni ve Türk milletinin birliğini temsil edebilir
mi? Bu işte bir yanlışlık yok mu? 
Soruyor
halkımız: Diyelim ki Anayasa’yı değiştirdik, bir süre sonra bu Anayasa
Cumhurbaşkanına veya daha sonra seçilenlere dar gelirse ne olacak? Örneğini
daha önce gördüğümüz gibi Cumhurbaşkanı Anayasa’ya ve ettiği yemine uymazsa ne
olacak, yeni bir anayasa mı yapılacak? Bu işte bir yanlışlık yok mu?
Bir
kişinin millî güvenlik politikalarını belirlemesi doğru mudur? Bu işte bir
yanlışlık yok mu?
Halkımız
soruyor: Cumhurbaşkanı ölürse ne olacak? Bizim seçmediğimiz bir insan geçici de
olsa bu ülkeye nasıl hâkim olacak? Bu işte bir yanlışlık yok mu?
Halkımız
soruyor: Cumhurbaşkanının genel başkanı olduğu partinin il ve ilçe başkanları
tıpkı vali ve kaymakamlar gibi Cumhurbaşkanını temsil edecekler. Bu işte bir
yanlışlık yok mu?
“Seçilmiş
yüzde 51 seçilmiş yüzde 100’ü feshedecek.” diyorlar. Bu işte bir yanlışlık yok
mu?
Halkımız
soruyor: Kim Cumhurbaşkanı olursa olsun bu kadar çok yetkiyle, dünyada birçok
örneğini gördüğümüz üzere, insani özelliklerinin ve zaaflarının esiri olmaz mı?
Bu işte bir yanlışlık yok mu?
Dolar
aldı başını gidiyor, ola ki referanduma gidildi, mevcut Cumhurbaşkanı “Bakın,
‘evet’ demezseniz istikrar bozulur.” diyecek mi? Bu kez de bizi ekonomiyle mi
korkutacaklar? Bu işte bir yanlışlık yok mu?
Halkımız
soruyor: Daha önce hiç denenmemiş bir sistemi milletimiz üzerinde deniyorsunuz,
ya tutmazsa bedelini gene biz ödeyeceğiz. Bu işte bir yanlışlık yok mu? 
Halkımız
soruyor: “Başkanlık sistemi olmazsa erken seçime gitmek kaçınılmazdır.” diyerek
milletvekilleri tehdit ediliyor. Koltuğunu korumak için rejimi değiştirecek bir
milletvekili olabilirmiş gibi bir algı yaratılıyor. Bu işte bir yanlışlık yok
mu?
Değerli
arkadaşlar, bu işin kazananı olmaz. Burada çok sınırda oylarla maddeler
geçiyor.
İMRAN
KILIÇ (Kahramanmaraş) – O zaman halktan korkmaya gerek yok, halk gereğini
yapar.
AYTUĞ
ATICI (Devamla) - Çok sınırda oylarla maddeler geçiyor.
(Mikrofon
otomatik cihaz tarafından kapatıldı)
İMRAN
KILIÇ (Kahramanmaraş) – Halktan niye korkuyorsunuz o zaman, halk gereğini
yapar.
BAŞKAN
– Tamamlayın lütfen Sayın Atıcı siz de.
AYTUĞ
ATICI (Devamla) – Maddeler geçtikçe AKP milletvekilleri alkışlıyor kazanmış
gibi. 
İMRAN
KILIÇ (Kahramanmaraş) – Korkunuz halktan, halktan korkuyorsunuz. Kopuksunuz
halktan. 
AYTUĞ
ATICI (Devamla) – Hayır, bu işin kazananı olmayacak Sayın Vekilim. Eğer
herhangi bir madde 330’un altında kalırsa inanın biz de kazanmayacağız. Bu iş
referanduma giderse yüzde 51 “evet” çıksa veya yüzde 51 “hayır” çıksa geriye
kalan yüzde 49 kaybetmiş olacak. Bu işin kazananı olmayacak. O yüzden, daha
vakit geç olmadan, millet daha çok birbirinden ayrılmadan ve kutuplaşmadan
gelin bu işin kazananı bütün milletimiz olsun. Bu teklifi geri çekelim. Evet,
bu ülkenin ciddi anlamda iyi ve sivil bir Anayasa’ya ihtiyacı var. Bu
Anayasa’yı birlikte yapma gücünü kendimizde görüyoruz, bunu yapabiliriz. Bunu
milletimize hediye ettiğimizde, o zaman herkes kazanmış olacak. Gelin bu
Anayasa’yı geri çekelim. 
Saygılar
sunuyorum. (CHP sıralarından alkışlar)
İMRAN
KILIÇ (Kahramanmaraş) – Halka inanın, güvenin, gerisi kolay. 
BAŞKAN
– Teşekkür ediyorum. 
Sayın
milletvekilleri, madde üzerinde konuşmalar tamamlanmıştır. 
Şimdi,
İç Tüzük’ün 72’nci maddesine göre verilmiş görüşmelere devam edilmesine ilişkin
bir önerge vardır. Önergeyi okutup oylarınıza sunacağım. 
Türkiye
Büyük Millet Meclisi Başkanlığına
Görüşülmekte olan kanun teklifinin 10’uncu maddesinin
müzakerelerinin İç Tüzük’ün 72’nci maddesi gereğince sürdürülmesini arz ve
teklif ederiz. 
 Engin Altay  Özgür
Özel  Zeynel Emre
 İstanbul  Manisa İstanbul
 Levent Gök  Veli
Ağbaba Bülent Tezcan 
 Ankara Malatya Aydın

III.– YOKLAMA
(CHP sıralarından bir grup milletvekili ayağa kalktı)
LEVENT GÖK (Ankara) – Yoklama talebimiz var. 
BAŞKAN – Önergeyi oylarınıza sunmadan önce bir yoklama
talebi var. Şimdi o talebi karşılayacağım. 
Sayın Gök, Sayın Altay, Sayın Tezcan, Sayın Baykal,
Sayın Ağbaba, Sayın Erkek, Sayın Emir, Sayın Atıcı, Sayın Yedekci, Sayın
İlgezdi, Sayın Arslan, Sayın Adıgüzel, Sayın Biçer, Sayın Kayan, Sayın Çamak,
Sayın Şeker, Sayın Tüm, Sayın Gaytancıoğlu, Sayın Engin, Sayın Yalçınkaya,
Sayın Gürer.
Yoklama için üç dakika süre veriyorum ve yoklama
işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, şimdi, soruya giren sayın milletvekillerinden istirhamımız,
sırayla okuduğum sayın vekiller tekrar sisteme girsin çünkü yoklamaya girildiği
için sistemden silindi.
Sayın Çamak, Sayın Tüm, Sayın Arık, Sayın Gaytancıoğlu, Sayın
Engin’in yerine Sayın Kuyucuoğlu, Sayın Kayışoğlu, Sayın Topal, Sayın Akın.
Evet,
şimdi soru-cevap işlemi gerçekleştireceğiz. Daha önceki sıraya riayet ederek
beş dakikalık süre içerisinde sayın milletvekillerine söz vereceğim.
Sayın
Çamak, buyurun.
HÜSEYİN
ÇAMAK (Mersin) – Teşekkür ederim Sayın Başkan.
Sayın
Bakan, Türkiye dil, din, mezhep ve etnik kökene dayalı farklılıkların bulunduğu
hem de ideolojik ayrılıkların derin olduğu bir ülke olarak başkanlık rejiminin
gerektirdiği siyasal altyapıya sahip değildir. Bu sistemin adına isterseniz
Türk tipi, isterseniz başka bir şey deyin, bu hâliyle baskıcı bir siyasi parti
yapısının oluşması kaçınılmazdır. Bu sistem başkanı aşırı güçlendirecek,
kontrol ve denge açılarındaki eksiklik demokrasiyi yok edecek ve kutuplaşma
uzun vadede yönetilmeyecek bir ortam yaratacaktır. Böylesine önemli riskler
barındıran bir düzenlemeyi yaparken kişisel ikbalinizi değil ülkemizin ve
halkımızın geleceğini düşünerek karar vermek zorunda değil misiniz?
Teşekkür
ederim. 
BAŞKAN
– Sayın Tüm…
MEHMET
TÜM (Balıkesir) – Teşekkür ederim Sayın Başkan.
Buradan
Sayın Cumhurbaşkanına ve ülkesini seven, vicdan sahibi AKP’li vekillere
sesleniyorum: Sayın Cumhurbaşkanı, hepimiz biliyoruz ki AKP’li vekiller sizi
çok seviyor ve dinliyorlar. Bugün ülke yönetimi adına her türlü yetkiyi
kullanıyorsunuz, hatta ilginiz olmadığı hâlde birçok yetkiyi de fazladan
kullanıyorsunuz. Dediğiniz her söz AKP tarafından emir kabul ediliyor, anında
yerine getiriliyor. Hükûmet, bakanlar, ordu, hâkimler, savcılar, iş adamları,
medya, muhtarlar, tamamı sizin kontrolünüzde. Daha ne istiyorsunuz Sayın
Cumhurbaşkanı? Bakın, ülkede her gün kan akıyor, kriz de ekonomiyi vurmaya
başladı, birçok iş yeri kapandı, döviz yükselişe devam ediyor, insanlar işsiz,
gelecek kaygısıyla yaşıyorlar. Ülkeyi neden böyle bir gergin ortama
sürüklüyorsunuz? Gelin, sizi dinleyecek olan AKP’ye seslenin. Bunun size de,
ülkeye de faydası olmayacaktır. Bu yanlıştan bir an önce dönün, yanlıştan
dönmek erdemdir.
BAŞKAN
– Sayın Arık…
ÇETİN
ARIK (Kayseri) – Teşekkür ederim Sayın Başkan. 
Bugün
Kuzey Kıbrıs Türk Cumhuriyeti’nin kurucusu ve ilk Cumhurbaşkanı Sayın Rauf
Denktaş’ın ölüm yıl dönümü. Kıbrıs kahramanı merhum Denktaş’ı rahmet ve
minnetle anıyorum. Ne acı tesadüftür ki bugünlerde İsviçre’de Kıbrıs
görüşmeleri sürüyor. Milliyetçiliğin Beşparmak Dağları’na yazıldığı günlerden
“Ver kurtul, sat kurtul.” politikasının benimsendiği günlere geldiğimiz içindir
ki Türkiye Cumhuriyeti’nin Başbakanı Kıbrıs gibi hayati bir meseleyi beyaz bir
pula tercih ediyor. Son bir yıldaki terör saldırılarında Kıbrıs Barış
Harekâtı’ndan daha fazla şehit verdiğimiz bir dönemde Türkiye’nin tek derdinin
başkanlıkmış gibi görülmesine bir anlam veremiyorum. Başkanlık gelince ne
canımızı yakan terör bitecek ne sayıları 6 milyonu bulan işsizlik bitecek ne
ekmek ucuzlayacak ne benzin ucuzlayacak ne de doların yükselişi duracak, sadece
bir kişiye koltuk sağlanacak. Gelin, iş işten geçmeden bu teklifinizi geri
çekin. Millî iradeyi bir kişiye ipotek etmeyin. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Anayasa
değişikliğiyle Cumhurbaşkanı milletvekili seçilme kriterine uyan çok sayıda
yardımcı atayabilecektir. Bunun yanı sıra, Cumhurbaşkanına üst düzey atamalarda
sınırsız yetki verilecektir. Böylece, bu durum, Cumhurbaşkanının devleti
istediği gibi dizayn etmesine neden olacaktır. Cumhurbaşkanı, yine, belli
cemaatler ya da gruplar tarafından kandırılır ve devletin önemli kademelerine
atamalar yaparsa bunun sorumlusu kim olacaktır?
Yine,
Cumhurbaşkanı ile bu yardımcıların yargılanmaları neredeyse mümkün olmayacak ve
yardımcıları Cumhurbaşkanına karşı sorumlu olacaktır. Cumhurbaşkanı
yardımcılarının bu kadar korunmak istenmesinin nedeni nedir? 
BAŞKAN
– Sayın Kayışoğlu… 
NURHAYAT
ALTACA KAYIŞOĞLU (Bursa) – Teşekkürler. 
Biraz
önce, 9’uncu maddede, Sayın Bakan Amerika ve Fransa’yı örnek göstererek oradaki
başkanların partili olduğunu ve sorun yaşanmadığını söyledi. Ben de soruyorum:
Bu ülkelerde liyakatin olmadığını da söyleyebilir misiniz? Bu ülkelerde farklı
mezhep, etnik köken ve siyasi görüşlere mensup kişilerin mülakatlarda
elenmediğini de duydunuz mu? Sadece muhalif olduğu için yüzlerce gazetecinin
tutuklu olduğunu da söyleyebilir misiniz? Biliyoruz ki demokrasi öncelikle bir
kültür meselesidir yoksa Fransa’da kohabitasyon dönemlerinde yani
Cumhurbaşkanının solcu, Parlamentonun sağcı veya tam tersi olduğu o uzun
dönemlerde Fransa’da kaos çıkardı. Fransa’daki gibi bizde de Cumhurbaşkanı
farklı bir partiden, Parlamento çoğunluğu farklı bir partiden olursa
getirdiğiniz bu rejimin işleyebileceğini düşünebiliyor musunuz? 
BAŞKAN
– Sayın Kuyucuoğlu, sizi atlamışız herhâlde. Size de söz vereyim. 
Buyurun.

SERDAL
KUYUCUOĞLU (Mersin) – Teşekkür ederim Sayın Başkan. 
Dün
Cumhurbaşkanımız yine mesajlar verdi, “Dağdaki terörist ile dolar bulunduranın
farkı yoktur.” dedi. Cumhurbaşkanımız ara ara bu konuşmalarında mesajlar
veriyor. Bu mesajından da şunu mu anlıyoruz: Önümüzdeki günlerde dolar
hesapları bloke edilecek, daha sonra evinde ve başka yerlerde dolar
bulunduranlar terörist muamelesi mi görecek, bunu anlayabilir miyiz?
İkinci
sorum: Bugüne kadar tüm Türkiye Cumhuriyeti paralarında Atatürk’ün resmi vardı,
1 TL’den Atatürk’ün resmi kaldırılmış bulunuyor, bunun amacı nedir?
Teşekkür
ederim.
BAŞKAN
– Teşekkür ediyorum.
Sayın
Yarayıcı, size sıra gelmiyor, dört dakika kaldı, fazladan verdik.
Şimdi
soruları cevaplandırmak üzere Sayın Bakana söz veriyorum.
Buyurun
Sayın Bakan.
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; Türk
toplumu demokratik kültüre sahiptir. Yani “Demokrasi bir kültür meselesidir.”
şeklinde değerlendirmeler yapılıyor, doğru. Ben bunun arkasında sanki Türk
toplumu demokrasiye layık değilmiş gibi, daha iyi sistemlere layık değilmiş
gibi bir anlayış görüyorum ki, tabii, milletimizi de bu anlamda küçümseyen bir
anlayış var bunun arkasında, bunu reddediyorum. Çünkü Türk toplumu 15 Temmuzda
demokrasiye, millî iradeye, hukuk devletine dünyada örneği görülmeyecek şekilde
ölümüne sahip çıkmış, demokrasinin, hukuk devletinin müdafisi olduğunu ispat
etmiştir. Dünyada Türk milletinde olduğu gibi ben böylesi bir demokrasi
kültürünün ve demokrasiye sahip çıkma bilincinin olduğunu zannetmiyorum. Başka
ülkelerde acaba böyle bir darbe teşebbüsü olsaydı orada meclis bombaların
altında çalışır mıydı, halk ölümüne sokaklarda durur muydu? Böylesi bir halka
sanki bizde bu kültür yokmuş gibi “Bu kültür meselesidir.” demeyi çok büyük bir
saygısızlık olarak gördüğümü ifade etmek isterim.
İkincisi:
“Cumhurbaşkanlığı sistemi toplumda ayrışmalara, kutuplaşmalara, bölünmelere,
parçalanmalara yol açar mı?” Bana göre yol açmaz, tam tersi olur. Neden? Çünkü
Cumhurbaşkanlığı sisteminde geçmişte merhum Ecevit yüzde 21’le Başbakan oldu,
merhum Erbakan yüzde 22’yle Başbakan oldu, merhum Demirel yüzde 27’yle Başbakan
oldu, AK PARTİ ilk dönemde yüzde 34’le Başbakan çıkardı, Sayın Abdullah Gül o
zaman Başbakan oldu. Baktığınız zaman, bu sistemde ne yapılıyor? Çok az sayıda
bir oy alan veya temsili bulunan parti ülkenin yönetimine gelebiliyor ve
yönetimin gerekleri neyse onu yerine getirebiliyor ama dikkat buyurun, bu
sistemde yüzde 50,01 oy almayan birinin Türkiye’nin yürütmesine gelmesi, ülkeyi
yönetmesi mümkün değil ama şimdiki sistem yüzde 22’ye yönetme hakkı
verebiliyor, böyle bir sonuç çıkarabiliyor. Yüzde 51 oy almak için ne yapılır?
Şimdi, Cumhuriyet Halk Partisinin yüzde 51 oy almak için -bugün oyu yüzde 26-
ne yapması lazım? Diğer yüzde 25’in rızasını alacak bir üslubu, bir politikayı,
bir propagandayı, bir ajandayı geliştirmesi lazım. AK PARTİ de yüzde 49 küsur,
bizim de bu başka partilerden oy alacak bir üslubu, propagandayı, programı
geliştirmemiz lazım. Başka partilerin de bunu yapması lazım. Bu ne yapacak?
Esasında üslubu daha da normalleştirecek, programları, propagandaları daha da
normalleştirecek, kutuplaşmayı değil, uçlarda olanları merkeze doğru çekecek,
orta noktada milleti de buluşturacak, siyaseti de buluşturacaktır. 
Cumhurbaşkanının
Parlamentoyu belli şartlar içerisinde seçime götürme yetkisi ile Parlamentonun
Cumhurbaşkanını seçime götürme yetkisinde esasında Parlamento ile Cumhurbaşkanı
arasında bir uzlaşma gerekliliğini ve bunun olmaması hâlinde müeyyidelendirildiğini
görüyoruz. O yüzden ben bu sistemin kutuplaştırmayı artırmayacağına, aksine,
bugün olan birtakım eleştirileri ortadan kaldıracak ve uzlaşma kültürünü
geliştirecek sonuçları daha iyi bir biçimde ortaya koyacağına yürekten
inanıyorum. 
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Yozgat) – Bugün her yetki kullanılıyor mu? Doğru, her
yetki kullanılıyor ama biz bu sistemi kendimiz için değil, Türkiye için
istiyoruz; Türkiye’nin geleceğinde yine siyasi istikrar olsun, güçlü iktidar
olsun diye istiyoruz.
BAŞKAN
– Teşekkür ediyoruz Sayın Bakan.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, Sayın Bakan milletvekillerince kendisine
yöneltilen sorulara cevap vermeye başlamadan önce, grubumuzca sorulan sorularla
ilgili olarak, soruların Türk toplumunun demokrasiye layık değilmiş gibi bir
algı ve yansı içinde sorulduğunu söyledi.
ADALET
BAKANI BEKİR BOZDAĞ (Yozgat) – “Demokrasi kültürü yok.” denildi.
ENGİN
ALTAY (İstanbul) – İlaveten, sorulan sorularla ilgili olarak, milleti
küçümseyen bir anlayış gördüğünü söyleyerek ne yapmak istedi anlamadım ama bir
hakaret ve bir sataşma olduğu çok açık. 
BAŞKAN
– Yani siz öyle algılıyorsanız, buyurun, ben size iki dakika sataşmadan dolayı
söz vereyim. 
ENGİN
ALTAY (İstanbul) – Bir dakika Sayın Başkan, bu söz başka nasıl algılanır? 
BAŞKAN
– Buyurun Sayın Altay.
ENGİN
ALTAY (İstanbul) – Ne demek, “Siz öyle algılıyorsanız…” nasıl bir ifade? 
BAŞKAN
– Yani ben ne diyebilirim Sayın Altay?
ENGİN
ALTAY (İstanbul) – Yani Sayın Bakan bu gruba dönerek diyor ki: “Milleti
küçümseyen bir anlayış görüyorum.” 
MUSTAFA
ELİTAŞ (Kayseri) – Sayın Başkan, konuşuyorsa konuşsun. 
ENGİN
ALTAY (İstanbul) – Bu hakaret değil mi? 
BAŞKAN
– Tamam, sataşmadan söz verdim, bir şey demedim Sayın Altay.
MEHMET
MUŞ (İstanbul) – Herkese fırça atıyor Sayın Altay.
BAŞKAN
– Buyurun. (CHP sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
18.- İstanbul Milletvekili Engin Altay’ın,
Adalet Bakanı Bekir Bozdağ’ın 447 sıra sayılı Anayasa Değişiklik Teklifi’nin
10’uncu maddesi üzerindeki soru-cevap işleminde yaptığı konuşması sırasında CHP
Grubuna sataşması nedeniyle konuşması
ENGİN
ALTAY (İstanbul) – Sayın Bakan, hiç şüpheniz olmasın; bu millet demokrasiyi
özümsemiş, benimsemiş ve sevmiştir. Umuyorum, diliyorum ve görüyorum ki bu
millet demokrasiyi feda da etmeyecektir ama OHAL vesilesiyle Birleşmiş
Milletler Medeni ve Siyasal Haklar Sözleşmesi’nden on üç maddeye –OHAL
sebebiyle- çekince koyan, askıya alan Türkiye… Diğer maddeler bir tarafa ama,
sizin Hükûmetiniz “Adil yargılamayacağım.” dedi Birleşmiş Milletlere; “İnsani
muameleyle meşgul olmayacağım, işkence yapacağım.” dedi. 
Bir
hükûmet düşünün ki dünyaya “Ben artık Türkiye’de adil yargılama yapmayacağım ve
işkence yapacağım.” diyor. Böyle diyen bir hükûmetin sözcüsünün Türkiye Büyük
Millet Meclisinde bırakın Cumhuriyet Halk Partisini, Adalet ve Kalkınma Partisi
dâhil hiçbir gruba verecek demokrasi dersi olamaz Sayın Bakan. Utanın
kendinizden. (CHP sıralarından alkışlar) 
İlaveten,
Sayın Bakan, hiç unutmayın, Türkiye Büyük Millet Meclisi, bu kanunla
işlevsizleştireceğiniz, varlık sebebini ortadan kaldıracağınız Türkiye Büyük
Millet Meclisi bu milletin namusudur, Türkiye Büyük Millet Meclisi bu milletin
geleceğidir, Türkiye Büyük Millet Meclisi bu milletin onurudur, Türkiye Büyük
Millet Meclisi bu milletin şerefidir. Korumayan namerttir. (CHP sıralarından
alkışlar)
Ayıp,
hiç yakıştıramadım! 
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Sayın milletvekilleri, şimdi 10’uncu madde üzerinde önerge işlemlerine
geçiyoruz. 
Yedi
adet önerge vardır, ilk dört önerge aynı mahiyettedir.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 10’uncu maddesi ile 2709 sayılı
Kanun’un değiştirilen 106’ncı maddesinin son fıkrasında yer alan “düzenlenir”
ibaresinin “belirlenir” olarak değiştirilmesini arz ve teklif ederiz.
 Ramazan Can
 Kırıkkale
MEHMET MUŞ (İstanbul) –
Önergeleri geri çekiyoruz.
BAŞKAN – Aynı mahiyetteki
dört önerge çekilmiştir.
Diğer önergeleri okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447 sıra sayılı Kanun
Teklifi’nin 10’uncu maddesinin teklif metninden çıkarılmasını arz ve teklif
ederim.
 Ahmet Yıldırım Meral
Danış Beştaş
 Muş  Adana
Aynı mahiyetteki diğer önergenin imza sahibi:
 Hüda Kaya Mahmut
Toğrul
 İstanbul Gaziantep
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 447 sıra sayılı Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 10’uncu maddesinin
Anayasa’ya aykırı olduğu gerekçesiyle metinden çıkarılmasını arz ederiz.
 Engin Altay Levent
Gök Özgür Özel
 İstanbul Ankara Manisa
 Tekin Bingöl Haluk
Koç Candan Yüceer
 Ankara Ankara Tekirdağ
BAŞKAN
– Son okunan önergeye Komisyon katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen, Tekirdağ Milletvekili Candan Yüceer.
Buyurun
Sayın Yüceer. (CHP sıralarından alkışlar)
CANDAN
YÜCEER (Tekirdağ) – Sayın Başkan, değerli milletvekilleri; bundan tam doksan üç
yıl, iki ay, on dört gün önce Meclis sıralarında oturan milletvekilleri
yalnızca savaştan çıkmış yoksul ve yorgun bir halka değil, tüm ezilen uluslara
örnek olmuştur ve Türkiye Cumhuriyeti’ni kurmuştur. Bugün bu topraklarda
yaşayan tüm yurttaşlar o gün cumhuriyetin kuruluşu için ellerini kaldıran o
aydınlık ve namuslu insanlara çok şey borçludur. Hepsini saygıyla, hürmetle,
sevgiyle selamlıyorum. 
Kurulan
cumhuriyet, tam bağımsız bir Türkiye’yi, kadın erkeğin eşit haklara sahip
olduğu onurlu bir yurttaşlığı, insanın insanca yaşayabilmesini ifade ediyordu.
Kurulan cumhuriyet, bir tek kişinin veya zümrenin değil, milletin egemenliğini
ifade ediyordu. İşte, sizler bugün, getirdiğiniz bu Anayasa değişikliği
teklifiyle bu cumhuriyet rejimini değiştirmek istiyorsunuz -doğru ifade edelim,
adını doğru koyalım- tek bir kişiye dayalı bir sistem, anayasal diktatörlük
kurmak istiyorsunuz. Nasıl ki cumhuriyetin kuruluşu Millî Mücadele’yi veren
insanlar için bir onur belgesi olduysa bu değişiklik teklifi de bir utanç
belgesi olarak tarihte yerini alacaktır. Çünkü, boş kâğıtlara attığınız
imzalarla tek kişinin keyfiyetine dayalı bir anayasal diktatörlük kuruyorsunuz.
Çünkü, sizler bir tek kişiye denetimsiz, sınırsız bir yetki veriyorsunuz.
Çünkü, ettiğiniz yeminleri çiğneyerek bir tek kişinin ihtirasıyla bu ülkeyi bir
uçuruma sürüklüyorsunuz. Tarihe not düşmek için söylüyorum: Vebal altındasınız,
günün birinde ağırlığıyla ezileceğiniz vicdani bir yük altındasınız. Yetmezmiş
gibi, bizlerden de irademizi tek bir kişiye ipotek etmemizi istiyorsunuz. Ama,
kusura bakmayın, ne yazık ki biz bu kadar vicdansız değiliz. 
Değerli
milletvekilleri, yalnızca AKP’ye değil, “evet” veren MHP milletvekillerine de
seslenmek istiyorum. Siz ne yapmak istiyorsunuz? Bir sultanlık sistemi mi
kurmak istiyorsunuz? Her şeyin yani yasamanın, yürütmenin, yargının tek hâkimi
olan, denetlenmeyen, dilediğini atayan, dilediğini görevden alan bir
diktatörlük mü kurmak istiyorsunuz? Bunu iyi düşünmek lazım. Böyle bir Türkiye
mi istiyorsunuz? 21’inci yüzyılda bu millete bunu mu reva görüyorsunuz? Bu
mudur millet egemenliğinden anlayışınız? Bu mudur demokrasi anlayışız? Bu
kötülüğü bu ülkeye niye yapıyorsunuz? Çünkü birileri böyle yapın diyor. 
Bakın,
bu teklif her şeyden önce demokrasi için, cumhuriyetin kazanımları için, haklar
için mücadele etmiş kişilere, askerî müdahalelere karşı direnenlere,
zindanlarda işkence görenlere, diktaya, darbeye karşı hayatını feda edenlere
karşı çok büyük bir haksızlıktır. (CHP sıralarından alkışlar) Bu insanlar
demokrasi için, insan hakları için bedel ödediler, tek bir adamın diktatörlüğü
için değil. Bunu iyi değerlendirmek zorundasınız. 
Değerli
arkadaşlar, AKP on dört yıldır iktidarda, on dört yıldır parlamenter sistemle
ülkeyi yönetiyor. Dilediği atamayı yapıyor, dilediğini görevden alıyor. Hatta
“Ne istediniz de vermedik?” diyecek rahatlıkta FETÖ’cüleri istediği gibi
devletin kadrolarına dolduruyor. Şimdi onlarla arasına kara kedi girdi diye,
Süleymancıları, Menzilcileri, bilmem kimcileri devlete yerleştiriyor istediği
gibi. İstediği gibi, tüm toplumsal muhalefete rağmen, bir günde o kanunu
geçirebiliyor, iki günde Başbakanı değiştirebiliyor. E, peki siz sormuyor
musunuz kendinize “Bu sistemde neyi yapamadık da değiştirmek istiyoruz?” diye. 
Vallahi
kimse istikrar filan demesin, on dört yıldır ülkemizde istikrar umudundayız ama
hiç istikrar göremedik. On dört yıldır Türkiye istikrarın “i”sini değil, hiçbir
şeyini göremedi. Eğer istikrar istiyorsanız hukuktan, demokrasiden,
şeffaflıktan asla vazgeçmeyeceksiniz, istikrarın yolu bu. 
Ama
şunu söyleyeyim ki Atatürk bir enkazdan bir cumhuriyet kurdu, tekrar bu
cumhuriyeti bir enkaza çevirmeye çalışanlara bu ülke izin vermeyecektir diyor,
hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Aynı
mahiyetteki diğer önergeleri okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447 sıra sayılı Kanun
Teklifi’nin 10’uncu maddesinin teklif metninden çıkarılmasını arz ve teklif
ederiz. 

 Ahmet Yıldırım Meral
Danış Beştaş
 Muş Adana
Aynı mahiyetteki diğer önergenin imza sahiplerini
okuyorum:
 Mahmut Toğrul Hüda
Kaya
 Gaziantep İstanbul
BAŞKAN – Aynı mahiyetteki önergelere Komisyon katılıyor
mu?
ANAYASA KOMİSYONU SÖZCÜSÜ MURAT ALPARSLAN (Ankara) –
Katılamıyoruz Sayın Başkanım.
BAŞKAN – Hükûmet? 
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Aynı mahiyetteki ilk önerge üzerinde söz
isteyen Gaziantep Milletvekili Mahmut Toğrul. 
Buyurun Sayın Toğrul. (HDP sıralarından alkışlar)
MAHMUT TOĞRUL (Gaziantep) – Teşekkürler Sayın Başkan.
Değerli milletvekilleri, verdiğimiz önerge üzerinde söz
aldım. Bu vesileyle Genel Kurulu saygıyla selamlıyorum.
Değerli milletvekilleri, Cumhurbaşkanının
“İsteseniz de istemeseniz de rejim değişmiştir.” sözünden bu yana adına ne
dersek diyelim, -başkanlık, yarı başkanlık, partili cumhurbaşkanlığı sistemi-
aslında hep “Fiilî durumu, var olan durumu anayasal hâle getirelim.” diyorlar.
Peki, değerli milletvekilleri, fiilî durum nedir? Fiilî durum: Hepinizin
bildiği üzere yasama, yürütme, yargı şu anda fiilen bir kişinin elindedir. Bunu
yasallaştırmak, bunu anayasal hâle getirmek istiyorlar. Peki, bunlarla ne
yapılabiliyor değerli milletvekilleri? Örneğin, muhalif gördüğünüz bir partinin
belediyelerine yönelik hiçbir soruşturma yapmaya ihtiyaç duymadan kayyum
atayabiliyorsunuz, el koyabiliyorsunuz. İşte bunu anayasal bir statüye
kavuşturuyorlar. Kamu çalışanları hakkında herhangi bir soruşturma açılmadan,
idari, adli veya herhangi başka bir şey yapılmadan bir kararnameyle, örneğin,
muhalif gördüğünüz kamu çalışanlarını bir gün dışarıya koyabilecek bir duruma
getiriyorsunuz. Basını, televizyonu, dergiyi muhalif görüyorsanız bir
kararnameyle bunların kapısına kilit vurabiliyorsunuz. 
Yine, basında sizin politikalarınızı
eleştiren basın çalışanlarını, bir kalemde yargı önüne çıkarıyorsunuz,
atadığınız yargıyla yargılayıp içeride on dokuz gün, yirmi gün bir soru
sormadan mahkemeye çıkarmayabiliyorsunuz. 
Yine, değerli arkadaşlar, rakip
gördüğünüz partinin genel başkanlarını, grup başkan vekillerini,
milletvekillerini, yine kendinizin bile geçmişte güvenmediği yargıya götürüp
herhangi bir şekilde içeride tutabiliyorsunuz. Rakiplerinizi kararnamelerle
bertaraf hâle getirebiliyorsunuz. Örneğin, rakip partinin il, ilçe
yönetimlerini, hatta potansiyel oy verecek olan kitlelerini, 10 binin üzerinde
insanı, herhangi bir soruşturma, kovuşturma yapmadan gözaltına alıp içeriye
tıkabiliyorsunuz. Binlerce derneğe, vakfa, herhangi bir soruşturma açmadan,
sırf size muhalif diye, onların kapısına kilit vurabiliyorsunuz. Örneğin, siz
Anayasa’yı, hani dediler ya Türk kokuyor, işte Türk olmayanlar... Örneğin,
Kürtlerin dil ve kültür çalışmaları yapan derneklerinin, vakıflarının, kurumlarının,
herhangi bir işlem yapmadan, kapısına kilit vurabiliyorsunuz. İşte bunları
yasal hâle getiriyor, değerli arkadaşlar, şu anda üzerinde konuştuğumuz Anayasa
önerisi. 
Değerli arkadaşlar, valiler, yine
birilerinin talimatıyla aylarca il ve ilçelerde sokakta gösteri yapma
haklarını, politika yapma haklarını, ifade haklarını tek bir kalemde
yasaklayabiliyor. Daha dün burada Ankara Valiliğinin aldığı bir aylık kararı
eleştiriliyordu. 
Değerli arkadaşlar, benim vekil olduğum Gaziantep
ilinde -dört aydır her ay uzatılıyor- valinin bir cümlesiyle tüm sokaklar,
basın, ifade özgürlüğüne kapatılabiliyor. İşte bunları yasal hâle getiriyoruz.
Yürütme üyelerinin tamamını atıyorsunuz, yargıyı, tamamını bir kişi atıyor ve
istediğiniz yönde karar çıkarmazlarsa onları da hemen alıverebiliyorsunuz.
Üzerinde konuştuğumuz maddede cumhurbaşkanının
yardımcıları kaç kişi olacak, kaç yardımcısı olacak? Ne alt sınır ne üst sınır
var. Bunların nasıl görev yapacakları, nasıl görevleri üstleneceklerinin bir
ifadesi yok. Yine, bunların nasıl azledileceği belli değil. 
(Mikrofon otomatik cihaz tarafından kapatıldı) 
MAHMUT TOĞRUL (Devamla) - Yine, bu Meclis önemli oranda
devre dışı kalıyor değerli arkadaşlar. İşte bizim fiilî hâli anayasal statüye
kavuşturacağımız durum tam da bundan ibarettir diyorum. Halkımız bunu
görmelidir. 
Saygılar sunuyorum. (HDP sıralarından alkışlar)
BAŞKAN – Teşekkür ediyorum Sayın Toğrul.
Aynı mahiyetteki diğer önerge üzerinde söz isteyen Muş
Milletvekili Ahmet Yıldırım. 
Buyurun Sayın Yıldırım. (HDP sıralarından alkışlar)
AHMET YILDIRIM (Muş) – Teşekkürler Sayın Başkan.
Ben öncelikle bir yanlışı düzelterek başlamak
istiyorum. Şahsı adına söz alan iktidar partisi milletvekili, şimdiye kadar
-gensoru kurumuna ilişkin- hiç kimsenin gensoruyla düşürülmediğini ifade etti,
hiçbir bakanın. 
ŞİRİN ÜNAL (İstanbul) – 2 tanesi hariç.
AHMET YILDIRIM (Devamla) - Kendisine söyleyeyim: 1980
yılında, darbeden önce Hayrettin Erkmen’in Demirel’in Dışişleri Bakanıyken
gensoruyla bakanlığı düşürüldü. 1980 yılında aramızda milletvekili olan
büyüklerimiz de vardır, onlar bizden daha iyi hatırlayacaklardır. Yani, öyle
bir müessesenin şimdiye kadar hiç işletilmemiş olması üzerinden gensoru
müessesesini boşa çıkarmanın, küçümsemenin, anlamsızlaştırmanın hiçbir anlamı
yok. Bu 10’uncu madde üzerine yine iktidar partisi adına söz alan hatip,
özellikle muhalefet partisi hatiplerine dönük olarak bu Anayasa teklifinin
içeriğini incelemediğini ve bunun üzerinden, incelenmemiş, bilgi sahibi
olunmamış bir teklif üzerinden bizim burada bir retçi yaklaşım içerisine
girdiğimizi söyledi. Ben basına… Hani, boş kâğıtlara atılan imzalar üzerinden
bütün iktidar partisi milletvekillerini töhmet altında bırakacak bir yaklaşım
içerisinde olmam; mutlaka iktidar partisinden de bu metni, bu teklifi ayrıntılı
inceleyen olmuştur ancak hangi pencereden incelediğimiz ve baktığımız üzerinden
bir kabulleniş süreci yaşıyoruz biz. 
Biz de en az sizin kadar bu metni inceledik, bu
teklifin neleri getirip götüreceği, bu ülkenin insanlarına ne kadar mutluluk ne
kadar mutsuzluk getireceği tahayyülüyle burada konuşma yapıyoruz. Ya değilse,
muhalefeti boşa çıkarmak üzerinden böyle bir bilgi kirliliği oluşturmanın
hiçbir anlamı yok. Biz en azından kanmışlıklar üzerinden yürümüyoruz. Friedrich
Nietzsche diyor ki: “Kanmışlıklar o kadar kötü bir düşmandır ki, kanmışlıklar
hakikatin karşısında yalanlardan daha kötü bir düşmandır.” Bu anlamda, herkes
bulunduğu zaviyeden bir işe, olaya, onun getirip götüreceklerine bakar, ona
göre değerlendirir. 
Şimdi, bu 10’uncu madde, özellikle Anayasa’nın 106’ncı
maddesinde Cumhurbaşkanının, partili Cumhurbaşkanının kendisine yardımcı
ataması üzerinden bir değişiklik öngörüyor ama “bir veya daha fazla” diyor.
Mesela, mevcut Cumhurbaşkanı sınırsız sayıda danışman ve başdanışman atıyor.
Acaba burada da 30 Cumhurbaşkanı yardımcısı yapabilir mi mevcut teklifle? Evet
yapabilir. 50 yapabilir mi? Evet yapabilir. Çünkü, bir üst sayı konulmamış.
Peki, bu yardımcılarından akrabalık ve illiyet bağı, ticari bağı olanlar da
olabilir mi? Evet olabilir. Ona engel bir şey de yok. Böyle bir sınır
çizilmemiş. 
Şimdi, bir de Cumhurbaşkanının hastalık, mazeret veya
yurt dışı durumlarında mevcut hâliyle seçilmiş olan bir Meclis Başkanı, hatta 2
defa seçilmiş olan, hem halk tarafından seçilmiş olan hem de Meclis tarafından seçilmiş
olan bir Meclis başkanı vekâlet eder. Burada ise atanmış bir cumhurbaşkanı
yardımcısı, onunla aynı yetkileri kullanmak üzere cumhurbaşkanına vekâlet
edebilir, az önce saydığım hâllerde. Peki, buna dair, bir: Kaç cumhurbaşkanı
yardımcısı atayacağının üst limitinin belli olmaması ciddi bir eksikliktir.
İkinci bir husus ise değerli milletvekilleri, mevcut düzenlemede,
Cumhurbaşkanlığı makamına vekâlet ihtiyacı ortaya çıktığında TBMM başkanı
değil, yardımcısı ona vekâlet eder. Bu, iki açıdan problemlidir değerli
arkadaşlar. Birincisi: Meclis başkanı seçilmiştir ama cumhurbaşkanı yardımcısı,
herhangi bir seçim sürecinden geçerek halkın güvenine mazhar olmaksızın atanmış
biri -cumhurbaşkanıyla- mücbir sebeplerle, mücbir hâllerde yetki
kullanabiliyor. İkincisi ise: Mesela, hani, Amerika Birleşik Devletleri’nden
çok örnekler veriliyor. Amerika Birleşik Devletleri’nde, evet, başkan
yardımcısı vardır ve başkan yardımcısı, mazeret hâllerinde, yurt dışı, hastalık
vesaire hâllerde başkanın yetkilerini kullanabiliyor ama o da aynı, başkan gibi
seçimle gelmiştir, bunu da unutmamalıyız diye ifade ediyorum. Özellikle, bu
cumhurbaşkanı yardımcılığı müessesinin sayı ve kullandığı yetkiler açısından
ciddi problem içerdiğini düşünüyorum. 
Bütün Genel Kurulu saygıyla selamlıyorum. (HDP
sıralarından alkışlar)
BAŞKAN – Teşekkür ediyorum.
Aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir. 
Böylece 10’uncu madde üzerindeki görüşmeler
tamamlanmıştır.
Şimdi, maddenin gizli oylaması yapılacaktır.
Gizli oylama usulü aynı şekil ve şartlarda devam
edecektir. 
Gizli oylamanın ne şekilde yapılacağını bir kez daha
arz ediyorum. Değerli arkadaşların şu Hükûmet ve Komisyon sıralarını sadece
görevlilere bırakmalarını istirham ediyorum. Görevli arkadaşlar ve Başkanlık
Divanı üyeleri haricinde kimse bu alanda kalmasın. 
Şimdi, sayın milletvekilleri, kâtip üyelerimiz her iki
tarafta da yerlerini aldılar. Ad okunmadan pulları ve zarfları vermiyoruz. Adı
okunan milletvekilini ad defterinden işaretleyerek kendisine biri beyaz, biri
yeşil, biri de kırmızı olmak üzere üç yuvarlak pul ile bu oylamaya özel mühürlü
zarf verilecektir. Milletvekilleri, Başkanlık kürsüsünün sağında ve solunda yer
alan kabinlerden başka yerde oylarını kullanamayacaklardır. Vekâleten oy
kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır. Beyazın kabul, kırmızının ret ve yeşilin
çekimser oy ifade ettiğini hepiniz çok iyi biliyorsunuz. Oyunu kullanacak sayın
üye adını ad defterine işaretlettikten ve kâtip üyeden üç yuvarlak pul ile
oylamaya özel bastırılan mühürlü zarfı aldıktan sonra kapalı oy verme yerine
girecek, oyunu o şekilde kullanacak ve oy pulunun bulunduğu zarfı Başkanlık
Divanı kürsüsünün önüne konulan oy kutusuna atacaktır.
Sayın milletvekilleri, hiç yığılma ve bekleme yapmadan
adı okunan sayın milletvekillerine pullar ve zarflar verilmeye başlanacaktır.
Şimdi gizli oylamaya Adana ilinden başlıyoruz.
Buyurun.
(Oyların toplanmasına başlandı)
MURAT EMİR (Ankara) – Başkanım, kabinlere girilmiyor,
fark ediyor musunuz?
BAŞKAN – Sayın milletvekilleri, gizli oylama usulüne
gösterdiğiniz hassasiyetten dolayı teşekkür ediyoruz. Yığılma yapmadan, sakin
bir şekilde oyumuzu kullanalım.
Yavaş yavaş okuyalım.
(Oyların toplanmasına devam edildi)
Diyarbakır
Nursel Aydoğan…(HDP sıralarından “Cezaevinde.” sesleri)
İdris Baluken… (HDP sıralarından “Cezaevinde.” sesleri)
Çağlar Demirel…(HDP sıralarından “Cezaevinde.” sesleri)
VELİ AĞBABA (Malatya) – Sayın Başkan, hep açık oy
kullanıyorlar, müdahale edin.
BAŞKAN – Sayın milletvekilleri, lütfen, herkes zaten
usulüne uygun bir şekilde yapıyor. Oy kullanmayanlar ve görevli olmayan sayın
milletvekilleri yerlerine oturursa hiçbir sıkıntı olmaz Allah’ın izniyle.
(Oyların toplanmasına devam edildi)
MURAT EMİR (Ankara) – Sayın Başkan, müdahale etmeniz
gerekmiyor mu? Sayın Başkan, vekillerin kabine girmesini söylemeniz için ne
yapmalıyız?
BAŞKAN – Sayın milletvekilleri, kabinlerde oylarımızı
kullanmaya devam ediyoruz, lütfen. Usulüne uygun bir şekilde kabinlerde
kullanmaya devam ediyoruz. 
(Oyların toplanmasına devam edildi)
VELİ AĞBABA (Malatya) – Sayın Başkan, dışarıda atıyor.
Müdahale edin lütfen. 
BAŞKAN – Sayın Ağbaba, müdahale etmeyin lütfen. 
VELİ AĞBABA (Malatya) – Siz edin. Ben etmeyeyim, siz
edin. 
BAŞKAN – Evet, sayın milletvekilleri, kabinlerde oy
kullanmaya devam ediyoruz lütfen. Aynı şekilde devam, aynı hassasiyetle. 
VELİ AĞBABA (Malatya) – Bu kadar olmaz ki yani! Hep
açık oy kullanıyorlar.
(Oyların toplanmasına devam edildi)
Van
Figen Yüksekdağ
Şenoğlu… 
MAHMUT TOĞRUL
(Gaziantep) – Cezaevinde.
(Oyların toplanmasına devem edildi)
BAŞKAN – Oyunu kullanmayan sayın üye var mı? Yok.
Kâtip üyelerimiz, görevli arkadaşlarımız, Başkanlık
Divanı üyeleri, herkes kullandı.
O hâlde oy verme işlemi tamamlanmıştır.
Şimdi oy kupalarını kaldırıyoruz, ilgili yerlere
getiriyoruz. Başkanlık Divanı üyelerimizi de yine görev başına davet ediyorum
oy sayım ve dökümü için.
(Oyların ayrımı yapıldı)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 10’uncu maddesinin
gizli oylama sonucu:
“Oy sayısı : 483
Kabul : 343
Ret : 135
Boş : 
3
Geçersiz : 
2
 Kâtip Üye Kâtip
Üye
 Özcan Purçu Mustafa
Açıkgöz
 İzmir Nevşehir”
(AK PARTİ sıralarından alkışlar)
Birleşime on dakika ara veriyorum.
Kapanma
Saati: 23.59
ALTINCI OTURUM
Açılma Saati: 00.15
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir) 
----- 0 -----
BAŞKAN – Sayın milletvekilleri, Türkiye Büyük Millet
Meclisinin 57’nci Birleşiminin Altıncı Oturumunu açıyorum. 
447 sıra sayılı Kanun Teklifi’nin görüşmelerine devam
ediyoruz.
Komisyon ve Hükûmet yerinde.
11’inci maddeyi okutuyorum:

MADDE 11- 2709 sayılı Kanunun 116
ncı maddesi başlığıyla birlikte aşağıdaki şekilde değiştirilmiştir.
“H. Türkiye Büyük Millet
Meclisi ve Cumhurbaşkanı seçimlerinin yenilenmesi
MADDE 116- Türkiye Büyük
Millet Meclisi üye tamsayısının beşte üç çoğunluğuyla seçimlerin yenilenmesine
karar verebilir. Bu halde Türkiye Büyük Millet Meclisi genel seçimi ile
Cumhurbaşkanlığı seçimi birlikte yapılır. 
Cumhurbaşkanının
seçimlerin yenilenmesine karar vermesi halinde, Türkiye Büyük Millet Meclisi
genel seçimi ile Cumhurbaşkanlığı seçimi birlikte yapılır. 
Cumhurbaşkanının ikinci
döneminde Meclis tarafından seçimlerin yenilenmesine karar verilmesi halinde,
Cumhurbaşkanı bir defa daha aday olabilir.
Seçimlerinin birlikte
yenilenmesine karar verilen Meclisin ve Cumhurbaşkanının yetki ve görevleri,
yeni Meclisin ve Cumhurbaşkanının göreve başlamasına kadar devam eder.
Bu şekilde seçilen Meclis
ve Cumhurbaşkanının görev süreleri de beş yıldır.”
BAŞKAN
– 11’inci madde üzerinde gruplar adına ilk söz Osmaniye Milletvekili Ruhi
Ersoy’a aittir. 
Buyurun
Sayın Ersoy.
Süreniz
on dakikadır. (MHP sıralarından alkışlar)
MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri; 447
sıra sayılı Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 11’inci maddesi üzerine Milliyetçi Hareket Partisi Grubu adına söz
aldım. Bu vesileyle heyetinizi saygıyla selamlıyorum. 
Sayın
milletvekilleri, milletin yapısının kuvveti, nüfus kalabalığı ve sayı çokluğu
değil, iradesinin kudretiyle ölçülür. Millet iradesi her şeyden önce devlet
olarak tecelli eder. Hükûmet şekli ne olursa olsun, devlet, milletin inanç ve
iradesi üzerine kurulmuş, müesseseleri de bu inanç ve iradeden kuvvet alıyorsa
o devlet millî bir devlettir, temsil ettiği irade de millî iradedir. Devlet
manen bundan uzaksa, şekil ve dış yönüyle ne kadar millî görünürse görünsün
yine de millî olmaktan uzaktır. Milletler varlıklarının temelini teşkil eden
gayeden uzak yaşayamazlar. Millete yönelmeyen ve hizmet ederek millete mal
olmayan hiçbir müessese millî değildir. Millî olmayan her şey millet hayatından
kovulmaya, yıkılıp yok olmaya mahkûmdur. Milletin geleceğini güvence altına
almayan hiçbir rejim, sistem ayakta kalamaz, yaşayamaz. Millet ruhundan kuvvet
almayan devletin bünyesinde devlet içinde devletler, millî iradeyle alay eden
özerk kurumlar ve aidiyeti devlete olmayan yapılanmalar, çeteler ürer. O zaman
da “Hâkimiyet kayıtsız şartsız milletindir.” sözü sadece söz olarak kalır. 
Devlet
otoritesinde baş gösteren zaafları en iyi şekilde belli eden alamet ve işaret
devlet müesseselerinin birbirine yabancılaşmasıdır. Bunların birbirlerine akort
edilmeyişi devlet kurumlarının farklı gayeler için çeşitli yapılar tarafından
paylaşılma çabalarıdır ki tüm bunları ülkemizde maalesef yaşadık ve gördük.
Millet ruhundan kuvvet alan, güçlü müesseselerden mahrum olan toplumların geniş
bir hürriyet ve demokrasi ortamı içinde hareket imkânına kavuşmaları kendi
millî varlıkları için tehlikeli olmaktadır. Millî ideal ve iradeyi temsil eden
ve devleti ayakta tutan kurumların bulunmayışı veya bulunduğu hâlde görevini
hakkıyla yapamayışı sonucunda demokrasinin en nihayet varacağı yer anarşidir.
Milliyetçi Hareket Partisi söz konusu bu gerçekliği tecrübe ederek siyaset
hayatında önemli bir birikime sahip tecrübenin öteki adıdır.
Değerli
milletvekilleri, Türk milleti tarihin hiçbir döneminde devletsiz kalmamış,
insanlık huzuruna cihan hâkimiyeti ve gaza ruhu ülküsüyle çıkmış bir milletin
adıdır. “Başsız börk, ilsiz Türk olmaz.” demiş atalarımız, Türklerde devlet bu
açıdan mukaddestir. Rahmetli büyüğümüz Dündar Taşer, devletin ve Türklüğün
birbirine perçinleşmiş kavramlar olduğunu hem söylemiş hem yazmış hem de kendi
hayatında uygulamıştır. Taşer’e göre devlet, en yüksek toplumsal değerdir,
diğer bütün değerler ancak onun varlığında var olabilirler. Devletini kaybeden
bir toplum giderek her şeyini kaybeder.
Her
milletin devlete bakışı farklıdır. Her şeyin fâni olduğuna inanan, iman eden
aziz Türk milleti sadece devletini ebet müddet olarak görmüş ve öylece kabul
etmiştir. Milliyetçi Hareket Partisi bu anlayış üzerinden yol yürümekte, bugün
“Önce ülkem ve milletim, sonra partim ve ben.” anlayışı olarak özetlenen
siyasetinin temelinde bu özümsenmiş düşünceyle hareket etmektedir. Devletini bu
kadar kutsayan, önemseyen bir milletin ve devlet yöneticilerinin devletinin bekasına
yönelik yapılan her saldırıyı, her girişimi canı pahasına püskürtmesi, büyük
bir inançla devletine sahip çıkması gayet anlaşılabilir bir durumdur.
Türk
tarihinde birçok isyan vardır değerli milletvekilleri. Devleti zaafa uğratma
özelliği bakımından ve günümüzde yaşanan hadiselerle örneklik teşkil etmesi
noktasında “Şahkulu İsyanı” olarak bilinen isyan çok önemli bir kesit olarak
devletin içerisine inanç görünümüyle sızan işgal hareketlerinin bugün yaşanan
15 Temmuz FETÖ kalkışmasıyla olan benzerliği tarihte bu görünümlü ikinci bir
kalkışmayla, devleti yok etme süreciyle benzerlik göstermektedir.
İşte,
bu gerçekten hareketle, toplumun ve devlet gerçeğinin yeniden harmanlandığı
günler yaşadığımızı bilerek hareket etmek durumundayız. Bugün devletimizin içerisinde,
adını saymakla burada onların propagandasını yapmak istemediğim örgütler başta
olmak üzere… “Emanet ehline verilir.”, “Elçiye zeval olmaz.” Zeval olmaması
gereken elçiye tetik çektirecek ihanet odakları bir polis memuru
görüntüsündeyse ve bu Meclisi bombalayanlar asker kıyafeti giymiş teröristlerse
bu memlekette normal olmayan anormal bir durumun var olduğu bir hakikattir. 
Bu
gerçeklerden hareketle, Milliyetçi Hareket Partisinin politikalarını “Dün
söylediklerinin tersini yapıyor bunlar.” diyerek bir şekliyle manipülasyon
yapanlara, “Milliyetçi Hareket Partisinin başına taş mı düştü?” diyenlere şunu
hatırlatmak istiyorum: Milliyetçi Hareket Partisinin başına taş düşmedi ama
Meclisin tepesine bombalar düştü ve bu millet, âdeta alnından vurulmak istendi.
Bütün bu gerçekliği gören Milliyetçi Hareket Partisi, özellikle Şahkulu
İsyanı’na benzer devleti yok etme sürecine, işgal hareketine uğrandığı bir
günde elbette ki “devlet-millet bekası” diyecekti ve milletiyle birlikte
devletini koruma sürecinin içerisinde olacaktı. 
Bu
gerçeklikleri bilen, bu gerçekliklerden yol yürüyen Milliyetçi Hareket Partisi
reel politik ile ideal politiği birbirinden ayırt edebilme basiretini gösterdi.
Elbette ki teorik düzlemde olması gerekenler ile olması gerekenlerin uygulanmasıyla
birbiriyle örtüşmeyebilir, yer yer bu uygulamalar Anayasa tecrübesinde değişik
dönemlerde yaşanmış ve görülmüştür. Türk anayasa tecrübesi, Kanuni Esasi’den bu
tarafa 1921, 1924, 1961 ve 1982 Anayasalarını tecrübe ederek geldi. Her birinde
uygulama esnasında görülen aksaklıklarla yenilerini ortaya koydu. “1961
Anayasası bize bol geldi.” denildi. O dönem içerisindeki toplumsal gerçeklik
bunları uygulama alanı olarak bazı anarşist olayların doğmasına vesile oldu.
Sonra, müdahalelerle bunlar daraltıldı, daha sonra tekrar genişletildi; derken,
Türkiye, önemli tecrübeler yaşayarak bugünlere geldi. 
Bugün
üzerinde tartıştığımız 18 maddelik Anayasa değişiklik teklifinin, içerik
itibarıyla kaos ve kriz içerisinde bulunan devlet hayatının yeniden
şekillenmesiyle alakalı alınan bir inisiyatif hareketi olduğunu düşünüyoruz.
Elbette ki prensip olarak maddelerin içeriğiyle alakalı görüş ve düşünceler ve
eleştiriler olabilir ama bir hakikat, Türk milletinin, Türk devletinin ciddi
bir tehdit ve tehlike altında olduğu gerçeğini bilerek hareket edebilme
durumudur. Bu noktada, Milliyetçi Hareket Partisi, bu maddenin içeriğini ve
detaylarını sonuna kadar irdeleyerek hareket ederek, idealin içerisinde en
mümkün olabilenleri yaklaştırmaya çalışarak önerilere destek olmuştur. 
Değerli
milletvekilleri, her dönem yeni anayasa tartışmaları olagelmiştir ve bu
olagelen tartışmalar da, malum, bildiğiniz üzere, 2010 referandumu başta olmak
üzere onun hemen akabinde Cumhurbaşkanını halkın seçmesiyle alakalı verilen
karar ve ilk Cumhurbaşkanının halk tarafından seçilme uygulamasından sonra
başlayan sürecin de devlet sisteminde yeniden birtakım uygulamalar ve hükûmet
sistemlerinin tartışılması gerektiği gerçeğini ortaya koymuştur. Bu gerçeklikle
ilgili hukuki eleştirilerini sayın milletvekilleri ve değerli siyasi partiler
görüş ve düşüncelerini kapsamlı olarak izah edeceklerdir. Ama bizim durduğumuz
yer, Milliyetçi Hareket Partisinin durmuş olduğu yer, önce ülkem ve milletim
gerçeğinden hareket etme ve bu kriz ve kaos ortamından ülkeyi çıkartabilmek
için kuvvetin, gücün, devlet aklının konsantre olarak çalışabilmesini
sağlayabilecek bir sistemin yeniden inşa edilebilmesidir. Bu gerçeği şaka gibi
zannedenler belki tepelerine bomba düşmediği için anlamayabilirler, belki bu
gerçeklik üzerinden yol yürürken farklı niyetlerde olabilirler. Belki ideal
politik ve olması gereken ideal devleti Aristo’da, Platon’da Thomas More’un
“Ütapya”sında arayabilirler, Hegel’de arayabilirler ama teoriye saygı duymakla,
felsefeyi anlamakla beraber reel politik ve gerçekliklerden kopan hiçbir
uygulamanın sonuç alamadığını da bilmek lazım. Bu konuda tarih ve uygulamalar
kendisini her alanda gösteriyor. 
Milliyetçi
Hareket Partisi gerçeklerden korkmadan, ayaklarını gerçek zeminden kopartmadan
kendini alabildiği kadar, açabildiği kadar milletin sinesine açabilen ve
milletiyle devletini bütünleştirme mücadelesi veren büyük Türk ülküsünün samimi
yolcusu ve yoldaşçısıdır.
Genel
Kurulu saygıyla selamlıyorum. (MHP ve AK PARTİ sıralarından alkışlar) 
BAŞKAN
– Teşekkürler Sayın Ersoy.
Gruplan
adına ikinci söz, Cumhuriyet Halk Partisi Grubu adına Çorum Milletvekili Tufan
Köse’ye aittir.
Buyurun
Sayın Köse. (CHP sıralarından alkışlar) 
CHP
GRUBU ADINA TUFAN KÖSE (Çorum) – Sayın Başkan, değerli milletvekilleri; ben de
yüce heyeti saygıyla selamlıyorum.
Madde
üzerinde konuşmama geçmeden evvel yaklaşık beş gündür Anayasa oylamasının
gizliliği konusunda burada dakikalarca tartışma yaptık, hatta kavgalar çıktı
ama çok basit bir anlamı olan gizlilik konusunda bir türlü sonuca varamadık,
anlaşamadık. Bu da bizim ayıbımız olsun. 
Şimdi,
gizlilik, hem oy kullanırken kimsenin kimseye görünmemesi hem de kullanılan oyu
kimsenin görmemesidir. Bunu ben söylemiyorum, bunu anayasa terimleri sözlüğü
söylüyor. Peki, Anayasa değişikliği gibi böyle önemli bir konuda niye gizlilik
öngörülmüş? Bunun da sebebi birkaç tane ama en önemli sebebi, parti
disiplininden uzak, kendi düşüncesine ve hür vicdanına göre, herhangi bir baskı
altında kalmaksızın oy kullanabilmesi için.
Değerli
arkadaşlarım, milletvekili bu hakkından vazgeçebilir mi? Bu bir kamusal hak
mıdır, ödev midir yoksa yükümlülük müdür; yükümlülük müdür yoksa bir imtiyaz
mıdır? Şimdi, burada aranılan bir kamu yararı ilkesi var, kamu yararı ilkesi
olduğunda milletvekilinin bunu bir hak olarak görerek bu haktan vazgeçebilmesi
de mümkün değildir. 
Şimdi,
ben burada izliyorum beş gündür, kimisi gerçekten sanki kasıtlı yapıyor gibi
geliyor, ben espriyle karışık “Kabinlere girelim arkadaşlar.” diyorum, hatta
“İsterseniz girer gibi yapın.” filan diyorum, getiriyor benim gözümün önünde
açıyor. 2 anayasa profesörü var burada, Meclisimizde benim bildiğim, Adalet ve
Kalkınma Partisinden. Birisi, “Kardeşim, dünyanın hiçbir yerinde gizli oylama
yok ki. Ben gizli kullanıyorum, bak, sen beni görüyor musun?” diyor, geçiyor
gidiyor, diğeri kabine giriyor falan, hatta iddia ediyor “Sadece bizim
Anayasa’mızda gizli oylama var.” diyor. Şöyle kısa bir araştırma yaptım, kısa
bir araştırmanın da sonucunda şu ortaya çıktı: Gizli oylama var arkadaşlar.
Mesela Fransa Anayasası’nın 68’inci maddesinde, Meclisin Cumhurbaşkanını
görevden alması yolunda gizli oylama yapılıyor ama dünyanın hiçbir ülkesinde bu
gizlilikle ilgili bir anayasa mahkemesi kararı ya da federal mahkeme kararı
yok. Niye yok biliyor musunuz? Çünkü oraların tamamında bu gizliliğin ne
olduğunu herkes aynı şekilde anlıyor yani bizim gibi farklı farklı anlamıyor; o
anlamda yok. Bu ayıp da Türkiye Büyük Millet Meclisine yeter diyorum. (CHP
sıralarından alkışlar) 
Değerli
arkadaşlar, anayasalar toplumsal mutabakat belgeleridir, bu metnin üzerinde bu
toplumsal mutabakat ne kadar büyük olursa o anayasa metninin kalıcılığı da o
kadar uzun olur, meşruiyeti de o kadar yüksek olur. Bu nedenle böyle bir
anayasanın, böyle bir metnin en yüksek mutabakatla çıkarılması gerekir. Yani
bir partinin mutfağında hazırlanan bir belgeden ne bu mutabakatı beklemek
mümkündür ne de bu meşruiyeti beklemek mümkündür. 
Şimdi,
Anayasa oylamaları yapılıyor burada. Çok az oylarla, işte 10 oyla, 8 oyla filan
geçiyor maddeler. Bir bakıyorsunuz, bir grup “şak şak şak şak” alkışlıyor.
Büyük ihtimal, referandumda da bu anayasa ya çok az bir oyla kabul edilecek ya
da çok az bir oyla reddedilecek, büyük ihtimal. Yani bir toplumsal mutabakat,
bizim aradığımız anlamda meşruiyeti güçlendirecek bir toplumsal mutabakat
sağlanamayacak.
Değerli
arkadaşlarım, bir göz ağlarken öbürü gülmez. (CHP sıralarından alkışlar) Bakın,
sizler gülüyorsunuz. “Bu anayasa tek adam getirecek.” diyoruz. Bu anayasa eğer
bu hâliyle, bu değişikliklerle çıkacak olursa 80 milyon hep beraber
ağlayacağız. 80 milyonu bu anayasa bir felakete sürükleyecek, bunun bilinmesini
istiyorum. 
Şimdi,
yapılmak istenilen değişikliklerle yasama, yürütmenin emri altına veriliyor.
Halk tarafından seçilen ve her zaman temsil gücü Cumhurbaşkanından fazla olan
-Cumhurbaşkanı yüzde 40 oyla da seçilebilir, yüzde 35 oyla da seçilebilir
katılım durumuna göre- temsil gücü daha geniş olan Türkiye Büyük Millet
Meclisi, Cumhurbaşkanı tarafından hiçbir gerekçe gösterilmeksizin
feshedilebilecek. Ya, zaten başkanlık sisteminin özünde böyle bir fesih yetkisi
yok. Fesih yetkisi parlamenter demokrasiden kalma bir kurum. Böyle bir
düzenleme nasıl olabilir, nasıl böyle bir düzenleme yapılabilir? Örneğin,
“diktatör” dediğimiz Suriye’deki Esad Anayasası’nda bile, orada da fesih
yetkisi var çünkü demokratik bir başkanlık sistemi yok orada da; orada da
başkanlık sistemi var ama orada bile Meclisin feshi Cumhurbaşkanının bir
gerekçe göstermesine bağlı olarak mümkün olabiliyor. Yani parlamenter
demokrasiye ait bir yetki başkanlık sisteminde de veriliyor. Hâlbuki “Güçler
ayrılığı geliyor, arkadaşlar tam demokrasiyi yaşayacağız.” diye anlatıyorsunuz
bunu anlatırken. 
Şimdi,
örneğin, Cumhurbaşkanının veto ettiği bir yasa, bunun yeniden, tekrardan
yasalaşabilmesi için mutlak çoğunluk gerekiyor. Bu da Meclisin çalışmasını
engelleyen bir düzenleme. Böyle bir durumda yahut da bir suç işlediği
iddiasıyla hakkında soruşturma açılan bir cumhurbaşkanı soruşturma açılmadan,
soruşturma açılması için oylama yapılmadan Meclisi rahatlıkla feshedebiliyor.
Neresinde bunun başkanlık sistemi, neresinde güçler ayrılığı?
Yani,
işin esasında, zaten şu andaki Cumhurbaşkanımız ta Başbakanken güçler
ayrılığını yürütmenin ayağa vurulmuş bir pranga olarak görüyordu. Böyle bir
zihniyetten, böyle bir anlayıştan demokratik bir anayasa ya da güçler ayrılığı
beklemek mümkün müdür?
Şimdi,
bir de “giyotin sistemi” diyorsunuz. Kardeşim, neresi bunun giyotin sistemi?
Bir tek adamın iradesi, üstelik de temsil gücü Meclisten daha çok olan bir tek
adamın iradesi Meclisi feshedebiliyor. Buna karşılık, Meclis de eğer seçimlerin
yenilenmesine karar vermek istiyorsa 3/5 oy oranıyla seçimleri yenileyebiliyor
yani 360 tane milletvekili. Bunun adına “giyotin sistemi” değil de herhâlde
“tek taraflı satır sistemi” demek çok daha doğru olacaktır. (CHP sıralarından
alkışlar)
Değerli
arkadaşlarım, her ikisi de meşruiyetini halktan aldığı hâlde niye böyle bir
yetki vermek istiyorsunuz Cumhurbaşkanına, nedir bunun sebebi? Vallahi, biz çok
düşündük bunun sebebi ne olabilir, bunun sebebi ne olabilir diye. Bunun sebebi,
başkanın elinde Meclisi terbiye edecek, hatta Meclisi tehdit edecek; “Eğer
benimle uyumlu çalışmazsanız ben sizi feshedeceğim.” diyecek yani işin özünde,
Meclisi de cumhurbaşkanının, başkanın gözüne bakarak, baktığında ne dediğini
anlayacak şekilde dizayn etmekten kaynaklanıyor, bunun başka bir sebebi yok.
Yani, burada bir demokrasiden bahsetmek mümkün değil.
Bakın, Amerika’da anayasayı yapanlar, Kuzey Amerika
Konfederasyonunda kuvvetlerin güçlü bir şekilde yoğunlaşmasından korku
duymaktaymışlar. Ne zaman? 1791 yılında, çok eski bir tarih. Yani, Anayasa’yı
yapanlardan Jefferson’un sözleriyle “Öyle bir hükûmet biçimi bulunmalı ki,
egemenlik yetkileri devlet organları arasında hiçbiri diğerini etkili bir
biçimde engellemeksizin kendi yasal sınırlarını aşamayacağı şekilde dağılsın ve
dengelensin.” Yani, adamlar bu olayı iki yüz yirmi yıl evvel düşünmüşler. Var
mı bu bizde?
Şimdi, Burhan Kuzu Hoca diyor ki: “Kardeşim,
Amerika’nın cumhurbaşkanlarının sayısını 4’le çarpın, Amerika’nın tarihini
bulun; Amerika’nın tarihini 4’e bölün, cumhurbaşkanı sayısını bulun.” diyor.
Şimdi, öyle bir düzenleme yapmışsınız ki, Cumhurbaşkanının ikinci döneminin
sonunda eğer Mecliste de çoğunluğa gücü yetiyorsa -ki yetecek aynı anda seçim
yapıldığı için, bu size özgü de değil; aynı çoğunluk, Cumhurbaşkanlığının
çoğunluğu Mecliste de olacak- diyelim ki dört yıl, on bir ay, on beş gün sonra
360 kişiyle Meclisi feshettirecek. E şimdi ne oldu? Nasıl bulacağız biz
Türkiye’deki devletin süresini ve Cumhurbaşkanının sayısını? Bulmak mümkün
müdür? 
Yine bir milletvekili diyor ki: “Kardeşim, öyle 8 kere
gidip 9 kere gelen bir Cumhurbaşkanı istemiyoruz. Biz liderimizin süresini
belirledik, sınırladık liderimizin süresini.” Bakın, şimdi, Cumhurbaşkanı
2002’den beri, 2003’ten beri Başbakanlık yapıyor, 2019’da bir Cumhurbaşkanlığı
seçimi daha olduğunu düşünelim, yine seçildiğini düşünelim, 2024’te bir daha
seçilsin ve 2024’te seçildiğinde, son dakikalarında, çoğunluğa da dayanarak
-çoğunluğu varsayalım, teorik olarak anlatıyorum- seçimlerin yenilenmesi kararı
versin. Ne oluyor biliyor musunuz? Tam 2034 yılına kadar Cumhurbaşkanı olarak
kalma ihtimali var teorik olarak. 
SEBAHATTİN KARAKELLE (Erzincan) – İnşallah. 
TUFAN KÖSE (Devamla) – Bakın, “İnşallah.” diyor. 
Dün burada konuşan diyor ki: “Biz liderimizin süresini
sınırladık.” Şaş kaza, Allah’tan, sınırlamasanız ne olacaktı? 2034 değil de
2054’e kadar mı Cumhurbaşkanlığı yapacaktı? (CHP sıralarından alkışlar) Şimdi,
Allah uzun ömür versin, yapsın da, gözümüz yok ama böyle yetkilerle ben kendim
de olmak istemem, babamın da Cumhurbaşkanı olmasını istemem, Sayın Genel
Başkanımın da bu yetkilerle Cumhurbaşkanı olmasını istemem. (CHP sıralarından
alkışlar) Bu yetkiler bir faniye verilebilecek yetkiler değil değerli arkadaşlarım,
gerçekten değil. Bakın, 80 milyon insan ağlayacağız. 80 milyon insanın
bekasını, geleceğini -hakikaten yürekten söylüyorum, samimiyetimle söylüyorum-
tehlikeye sokuyorsunuz, bunu bilin. Yani, ne mevki ne makam ne milletvekilliği,
hiçbir şey bunun gerekçesi olamaz diye düşünüyorum. 
Şimdi, son söz olarak, parlamenter demokrasinin
yetkileri az olduğu için biz bugün yaşadığımız sorunları yaşamıyoruz değerli
arkadaşlarım. Biz, işin esasında, hiçbir muhalefet odağına danışmayan, hatta
kendi partisi içerisindeki muhalefet odaklarına bile danışmadan, on dört
yıldır… 
(Mikrofon otomatik cihaz tarafından kapatıldı) 
BAŞKAN – Buyurun, tamamlayın Sayın Köse. 
TUFAN
KÖSE (Devamla) – …tek başına yetki kullanan bir iktidarın aşırı yetkisinden
dolayı bugünkü sıkıntıları yaşıyoruz. Bugün hakikaten, işin doğrusu, bizim
Anayasa konuşacak ne zamanımız var ne vaktimiz var. Biz bugün terörü
konuşmalıyız, biz bugün ekonomiyi konuşmalıyız, biz bugün dünyada en geri
noktalara gitmiş olan eğitimi konuşmalıyız. 
Son
söz, 80 milyonu ağlatmayalım. Gelin, yol yakınken bu Anayasa teklifini hemen
bugünden tezi yok, bu dakikadan tezi yok geri çekelim. Parlamenter demokrasinin
işlemeyen yönleri varsa onların da tedavisine bakalım. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Köse.
Madde
üzerinde üçüncü söz, Halkların Demokratik Partisi Grubu adına İstanbul
Milletvekili Garo Paylan’a aittir.
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum.
Anayasa’yı
tartışıyoruz, güçleri ve güçlerin nasıl dengelenebileceğini, nasıl birbirini
denetleyebileceğini konuşuyoruz ve maalesef, büyük bir hata yapmak üzereyiz. 
İnsanlığın
yakın tarihi kralları, padişahları dengelemek ve denetlemek üzere meclisleri
ihdas etmek, yargıyı güçlendirmek ve bununla beraber 4’üncü güç olarak da
basını güçlendirmekle geçti. Oysa biz yüz yıl önceki, yüz elli yıl önceki
tartışmalardan artık başka bir noktaya savrulup tekrar bir padişah ihdas etmek
üzereyiz arkadaşlar.
Bakın,
Daron Acemoğlu’nun -Nobel Edebiyat Ödülü adayı- “Ulusların Çöküşü” diye bir
kitabı vardır, okumanızı tavsiye ederim. Ne zamanki bir ulusta kurumlar
güçleniyorsa, kurumlar birbirlerini denetleyebiliyorsa o ulus her anlamda
zenginleşiyor, her anlamda; refahı artıyor, özgürlüğü artıyor, huzuru artıyor,
ekonomik durumu düzeliyor ama ne zamanki yetki tek bir kişiye dönüp bütün
kurumlar devre dışı bırakıldığında, zayıflatıldığındaysa o uluslar çökmeye başlıyor.
Yüzlerce yıllık hikâye bu, bunun da herhangi bir istisnası yok. 
Türkiye’nin
tarihinde de benzer bir durum var. Ne zaman ki kurumlar güçleniyor, o zaman
ülkemiz bir huzur bulmaya başlıyor. Ne zaman ki Meclisimiz devrede, ne zaman ki
yargı devrede, yargı güçleniyor, hepimiz huzur buluyoruz, her anlamda
zenginleşmeye başlıyoruz. Ama, ne zaman ki tek adam diktatörlükleri, darbeler
söz konusu oluyor, hep beraber fakirleşiyoruz.
Arkadaşlar,
gerçekten tarihî günlerden geçiyoruz. Ciddi bir hata yapmak üzereyiz, siz bu
hatada ısrar ediyorsunuz ve bunun vebali altındasınız, onu söyleyeyim.
Çocuklarınıza, torunlarınıza bunun hesabını zor vereceksiniz. “Baba, dede, o
günlerde sen ne yapıyordun? Bu rezil Anayasa değişikliğine oy verdin mi?” diye
size hesap soracaklar ve siz de sağ ayağınızın burnuna doğru bakıp boynunuzu
bükeceksiniz, bundan hiçbir şüphemiz yok. Gelin, bu hatadan dönün diyelim yol
yakınken. 
Bakın,
tarihten ders çıkarmak gerekir, yakın tarihimizden de ders çıkarmalıyız. Ben
biraz gerilere gitmek istiyorum. Osmanlı Dönemi’yle ilgili kimileri güzelleme
yaparlar Osmanlı Dönemi’nde her şey çok güzeldi, hepimiz çok eşittik diye,
kimileri de karalarlar Osmanlı Dönemi’ni. Oysa zamanın ruhu içinde Osmanlı
İmparatorluğu da diğer imparatorluklar gibi çoklu millet yapısıyla geniş
coğrafyalarda hüküm sürmüş ve bir milletler sistemi var, tıpkı Anadolu gibi
çoğul bir yapıya sahip ve bu yapıyı yönetmeye çalışan, zamanın ruhu içinde olan
bir imparatorluk. Bunun dağılma sürecinde, arkadaşlar, özellikle dağılma sürecinde
Avrupa’dan gelen özgürlük, eşitlik rüyaları Anadolu’yu da sarıyor ve kalan
tebaalar bunun mücadelesini veriyorlar, kalan milletler bunun mücadelesini
veriyorlar el birliğiyle. O güne kadar özgürlük ve eşitlik rüzgârları
Anadolu’ya esmemiş ve 19’uncu yüzyılın başından itibaren “Bu eşitlik, özgürlük
rüyaları bir anayasayla nasıl çerçevelenir?” diye arayışlar var. Ermeni toplumu
bu konuda çok öncü, kendi nizamnamesini yapıyor. Bizim coğrafyamızın ilk
anayasasını Ermeni Nizamnamesi’yle 1860’da Ermeni toplumu gerçekleştiriyor.
Sonra Rumlar nizamname yapıyorlar; Museviler, Yahudiler nizamname yapıyorlar ve
bu arayışlarla beraber Osmanlı’nın bir meclisi olması gerekir duygusu
yayılıyor. Abdülaziz istibdadına karşı bir meclis düşüncesi devrede ve nihayet
1876’da Birinci Meşrutiyet’le beraber ilk Meclisimiz ihdas oluyor, Anayasa
devreye geçiyor. Bakın, Anayasa’nın ilk yazıcılarından, ilk Meclisinden örnek
vereyim: 109 üyesi var, 69’u Müslim, 40’ı Hristiyanlardan, Yahudilerden
oluşuyor, aynı Osmanlı toplumu gibi. Hani bugün biz binde 1’iz, Meclisin de
herhâlde yüzde 1’ine tekabül ediyoruz Hristiyan olarak; o zamanlar yüzde 40’ına
tekabül ediyorduk ve Meclisin de yüzde 40’ıydı Hristiyanlar. Ne güzel bir
çoğunluk, Meclis, temsiliyet ve ilk Anayasa’yı yazanlardan birisi arkadaşlar,
bakın, Krikor Odyan, ilk Anayasa’yı yazan kişi. Evet, bir komisyon çalışıyor
bununla ilgili ve ilk Anayasa’mızı yazıyor, çoğulcu bir Anayasa. Herkes kendini
o Anayasa’nın içinde buluyor, Hristiyan’ı da Müslüman’ı da bütün milletler de
kendini o Anayasa içinde buluyor. Abdülhamid o Meclisi ihdas edeceği iddiasıyla
padişah oldu ama bir yıl sonra Osmanlı-Rus Savaşı’nı bahane edip Meclisi
feshediyor. Ondan sonra, biliyorsunuz arkadaşlar, otuz yıllık bir istibdat
dönemi. Her istibdat bir süre sürebilir; üç ay, üç yıl, on üç yıl,
Abdülhamid’de otuz yıl sürmüş ama her istibdat, bakın, her istibdat sona erer.
İMRAN KILIÇ (Kahramanmaraş) – O sana
göre, sana göre. Anadolu’da özgürlük olmasa bugün sen burada ne arıyordun?
GARO PAYLAN (Devamla) – Sonuç olarak
birilerini var sayarsanız onlar kazanmış hissederler ama yok saydıklarınız ya
sessizliğe bürünürler, öfkelenirler ya da isyan ederler arkadaşlar. 
Nitekim
1908’de ikinci Meşrutiyet devreye geçiyor, bütün halklar yine mutlu. Anayasa
Tadil Komisyonu devreye geçiyor ve çoğulcu bir anayasayı tekrar tahkim ediyor
ama daha sonra, biliyorsunuz, Talat-Enver Paşa ilk cuntası o Anayasa’yı da
devre dışı bırakıp Türk’ün Anayasası’nı devreye sokuyorlar arkadaşlar, tıpkı
bugün Sayın Mehmet Parsak’ın söylediği gibi. “Türk’ün Anayasası’nı yapıyoruz.”
dedi ya, yüzyıl önce gene “Türk’ün Anayasası’nı yapıyoruz.” iddiasıyla bir
cunta devreye geçti.
ERKAN
HABERAL (Ankara) – Doğru, Türk’ün Anayasası ya. 
RUHİ
ERSOY (Osmaniye) – Türk, ırk değildir. 
GARO
PAYLAN (Devamla) – Parlamentoyu devre dışı bıraktı, çoğulculuğu devre dışı
bıraktı. 
Bakın,
yok sayılanlar isyan ederler dedim, ya sessizliğe bürünürler ya isyan ederler.
O on yıllık kaosta, 1913-1923 döneminde arkadaşlar, 4 halkı kaybettik; (x)
(AK PARTİ ve MHP sıralarından gürültüler) 
NECDET
ÜNÜVAR (Adana) – Bu topraklarda soykırım olmamıştır.
GARO
PAYLAN (Devamla) – Değerli arkadaşlar…
HÜSNÜYE
ERDOĞAN (Konya) – “Soykırım” diyemezsin.
METİN
KÜLÜNK (İstanbul) – “Soykırım” deme lüksünüz yok Sayın Paylan. Bu topraklarda
soykırım olmamıştır, bu milletin Meclisinde bu milletin tarihine bu şekilde
hakaret edemezsiniz.
BAŞKAN
– Sayın Paylan, lütfen sözlerinizi düzeltin, bir soykırım yoktur. 
MAHMUT
TOĞRUL (Gaziantep) – Sayın Başkan, karışanlara müdahale et diyoruz sana.
BAŞKAN
- Acılar yaşanmış olabilir karşılıklı ama bir soykırım olarak
nitelendiremezsiniz bunu. 
AHMET
YILDIRIM (Muş) – Sayın Başkan, herkes kendi bakış açısını söylüyor ya.
İMRAN
KILIÇ (Kahramanmaraş) – Soykırım için Karabağ’a bak sen, Karabağ’a bak.
METİN
KÜLÜNK (İstanbul) – Bu milletin Meclisinde bu milletin tarihine,
isyancıları, asileri ve Taşnakçı terör örgütlerini masumlaştırarak hakaret etme
lüksünüz yok.
ŞAHAP
KAVCIOĞLU (Bayburt) – Başkan, düzeltmesi lazım, özür dilemesi lazım.
METİN
KÜLÜNK (İstanbul) – Burada konuşmanız bile sizin, bu milletin büyüklüğünün
ifadesidir.
NECDET
ÜNÜVAR (Adana) – Öyle bir şey olsa kendisi burada konuşamazdı.
ŞAHAP
KAVCIOĞLU (Bayburt) – Türkiye Cumhuriyeti’nin Meclisinde soykırımdan
bahsedemezsin.
BAŞKAN
- Sayın milletvekilleri, hatip devam etsin, müdahale etmeyin. 
Buyurun.
ŞAHAP
KAVCIOĞLU (Bayburt) – Hayır, düzeltsin, öyle devam etsin Başkan.
NECDET
ÜNÜVAR (Adana) – Türk tarihinde soykırım yoktur.
GARO
PAYLAN (Devamla) – Sayın Başkan, bakın, ben az önce bir şey söyledim…
BURHAN
KUZU (İstanbul) - Türk vatandaşısın ya!
GARO
PAYLAN (Devamla) – …bir zamanlar yüzde 40’tık, bugün binde 1’iz.(x) Siz
ne derseniz deyin- bugün binde 1’iz, bakın bugün binde 1’iz. 
İMRAN
KILIÇ (Kahramanmaraş) – Arkadan vurdunuz milleti, devleti!
GARO
PAYLAN (Devamla) – Neyle olmuşsa adını hep beraber koyalım ve yolumuza devam
edelim. 
METİN
KÜLÜNK (İstanbul) – Emperyalistlerin emrinde olanları konuş biraz!
GARO
PAYLAN (Devamla) – Değerli arkadaşlar…
HÜSNÜYE
ERDOĞAN (Konya) – Kimin adına konuşuyorsan o mecliste git konuş. Hangi ülkenin
adına konuşuyorsan git o mecliste konuş.
BURHAN
KUZU (İstanbul) - O senin dediğin yabancı görüşü, yabancı. Söyleyemezsin! Bu
topraklarda büyüyeceksin, sonra… Yazıklar olsun sana, yazıklar!
MERAL
DANIŞ BEŞTAŞ (Adana) – Ya, bir dinlemeyi öğrenin ya! Sizin gibi düşünmek
zorunda mı?
ERKAN
AKÇAY (Manisa) – Bu ülkeye düşmanlık yapıyorsunuz.
GARO
PAYLAN (Devamla) – Sayın Başkan, müdahale edecek misiniz? Nasıl konuşacağım bu
ortamda? (AK PARTİ ve MHP sıralarından gürültüler)
BAŞKAN
– Siz Genel Kurula hitap edin ama siz de ne konuştuğunuzu bilin lütfen. (HDP
sıralarından gürültüler)
MAHMUT
TOĞRUL (Gaziantep) – Başkan, ne demek konuştuğunu bil!
METİN
KÜLÜNK (İstanbul) – “Soykırım” kelimesini geri almak zorunda.
GARO
PAYLAN (Devamla) – Ne konuşuyorum ya?
BAŞKAN
– Bilin. 
METİN
KÜLÜNK (İstanbul) – “Soykırım” kelimesini geri almak zorunda.
MEHMET
MUŞ (İstanbul) – Sayın Paylan, olmayan bir şey üzerinde nasıl hüküm
veriyorsunuz? Böyle saçma şey olur mu ya?
GARO
PAYLAN (Devamla) – Ne konuşuyorum? Nasıl müdahale ediyorsunuz?
BAŞKAN
– Bir soykırım olmadığını ifade ettim efendim. 
MERAL
DANIŞ BEŞTAŞ (Adana) – Resmî görüşü herkes söylemek zorunda mı?
METİN
KÜLÜNK (İstanbul) – Bu milletin Meclisinde bu millete hakaret edemezsin.
MAHMUT
TOĞRUL (Gaziantep) – Arkadaşlar, herkes sizin resmî görüşünüze katılmak zorunda
mı ya?
ERKAN
AKÇAY (Manisa) – İtham etmek var, bu ifade etmek değil ki.
İMRAN
KILIÇ (Kahramanmaraş) – Bu milleti arkadan vurdunuz, belanızı buldunuz; olan
bu.
GARO
PAYLAN (Devamla) – Değerli arkadaşlar…
METİN
KÜLÜNK (İstanbul) – Taşnakçı terör örgütünün ağzıyla konuşamazsın bu kürsüde.
Üslubunu düzeltsin.
GARO
PAYLAN (Devamla) – Sayın Başkan, müdahale edecek misiniz, yoksa… 
BAŞKAN
– Ne yapayım ben?
Sayın
milletvekilleri, lütfen müdahale etmeyin, hatibin konuşmasını bozmayın. 
ŞAHAP
KAVCIOĞLU (Bayburt) – Özür dileyecek, özür dileyecek.
HASAN
TURAN (İstanbul) – Milletisadıkadan milletifasıkaya gel, milletifasıkaya.
ERKAN
AKÇAY (Manisa) – Taşnak mısın, ASALA mısın, nesin sen ya?
METİN
KÜLÜNK (İstanbul) – Van’daki, Kars’taki, Erzurum’daki kemikler hâlâ…
GARO
PAYLAN (Devamla) – Değerli arkadaşlar, Ermeni halkı başına ne geldiğini çok iyi
biliyor. 
ERKAN
AKÇAY (Manisa) – Hınçak mısın, Taşnak mısın, ASALA mısın, nesin?
GARO
PAYLAN (Devamla) – Bir zamanlar biz yüzde 20’ydik, bugün binde 1’iz. 
HASAN
TURAN (İstanbul) – Milletisadıkadan milletifasıkaya dönüştünüz.
GARO
PAYLAN (Devamla) – Adını siz koyun, onu ben kabul edeyim, başımıza geleni... 
NURETTİN
ARAS (Iğdır) – Doğuda kestiniz bizi, dedelerimizi kestiniz; diri diri kuyulara
gömdünüz. 
GARO
PAYLAN (Devamla) – Ben atamın, dedemin başına ne geldiğini çok iyi biliyorum. 
NURETTİN
ARAS (Iğdır) – Tandır fırınlarında yaktınız dedelerimizi!
GARO
PAYLAN (Devamla) – Ben bir “kılıç artığıyım” sizin tabirinizle. Gelin, adını
siz koyun, hep beraber yüzleşelim. (AK PARTİ sıralarından gürültüler)
Bakın,
Ermeni halkının başına… Bakın, artık biz yok hükmündeyiz. Artık binde 1’e
düşmüşüz. Geçmişten ders çıkaracaksak…
METİN
KÜLÜNK (İstanbul) – Almanların, Rusların diliyle, İngilizlerin diliyle
konuşuyorsun.
GARO
PAYLAN (Devamla) – …husumet değil, ders çıkaracaksak gelin bakalım buna. 
Değerli
arkadaşlar… (AK PARTİ sıralarından gürültüler)
Sayın
Başkan, müdahale edecek misiniz? Bu nedir ya?
MEHMET
MUŞ (İstanbul) – Ya, kullandığın ifadeye bakar mısın arkadaş sen? Bu nasıl
ifade ya? Bu nasıl ifade ya?
BAŞKAN
– Sayın Paylan, lütfen hâl ve hareketlerinize dikkat edin.
AHMET
YILDIRIM (Muş) – Hayır, Sayın Başkan, siz taraflı yönetemezsiniz Sayın Başkan.
BAŞKAN
– Ben söyleyeceğimi söyledim. Siz de bu milleti yaralayıcı ifadeler
kullanamazsınız. 
MEHMET
MUŞ (İstanbul) – Diasporanın ifadesini burada kullanamazsın Paylan.
METİN
KÜLÜNK (İstanbul) – Bu Meclisin kürsüsünde böyle konuşamazsın.
AHMET
YILDIRIM (Muş) – Sayın Başkan…
BAŞKAN
– Lütfen… Bu milletin kürsüsü, bu milleti yaralayıcı bir şekilde kullanılamaz.
Burası Türkiye Büyük Millet Meclisi.
MEHMET
MUŞ (İstanbul) – Diasporanın ifadesini kullanamazsın burada. Sen nerenin
milletvekilisin? Bunları söyleyemezsin bu kürsüde.
AHMET
YILDIRIM (Muş) – Sayın Başkan, inanmak zorunda değilsiniz ama taraflı
olamazsınız siz.
SEBAHATTİN
KARAKELLE (Erzincan) – “Ben Ermenistan’ın milletvekiliyim.” diyorsan…
MEHMET
MUŞ (İstanbul) – “Kafama göre istediğimi söylerim.” diyemezsiniz. Öyle ifade
özgürlüğü yok.
AHMET
YILDIRIM (Muş) – Özgür kürsüyse kendi düşüncesini ifade edecek, inanmak zorunda
değilsiniz.
ŞAHAP
KAVCIOĞLU (Bayburt) – Ahmet Bey, bunun inanmakla ilgisi yok, Türk milletine
hakaret ediyor.
GARO
PAYLAN (Devamla) – Değerli arkadaşlar… (AK PARTİ sıralarından gürültüler)
AHMET
YILDIRIM (Muş) – İnanmak zorunda değilsiniz.
BAŞKAN
– Ben müdahale edebilirim; kaba ve yaralayıcı sözler kullanamaz. Bu milleti
yaralayan bir ifadeyi kullanmaması gerektiğini ifade ettim ben.
MERAL
DANIŞ BEŞTAŞ (Adana) – Kürsü dokunulmazlığını ihlal ediyorsunuz.
MEHMET
MUŞ (İstanbul) – Olmayan bir şeyi nereden çıkarıyorsunuz?
METİN
KÜLÜNK (İstanbul) – Emperyalizmin diliyle konuşamazsın. Her zaman yaptığını
yapıyorsun.
GARO
PAYLAN (Devamla) – Beş dakikamı verir misiniz?
BAŞKAN
– Buyurun, bir dakikada tamamlayın lütfen.
GARO
PAYLAN (Devamla) – Beş dakika konuşamadım ben. 
BAŞKAN
– Kusura bakmayın, yok öyle bir yağma. Bir dakika veriyorum, sözlerinizi
tamamlayın lütfen. 
Buyurun.
AHMET
YILDIRIM (Muş) – Ya, Sayın Başkan, ne yağması ya ne yağması? Size yakışıyor mu?
(AK PARTİ sıralarından sıra kapaklarına vurmalar, gürültüler)
BAŞKAN
– Ya, “Beş dakika.” diye benimle pazarlık yapıyor. Size yakışıyor mu? Bir
dakika veriyorum, daha konuşmuyor, beş dakika istiyor.
AHMET
YILDIRIM (Muş) – “Yağma.” diyemezsiniz siz buna. Hayret bir şey ya! (AK PARTİ
sıralarından sıra kapaklarına vurmalar, gürültüler)
MEHMET
MUŞ (İstanbul) – Sayın Başkan, böyle bir şey olmaz.
GARO
PAYLAN (Devamla) – Beş dakikadır konuşamıyorum. (AK PARTİ sıralarından sıra
kapaklarına vurmalar, gürültüler)
BAŞKAN
– Buyurun, bir dakika veriyorum.
MEHMET
MUŞ (İstanbul) – Sayın Başkan, böyle bir şey olmaz. Sayın Başkan, böyle bir
ifade olmaz.
GARO
PAYLAN (Devamla) – Beş dakikadır konuşamıyorum. (AK PARTİ sıralarından sıra
kapaklarına vurmalar, gürültüler)
BAŞKAN
– Konuşun. Nasıl konuşacaksınız?
Bir
dakika, buyurun.
METİN
KÜLÜNK (İstanbul) – “Soykırım” kelimesini düzeltecek.
MEHMET
MUŞ (İstanbul) – Sayın Başkan, böyle bir şey olmaz.
METİN
KÜLÜNK (İstanbul) – “Soykırım” kelimesini düzeltecek. Bu milletin tarihine
hakaret edemezsin.
GARO
PAYLAN (Devamla) – Beş dakikadır konuşamıyorum. (AK PARTİ sıralarından
gürültüler)
BAŞKAN
– Tamam, bitirin cümlelerinizi.
GARO
PAYLAN (Devamla) – Efendim, beş dakikadır konuşamıyorum.
HÜSNÜYE
ERDOĞAN (Konya) – Sözünü geri alacak, geri alacak.
MEHMET
MUŞ (İstanbul) – Bu ifadeyi kullanamaz, bu ifadeyi kullanamaz. Diasporanın
ifadesini burada kullanamaz.
METİN
KÜLÜNK (İstanbul) – Abdülhamit’e hakaret edemezsin. Abdülaziz’e hakaret
edemezsin.
BAŞKAN
– Tamamlayın buyurun.
GARO
PAYLAN (Devamla) – Sayın Başkan… (AK PARTİ sıralarından gürültüler)
MEHMET
MUŞ (İstanbul) – Diasporanın ifadesini burada kullanamaz. Diasporanın ifadesini
burada kullanamaz. Böyle bir şey yok.
METİN
KÜLÜNK (İstanbul) – Abdülhamit’e de hakaret edemezsin. Abdülaziz’e de hakaret
edemezsin.
HÜSNÜYE
ERDOĞAN (Konya) – Bu kürsüden sana hakaret ettirmeyiz. 
MEHMET
MUŞ (İstanbul) – Bunu söyleyemez burada, böyle söyleyemez burada. Burası
Türkiye Cumhuriyeti devletinin Meclisi. Türkiye Cumhuriyeti devletini kendi
Meclisinde böyle suçlayamaz. Böyle bir ifade özgürlüğü yok.
HÜSNÜYE
ERDOĞAN (Konya) – Bu kürsüden sana “soykırım” dedirtmeyiz. 
BAŞKAN
– Sayın milletvekilleri, müdahale etmeyin.
Tamamlayın,
buyurun.
SEBAHATTİN
KARAKELLE (Erzincan) – Amerikan Meclisinde konuşsaydın “Soykırım yaptınız.”
diyebilir miydin?
MEHMET
MUŞ (İstanbul) – Sayın Başkan, bunları söyleyemez. 
BAŞKAN
– Süreniz doldu, süreniz doldu, lütfen…
GARO
PAYLAN (Devamla) – Beş dakikamı verir misiniz.
BAŞKAN
– Süreniz doldu, lütfen…
HÜSNÜYE
ERDOĞAN (Konya) – Sözünü geri alacaksın beyefendi. 
BAŞKAN
– Ben size on dakika verdim, nasıl konuşursanız…
HÜSNÜYE
ERDOĞAN (Konya) – Beyefendi, sözünüzü geri alacaksınız. 
MEHMET
MUŞ (İstanbul) – Sayın Başkan, bunları söyleyemez, kürsüyü terk etsin. 
BAŞKAN
– Buyurun… Süreniz tamamlanmıştır.
Teşekkür
ediyoruz.
MEHMET
MUŞ (İstanbul) – Kürsüyü terk etsin. 
BAŞKAN
– Birleşime on dakika ara veriyorum. 
Kapanma Saati: 00.51
YEDİNCİ OTURUM
Açılma Saati: 01.49
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 57’nci Birleşiminin Yedinci
Oturumunu açıyorum. 
447 sıra sayılı
Kanun Teklifi’nin görüşmelerine devam ediyoruz.
Komisyon ve
Hükûmet yerinde.
Birleşime on dakika ara veriyorum.
Kapanma Saati: 01.50
SEKİZİNCİ OTURUM
Açılma Saati: 02.07
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 57’nci Birleşiminin
Sekizinci Oturumunu açıyorum. 
447
sıra sayılı Kanun Teklifi’nin görüşmelerine devam ediyoruz.
Komisyon
ve Hükûmet yerinde.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay, söz talebiniz var.
ERKAN
AKÇAY (Manisa) – Ben konuşacağım, sonra grup adına bir konuşmacı arkadaşımıza
vereceğim Sayın Başkan.
BAŞKAN
– Buyurun.
IV.- AÇIKLAMALAR (Devam)
16.- Manisa Milletvekili Erkan Akçay’ın,
İstanbul Milletvekili Garo Paylan’ın 447 sıra sayılı Anayasa Değişiklik
Teklifi’nin 11’inci maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde konuşan bir konuşmacı, kendisinin kılıç artığı olduğundan bahisle
ülkemizde soykırım yaşandığını ifade ederek, yine o mahut ve malum, ülkemizi,
milletimizi ve devletimizi töhmet altında bırakan o acımasız ve alçak soykırım
isnadı maalesef provokatif bir şekilde ifade edilebilmiştir. Bunlar kabul
edilemez ve reddediyoruz ve tahammülümüz de yoktur. (MHP ve AK PARTİ
sıralarından “Bravo” sesleri, alkışlar) 
Sayın
Başkan, bu ifadelerin, uluslararası bazı plan ve projelerin bir mini uzantısı
olduğu kanaatindeyim. Dolayısıyla, Türkiye Büyük Millet Meclisi İçtüzüğü’nün
161’inci maddesinin uygulanmasını… Tabii, öncelikle, bu konuşmayı yapan kişi
sözünü geri alır ve özür dilerse, yine ona göre İç Tüzük hükümleri düzenlenir.
Aksi takdirde İç Tüzük hükümlerimizin işletilerek tutanaklardan derhâl
çıkartılmasını talep ediyoruz efendim. (MHP, AKP PARTİ ve CHP sıralarından
alkışlar) 
Ve
bu konuyla ilgili konuşmayı Milliyetçi Hareket Partisi Grubu adına Kayseri
Milletvekilimiz Sayın Yusuf Halaçoğlu yapacaktır.
BAŞKAN
– Sayın Halaçoğlu, sisteminizi açıyorum, yalnız iki dakikada toparlayalım. 
17.- Kayseri Milletvekili Yusuf
Halaçoğlu’nun, İstanbul Milletvekili Garo Paylan’ın 447 sıra sayılı Anayasa
Değişiklik Teklifi’nin 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
YUSUF
HALAÇOĞLU (Kayseri) – Teşekkür ediyorum Sayın Başkan.
Değerli
milletvekilleri, aslında olayları çarpıtmakta maalesef bu Ermeni diasporasının
ve Ermeni tarafının üstüne hiç kimse yoktur, ben çok mücadele ettim bunlarla.
Aslında Türkiye, “Hadi, tarihçiler komisyonu kuralım ve bunları birlikte
araştıralım.” dediği zaman hepsi kaçtı; Avrupa da kaçtı, Almanya da kaçtı,
İngiltere de, Amerika da kaçtı. 
Bogos
Nubar Paşa diye bir kişi var, Ermeni Millî Delegasyon Başkanı. Fransa dışişleri
bakanına yazdığı mektup, Ruslarla mektuplaşmaları, bunların hepsinin arşiv
belgeleri elimizde mevcut. “Kılıç artığı” deniyor… Peki, Rus ordusunda ne kadar
Ermeni vardı? Nazarbekov ve Andranik komutasında 44 bin Ermeni çetenin Doğu
Anadolu’da yüz binlerce insanı katlettiği bir ortamda nasıl kılıç artığı oluyor
kendileri? Tam 518.301 kişi katlettiler. Eski Van şehrini bilenler hemen
kalenin dibinde görürler, atom bombası atılsa öyle olmaz, 80 bin insanı
öldürdüler orada. Genç kızları Akdamar Kilisesi’ne götürüp tecavüz ettiler. Bu
genç kızların birçoğu Van Gölü’ne kendisini attı iffetlerini korumak için;
hayatlarına kıydılar. Bunlar mı kılıç artığı? Fransız ordusunda Fransa için
ölen Ermenilerin listelerine bakın Fransız arşivinde. Hepsi, Osmanlı Devleti
vatandaşı Ermeniler. Peki, Çanakkale Savaşları sırasında Van’da, Bitlis’te,
Çatak’ta, Erzurum’da isyan eden kimlerdi devletlerine karşı? Vatan hainliği
yapan kimlerdi? O Ermeni çeteleriydi, o Ermenilerdi. Bunları görmezden gelip…
Zeytun İsyanı’nı düşünün. Adapazarı’nda, Bursa’da, İzmit’te, Trabzon’dakileri
düşünün; hangisini düşünürseniz düşünün. 
(Mikrofon
otomatik cihaz tarafından kapatıldı) 
(MHP
ve AK PARTİ sıralarından “Aç, aç.” sesleri) 
BAŞKAN
– Sayın milletvekilleri, lütfen, bütün gruplara söz vereceğim için toparlama
yapmak zorundayız. 
Lütfen,
bir dakikada toparlayalım. 
Buyurun.
YUSUF
HALAÇOĞLU (Kayseri) – Bütün bunları düşünün. Her yerde, devlete isyan eden,
Sason’da, Adana’da… Peki, Abdülhamid’e suikastı kim yapmıştı? Hangi sebeple
yapılmıştı? Bunlara baksınlar. Osmanlı Bankası Baskını… Hepsini topladığınız
zaman… 
Ha,
şunu da söyleyeyim: 1918’de Fransız ordusunun 6 taburunun 3 taburu Ermeni
askerlerden oluşuyordu. Kozan’da fırınlarda yakılan insanları göz önüne alın,
bunlar mıydı kılıç artığı? Siz, Birleşmiş Milletler belgelerine gidin İngiliz
ve Amerikalıların, Ermenilerin nerede yaşadıklarına bakın. Dedelerinizi
arıyorsanız, Baltimore ve New York limanlarındaki gemilerin yolcu defterlerine
bakın; nereye kaçtıklarını görürsünüz, niçin kaçtıklarını da görürsünüz. (MHP,
AK PARTİ ve CHP sıralarından alkışlar)
BAŞKAN
– Sayın Altay…
18.- İstanbul Milletvekili Engin Altay’ın,
İstanbul Milletvekili Garo Paylan’ın 447 sıra sayılı Anayasa Değişiklik
Teklifi’nin 11’inci maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, son söyleyeceğimi önce söyleyeyim. Cumhuriyet Halk Partisinin
Türkiye’de Anadolu coğrafyasında 1915’li yıllarda bir soykırım yapıldığı
iddiasını kabul etmesi mümkün değildir. (CHP, AK PARTİ ve MHP sıralarından
alkışlar) Nitekim, Cumhuriyet Halk Partisi bu konuda -o dönem Parlamentoda
beraber olduğumuz arkadaşlarımız da var- 2006 yılında Türkiye Büyük Millet
Meclisinde Cumhuriyet Halk Partisinin ısrar ve öncülüğünde bir tutum belgesi
hazırlamak üzere Meclisimizce bir karar alınmış ve soykırım iddialarını kabul
eden dünya parlamentolarına ve dünya kamuoyuyla bu tutum belgemiz
paylaşılmıştır. 
Anadolu’da
tesis edilen bin yıllık kardeşlik hukukumuzu tarih boyunca bozma, fitne ve
nifak sokma girişimleri hep olagelmiştir. Birinci Dünya Savaşı’nın ağır basıncı
ve topraklarımıza yönelik kirli hesaplar ve girişimler neticesinde Anadolu’da
sonuçları üzücü olaylar elbette yaşanmıştır ama burada “Şu şöyle oldu, sadece
şu etnik aidiyete mensup bir kesim ortadan kaldırıldı.” iddialarının kabulü ve
tasvibi partimizce mümkün değildir. Cumhuriyet Halk Partisi, Anadolu’nun çok
çeşitli etnik grupları bağrında barındırmasına rağmen, dünyanın değişik
bölgelerinde de var olan ama sonuçları çok acı etnik çatışmalardan farklı bir
noktada, bin yıllık kardeşlik hukukunun devamının korunmasını aynı zamanda
birinci önceliği saymaktadır ve bu vesileyle tekrar altını çizeriz ki Türkiye
Büyük Millet Meclisinde de -siyaset ayrı bir şey ama- dünyanın hiçbir
parlamentosunda o parlamentonun kürsüsünden…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay.
ENGİN
ALTAY (İstanbul) – …o milletin parlamentosunda o millete soykırım yaptığı
iddiası kabul edilemez, doğru değildir, yakışık almaz. (CHP, AK PARTİ ve MHP
sıralarından alkışlar) 
Son
cümle, tekrarlıyorum: Soykırım iddialarını şiddetle reddediyoruz. (CHP
sıralarından alkışlar) 
BAŞKAN
– Teşekkür ediyorum.
Sayın
Bostancı…
19.- Amasya Milletvekili Mehmet Naci
Bostancı’nın, İstanbul Milletvekili Garo Paylan’ın 447 sıra sayılı Anayasa
Değişiklik Teklifi’nin 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Biraz
önce burada Sayın Paylan kürsüden konuşma yaparken son derece provokatif bir
dil kullandı. (AK PARTİ sıralarından “Ne sayını!” sesleri) Daha girişte “bu
rezil Anayasa değişikliği teklifi” diye başladı, yani “alçak ve aşağılık” Türk
Dil Kurumuna bakılacak olursa. Sonrasında -provokatif diline örnek olsun diye
veriyorum- bu soykırım iddiasını ortaya koydu. Bu iddiayı kesin, açık bir dille
reddediyorum; tarihen de yanlıştır, hakikat olarak da yanlıştır, Ermenilere de
Türklere de haksızlıktır. (AK PARTİ sıralarından alkışlar) 
Osmanlı
İmparatorluğu çok milletli bir imparatorluktu -bütün imparatorluklar gibi-
oradaki bütün unsurları bir arada tutma çabasında olan bir iradeyi temsil
ediyordu. Yanlış olan, alçaklıktır, ihanettir, bir imparatorluğu arkadan
vurmaktır, Taşnak ve Hınçak komitacılığıdır; yanlış olan budur. 
Bizim
Ermeni vatandaşlarımızla ve dışarıdaki Ermenilerle hiçbir problemimiz yok ama
soykırım iddiası üzerinden ayrı bir milliyetçilik geliştirmeye çalışan ve
uluslararası parlamentolar marifetiyle bunun altyapısını oluşturmaya çalışan bu
kirli dille meselemiz vardır. Burada ifade edilen soykırım iddiası da tarihle,
insanlıkla, Ermenilikle, geçmişte yaşanan olaylarla ilgili değildir. Bu,
uluslararası ilişkilerle ilgilidir. Bunu açık, kesin bir dille reddediyoruz.
Bu
konuşma dolayısıyla da İç Tüzük’ün 161’inci maddesine göre işlem yapılmasını ve
bu haksız, yersiz iddianın da tutanaklardan çıkarılmasını talep ediyoruz. 
Teşekkür
ederim. (AK PARTİ, CHP ve MHP sıralarından alkışlar) 
BAŞKAN
– Teşekkür ediyorum.
Sayın
Önder…
20.- Ankara Milletvekili Sırrı Süreyya
Önder’in, İstanbul Milletvekili Garo Paylan’ın 447 sıra sayılı Anayasa
Değişiklik Teklifi’nin 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
SIRRI
SÜREYYA ÖNDER (Ankara) – Sayın Başkan, değerli arkadaşlar; tarihimiz birçok acı
olayla dolu. Bu toprakların tarihi kanlı boğazlaşmaların tarihi, çok kadim
tarihinden bahsediyorum. Bununla baş edebilmenin yolu, bununla gerçek manada
bir yüzleşmek, bunu bilimsel zeminlerde yapmak, sosyal zeminlerde yapmak yani
hakikati aramak, hakikat neyse, gerçek neyse onun ortaya çıkmasını sağlamak. Bu
sadece bizimle sınırlı bir şey değil, dünya halklarının bu yaraların
sağaltılması için, karşılıklı olarak sağaltılması için bulabildiği en insani ve
en sonuç alıcı yöntem budur.
Şimdi,
bizim ülkemizde -biraz önce sayın hatipler dile getirdiler- bir millet soykırım
yapma meselesine tepki gösteriyor. Burada kastedilen, bir millet değildir,
halklar birbirine soykırım yapmazlar. Halkların, insanların en derin
çekirdeğinde bir ortaklaşma vardır ama dönemin konjonktürü, dönemin
muktedirleri, dönemin egemenleri, emperyalistleri, o günün koşullarındaki -adı
her neyse- böyle bir halklar boğazlaşmasını teşvik ederler, buna uygun zemin
hazırlarlar. Kimi halklar bu tuzağa düşer kimisi düşmez kimisi kısmen bu oyuna
gelir kimisi daha ferasetli davranır. 
Bütün
bunların yolu, bu tarihle gerçekten…
(Mikrofon
otomatik cihaz tarafından kapatıldı) 
BAŞKAN
– Tamamlayın.
SIRRI
SÜREYYA ÖNDER (Ankara) – …hakikati aramak, bunu arayanlara uygun çalışma
ortamlarını ve en önemlisi, ifade edebilme hürriyetini sağlamak. 
Meclis
kürsüsü için defalarca söyleniyor, biraz önce içeride eski bir Meclis
Başkanımız da bunu dile getirdi, hatipler burada bizi şok edici beyanlarda da
bulunabilirler. Bunun yolu, onu konuşturmamak değil. Korkacaksak, bu acıların
eğer yeniden yaşanmamasını hepimiz canıgönülden istiyorsak konuşturmama,
konuşmama ya da bu yönde baskı altına almak değil, ifadelerini kabul edilemez
bulsanız dahi serbestçe ifade etmesine dönük bir ortam hazırlamaktan geçer. (AK
PARTİ sıralarından gürültüler)
Bakın,
sayın üyeler, bir saniye… 
BAŞKAN
– Sayın milletvekilleri…
ŞAHAP
KAVCIOĞLU (Bayburt) – Kınıyor musunuz, kınamıyor musunuz, onu söyleyin. 
BAŞKAN
– Sayın milletvekilleri, lütfen… 
SIRRI
SÜREYYA ÖNDER (Ankara) – Bir saniye dinleyin. 
BAŞKAN
– Tamamlasın konuşmasını Sayın Önder. 
ŞAHAP
KAVCIOĞLU (Bayburt) – Sayın Önder, kınıyor musunuz, kınamıyor musunuz, onu
söyleyin. 
SIRRI
SÜREYYA ÖNDER (Ankara) – Duyuyorum Sayın Üye. İzin verin konuşmamı
tamamlayayım. 
ŞAHAP
KAVCIOĞLU (Bayburt) – Hayır, kınıyor musunuz, önce onu söyleyin, dinletmeyin
bize yani. 
FUAT
KÖKTAŞ (Samsun) – Ya, bize nasihat etme de konuyu söyle. Allah Allah!
SIRRI
SÜREYYA ÖNDER (Ankara) – İzin verin, konuşmamı tamamlayayım. 
Sayın
üyeler, bunu da konuşamayacaksak çekip gidelim yani. (AK PARTİ sıralarından
gürültüler)
ŞAHAP
KAVCIOĞLU (Bayburt) – Bu çatı altında, soykırım iddiası olmaz. Böyle bir şey
yok. 
SIRRI
SÜREYYA ÖNDER (Ankara) – Sayın üyeler, şimdi sayın hatibin konuşmasına,
tutanaklar elimde, oradan da bakacağız ama ondan önce, bu kürsüde…
ŞAHAP
KAVCIOĞLU (Bayburt) – Siz yoktunuz, biz dinledik, çok açık, net. 
SIRRI
SÜREYYA ÖNDER (Ankara) – Evet, ben de tutanaklardan okudum.
ŞAHAP
KAVCIOĞLU (Bayburt) – Ona o lafı söyletmeyiz. 
BAŞKAN
– Müdahale etmeyin sayın milletvekilleri, lütfen…
ŞAHAP
KAVCIOĞLU (Bayburt) – Siz kınıyor musunuz, kınamıyor musunuz?
BAŞKAN
– Müdahale etmeyin. 
SIRRI
SÜREYYA ÖNDER (Ankara) – İzin verin arkadaşlar. 
ŞAHAP
KAVCIOĞLU (Bayburt) – Başkan, söz verdiniz kınamak için; ediyor mu, etmiyor mu,
onu söylesin. 
SIRRI
SÜREYYA ÖNDER (Ankara) – Sayın Erdoğan 2014 yılında 1915 için…
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
SIRRI
SÜREYYA ÖNDER (Ankara) – …”gayriinsani sonuçlar doğuran hadise” olarak
tanımlayıp Ermenilerin hayattaki torunlarına taziyesini iletmişti. Bire bir
Sayın Cumhurbaşkanının söylediği söz. 
Şimdi,
arkadaşlar… (AK PARTİ sıralarından gürültüler) 
EJDER
AÇIKKAPI (Elâzığ) – Devamını da söyle onun.
BAŞKAN
– Sayın milletvekilleri, lütfen.
SIRRI
SÜREYYA ÖNDER (Ankara) – Tabii ki devamını da söyleyeceğiz, devamını da
konuşacağız; buna muhalif olan önerileri, tespitleri, belirlemeleri kişisel
görüşleri de dinleyeceğiz. 
ŞAHAP
KAVCIOĞLU (Bayburt) – Onu Başkan verir.
Bak,
şu an, bu iki dakikada siz bu işi kınıyor musunuz, kınamıyor musunuz? Onu
konuşacaksın.
SIRRI
SÜREYYA ÖNDER (Ankara) – Bunun yolu bu arkadaşlar. Konuşulamazsa,
konuşturulamazsa, bir tabuya dönüştürülürse bugün cumhuriyet olarak bizim ne bu
Meclisin ne bu ülkenin…
MEHMET
UĞUR DİLİPAK (Kahramanmaraş) – Tarihçiler araştırsın, siz değil.
SIRRI
SÜREYYA ÖNDER (Ankara) – …herhangi bir sorumluluğunun olmadığı, tamamen bir
İttihat Terakki manipülasyonu ve… 
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Ankara) – İzin verin. (AK PARTİ sıralarından gürültüler) 
MUSTAFA
ELİTAŞ (Kayseri) – Sayın Başkan, Sayın Başkan…
BAŞKAN
– Tamamlayalım son bir kez.
MUSTAFA
ELİTAŞ (Kayseri) – Aynı şeyleri ifade ediyor Sayın Başkan.
BAŞKAN
– Sayın Önder, tamamlar mısınız.
SIRRI
SÜREYYA ÖNDER (Ankara) – Peki, tamamlıyorum arkadaşlar.
MEHMET
UĞUR DİLİPAK (Kahramanmaraş) – Çok mu zorlanıyorsun?
SIRRI
SÜREYYA ÖNDER (Ankara) – Şimdi, bir yaptırım talep ediliyor 161’e göre, ben bu
yaptırımı bilgilerinize sunmak istiyorum. “Aynı birleşim sırasında 3 kere
kınama cezasına uğramak, bir ay içerisinde 5 kere kınama cezası almak,
görüşmeler sırasında…” 
MEHMET
UĞUR DİLİPAK (Kahramanmaraş) – Biz onları biliyoruz, sen sadede gel.
SIRRI
SÜREYYA ÖNDER (Ankara) – İzin verin arkadaşlar lütfen.
“…Cumhurbaşkanına,
Türkiye Büyük Millet Meclisine, Meclis Başkanına, Başkanlık Divanına, başkan
vekiline hakarette bulunmak, sövmek veya onları tehdit etmek…”
ABDULLAH
NEJAT KOÇER (Gaziantep) – Türk milletine hakaret.
BAŞKAN
– Tamam, bitirelim.
SIRRI
SÜREYYA ÖNDER (Ankara) – Peki arkadaşlar. Anlaşıldı ki biz bunu
konuşamayacağız. Yani bir… (AK PARTİ sıralarından gürültüler) 
BAŞKAN
– İzin verin de konuşsun…
MUSTAFA
ELİTAŞ (Kayseri) – Sayın Başkan…
SIRRI
SÜREYYA ÖNDER (Ankara) – İzin vermiyorsunuz.
BAŞKAN
– Teşekkür ediyorum Sayın Önder.
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş, konuşmalar tamamlandı. Müsaade ederseniz…
MUSTAFA
ELİTAŞ (Kayseri) – Sayın Başkan, müsaade edin.
Bakın,
Sayın Önder konuşmayı doğrular nitelikte açıklamalar yapıyor. Bu ülkede
milletvekilliği yapan kim olursa olsun, bu ülke vatandaşlarını, bu ülkede
yaşayan insanları katil olarak, soykırımcı olarak suçlayamaz.
AHMET
YILDIRIM (Muş) – Kim öyle niteledi ya, kim öyle niteledi?
MUSTAFA
ELİTAŞ (Kayseri) – Başka ülkeler “Ermeni soykırımı yoktur.” diyenlere ceza
verirken burada bir milletvekili “Soykırım yapılmıştır.” diyemez, bu millete
hakaret edemez. Onun için, İç Tüzük’ün 161’inci maddesini uygulamanızı ve
tutanaktan çıkarmanızı rica ediyorum. (AK PARTİ ve MHP sıralarından alkışlar)
BAŞKAN
– Teşekkür ediyorum Sayın Elitaş.
Sayın
milletvekilleri…
SIRRI
SÜREYYA ÖNDER (Ankara) – Sayın Başkan…
BAŞKAN
– Sayın Önder…
SIRRI
SÜREYYA ÖNDER (Ankara) – Küçük bir cevap vereceğim sayın hatibe. (AK PARTİ ve
MHP sıralarından gürültüler)
BAŞKAN
– Sayın milletvekilleri…
Sayın
Önder…
SIRRI
SÜREYYA ÖNDER (Ankara) – Bir cümle söyleyeceğim.
BAŞKAN
– Tamam, bir cümle söyleyin, kapatın lütfen.
SIRRI
SÜREYYA ÖNDER (Ankara) – Burada bir millet itham edilmiyor arkadaşlar.
İLKNUR
İNCEÖZ (Aksaray) – O senin yorumun.
SIRRI
SÜREYYA ÖNDER (Ankara) – Bunun altını net çizelim, bunu biz de kabul etmeyiz;
bir. İkincisi: Sayın Elitaş aslında çok veciz olarak ifade etti, “Avrupa’da ‘Bu
yok.’ diyenlere yaptırım uygulanıyor.” dedi. Buna “Yok.” diyene yaptırım
uygulamak nasıl bir zihniyetse “Var.” diyene yaptırım uygulamak da böyle bir
zihniyettir, aynı kapıya çıkar. (AK PARTİ ve MHP sıralarından gürültüler)
Bir
dakika…
MEHMET
UĞUR DİLİPAK (Kahramanmaraş) – Yuh be!
BAŞKAN
– Sayın Önder…
AHMET
SELİM YURDAKUL (Antalya) – Bu kadar olmaz ya!
BAŞKAN
– Toparlayın lütfen.
SIRRI
SÜREYYA ÖNDER (Ankara) – Arkadaşlar, bizim kınadığımız insanlardan ya da
ülkelerden bir farkımızın olması lazım, bunu vurgulamak istedim. (AK PARTİ ve MHP
sıralarından gürültüler)
BAŞKAN
– Teşekkür ediyorum.
Şimdi,
sayın milletvekilleri, istirham ediyorum. Arkadaşlar, lütfen…
HİLMİ
BİLGİN (Sivas) – Hikâye anlatıyor.
IX.- DİSİPLİN CEZASI İŞLEMLERİ
1.- İstanbul Milletvekili Garo Paylan’a 447
sıra sayılı Anayasa Değişiklik Teklifi’nin 11’inci maddesi üzerinde HDP Grubu
adına yaptığı konuşmasındaki bazı ifadeleri nedeniyle 3 birleşim Meclisten
geçici çıkarma cezası verilmesi hakkında
BAŞKAN
– Sayın milletvekilleri, İstanbul Milletvekili Sayın Garo Paylan’ın “Soykırım.”
şeklindeki ifadesi Türkiye Cumhuriyeti’ne ve milletimizin tarihî şahsiyetine
hakaret içeren, Meclisten geçici olarak çıkarma cezasını gerektiren bir
fiildir. Bu nedenle Sayın Paylan’a, İç Tüzük’ün 163’üncü maddesi uyarınca
Meclisten geçici olarak 3 birleşim çıkarma cezası verilmesini teklif ediyorum.
Sayın
Paylan, savunma yapacak mı? İstenirse kendisi ya da yerine bir başka arkadaşı
savunma yapabilir. Savunma için süre vereceğim. Eğer yoksa, savunma
yapmayacaksa…
HAYATİ
TEKİN (Samsun) – Savunma değil, özür dilemesi lazım. 
MUSTAFA
ELİTAŞ (Kayseri) – Savunma değil, doğrudan doğruya af dilemesi gerekiyor. Af
dilerse ancak bu olabilir Sayın Başkan. 
BAŞKAN
– Evet, yoksa…
FUAT
KÖKTAŞ (Samsun) – Özür dilemiyorsa bu Meclise bir daha da gelmesin.
SIRRI
SÜREYYA ÖNDER (Ankara) – Sayın Başkan…
BAŞKAN
– Siz mi yapacaksınız Sayın Önder. 
Tamam,
buyurun, savunma için size de iki dakika süre…
MUSTAFA
ELİTAŞ (Kayseri) – Sayın Başkan, bakın, İç Tüzük’ün 163’üncü maddesine göre siz
cezayı uygulayacaksınız, Genel Kurul karar verecek. Özür dilerse Genel Kurula
girebilir. 
BAŞKAN
– Ben onu uygulayacağım. Onu teklif ettim, savunma varsa savunmayı alacağım,
sonradan bunu değerlendireceğim. 
Sayın
Elitaş, lütfen, siz buyurun, tamam. 
MUSTAFA
ELİTAŞ (Kayseri) – Sayın Başkan, önce cezayı uygulayacaksınız, af dilerse
–burada savunma yok Sayın Başkan- girme hakkını kazanacak. 
BAŞKAN
– Buyurun Sayın Önder, açtım, iki dakika. 
SIRRI
SÜREYYA ÖNDER (Ankara) – Sayın Başkan, bu kavram burada ilk defa kullanılıyor
değil. Değişik soru önergelerine, araştırma önergelerine defalarca konu olmuş,
kürsüde de birçok kez bunun üzerinden tartışmalar yürütülmüştür. Yine bizatihi
Sayın Başbakan, Dersim katliamıyla ilgili çok net değerlendirmeler yapmıştır.
Onun için, burada arkadaşım adına bir savunma yapmayacağım. Fakat, Sayın Elitaş
diyor ki… (AK PARTİ sıralarından gürültüler)
BAŞKAN
– O zaman Sayın Önder, lütfen, savunma yapmayacaksanız arkadaşınız adına, ben
onun için söz verdim, “Savunma yapacağım.” dediniz. Toparlayın. 
SIRRI
SÜREYYA ÖNDER (Ankara) – Savunma yapmak isterdik fakat bunun için şartların…
ERKAN
AKÇAY (Manisa) – Sayın Başkan, iş çığırından çıkmak üzere, lütfen…
BAŞKAN
– Sayın milletvekilleri, İstanbul Milletvekili Sayın Garo Paylan’a İç Tüzük’ün
163’üncü maddesi uyarınca Meclisten geçici olarak üç birleşim çıkarma cezası
verilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, Anayasa’mızın 83’üncü maddesi; “Türkiye Büyük Millet Meclisi
üyeleri, Meclis çalışmalarındaki oy ve sözlerinden, Mecliste ileri sürdükleri
düşüncelerden, o oturumdaki Başkanlık Divanı teklifi üzerine Meclisçe başka bir
karar alınmadıkça bunları Meclis dışında tekrarlamak ve açığa vurmaktan sorumlu
tutulamazlar.” 
Bu
hükme göre Sayın Paylan’ın söz konusu soykırım ifadelerini Meclis dışında
tekrarlamaması ve bu sözlerin tutanaktan çıkarılmasını oylarınıza sunuyorum:
Kabul edenler... Kabul etmeyenler... Kabul edilmiştir. (x)
Birleşime
on dakika ara veriyorum.
Kapanma Saati: 02.31
DOKUZUNCU OTURUM
Açılma Saati: 02.45
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 57’nci Birleşiminin Dokuzuncu
Oturumunu açıyorum. 
447 sıra sayılı
Kanun Teklifi’nin görüşmelerine devam ediyoruz.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Komisyon ve Hükûmet yerinde. 
Şimdi
11’inci madde üzerinde gruplar adına son konuşmacı, Adalet ve Kalkınma Partisi
Grubu adına Çankırı Milletvekili Muhammet Emin Akbaşoğlu. 
Buyurun
Sayın Akbaşoğlu. (AK PARTİ sıralarından alkışlar) 
Süreniz
on dakikadır. 
AK
PARTİ GRUBU ADINA MUHAMMET EMİN AKBAŞOĞLU (Çankırı) – Sayın Başkan, değerli
milletvekilleri; sözlerime başlamadan önce, biraz evvel yaşanan olayla ilgili,
soykırıma ilişkin hem milletvekillerimizin hem de aziz ve asil milletimizin
hissiyatına tercüman olan AK PARTİ, CHP ve MHP grup başkan vekillerimizi ve
milletvekillerimizi teşekkürle anmak ve hakikaten bu asil ve aziz milletin
tarihin hiçbir döneminde soykırım yapmadığını belirtmekle başlamak istiyorum.
(AK PARTİ sıralarından alkışlar) 
Değerli
ve aziz kardeşlerim; 3 milyon mülteciye, ırkına, dinine, diline bakmaksızın
kucak açan ülke hangisi, hangi millettir? Dolayısıyla, bu, bir iftiradır ve
provokasyondur. 
BURHAN
KUZU (İstanbul) – Aynen öyle. 
MUHAMMET
EMİN AKBAŞOĞLU (Devamla) – Değerli dostlar, değerli milletvekilleri; Anayasa
değişikliği teklifimizin 11’inci maddesiyle ilgili AK PARTİ Grubumuz adına söz
almış bulunuyorum. Bu vesileyle hepinizi hürmetle selamlıyorum. 
Bilindiği
üzere, 2011 yılında Mecliste grubu bulunan 4 partinin eşit üye vermesiyle
kurulan Anayasa Uzlaşma Komisyonu, iki yılı aşkın süre çalışarak 60 maddede
uzlaştı. “Gelin, bu maddelere ilişkin Anayasa değişikliğini yapalım.” dediğimizde,
maalesef herhangi bir sonuç alınamadı. Daha sonra, Türkiye 15 Temmuzda
uluslararası darbe ve işgal girişimine maruz kaldı. Hep birlikte bu tezgâhı
bozarak püskürttük. Tarihin dönüm noktasını yaşadığımız bu süreçte, nihayetinde
AK PARTİ ve MHP tarafından hazırlanan Anayasa teklifi Meclisimize sunuldu.
Böylece söz, yetki ve kararın aziz milletimizde olduğu süreç başlamış oldu. 
Anayasa
Komisyonunda en uzun görüşmeler demokratik ortamda gerçekleşti. On gün süren
çalışmalarda yüzlerce milletvekili söz aldı, kendi görüşlerini ifade etti ve
yaklaşık 1.500 sahifelik tam tutanak tutuldu. 21 maddelik teklifimiz, verilen
değişiklik önergeleriyle 18 madde olarak kabul edildi ve huzurunuza geldi. 
Değerli
milletvekilleri, teklifimizin 11’nci maddesiyle Anayasa’nın 116’ncı maddesinde
seçimlerin birlikte yenilenmesi düzenlenmektedir. Buna göre, Meclis ya da
Cumhurbaşkanınca seçimlerin yenilenmesine karar verilmesi hâlinde seçimlerin
birlikte yapılması kurala bağlanmaktadır. Böylece yasama ve yürütme aynı gün yapılan
seçimlerle doğrudan milletimiz tarafından belirlenmektedir. Parlamenter
sistemde var olan ve 7 Haziranda da örneğini yaşadığımız Hükûmetin kurulamaması
veya kurulsa da güvenoyu alamaması ihtimali bu şekilde ortadan kalkmaktadır.
Ayrıca,
Meclisin ve Cumhurbaşkanının birlikte aynı anda seçilecek olması denge-denetim
mekanizması açısından son derece önem arz etmektedir. Kuvvetler ayrılığı
prensibi gereğince yasama ve yürütme kuvvetlerinin birbirini denetlemesini
sağlayacak bu düzenleme, aynı zamanda bu erkler arasında bir kriz oluşması
durumunda halkın hakemliğine ve iradesine başvurma imkânı getirmektedir. Bu
madde, teklif edilen Cumhurbaşkanlığı sisteminin özgün bir düzenlemesidir ve
kuvvetleri dengelemektedir. Önerilen sistem de rejim değişikliği sistemi değil,
Hükûmet sistemidir. 
Demokratik
cumhuriyet hepimizin dokunulmazıdır. Dolayısıyla, kimse, kendi varsayımları ve
kurgularıyla bir algı oluşturmak üzere, tekliften ve gerçeklikten kopuk iddia
ve ithamlarda bulunmamalıdır.
Sayın
Başkan, değerli milletvekilleri; Komisyonda da ifade etmiştim, 1921 ve 1924
Anayasaları, Gazi Meclisimizin öncülüğünde, birinci istiklal mücadelemizin
sonucunda ortaya çıkmıştı. Görüştüğümüz teklif ise 15 Temmuz darbe ve işgal
girişiminin püskürtülmesine yönelik istikbal mücadelemizin sonucudur. Bu
teklifi de Gazi Meclisimiz görüşmektedir. 
Değerli
arkadaşlar, 15 Temmuz, güçlü ve istikrarlı Türkiye, yeniden büyük Türkiye
oluşmasın, “Dünya 5’ten büyüktür.” diyen Türkiye'nin öncülüğünde adil ve
merhametli bir dünya kurulmasın diye gerçekleştirilen uluslararası bir
operasyondu. Abdülhamit döneminde 1897’de Basel’de yapılan kongrede alınan
kararların ve Türkiye’yi parçalayarak, bin yıldır sancaktarlığını yaptığı
adalet ve merhamet medeniyetiyle birlikte tarihten silme ve imha etmeyi öngören
planların, yeni Sykes-Picot’ların bugüne iz düşümüdür 15 Temmuz ve sonrasında
yaşanılanlar.
Yüz
yıl önce vatanımız olan topraklarda büyük bir yıkım ve kıyımla karşı
karşıyayız. Yarım kalmış ameliyatı tamamlamak ve tarihin sonunu ilan ederek
Türkiye’yi parçalamak ve imha etmek istemektedirler. Yıllarca, böl, parçala ve
yönet; tavşana kaç, tazıya tut diyen, oluşturduğu terör havuzuyla sağ elleriyle
DAEŞ ve FETÖ’yü, sol elleriyle PKK ve PYD gibi örgütleri oynatan -tırnak
içerisinde- üst aklın tüm tezgâhlarını boşa çıkarmak, milletin temsilcileri
sıfatıyla hepimizin boynunun borcu ve ortak sorumluluğudur. (AK PARTİ
sıralarından “Bravo!” sesleri, alkışlar)
Biz
bu teklifle, devlet ile millet arasına vesayet hendekleri kazılmasına, oluşan
boşlukları bürokratik oligarşinin doldurmasına, durumdan vazife çıkarılarak
kimi zaman 28 Şubat, kimi zaman 367 kriziyle tezahür eden ve dışarıdan
suflelerle her şekle girebilen ruh çağırma seanslarına son vermek, devlet ile
millet kaynaşmasını ilanihaye gerçekleştirmek için yapıyoruz. İşte bu teklifle
millî iradenin tecellisine engel olacak tüm iç ve dış vesayet odaklarına “Hadi
oradan! Hadi oradan!” diyoruz. Bu teklifle yaptığımız iş, milletimizin Anayasa
değişikliği talebini yine milletimizin huzuruna getirmektir. 
Ne
yapıyoruz? Parlamenter sistemi getiren 61 Anayasası zayıf bir yürütme, çift
başlı Meclis ve Senato üzerine inşa edilmişti. Yaşanan tecrübeler sonucunda 82
Anayasası tek Meclis, güçlü fakat çift başlı bir yürütme öngördü, hem Başbakan
hem de Cumhurbaşkanı ayrı ayrı güçlü yetkilerle donatıldı. Rahmetli Özal ile
Demirel, Demirel ile Çiller ve diğer kişiler arasında yaşanan tecrübeler
gösterdi ki Anadolu’nun tabiriyle çatal kazık yere batmaz yani çift başlılıktan
bir hayır çıkmaz. 82 Anayasası’nın yürütme kurgusunun şahıslardan bağımsız
olarak sistemik kriz üretmeye müsait olduğu görüldü; bu durum siyasi ve
ekonomik krizleri doğurdu, Türkiye’nin geleceği çalındı. Türkiye’de son elli
yıldır hükûmet sistemi olarak başkanlık sistemi parlamenter sistem yerine hem
akademisyenler hem de siyasetçiler tarafından önerilegelmiştir. Rahmetli
Erbakan Hocadan Özal’a kadar, Demirel’e kadar tecrübeli siyaset ve devlet
adamlarımız Türkiye’nin başkanlık sistemine geçmesini her zaman
vurgulamışlardır. İşte bu imkân bu Gazi Meclisin önündedir değerli arkadaşlar,
onun için bunu ıskalamamalıyız. 
Teklifimizle
yürütmede çift başlılık kalkıyor, Başbakana ait yetkiler Cumhurbaşkanında
toplanıyor. Yapılan sadece ve yalnızca budur; yoksa yasamaya ait yetkiler yine
yasamada, yargıya ait yetkiler yine yargıda aynen devam ediyor, yasamanın
yürütmeyi denetleme mekanizmaları devam ediyor. Güvenoyunun sonucu olan
gensoruyu da güvenoyunu da millet doğrudan sandıkta veriyor. Yürütme gücü
birleştirilerek çatışma ve kriz önleniyor; hızlı, istikrarlı, etkili ve güçlü
bir hükûmet sistemi kuruluyor. Böylece milletimiz, yasama organı Meclisi ve
yürütme organı Cumhurbaşkanını da doğrudan kendisi belirliyor. Aslında
milletimiz bu sisteme yabancı değil, alışık. Zira yerel yönetimlerde belediye
başkanını da meclis üyelerini de ayrı ayrı, aynı anda seçiyor. Aynı şeyi genel
yönetimde yapıyoruz. Millî irade çifte meşruiyetle, doğrudan demokrasinin
gereği olarak tecelli edecek arkadaşlar. Hem Meclisi hem Beştepe’yi millet
kendisi belirleyecek. Değerli arkadaşlar, Meclis milletin de Beştepe başkasının
mı? Meclis de Beştepe de milletin arkadaşlar. (AK PARTİ sıralarından alkışlar)
Sayın
milletvekilleri, teklifle, mevcut Anayasa’daki OHAL ve sıkıyönetim
düzenlemesinden sıkıyönetim çıkarılıyor. Her ahval ve şeraitte sivil idare
esası geliyor. Yargıdaki sivil ve askerî mahkeme ayrımı kalkıyor. Anayasa
Mahkemesi asker üyeleri dışında aynen muhafaza ediliyor. Hâkimler ve Savcılar
Yüksek Kurulunun 4 üyesi şu anda olduğu gibi Cumhurbaşkanınca, 7 üyesi ise… 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Devamla) – Bir dakika bir süre… 
BAŞKAN
– Lütfen tamamlayın bir dakikada. 
VELİ
AĞBABA (Malatya) – AKP milletvekillerini Yiğit Bulut’a bağlayacaklar, akıllı
ol.
MUHAMMET
EMİN AKBAŞOĞLU (Devamla) – 7 üyesi Meclis tarafından seçiliyor. Kimler
arasından? Yargıtay, Danıştay, birinci sınıf hâkimler, hukukçular arasından
seçiliyor. 
Sonuç
arkadaşlar, sonuç… Teklifle önerdiğimiz hükûmet sistemi kendine özgü bir
Cumhurbaşkanlığı modeli olup başkanlık sistemini ana eksenine alan, ülkemizin
tarihî tecrübesini, millî ve yerli duruşunu evrensel anlamda ortaya koyan,
kendi bağlamında ve sistematiğinde doğru ve isabetli bir şekilde
değerlendirilmesi gereken özgün ve özgül bir Türkiye modelidir. 
Sayın
milletvekilleri, Türkiye insanlığın vicdanı ve umududur. Gerek kendi insanımız
gerekse tüm insanlık için bu umudu söndürmeyelim, çoğaltalım, güçlü ve
istikrarlı bir Türkiye’yi gelin hep birlikte kuralım.
Bu
vicdani sorumluluk içinde tarihi ve hakikati ıskalamayalım diyor, hepinize
saygılarımı sunuyorum. (AK PARTİ sıralarından alkışlar)
BAŞKAN
– Teşekkür ediyorum. 
Şimdi
şahıslar adına ilk söz İstanbul Milletvekili Serap Yaşar’a aittir. 
Buyurun
Sayın Yaşar, süreniz beş dakikadır. (AK PARTİ sıralarından alkışlar)
SERAP
YAŞAR (İstanbul) – Çok teşekkür ederim Sayın Başkanım.
Sayın
Başkan, saygıdeğer milletvekilleri; ben de sözlerime başlamadan önce, kendi
millî Meclisimizde yabancı parlamenterlerin ağzıyla konuşmayı reddediyorum, bu
Parlamentoya ve milletimize karşı saygısızlık olarak görüyorum. 
Sayın
Başkan, saygıdeğer milletvekilleri; Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 11’inci maddesi üzerine şahsım adına söz
almış bulunuyorum. Gazi Meclisimizi ve aziz milletimizi saygıyla selamlıyorum. 
Bugün
burada ülkemizin geleceği için son derece önemli bir kanun teklifinin
maddelerini görüşmek üzere toplandık. Vatandaşı küçümseyen, siyaset kurumunu
küçümseyen, Parlamentoyu küçümseyen, modası geçmiş görüşlerle yeni dünyayı,
yeni Türkiye’yi, yeni düzenlemeleri yorumlamak mümkün olamaz. Ön yargıları, dar
bakış açılarını bir tarafa bırakarak çağı ve gereklerini doğru okumak gerekir.
Bu Parlamento ve biz parlamenterler Anayasa dâhil her tür yasal düzenlemeyi
yapmaya muktediriz. Milletimiz bize, hepimize bu yetkiyi verdi. Hepimiz bunun
onur ve gururunu yaşayacağımıza demode görüşlerle engel olmaya çalışmak en
başta millî iradeye ve bu Parlamentoya büyük bir haksızlıktır. Bu ülkede
yaşayan, siyaset yapan hiçbir kimsenin mevcut 82 Anayasası’nı savunacağını
düşünmüyorum. Hazırlanma koşulları, maddeleri her bakımdan her düzeyde
tartışılıp eleştirildi. Bütün partilerin seçim vaatleri içinde yeni bir anayasa
yapımı yer aldı. Bu eleştirilere ve yıllar içinde bazı maddelerine yapılan
değişikliklere rağmen, ihtiyacımızı karşılamaktan uzak, çağın gereklerini
karşılamayan bir anayasa durumundadır. Bu koşullarda, milletimizin bizden yoğun
bir şekilde yeni bir anayasa yapılması beklentisinin gereği olarak bu paketi
hazırladık. Komisyonda uzun saatler boyunca her partiden milletvekilleri olarak
tartıştık. Bugün ne mutlu ki Meclis Genel Kuruluna getirdik. 
Mevcut
değişiklik teklifiyle yasama yetkisi Meclisin uhdesinde milletin temsilcileri
eliyle kullanılıyor. Yürütme yetkisi halk oyuyla seçilen Cumhurbaşkanına
devrediliyor, Cumhurbaşkanı ise bu yetkisini yardımcıları ve Parlamento
dışından atayacağı bakanlar aracılığıyla kullanıyor. Ayrıca, kuvvetler ayrılığı
ilkesine tam olarak uygun bir hükûmet sistemi getiriliyor. Yasama, yürütme ve
yargı organlarının birbirinden ayrı fakat birbirini denetleyen çalışma şekli
sistemin özünü teşkil ediyor. Meclis ve Cumhurbaşkanı seçimleri eş zamanlı
sandığa gidilmek suretiyle yapılıyor. Biz bu Anayasa değişiklik teklifiyle
devletin millete anlayışından, milletin devlete anlayışını hayata geçiriyoruz.
2007 referandumunda Cumhurbaşkanının doğrudan millet tarafından seçilmesine
ilişkin teklif yüzde 68,95 oyla kabul edilmiştir. 2014 seçimlerinde Türkiye
Cumhuriyeti siyasi tarihinde ilk kez bir Cumhurbaşkanı, Sayın Cumhurbaşkanımız
Recep Tayyip Erdoğan doğrudan halk oyuyla seçilmiş, bu Anayasa değişikliğiyle
hükûmet sistemimiz cumhurbaşkanlığı sistemine yaklaşmıştır.
Kanun
teklifimizin 11’inci maddesi, Meclis ve Cumhurbaşkanlığı seçimlerinin
yenilenmesini düzenliyor. Bu düzenleme Parlamentoya, üye tam sayısının beşte 3
çoğunluğuyla seçimlerin yenilenmesine karar verme imkânı tanıyor. Bu durumda,
Meclis genel seçimi ile Cumhurbaşkanı seçimi birlikte yapılıyor. Cumhurbaşkanı
seçimlerin yenilenmesine karar verdiğindeyse Meclis seçimi ile Cumhurbaşkanı
seçimi yine birlikte yapılıyor. Şu anda Parlamentonun Cumhurbaşkanı seçiminin
yenilenmesine karar verme imkânı bulunmamaktadır. Mevcut sistemde halk oyuyla
seçilen Parlamento ve Başbakan ile halk oyuyla seçilen Cumhurbaşkanı arasında
bir ihtilafın çıkması muhtemeldir. Nitekim, tarihimizde bunun kötü örnekleri de
vardır. Bu madde ihtilafların giderilmesinin mekanizmasını oluşturmaktadır.
İhtilaf hâlinde millete gidilerek son kararı yasamayı ve yürütmeyi oluşturan
milletimizin vermesi amaçlanmaktadır.
Önümüzdeki
değişiklik teklifi yargı alanında da çok önemli düzenlemeler getirmektedir.
Yargının kuvvetler ayrılığı ilkesinde yer aldığından hareketle kendisini siyasi
bir organ zannetmesine yol açan etken, tarafsızlık ilkesinin anayasal bir
değere kavuşturulmamış olması ve Türkiye gibi yakın tarihi bile siyasi
çalkantılarla dolu bir ülkede tarafsızlığın siyasi bir anlamı da olan
bağımsızlık içinde gerçekleşeceğinin beklenmesidir. Bu tarihsel yanılgı, Meclis
tarafından bizzat kendi hukuku ve milletin hukuku gözetilmek amacıyla anayasal
bir ilkeye kavuşturulmaktadır. Yargının tarafsızlığı kavramının bu pakette yer
alması çok önemli tarihî bir adımdır. 
(Mikrofon
otomatik cihaz tarafından kapatıldı) 
SERAP
YAŞAR (Devamla) – Sayın Başkan, rica etsem… 
BAŞKAN
– Tamamlayın lütfen Sayın Yaşar. 
SERAP
YAŞAR (Devamla) – Yakın ve uzak tarihimiz yargının taraflı karar örnekleriyle
doludur. En yakın ve en yakıcı örneklerini 28 Şubat sürecinde hem bir avukat
hem bir sivil toplum örgütü mensubu olarak bizzat yaşadım. Üniversiteli kız
öğrencilerin başörtülü olarak derslere girmelerine herhangi bir yasal engel
olmamasına rağmen -tırnak içinde- bağımsız mahkemelerden nasıl taraflı kararlar
çıktığını gözlemledim. O gün, bu yaşananları “Bir utanç tarihi yazılması”
olarak nitelemiştim. Bir hukukçu ve bir kadın olarak yargının da alet edilmesi
suretiyle bugün utanarak hatırladığımız, yargı tarihine “kara leke” olarak
yazılacak kararlar yine bağımsız mahkemeler tarafından verildi. Yakın
geçmişimizde partimize açılan kapatma davası, Cumhurbaşkanlığı seçim
süreçlerinde alınan kararlar, son olarak FETÖ terör örgütüne mensup bağımsız
yargıçların nasıl taraflı kararlar alabildiklerini gördük. 
“Tarafsızlık”
kavramının anayasal bir tanıma kavuşmasını içeren maddeyi aynı zamanda
değişiklik paketinin ruhunu yansıtması bakımından da çok önemli buluyorum. 
Güçlü
ve istikrarlı bir Türkiye için tek başlı yürütme, güçlü bir yasama, bağımsız ve
tarafsız bir yargı getiren Anayasa değişiklik paketimizin vatanımıza,
milletimize hayırlı olmasını diliyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum Sayın Yaşar.
Şahıslar
adına ikinci ve son konuşmacı Afyonkarahisar Milletvekili Mehmet Parsak. 
Sayın
Parsak, buyurun. (MHP sıralarından alkışlar) 
MEHMET
PARSAK (Afyonkarahisar) - Aziz Türk milleti, saygıdeğer milletvekilleri;
Anayasa değişiklik teklifinin çerçeve 11’inci maddesi üzerinde şahıslar adına
sözler kapsamında söz almış bulunuyorum. Bu vesileyle, Gazi Meclisi ve siz
saygıdeğer milletvekillerini bir kere daha saygılarımla selamlıyorum.
Söz
aldığım maddeyle ilgili düşüncelerimi paylaşmadan evvel, biraz önce
yaşadığımız, asla yaşamak istemediğimiz ve bundan sonra tekrarına asla
tahammülümüzün olmadığı sözde Ermeni soykırımı iddiaları üzerinden âdeta bir
asrın yalanı, asrın iftirası çerçevesinde bu Gazi Meclisin çatısı altında bu
milletin âdeta soykırım yaptığı iddiası çerçevesindeki sözlerini bir kere daha
şahsım ve grubum adına lanetleniyorum, kabul etmediğimizi ifade ediyorum. (MHP
ve AK PARTİ sıralarından alkışlar) 
Saygıdeğer
milletvekilleri, çerçeve 11’inci maddeyle, Anayasa'mızın 116’ncı maddesinde
değişiklik yapılması öngörülmektedir. Gerçekten, bu, söz konusu Anayasa
değişiklik teklifinin sunulmasından bu yana en fazla tartışılan konularından
birisi olarak karşımızda durmaktadır.
Bir
defa, biz siyasetçilerin ve siyasi partilerin egemenliğin sahibi olan ve son
sözü söyleyecek olan milletimize doğruları söylemek, gerçekleri anlatmak gibi
bir yükümlülüğümüz olduğunu ifade etmek isterim. Bu madde çerçevesinde
yürütülen tartışmalar ne yazık ki genellikle Cumhurbaşkanına Türkiye Büyük
Millet Meclisini feshetme yetkisi verildiği iddiası üzerinden yapılmaktadır.
Sayın
milletvekilleri, Anayasa'mızın 116’ncı maddesinde hâlen Cumhurbaşkanının
Türkiye Büyük Millet Meclisini feshetmek çerçevesinde seçimlerini yenilemek
gibi bir yetkisi zaten var. Böyle söylenildiğinde, “Ama o belli şartlar altında
kullanılabilen bir yetkidir.” şeklinde bir savunmayla karşılaşıyoruz. 1982
Anayasası yürürlüğe girdiğinden itibaren geçen otuz dört yıllık süreçte bu
yetki sadece bir defa kullanıldı, 7 Haziran seçimlerinden sonra, 25’inci Dönem
milletvekilliği seçimlerinden sonra. Evet, burada 116’ncı maddede dört ayrı
durum belirtilmek suretiyle şartları ifade edilmekte ama 25’inci Dönem milletvekilliği
seçimlerinden sonra, hepimizin de hatırladığı gibi, uzun süren istikşafi
görüşmelerin nihayetinde, esasen orada belirtilen şartlara uygun olarak değil
yani o süre tamamlanmadan önce bu çerçevede bu imkânın, bu yetkinin
kullanıldığını görüyoruz. Yani Anayasa’da bu madde çerçevesinde belirtilen
şartlara uygun olarak böyle çok da kullanılmış bir durum değil ama geldiğimiz
nokta itibarıyla bunun karşısında Türkiye Büyük Millet Meclisinin
Cumhurbaşkanının görevini sonlandırmak gibi bir yetkisi olmadığı hâlde mevcut
Anayasa’da bu teklifle birlikte her iki kuvvet bakımından da bu yetkinin
tanınmak istendiği görülmektedir. Yani gerek Cumhurbaşkanı gerekse Türkiye
Büyük Millet Meclisi, ama işin nihayetinde kendi görevini de sonlandırdığını
bilmek suretiyle, bu yetkiyi kullanabilecektir. Burası son derece önemlidir. 
Dolayısıyla,
bu, Cumhurbaşkanının ya da Türkiye Büyük Millet Meclisinin keyfî olarak
kullanabilmesine yönelik bir yetki değildir, iki kuvvet arasında bir kriz, bir
tıkanıklık söz konusu olduğunda milletin hakemliğine yeniden müracaat
edebilmenin önünü açan ve o yönüyle de sistemi, esasen şimdiye kadar çokça “Bu
sistem bir başkanlık sistemidir.” iddialarından da uzaklaştıran en önemli
maddelerden bir tanesi de budur. Yani böylesi bir dönemde gerek Türkiye Büyük
Millet Meclisi gerekse Cumhurbaşkanı bu yetkisini kullandığında sadece karşı
kuvvetin görevine son vermeyecek, aynı zamanda kendi görevini de sonlandırmış
olacak ve yeniden birlikte seçim suretiyle milletin huzuruna gidilecektir ve bu
noktada milletimiz bu duruma sebep olan hangi kuvvetse, o konuda hangisini
haklı görüyorsa, hangisinin iddialarını, gerekçelerini doğru buluyorsa…
(Mikrofon
otomatik cihaz tarafından kapatıldı)
BAŞKAN
– Tamamlayın, bir dakikada toparlayın.
MEHMET
PARSAK (Devamla) - …o doğrultuda kararını yeniden verebilecektir. Burada belki
-komisyon aşamasından beri ifade ediyoruz- beşte 3 gibi bir çoğunlukla değil de
salt çoğunlukla bu yetkinin Cumhurbaşkanı çerçevesinde kullanılması iddia
edilebilir ama onda da şunu hatırlatmakta fayda var: Aynı madde çerçevesinde
düzenlendiği gibi, ikinci dönem itibarıyla cumhurbaşkanının değil ama Türkiye
Büyük Millet Meclisinin bu yetkiyi kullanması hâlinde üçüncü bir defa daha
seçime katılma imkânı var. Dolayısıyla, beşte 3 gibi bir çoğunluk da bu anlamda
işin mahiyetini farklılaştıracak durumdadır. Sözün özü, biz bu çerçevede
“Cumhurbaşkanına niye böyle bir yetki veriliyor?” şeklinde gerçekle bağdaşmayan
bir yaklaşımla değil…
(Mikrofon
otomatik cihaz tarafından kapatıldı)
MEHMET
PARSAK (Devamla) – …zaten Cumhurbaşkanının bu çerçevede olan yetkisinin aynı
zamanda Türkiye Büyük Millet Meclisine de tanındığını ve bu mahiyette
milletimiz ne derse onun gerçekleşeceğini bilmek durumundayız. Bu çerçevede de
maddenin diğer maddelerde olduğu gibi, yüce milletimizin takdirinde olduğunu
yeniden ifade ediyor, sizleri saygılarımla selamlıyorum. (MHP ve AK PARTİ
sıralarından alkışlar) 
BAŞKAN
– Teşekkür ediyorum Sayın Parsak. 
Şimdi,
sayın milletvekilleri, konuşmalar tamamlandı, soru-cevap işlemi gerçekleştireceğiz.

Şimdi
beş dakika süreyle soru işlemi gerçekleştireceğiz. Sırayla sayın
milletvekillerine söz vereceğim. 
Sayın
Arslan, buyurun. 
KAZIM
ARSLAN (Denizli) – Sayın Başkan, değerli milletvekilleri; bugün Meclisimizde
karşılaştığımız ve çok rahatsızlık duyduğum bazı konuları sizlerle paylaşmak
istiyorum. Bazı milletvekilleri sosyal medyada ve Meclisimizde milletvekiline
yakışmayacak, Meclisin manevi şahsiyetine hakarete varan açıklamalar
yapıyorlar, dövizler gösteriyorlar. Gazi Meclisimizde yapılan bu tür eylem ve
söylemlerden hicap duyduğumu belirtmek isterim. Dün AKP Grubundan iki bayan
milletvekilinin “Dikkat, köpek giremez.” dövizini Mecliste taşımasını
ayıplıyorum ve şiddetle kınıyorum. (CHP sıralarından alkışlar)
GÖKCEN
ÖZDOĞAN ENÇ (Antalya) – Bayan değil, kadın, kadın!
KAZIM
ARSLAN (Denizli) – Yine, Şamil Tayyar milletvekilini, sosyal medyada “Kürsü
işgali sonlandırıldı. İtler, ayyaşlar kovuldu. Milletin Meclisi mesaisine
döndü.” ifadesini yazan bu milletvekilini de şiddetle kınıyorum.
VELİ
AĞBABA (Malatya) – Ona iade olsun! İte kurban olsun!
KAZIM
ARSLAN (Denizli) – Üç milletvekili, yaptıkları bu eylemler ve açıklamalarla
Meclisimizin manevi şahsiyetine hakaret etmişlerdir. Bu nedenle, üç
milletvekilinin Gazi Meclisten özür dilemesini…
(Mikrofon
otomatik cihaz tarafından kapatıldı)
BAŞKAN
– Sayın Zeybek…
KEMAL
ZEYBEK (Samsun) – AKP hükûmetleri, izlediği yanlış politikalarla demokrasimize,
devletimize, anayasal hukukumuzu tanımamakla büyük yara ve zararlar vermiştir.
15 Temmuzda Fetullah Cemaati’nin, paralelinin darbe bilgisinin sahibi olarak
yol verenler, Meclisteki çokluğuyla yanlış yaptıklarını hukuken hesap verememek
gerçeğinden darbe anayasasını yaparken milletimize yalan söylemeye devam
etmektedir. Hukuken vermediğiniz hesapları öz eleştiri yaparak vermeniz
ahlaklılıktır, erdemliliktir. Ahlak, vicdan sahibi olan insanlar, yapmış olduğu
yanlışını ve sözünü düzeltirken milletimize öz eleştiri vermek zorundadır.
“Allah affetsin. Allah’ın lütfudur.” demek, bu dünyada hukuksuzluk yapmayı
aklamaz.
Teşekkür
ediyorum.
BAŞKAN
– Sayın Yıldız…
HÜSEYİN
YILDIZ (Aydın) – Teşekkür ediyorum Sayın Başkan.
Anayasa
değişiklikleri, toplumsal ve siyasal uzlaşma zemininde şekillenir. Maalesef,
şimdiye kadar tartıştığımız bu anayasa iki partinin birleşerek getirdiği bir
anayasa paketidir. Gazi Mustafa Kemal Atatürk bütün yetkileri millete verirken
maalesef doksan üç yıl sonra biz bütün millet yetkilerini elimizle götürüp tek
adama veriyoruz.
Değerli
milletvekilleri, bu anayasa gerçekten Meclisten geçerse, buna inanın ki tarihin
kara sayfasında olacaksınız ve sizin çocuklarınız, torunlarınız sizi kınayacak.
Bir gün hepimiz diğer tarafa gideceğiz ama inanın ki kimsesizlerin mezarına
sizi gömecekler, buna emin olun değerli arkadaşlar. (AK PARTİ sıralarından
gürültüler) Şu an hani diyorsunuz ya dış ülkelerin oyunları bunlar… 
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Cumhuriyet
rejimiyle yönetilen ülkemizde Cumhurbaşkanı devletin başıdır. Yine ülkemizde
siyasi partiler demokrasinin olmazsa olmazıdır. Siyasi partiler il, ilçe ve
belde düzeyinde örgütlenerek seçimlerde başarılı olmak için çalışmalar
yapmaktadır. Bir parti genel başkanının il düzeyindeki temsilcisi il
başkanıdır. Tarafsız Cumhurbaşkanının illerdeki temsilcisi, devletin başı
olması sebebiyle valilerdir. Valiler, ilindeki her partiye eşit mesafede yer
almak durumundadır. Ancak, Cumhurbaşkanının parti genel başkanı olmasıyla
illerde kendisini il başkanı mı yoksa vali mi temsil edecektir? Partili
Cumhurbaşkanı protesto edilirse bu, devlete karşı bir protesto mu, yoksa bir
parti genel başkanına yönelik bir protesto mu olacaktır merak ediyorum. (CHP
sıralarından alkışlar) 
BAŞKAN
– Sayın Tüm… 
MEHMET
TÜM (Balıkesir) – Teşekkür ederim Sayın Başkan. 
Jean
Jacques Rousseau diyor ki: “Yasama, yürütme, yargı iç içe geçmişse, özgürlükler
garanti değilse orada anayasa yok demektir. Kuvvet kimdeyse o egemendir.”
Buradan tüm AKP’li arkadaşlara sesleniyorum: Sizler yaptığınız bu düzenlemeyle
sadece rejimi değiştirmiyorsunuz, aynı zamanda vekâletini aldığınız halkın
egemenlik hakkını da devrediyorsunuz. Bunun farkında mısınız? 80 milyonun
egemenlik hakkını bir kişiye hangi hakla devrediyorsunuz? Böyle bir yetkiniz
var mı? 50 artı 1 ile 50 eksi 1 arasındaki güç farkı sadece 2 kişinin oyudur. 2
oy farkıyla 80 milyonu tek başına yönetecek bir güç yaratıyorsunuz. Halkın da
bu güce boyun eğeceğini düşünüyorsanız yanılıyorsunuz çünkü bu halk,
egemenliğini emperyalizme baş kaldırarak elde etti. Hiçbir güce de asla boyun
eğmeyecek, egemenliğini asla devretmeyecektir. Halkın egemenlik hakkına
dokunmayın; gelin, bu tasarıyı geri çekin. 
BAŞKAN
- Şimdi soruları cevaplandırmak üzere sözü Adalet Bakanı Sayın Bekir Bozdağ’a
bırakıyorum. 
Sayın
Bozdağ, sizin de beş dakikanız var. 
Buyurun.

ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; anayasa
yapmak, anayasayı değiştirmek, Anayasa’nın öngördüğü usule uygun biçimde
Türkiye Büyük Millet Meclisine aittir. Bu konuda herhangi bir tereddüt yoktur. 
Tabii,
yeni anayasa yapılırken de, anayasa değişiklikleri yapılırken de geniş bir
uzlaşma zemini üzerine inşa edilmesi herkesin ortak temennisidir. Ancak her
zaman, maalesef, büyük bir uzlaşma yapmayı başarma imkânı yoktur. Şu anda Türkiye’de
çok önemli bir anayasal reform yapıyoruz. Bu anayasal reform üzerinde, iki
büyük siyasi parti arasında gerçekten tarihî, demokratik bir uzlaşma söz
konusudur; bu, son derece önemli. İki siyasi parti de bu uzlaşmaya
katılmamışlardır. Anayasa bu durumda, uzlaşmanın Anayasa’yı değiştirecek
niteliği temin edecek bir boyuta halk oyuna gitmeksizin ulaşmadığı takdirde
meseleyi halka götürme, halkın hakemliği sonucunda karara bağlama konusunda bir
yol açmıştır. Şu anda Parlamentoda 367’yi bularak bir uzlaşma sağlama imkânı
yok. O zaman uzlaşmayı nerede arayacağız? Halkta arayacağız. O yüzden, halkın
hakemliğine gittiği takdirde herkes meramını anlatacak ve halk sandıkta bir
uzlaşma ortaya koyacak. Eğer Cumhurbaşkanlığı sisteminin kabulü yönünde uzlaşma
ortaya koyarsa sistem yasalaşmış olacak, reddi yönünde uzlaşma ortaya koyarsa
reddedilmiş olacak. O yüzden, bu, uzlaşmayla yürüyen bir çalışmadır ve
Anayasa’ya uygun bir çalışmadır. Bu çalışmayı yapmayı darbe olarak nitelemek,
anayasal bir kuruluş olan, milletin iradesini yansıtan Türkiye Büyük Millet
Meclisinin meşru ve anayasal vazifesini yapmayı suç olarak nitelemektir ki bu
da fevkalade büyük bir yanlışlıktır. Bunun altını özellikle çizmekte fayda
görüyorum.
Bu
Anayasa değişikliği milletten egemenliği alıp tek bir kişiye egemenliği
devreden bir değişiklik değildir. Şu andaki uygulamada halkımız sandıkta sadece
yasamayı seçiyor. Yasamanın içerisinden yürütme milletin temsilcilerinin
iradesine göre çıkıyor. Dolayısıyla, halkın doğrudan yürütmeyi seçme yetkisi şu
anda yok. Bu düzenleme ne yapıyor? Sadece millî egemenliği, yasamayı seçme
konusunda millete tanımakla kalmıyor, aynı zamanda onun yanına yürütmeyi de
doğrudan seçme ve değiştirme yetkisini halka veriyor. Yürütmeyi doğrudan seçme
ve değiştirme yetkisini halka vermek millî egemenliği zayıflatır mı, yok mu
eder yoksa güçlendirir mi? Esasında yapılan bu düzenleme, bu açıdan da millî
egemenliğin kapsamını genişleten ve halka yürütmeyi de doğrudan belirleme
imkânı veren bir düzenlemedir. 
Bu
düzenleme rejim değişikliği değildir, esasında bir hükûmet sistemi
değişikliğidir. Türkiye Cumhuriyeti devletinin yönetim şekli cumhuriyettir.
Cumhuriyetin nitelikleri 2’nci maddede belirtiliyor. Eğer bir rejim
değişikliğinden söz edecek olursak o zaman cumhuriyetin niteliklerini
düzenleyen yani yönetim şeklinin niteliklerinde bir değişikliğin yapılması icap
eder. O zaman deriz ki bu bir rejim değişikliğidir. Ama, burada cumhuriyetin
niteliklerinde bir değişiklik var mı? Yok; doğrudan da yok, dolaylı da yok.
Cumhuriyetin demokratik devlet niteliğini hem güçlendiriyor hem de hukuk
devleti niteliğini güçlendiriyor. “Hükûmet sistemi” ile “rejim” kavramlarını
birbirine karıştırmak doğru bir şey değil. Biz bazen “parlamenter rejim”
diyoruz, bazen “başkanlık rejimi” deniyor, “yarı başkanlık rejimi” deniyor.
Esasında bu “rejim” ifadesinin hükûmet sistemlerine izafesi bir
galatımeşhurdur, işin hakikati yerine geçmez. Literatürde evrensel anlamda
hükûmet sistemi ile rejim arasında dağlar kadar fark vardır. Bu farkı atlatıp,
kaldırıp Hükûmet sistemine “rejim” demek gerçeği örtmez, gerçeği değiştirmez.
Bu nedenle bunun rejim değişikliği değil bir Hükûmet sistemi değişikliği
olduğunun altını bir kez daha çizmek isterim.
Teşekkür
ederim.
BAŞKAN
– Teşekkür ediyorum Sayın Bakan.
Sayın
milletvekilleri, 11’inci madde üzerinde beşi aynı mahiyette olmak üzere yedi
adet önerge vardır. İlk okutacağım beş önerge aynı mahiyette olup okutuyorum
şimdi onları:
Türkiye
Büyük Millet Meclisi Başkanlığına
Görüşülmekte olan (2/1504) esas numaralı
Kanun Teklifi’nin 11’inci maddesiyle 2709 sayılı Kanun’un değiştirilen 116’ncı
maddesinin ikinci fıkrasında yer alan “halinde” ibaresinin “durumunda” olarak
değiştirilmesini arz ve teklif ederiz. 
 Ramazan
Can 
 Kırıkkale
MEHMET MUŞ (İstanbul) – Çekiyoruz. 
BAŞKAN – Aynı mahiyetteki önergeler çekilmiştir. 
Diğer önergeleri okutuyorum: 
Türkiye
Büyük Millet Meclisi Başkanlığına
Genel Kurulda görüşülecek olan 447 sıra sayılı Kanun
Teklifi’nin 11’inci maddesinin teklif metninden çıkarılmasını arz ve teklif
ederim. 
 Meral
Danış Beştaş
 Adana
Türkiye
Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 11’inci maddesinin Anayasa’ya aykırı olduğu gerekçesiyle
metinden çıkarılmasını arz ederiz.
 Engin Altay Levent
Gök Özgür Özel
 İstanbul  Ankara Manisa
 Tekin Bingöl Ahmet
Haluk Koç Tanju Özcan
 Ankara Ankara Bolu
BAŞKAN
– Son okunan önergeye Komisyon katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkanım.
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Bolu Milletvekili Tanju Özcan. 
Buyurun
Sayın Özcan. (CHP sıralarından alkışlar) 
Süreniz
beş dakikadır. 
TANJU
ÖZCAN (Bolu) – Sayın Başkan, değerli milletvekilleri; ben bu akşam size
diktatörlük ile demokrasi arasındaki farklılığı izah etmeye çalışarak
başlayacağım. Ağır bir konu sizin açınızdan, onun farkındayım. 
Değerli
milletvekilleri, ikisi arasındaki temel fark egemenlik hakkıyla ilgili.
Diktatörlük rejimlerinde egemenlik kayıtsız ve şartsız diktatöre aittir.
Demokrasilerde ise egemenlik kayıtsız şartsız -şurada yazılı olduğu gibi-
millete aittir. İşte bizim sizinle aslında bu görüşmelerde temel kavgamız bu.
Size şunu anlatamıyoruz: Bakın, Osmanlı’nın son elli yılından itibaren
peyderpey de olsa egemenlik millete verilmiş. Şimdi, siz, bu yüz elli yıllık
süreci tersine döndürüp egemenliği yeniden milletin elinden alıp saraya vermeye
çalışıyorsunuz. İşte bizim sizinle anlaşamadığımız konu bu. Bunu yaparsanız
bunun adı demokrasi olmaz. Tipi ne olursa olsun bundan demokrasi çıkmaz.
SEBAHATTİN
KARAKELLE (Erzincan) – Sen onu anlamazsın.
TANJU
ÖZCAN (Devamla) – Onu anlatmaya çalışıyorum size ama anlamıyorsunuz tabii.
ŞAHAP
KAVCIOĞLU (Bayburt) – Millet seçti, millet.
TANJU
ÖZCAN (Devamla) - Gerçi arkadaşlarımız büyük bir gayret içerisinde kaç gündür
size laf anlatma konusunda ancak ben o kadar gayretli olmayacağım çünkü umudumu
yitirdim sizden. (AK PARTİ sıralarından gürültüler)
AHMET
UZER (Gaziantep) - Hadi be!
TANJU
ÖZCAN (Devamla) – Sayın milletvekilleri, bu maddede fesih yetkisi düzenlenmiş
ancak şu fesih yetkisi konusunu şöyle bir irdeleyelim, nasıl olacak bu? Şimdi,
yeni sistemde partili bir cumhurbaşkanı var, muhtemelen partinin genel başkanı.
Yüzde 50 civarında oyla seçilmiş, yüzde 51’le seçilmiş. E, millî irade burada,
yüzde 100’ü temsil ediliyor toplumun, milletin. Şimdi, yüzde 51’le seçilen bir
partili cumhurbaşkanı burada değişik partilere mensup milletvekillerinin
bulunduğu ve millî iradenin yüzde 100 tecelli ettiği Parlamentoyu feshedecek,
hem de sebepsiz, sebep dahi göstermeden. Yani, buradaki bir konuşmaya kızıp
belki ertesi gün Meclisi feshetmeye kalkacak, “Hadi buyurun, seçime gidelim.”
diyecek. Bunun kabul edilebilir bir yanı var mı sayın milletvekilleri? (AK
PARTİ sıralarından gürültüler)
YILMAZ
TUNÇ (Bartın) – Kendisi ne olacak?
ŞAHAP
KAVCIOĞLU (Bayburt) – 1 Kasımda niye kabul etti?
TANJU
ÖZCAN (Devamla) - Sayın milletvekilleri, sizin sorununuz şu: Siz “millî irade”
deyince sadece Recep Tayyip Erdoğan’ı anlıyorsunuz, millî iradeyi sadece Recep
Tayyip Erdoğan temsil ediyor zannediyorsunuz. 
OSMAN
AŞKIN BAK (Rize) – Milleti anlıyoruz, milleti! Milleti anlıyoruz!
TANJU
ÖZCAN (Devamla) - Kendinizi küçümsüyorsunuz, bizlere haksızlık yapıyorsunuz. 
OSMAN
AŞKIN BAK (Rize) – Her zaman milletten izin alıyoruz!
TANJU
ÖZCAN (Devamla) - Bakın, şu Parlamentoda bulunan herkes millî iradeyi temsil
ediyor, bizler millî iradeyi temsil ediyoruz. Yani, Recep Tayyip Erdoğan sandıktan
çıkıp geldi. Biz nereden çıkıp geldik? Ağaç kavuğundan mı çıkıp geldik? 
ŞAHAP
KAVCIOĞLU (Bayburt) – Siz yüzde kaç aldınız? O yüzde 52 aldı, siz kaç aldınız?
TANJU
ÖZCAN (Devamla) - Biz de sandıktan çıkıp geldik. (CHP sıralarından alkışlar)
Bizi Saray’daki caminin avlusunda bulup buraya mı getirdiler? 
İMRAN
KILIÇ (Kahramanmaraş) – O Saray’daki camiden rahatsızsınız siz!
TANJU
ÖZCAN (Devamla) - Sandıktan çıkıp geldik, millî iradeyi asıl biz temsil
ediyoruz, hem de yüzde 100’ünü biz temsil ediyoruz. Bunu anlamakta siz güçlük
çekiyorsunuz. 
OSMAN
AŞKIN BAK (Rize) – Yüzde 100’ünü nasıl temsil ediyorsun ya! Performans ortada!
11 tane seçim kaybetmişsiniz, konuşuyorsun ya. Altmış yıldır iktidara
oynuyorsunuz.
TANJU
ÖZCAN (Devamla) - Sayın milletvekilleri, vallahi ben size laf anlatmaktan
yoruldum, anlamıyorsunuz, arkadaşlarımız da yoruldu. 
İMRAN
KILIÇ (Kahramanmaraş) – Sizin rahatsızlığınız Saray’daki cami, cami!
TANJU
ÖZCAN (Devamla) - O yüzden, müsaadenizle, size laf anlatmaktan vazgeçiyorum.
(AK PARTİ sıralarından gürültüler)
YILMAZ
TUNÇ (Bartın) – Anlatamıyorsun!
TANJU
ÖZCAN (Devamla) - Bu akşam burada çok değerli bir grubumuz var, ben onların
vicdanlarına seslenmek istiyorum müsaade ederlerse.
Bakın,
elimde tuttuğum Dokuz Işık Doktrini. 
SEBAHATTİN
KARAKELLE (Erzincan) – Sen onu okumamışsın.
ŞAHAP
KAVCIOĞLU (Bayburt) – Sen önce altı oku oku, bak ne hâle geldin.
TANJU
ÖZCAN (Devamla) - Milliyetçi Hareket Partisi buna ciddi anlamda sahip çıkıyor,
milliyetçilik konusunda ciddi bir sahiplenmesi var, milliyetçiliği yüceltiyor.
Ben bu konuda saygı duyuyorum Sayın Genel Başkan, size ve grubunuza.
EJDER
AÇIKKAPI (Elâzığ) – Kendine bak, kendine.
TANJU
ÖZCAN (Devamla) – Diğer taraftan, bizim grubumuza bakalım, biz zaten
milliyetçilik anlayışımızı Beştepe dağlarına yazmışız.
Peki,
bir de bunlara bakalım. Sizin hiç milliyetçilikle ilgili derdiniz olmadı. (CHP
sıralarından alkışlar) 
ŞAHAP
KAVCIOĞLU (Bayburt) – Terbiyesizlik yapma ya!
TANJU
ÖZCAN (Devamla) – Sizin milliyetçilikle ilgili hiçbir kaygınız olmadı. “Siz
milliyetçiliği ayaklar altına aldık.” diyen siyasi hareketsiniz. 
OSMAN
AŞKIN BAK (Rize) – Etnik milliyetçilik o, etnik.
TANJU
ÖZCAN (Devamla) – Dolayısıyla, ben Sayın Bahçeli’ye çok büyük saygı duyuyorum. 
Sayın
Bahçeli’nin ve Milliyetçi Hareket Partili milletvekili arkadaşlarımın vatan
sevgisini, millet sevgisini, bilhassa da bayrak sevgisini çok iyi biliyorum.
(AK PARTİ sıralarından gürültüler)
ŞAHAP
KAVCIOĞLU (Bayburt) – Bu tarafa bak, bu tarafa.
TANJU
ÖZCAN (Devamla) – O anlamda, şöyle bir çağrıda bulunmak istiyorum: Bakın,
bayrağımızın çok güzel bir rengi var, al bayrağımızın. Bu renge de tıpatıp uyan
bir oy pusulası var. (CHP sıralarından alkışlar) İsterseniz, uygun görürseniz o
kırmızı renkli oy pusulasını o zarfa koyup kutuya atarsanız ülkemizi gerçekten
büyük bir felaketten kurtarmış olacaksınız. Ben istirham ediyorum, takdir
sizlerin.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Genel Kurulda görüşülecek olan 447 sıra sayılı Kanun
Teklifi’nin 11’inci maddesinin teklif metninden çıkarılmasını arz ve teklif
ederim. 

 Meral
Danış Beştaş
 Adana

BAŞKAN
– Komisyon önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge sahipleri yok, dolayısıyla gerekçeyi okutuyorum:
Gerekçe:

Parlamento
ve Cumhurbaşkanı seçimlerinin yenilenmesi usulüne dair bu düzenlemenin teklif
metninden çıkarılmasını öneriyoruz. Seçimlerin yenilenmesi olanağı 7 Haziran
sonrasında olduğu gibi anayasal bir mecburiyet olarak Cumhurbaşkanına tanınmış
olup güvensizlik oyu, Hükûmet kurulamaması ve güvenoyu alamaması hâllerinde
seçimler kırk beş gün içinde yenilenir. Öneride ise bu usul tamamen
değiştirilmiş olup belirli şartların gerçekleşmesi hâlinde mecburen değil,
Parlamento ve Cumhurbaşkanı kararıyla da seçimlerin yenilenebilmesi
öngörülmektedir. Bu bağlamda, Türkiye Büyük Millet Meclisi 360 kişinin oyuyla,
Cumhurbaşkanının tek başına ve bir gerekçeyle bağlı olmaksızın seçimleri
yenileyebilir. Zira, seçimin hangi hâllerde yenileneceğine dair bir düzenleme
söz konusu olmayıp teklifin gerekçe kısmında Cumhurbaşkanının tek başına seçim
yenileyebilmesinin sistem tıkanıklıklarının millî iradeyle çözülebilmesine
imkân sunduğu ifade edilmekte olup gerekçede niyet açıkça dile getirilmiştir.
Bu bahisle, düzenlemenin onaylanması hâlinde, yürütmenin başı olan kişinin her
vakayı sistem tıkanıklığı olarak ele alması neticesinde bir seçim
gerçekleşmesini muhtemel kılan bu düzenlemenin siyasi istikrarsızlığı da
beraberinde getireceği açıktır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Böylece,
11’inci madde üzerindeki görüşmeler tamamlanmıştır.
Sayın
Altay, 60’a göre söz talebiniz var.
Buyurun.
Bir
dakikada lütfen…
IV.- AÇIKLAMALAR (Devam)
21.- İstanbul Milletvekili Engin Altay’ın,
oylamanın gizli yapılması konusunda Başkanlık Divanının hassasiyet göstermesini
talep ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Biraz
sonra oylamaya geçilecek belli ki. Türkiye Büyük Millet Meclisi İçtüzüğü’nün
147 ve 148’inci maddeleri çerçevesinde oylamanın gizli yapılması konusunda
Divanın yüksek hassasiyetini talep ediyoruz efendim.
BAŞKAN
– Teşekkür ediyorum. 
MEHMET
NACİ BOSTANCI (Amasya) – Aynı talebe katılıyoruz Sayın Başkan.
BAŞKAN
– Başkanlık Divanı her zamanki gibi aynı hassasiyetle hareket edecektir.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Sayın milletvekilleri, şimdi, maddenin gizli
oylamasına geçeceğiz.
Gizli oylamanın ne şekilde yapıldığını aslında sizler
artık biliyorsunuz. Şu an, özellikle, Hükûmet ve Komisyon sıralarında bulunan
değerli arkadaşlarımızı alalım, orayı sadece görevli arkadaşlarımız ve Meclis
Başkanlık Divanı üyelerine bırakalım.
Sayın milletvekilleri, gizli oylamanın ne şekilde
yapılacağını bir kez daha arz ediyorum: Komisyon ve Hükûmet sıralarında yer
alan kâtip üyelerden Komisyon sırasındaki kâtip üyeler Adana’dan başlayarak
Denizli’ye kadar, Denizli dâhil ve Diyarbakır’dan başlayarak İstanbul’a kadar,
İstanbul dâhil; Hükûmet sırasındaki kâtip üyeler ise İzmir’den başlayarak
Mardin’e kadar, Mardin dâhil ve Mersin’den başlayarak Zonguldak’a kadar,
Zonguldak dâhil; adı okunan milletvekilini ad defterinden işaretleyerek
kendisine biri beyaz, biri yeşil, biri de kırmızı olmak üzere üç yuvarlak pul
ile bu oylamaya özel mühürlü zarf verilecektir. Milletvekilleri, Başkanlık
kürsüsünün sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz üzere, beyaz kabulü, kırmızı reddi, yeşil de çekimser oyu ifade
etmektedir. Oyunu kullanacak sayın üye adını ad defterine işaretlettikten ve
kâtip üyeden üç yuvarlak pul ile oylamaya özel bastırılan mühürlü zarfı
aldıktan sonra kapalı oy verme yerine girecek, oyunu kullanacak, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Sayın milletvekilleri, lütfen yerlerimizde oturalım,
bir yığılmaya meydan vermeyelim, şu kürsünün önünü ve oy kullanılacak alanları
sadece ve sadece görevli arkadaşlarımıza, Başkanlık Divanı üyelerimize
bırakalım.
Hassasiyetiniz için teşekkür ederim.
Şimdi gizli oylamaya Adana ilinden başlıyoruz.
(Oyların toplanmasına başlandı)
BAŞKAN – Sayın milletvekilleri… 
İsim okunduktan sonra verelim lütfen.
(Oyların toplanmasına devam edildi) 
BAŞKAN – Kâtip üyelerimiz oylarını kullansınlar.
(Oyların toplanmasına devam edildi)
BAŞKAN
– Oyunu kullanmayan sayın üyemiz var mı?
Herkes
kullandığına göre oy verme işlemi tamamlanmıştır.
Görevli
arkadaşlar oy kupalarını kaldırsınlar, sağımızda ve solumuzda Başkanlık Divanı
üyelerimizin bulunduğu mekâna getirsinler.
Divan
üyelerimizi de davet ediyoruz, oy sayım ve döküm işlemine başlayabilirler.
(Oyların
ayrımı yapıldı)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 11’inci maddesinin
gizli oylama sonucu:
“Kullanılan oy sayısı: 483
Kabul : 341
Ret : 134
Çekimser : 
1
Boş : 
5
Geçersiz  : 
2
 Kâtip Üye Kâtip
Üye
 Emre Köprülü Mücahit
Durmuşoğlu
 Tekirdağ Osmaniye”
Birleşime beş dakika ara veriyorum. 
Kapanma Saati: 04.12
ONUNCU OTURUM
Açılma Saati: 04.13
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye) , Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 57’nci Birleşiminin Onuncu
Oturumunu açıyorum.
447 sıra sayılı
Kanun Teklifi’nin görüşmelerine devam ediyoruz. 
Komisyon? Yok.
Ertelenmiştir. 
3’üncü sırada
bulunan 443 sıra sayılı Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlıyoruz.
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)
BAŞKAN –
Komisyon? Yok.
Ertelenmiştir. 
4’üncü sırada
yer alan 439 sıra sayılı Kanun Tasarısı ile Dışişleri Komisyonu Raporu’nun
görüşmelerine başlıyoruz.
4.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 14 Ocak 2017
Cumartesi günü, alınan karar gereğince, saat 14.00’te toplanmak üzere birleşimi
kapatıyorum; hayırlı sabahlar diliyorum.
Kapanma Saati: 04.14




(x) Bu bölümlerde hatip tarafından Türkçe
olmayan kelimeler ifade edildi.





(x) Bu ifadeye ilişkin düzeltme bu
Birleşim Tutanak Dergisi’nin 103’üncü sayfasındadır.


(x) Bu düzeltmeye ilişkin ifade bu
Birleşim Tutanak Dergisi’nin 96’ncı sayfasındadır.


(x) 447 S. Sayılı Basmayazı 9/1/2017
tarihli 53’üncü Birleşim Tutanağı’na eklidir.


(x) Bu bölümlerde yer alan ifadelere
ilişkin açıklamalar ve karar bu birleşim tutanağının 410’uncu sayfasındadır.


(x) Bu karara ilişkin ifadeler bu
birleşim tutanağının 374’üncü sayfasındadır.




