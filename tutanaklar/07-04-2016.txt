



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

69’uncu Birleşim
7 Nisan 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak Regaip Gecesi’ni ve Polis
Haftası’nı kutladıklarına ilişkin konuşması
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Afyonkarahisar Milletvekili Hatice Dudu
Özkal’ın, Regaip Kandili’ne ilişkin gündem dışı konuşması
2.- Isparta Milletvekili Nuri Okutan’ın,
Polis Haftası’na ilişkin gündem dışı konuşması
3.- Ordu Milletvekili Seyit Torun’un, Ordu
ilinin sorunlarına ilişkin gündem dışı konuşması
VI.- AÇIKLAMALAR
1.- Kocaeli Milletvekili Tahsin Tarhan’ın,
Hacettepe Üniversitesi Göç ve Siyaset Araştırmaları Merkezinde yapılan bir
araştırmaya göre Türkiye’deki Suriyelilerin yüzde 50’sinin okuryazar olmadığına
ilişkin açıklaması
2.- İstanbul Milletvekili Didem Engin’in,
aynı şartlarda emekli olanların maaşları arasında ciddi farklılıklar
bulunduğuna ve bu adaletsizliği gidermek için intibak yasasının bir an evvel
Meclisten çıkarılması gerektiğine ilişkin açıklaması
3.- Hatay Milletvekili Serkan Topal’ın,
Rusya’yla çıkan krizden sonra meyve ve sebze ihracatında Hatay ili bazında bir
azalma yaşanıp yaşanmadığını ve üreticinin sıkıntısını çözebilmek adına ne gibi
önlemler alınacağını öğrenmek istediğine ilişkin açıklaması
4.- Samsun Milletvekili Orhan Kırcalı’nın,
Regaip Kandili’ni kutladığına ve teröre karşı mücadele ederken şehit düşenlere
Allah’tan rahmet dilediğine, gazileri şükranla andığına ilişkin açıklaması
5.- Bursa Milletvekili Erkan Aydın’ın,
polis teşkilatının kuruluşunun 171’inci yıl dönümüne, Regaip Kandili’ni
kutladığına ve çok sayıda Özel Harekât polisinin branş değiştirmek istediğine
ilişkin açıklaması
6.- Adana Milletvekili İbrahim Özdiş’in,
meslek lisesi öğrencilerinin stajlarının sigorta başlangıcı olarak
sayılmamasıyla ve tıbbi dokümantasyon ve sekreterlik mezunlarının istihdamıyla
ilgili düzenleme yapılıp yapılmayacağını öğrenmek istediğine ilişkin açıklaması
7.- Niğde Milletvekili Ömer Fethi Gürer’in,
Regaip Kandili’ni kutladığına ve Niğde’nin Himmetli köyüne bir gölet yapılması
gerektiğine ilişkin açıklaması
8.- Bursa Milletvekili Nurhayat Altaca
Kayışoğlu’nun, Regaip Kandili’ni kutladığına, 50 milyon vatandaşın kimlik
bilgilerinin sızdırılması konusunda ne gibi tedbirler alındığını öğrenmek
istediğine ve ormanların korunması konusunda iktidarı samimiyete davet ettiğine
ilişkin açıklaması
9.- Sivas Milletvekili Selim Dursun’un,
Regaip Kandili’ni kutladığına, polis teşkilatının kuruluşunun 171’inci yıl
dönümüne ve terörle mücadelede şehit olanlara Allah’tan rahmet dilediğine
ilişkin açıklaması
10.- Isparta Milletvekili Nuri Okutan’ın,
Isparta’daki elma üreticilerinin sorunlarına ilişkin açıklaması
11.- Muğla Milletvekili Nurettin Demir’in,
Regaip Kandili’ni, Polis Haftası ile Sağlık Haftası’nı kutladığına, Şanlıurfa
Asur Oteli’nin belediye tarafından hangi şartlarla kiralandığını öğrenmek
istediğine ve Sağlık Bakanlığı tarafından 23/3/2016 tarihinde çıkarılan 2016/5
no.lu Genelge’ye ilişkin açıklaması
12.- Denizli Milletvekili Cahit Özkan’ın,
yaşanan şiddet ortamının yegâne sorumlusunun bölücü terör örgütü PKK ve onun
siyasi uzantıları olduğuna ilişkin açıklaması
13.- İstanbul Milletvekili Sibel
Özdemir’in, devletin denetim ve gözetimi altında olması gereken vakıflara ait
yurt, etüt, öğrencievlerinde denetim eksikliği olduğuna ilişkin açıklaması

14.- İstanbul Milletvekili Gülay Yedekci’nin,
50 milyon vatandaşın kimlik bilgilerinin sızdırılması konusunda bir çalışma
yapılıp yapılmadığını ve daha önce de 70 milyon kişinin SGK bilgilerinin başka
bir firmanın eline geçmesiyle ilgili konuda bir gelişme olup olmadığını
öğrenmek istediğine ilişkin açıklaması
15.- Mersin Milletvekili Hüseyin Çamak’ın,
toplumsal cinsiyet eşitsizliğinin bariyerlerine takılmayan bir düzene
kavuşmanın aydınlık yarınlar için çok önemli olduğuna ve bu konuda yasal
boyutta teşvik edici çalışmaların yapılıp yapılmayacağını öğrenmek istediğine
ilişkin açıklaması
16.- Ordu Milletvekili Metin Gündoğdu’nun,
Regaip Kandili’ni kutladığına, darbe anayasalarının etkisinin günümüzde de
devam ettiğine ve milletin iradesinin en iyi şekilde yansıtılması için yeni
anayasanın bir an önce hazırlanması gerektiğine ilişkin açıklaması
17.- Antalya Milletvekili Niyazi Nefi
Kara’nın, Regaip Kandili’ni ve Sağlık Haftası’nı kutladığına, polis
teşkilatının kuruluşunun 171’inci yıl dönümüne ve son yıllarda uyuşturucu madde
kullanımı ve madde bağımlılığının arttığına ilişkin açıklaması
18.- Adana Milletvekili Elif Doğan
Türkmen’in, Regaip Kandili’ni kutladığına, esnaf ve sanatkârın yüksek olan prim
tutarlarında bir iyileştirme ve prim borçlarında bir yapılandırma yapılmasının
düşünülüp düşünülmediğini öğrenmek istediğine ilişkin açıklaması
19.- İzmir Milletvekili Necip Kalkan’ın,
İzmir milletvekilleri olarak İzmir Büyükşehir Belediyesinin katı atık bertaraf
tesisi ve düzenli depolama alanı kurma konusundaki sorunlarının çözülmesi için
devreye girdiklerine ilişkin açıklaması
20.- Çorum Milletvekili Tufan Köse’nin,
Regaip Kandili’ni kutladığına, polis teşkilatının kuruluşunun 171’inci yıl
dönümüne ve Diyarbakır Milletvekili Galip Ensarioğlu ile İstanbul Milletvekili
Burhan Kuzu’nun basına yansıyan bazı ifadelerine ilişkin açıklaması
21.- Manisa Milletvekili Erkan Akçay’ın,
Regaip Kandili’ni ve Polis Haftası’nı kutladığına, 50 milyona yakın vatandaşın
kimlik bilgilerinin sızdırılmasıyla ilgili Hükûmetin gayriciddi tutum ve
açıklamalarını kınadığına ve alınacak önlemlere dair Meclise bilgi verilmesi
gerektiğine ilişkin açıklaması
22.- İzmir Milletvekili Oktay Vural’ın,
Regaip Kandili’ni kutladığına, Nusaybin’de şehit olan 3 polise Allah’tan
rahmet, yaralı 5 polise acil şifalar dilediğine, Trabzon’un Yomra ilçesinde
Milliyetçi Hareket Partili Belediye Meclis Üyesi Hasan Bayrak’ın darp
edildiğine ve Kütahya’da bir okulda AK PARTİ İlçe Başkanlığının valilik
oluruyla velilere eğitim öğretim içerikli seminer düzenlemesine ilişkin
açıklaması
23.- Diyarbakır Milletvekili İdris
Baluken’in, Regaip Kandili’ni kutladığına, sokağa çıkma yasağı uygulanan
yerleşim yerlerinde halka karşı acımasız bir savaş konseptinin devreye
konulduğuna ve bu savaş konseptinin özellikle sivilleri hedefleyen acı
sonuçlarının yaşandığına ilişkin açıklaması
24.- Ankara Milletvekili Levent Gök’ün,
Regaip Kandili’ni ve Polis Haftası’nı kutladığına ilişkin açıklaması
25.- Amasya Milletvekili Mehmet Naci
Bostancı’nın, Regaip Kandili’ni kutladığına, polis teşkilatının kuruluşunun
171’inci yıl dönümüne ve Trabzon Yomra’da yaşanan olayla ilgili gerekenin
yapılacağına ilişkin açıklaması
26.- Ankara Milletvekili Levent Gök’ün,
Şanlıurfa’ya İstiklal Madalyası verilmesinin hayırlı uğurlu olmasını
dilediklerine ilişkin açıklaması
27.- Diyarbakır Milletvekili İdris
Baluken’in, Şanlıurfa’ya İstiklal Madalyası verilmesinin hayırlı uğurlu
olmasını dilediklerine ilişkin açıklaması
28.- İzmir Milletvekili Oktay Vural’ın,
Şanlıurfa’ya İstiklal Madalyası verilmesinin hayırlı uğurlu olmasını
dilediklerine ilişkin açıklaması
29.- Amasya Milletvekili Mehmet Naci
Bostancı’nın, Şanlıurfa’ya İstiklal Madalyası verilmesinin hayırlı uğurlu
olmasını dilediklerine ilişkin açıklaması
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının,
Pakistan Ulusal Meclis Başkanı Serdar Ayaz Sadıq’ın vaki davetine icabetle
11-14 Nisan 2016 tarihleri arasında Pakistan’a resmî bir ziyarette bulunması
Genel Kurulun 23/3/2016 tarihli 60’ıncı Birleşiminde kabul edilen Türkiye Büyük
Millet Meclisi Başkanı İsmail Kahraman’ın beraberindeki heyeti oluşturmak üzere
siyasi parti gruplarınca bildirilen isimlere ilişkin tezkeresi (3/654)
2.- Türkiye Büyük Millet Meclisi
Başkanlığının, Türkiye Büyük Millet Meclisi Başkan Vekili Mehmet Akif
Hamzaçebi’nin 11-14 Nisan 2016 tarihleri arasında Tokyo’da düzenlenecek olan
Ekonomik Kalkınma ve İşbirliği Örgütü Küresel Parlamenterler Ağı toplantısına
katılmak üzere Japonya’ya ziyarette bulunmasına ilişkin tezkeresi (3/655)
B) Meclis Araştırması Önergeleri
1.- CHP Grubu adına, Grup Başkan Vekili
Manisa Milletvekili Özgür Özel’in, ceza infaz memurlarının sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/148)
2.- Diyarbakır Milletvekili Nursel Aydoğan
ve 22 milletvekilinin, 1993 Kulp katliamı davasının zaman aşımına uğramaması
için yapılması gerekenlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/149)
3.- Balıkesir Milletvekili Namık Havutça ve
46 milletvekilinin, Balıkesir’de yapılmış ve yapılması planlanan HES’lerin,
maden ocaklarının ve termik santrallerin yol açacağı zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/150)
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/4/2016 tarihinde Grup
Başkan Vekili Diyarbakır Milletvekili Çağlar Demirel ve Grup Başkan Vekili Diyarbakır
Milletvekili İdris Baluken tarafından, basın özgürlüğü ve ifade özgürlüğünü
ihlal eden uygulamalara son verilmesi ve basın özgürlüğünün tesis ile tahkim
edilmesinin yol haritasının belirlenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 7 Nisan 2016 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
2.- AK PARTİ, CHP ve MHP Gruplarının,
bastırılarak dağıtılan 274 sıra sayılı Kanun Teklifi’nin kırk sekiz saat
geçmeden gündemin "Kanun Tasarı ve Teklifleri ile Komisyonlardan Gelen
Diğer işler" kısmının 2’nci sırasına alınmasına ve diğer işlerin sırasının
buna göre teselsül ettirilmesine; Genel Kurulun 7 Nisan 2016 Perşembe günkü
birleşiminde 273, 274 ve 186 sıra sayılı Kanun Tasarı ve Tekliflerinin
görüşülmesine; bu birleşimde 186 sıra sayılı Kanun Tasarısı’nın görüşmelerinin
tamamlanmasına kadar çalışmalarını sürdürmesine ve bu birleşimde 186 sıra
sayılı Kanun Tasarısı’nın görüşmelerinin tamamlanması hâlinde Genel Kurulun 8
Nisan 2016 Cuma günü toplanmamasına ilişkin önerileri 
IX.- SATAŞMALARA İLİŞKİN KONUŞMALAR
1.- Batman Milletvekili Mehmet Ali
Aslan’ın, İstanbul Milletvekili Hasan Turan’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı, Genel
Kadro ve Usulü Hakkında Kanun Hükmünde Kararnamede Değişiklik Yapılmasına Dair
Kanun Tasarısı, Konya Milletvekili Mustafa Kalaycı’nın; 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda Değişiklik Yapılmasına Dair Kanun Teklifi, Milliyetçi Hareket Partisi
Grup Başkan Vekili Manisa Milletvekili Erkan Akçay’ın; 2022 sayılı 65 Yaşını
Doldurmuş Muhtaç, Güçsüz ve Kimsesiz Türk Vatandaşlarına Aylık Bağlanması
Hakkında Kanunda Değişiklik Yapılmasına Dair Kanun Teklifi, Diyarbakır
Milletvekili Nursel Aydoğan’ın; 2022 sayılı 65 Yaşını Doldurmuş Muhtaç, Güçsüz
ve Kimsesiz Türk Vatandaşlarına Aylık Bağlanması Hakkında Kanunda ve 2828
Sayılı Sosyal Hizmetler Kanununda Değişiklik Yapılmasına Dair Kanun Teklifi,
Denizli Milletvekili Kazım Arslan’ın; 2022 Sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Bursa Milletvekilleri Hüseyin Şahin
ve Hakan Çavuşoğlu ile 115 Milletvekilinin; Bazı Kanunlarda Değişiklik Yapılmasına
Dair Kanun Teklifi, Şanlıurfa Milletvekilleri Faruk Çelik ve Ahmet Eşref
Fakıbaba ile 7 Milletvekilinin; Şanlıurfa İline İstiklal Madalyası Verilmesi
ile Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694), (1/689), (2/393), (2/403), (2/404), (2/899), (2/922),
(2/923) (S. Sayısı: 273)
2.- Adalet ve Kalkınma Partisi Grup
Başkanvekilleri Giresun Milletvekili Nurettin Canikli, Amasya Milletvekili
Mehmet Naci Bostancı, Aksaray Milletvekili İlknur İnceöz, Çanakkale
Milletvekili Bülent Turan ve Tokat Milletvekili Coşkun Çakır ile 28
Milletvekilinin; Şanlıurfa’ya İstiklal Madalyası Verilmesi Hakkında Kanun
Teklifi, Milliyetçi Hareket Partisi Grup Başkanvekilleri İzmir Milletvekili
Oktay Vural ve Manisa Milletvekili Erkan Akçay’ın; Şanlıurfa’ya İstiklal
Madalyası Verilmesi Hakkında Kanun Teklifi, Cumhuriyet Halk Partisi Grup
Başkanvekili Ankara Milletvekili Levent Gök’ün; Şanlıurfa’ya İstiklal Madalyası
Verilmesi Hakkında Kanun Teklifi ve İçişleri Komisyonu Raporu (2/997), (2/998),
(2/999) (S. Sayısı: 274)
3.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında İzinsiz İkamet Eden Şahısların
Geri Kabulüne Dair Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/619) (S. Sayısı: 186)
XI.- OYLAMALAR
1.- (S. Sayısı: 186) Türkiye Cumhuriyeti
Hükümeti ile Pakistan İslam Cumhuriyeti Hükümeti Arasında İzinsiz İkamet Eden
Şahısların Geri Kabulüne Dair Anlaşmanın Onaylanmasının Uygun Bulunduğuna Dair
Kanun Tasarısı’nın oylaması
XII.- YAZILI SORULAR VE CEVAPLARI
1.- İstanbul Milletvekili Mahmut Tanal’ın,
engelli vatandaşlara yönelik hizmetlere ilişkin Başbakandan sorusu ve Gençlik
ve Spor Bakanı Akif Çağatay Kılıç’ın cevabı (7/2013)
2.- Hatay Milletvekili Mehmet Necmettin
Ahrazoğlu’nun, Bakanlık teşkilatında kullanılan bilgisayarların işletim
sistemlerine ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/2198)
3.- Malatya Milletvekili Veli Ağbaba’nın,
Bakanlık bünyesinde çalışan taşeron işçiler ile kadrolu ve sözleşmeli personel
verilerine ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/2199)
4.- Diyarbakır Milletvekili Altan Tan’ın,
bir futbol takımına verilen cezalara ilişkin sorusu ve Gençlik ve Spor Bakanı
Akif Çağatay Kılıç’ın cevabı (7/2431)
5.- Adana Milletvekili Meral Danış
Beştaş’ın, bazı kamu idarelerince mevzuata aykırı şekilde açıldığı Sayıştay
raporlarında yer alan özel hesaplara ilişkin sorusu ve Gıda, Tarım ve
Hayvancılık Bakanı Faruk Çelik’in cevabı (7/2434)
6.- Bursa Milletvekili İsmet
Büyükataman’ın, 2002 yılından itibaren personel ile Bakanlık arasında açılan
davalara ilişkin sorusu ve Gümrük ve Ticaret Bakanı Bülent Tüfenkci’nin cevabı
(7/2799
7.- Bursa Milletvekili İsmet
Büyükataman’ın, Bakanlık tarafından kiralanan araçlara ilişkin sorusu ve Gümrük
ve Ticaret Bakanı Bülent Tüfenkci’nin cevabı (7/2801)
8.- Balıkesir Milletvekili Ahmet Akın’ın,
bir işletmenin özelleştirme sürecine ilişkin sorusu ve sorusu ve Maliye Bakanı
Naci Ağbal’ın cevabı (7/2847)
9.- Bursa Milletvekili İsmet
Büyükataman’ın, Bakanlık tarafından kiralanan araçlara ilişkin sorusu ve Milli
Savunma Bakanı İsmet Yılmaz’ın cevabı (7/2881)
7 Nisan 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu) 
----- 0 -----
BAŞKAN – Türkiye
Büyük Millet Meclisinin 69’uncu Birleşimini açıyorum.
III.- YOKLAMA
BAŞKAN –
Elektronik cihazla yoklama yapacağız.
Yoklama için üç
dakika süre vereceğim.
Sayın
milletvekillerinin, oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin, salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını,
görevli personel aracılığıyla, iki dakikalık süre içerisinde Başkanlığa
ulaştırmalarını rica ediyorum.
Yoklama işlemini
başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak Regaip Gecesi’ni ve Polis
Haftası’nı kutladıklarına ilişkin konuşması
BAŞKAN
– Sayın milletvekilleri, bugünün özelliği nedeniyle, Türkiye Büyük Millet
Meclisi Başkanlık Divanı olarak düşüncelerimizi sizlerle paylaşmak istiyoruz.
Bu
gece Regaip Gecesi. Kandiller yakılarak kutlanan bu geceler, gelenekselleşmiş
kültürel değerlerimizden biridir. Bu kültürel değerlerimizin temelinde dinin
ana ilkeleri vardır ve her toplum, bu uygulamaları kendi tabii ortamında
oluşturur. Bu değerlerimizin farklı yerel özellikler taşıması, farklı
toplumlara göre değişiklik arz etmesi, İslam’ın evrenselliğinin ve dinamizminin
göstergesidir. Regaip Gecesi, üç ayların manevi iklimine girildiğini müjdeler.
Regaip kelimesi, “elde edilmesi arzu edilen değerler” anlamındadır. Bu
anlamıyla bizlere barış, kardeşlik, dayanışma duygularımızı hatırlatan Regaip
Gecesi’nin, ülkemiz ve bölgemiz için özlediğimiz huzur ortamına vesile olmasını
diliyor, sizlerin ve vatandaşlarımızın Regaip Gecesi’ni kutluyorum. (AK PARTİ
ve CHP sıralarından alkışlar)
Sayın
milletvekilleri, ayrıca Türkiye Cumhuriyeti’nin köklü ve temel kurumlarından
biri olan polis teşkilatımızın 171’inci kuruluş yıl dönümü olan 10 Nisan
tarihini de içine alan Polis Haftası içerisindeyiz. Emniyet teşkilatımız,
güvenlik kaygılarının çok öne çıktığı bir süreçte oldukça zor şartlarda görev
yapmaktadır. Bu vesileyle hukukun üstünlüğüne, insan haklarının evrensel
değerlerine bağlı kalarak görev yapan, halkımızın huzur ve mutluluğunu, can ve
mal güvenliğini sağlamak, insan hak ve özgürlüklerini korumak için büyük bir
özveriyle çalışan emniyet mensuplarımızı kutluyor, vatan ve görev uğruna
canlarını feda eden şehitlerimizi rahmetle anıyorum.
Gündeme
geçmeden önce, üç sayın milletvekiline gündem dışı söz vereceğim.
Gündem
dışı ilk söz, Regaip Kandili münasebetiyle söz isteyen Afyonkarahisar
Milletvekili Hatice Dudu Özkal’a aittir.
Buyurun
Sayın Özkal. (AK PARTİ sıralarından alkışlar)
Süreniz
beş dakikadır. 
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Afyonkarahisar Milletvekili Hatice Dudu
Özkal’ın, Regaip Kandili’ne ilişkin gündem dışı konuşması
HATİCE
DUDU ÖZKAL (Afyonkarahisar) - Sayın Başkan, değerli milletvekilleri; bugünün
Regaip Kandili olması nedeniyle gündem dışı söz almış bulunmaktayım. Genel
Kurulu saygıyla selamlıyorum.
Değerli
milletvekilleri, tüm inananların Regaip Kandili’ni kutlar ve hayırlara vesile
olmasını niyaz ederim. Regaip, istemek, arzu etmek, meyletmek ve onu elde etmek
için çaba sarf etmek” anlamına gelen “reğabe” kökünden türemiş, Arapça çoğul
bir isimdir. Regaip, Recep ayının ilk cuma gecesidir. Hicri takvime göre gece
önce, gündüz sonra geldiği için, miladi takvime göre ilk perşembe gecesidir
yani. 
Regaip,
değerlendiren için “rahmet, bereket ve mağfiret” anlamlarına gelen üç ayların
manevi iklimine girildiğine dikkat çeken bir habercidir, Allah’ın mağfiretinin
engin lütuf ve kereminin üzerimize sağanak sağanak yağdığı bir rağbet gecesi.
İstek, arzu ve beğenmedir rağbet. İnsan, rağbet ettiği değerlere göre rağbet
görür. Regaib Kandili, her türlü arzularımızı, isteklerimizi, emel ve
tutkularımızı, rağbetlerimizi iyiye, doğruya, güzele, faydalı olana, Hakk’a ve
hakikate yöneltme, bütün işlerimizi O’nun rızasına uygun hâle getirme
çabasıdır. Rağbetimiz başkaca hiçbir şeye değil, sadece ve sadece O’na olsun ki
her gecemiz Regaib olsun. Allah'ın yarattığı tüm insanlara hizmet olsun
Regaibimiz. 
Bütün
günler ve gecelerin hepsi, Allah'a aittir, aralarında ayrım yapılmaz. İki günü
birbirine eşit olanın ziyanda olduğu kabul edilen bir anlayışın müntesipleri
olarak, hangisinde en çok iyilik yapılırsa yapan için o gün en çok değerli
olandır. Kutsal geceler, affetmenin ve affedilmenin, bu vesileyle yücelmenin
sebebidir. İnsan olarak her zaman şefkatli ve merhametli olmak zorundayız.
Fakat, böyle olmayı unuttuğumuz anlar da olur. Kutsal gün ve geceler, bizlere
unuttuğumuz bu iyi davranışları hatırlatır hep. 
Türklerin
İslam felsefesine getirdikleri insani bakış çerçevesinde, yardımlaşma, geçmişle
muhasebe, ihtiraslarını dizginleme, menfaat çatışmalarından uzak kalma, kin ve
kırgınlıkları unutma, büyükleri hatırlama, hoşgörü ve anlayış ortamına aracı
olmaları bakımından kandil geceleri, toplumumuzu bir arada tutan temel yapı
taşlarıdır. Kandiller, toplumların fertlerinin birbirlerine sevgi ve saygıyla
yaklaşma, birbirlerinin gönlünü alma, mutluluk ve huzuru dolu dolu yaşama
günleridir. Toplumu birlik, beraberlik, kardeşlik ve dayanışma temelinde bir
araya getiren önemli günlerdir kandiller.
Çıkarsız
saygı ve sevginin yaşandığı günlerdir. Gerçekten kutsal gün ve geceler,
insanlar arasında kaynaşmanın, hesapsız dostlukları ilerletmenin bir yolu
olarak belli bir öneme sahip olmalarının yanında dinî duyguların sosyal hayatta
tazelenmesine de bir vesiledir. “Fiilî dua” olarak tanımlanan çalışmayla geçireceğimiz
bu gecemizin, önce kendimizle, ruhumuzla, birbirimizle barışmamıza ve barış
içinde yaşamamıza vesile olması için dua edelim.
“Allah
yolunda ölenlere ölüler demeyin, onlar diridirler siz hissetmezsiniz.” ayeti
mucibince tüm şehitlerimizi de rahmetle anıyorum.
Bugün
idrak edeceğimiz Regaip Kandili’nin anlam derinliği içerisinde birbirimize,
söylemlerimize ve farklılıklarımıza rağmen rağbete vesile olması dileklerimle
hepinize saygılarımı sunarım. 
Teşekkürler.
(AK PARTİ sıralarından alkışlar)
BAŞKAN
– Teşekkür ederim Sayın Özkal.
Gümden
dışı ikinci söz, 10 Nisan Polis Haftası münasebetiyle söz isteyen Isparta
Milletvekili Nuri Okutan’a aittir. 
Buyurunuz
Sayın Okutan. (MHP sıralarından alkışlar) 
Sayın
Okutan, aynı zamanda “dinleten” olacaksınız zannediyorum. 
2.- Isparta Milletvekili Nuri Okutan’ın,
Polis Haftası’na ilişkin gündem dışı konuşması
NURİ
OKUTAN (Isparta) – Teşekkür ederim Sayın Başkan. 
Sayın
Başkan, değerli milletvekilleri; Polis Haftası münasebetiyle gündem dışı söz
almış bulunuyorum. Bu vesileyle hepinizi saygılarımla selamlıyorum. Ayrıca
bütün İslam âleminin bu gece idrak edeceğimiz mübarek Regaip Kandili’ni tebrik
ediyor, kandilin Türk İslam âlemine ve bütün insanlığa sağlık, huzur ve
mutluluklar getirmesini Yüce Allah’tan niyaz ediyorum. 
Türkiye’deki
güven ve istikrar ortamının, halkın refah ve huzurunun en büyük güvencesi olan
Türk polis teşkilatının 171’inci kuruluş yıl dönümünü partim ve şahsım adına
kutluyorum. 10 Nisan 1845’ten bu yana millî birlik ve bütünlüğümüzün korunması,
halkın can ve mal güvenliğinin sağlanması gibi son derece ulvi bir görevi
deruhte eden polisimiz, milletimizin gönlünde hak ettiği yeri almıştır. 
Bu
itibarla, iki asra yaklaşan mazisiyle Türk polis teşkilatı, demokratik, laik ve
sosyal bir hukuk devleti olan Türkiye Cumhuriyeti’nin önemli bir yapı taşı
hâline gelmeyi başarmıştır. Bugün ülkemiz gündeminin ilk sıralarında yerini
muhafaza etmekte olan terörle mücadeleden uyuşturucu kaçakçılığı ve trafik
terörüne kadar son derece komplike ve zor görevleri gece gündüz demeden canı
pahasına fedakârca görev ifa eden polisimizin makine teçhizat, eğitim ve
benzeri ihtiyaçlarının karşılanması öncelikli ve ivedilikli olmalıdır ama
günümüz itibarıyla polisimizin en vazgeçilmez ihtiyacının moral ve motivasyon
olduğu kanaatindeyim. Bu ihtiyacın karşılanmasında devletin yanında milletimize
de önemli görevler düşmektedir. Bu ifade, polisimizin moralle birlikte imkân ve
kabiliyetine tesir edecek en önemli faktörün halkın desteğinin en üst seviyede
olması gerektiği anlamını taşımaktadır. Memurundan amirine bir polisin en çok
moral bulduğu an, vatandaşlarımızın kendisine “polis amca” güveni içinde
yaklaşmasıdır. 
Diğer
taraftan, bugün 300 bine yaklaşan fiilî kadrosuyla büyük bir ordu görünümündeki
polis teşkilatının özellikle terörle mücadeledeki etki ve yetkisinin
artırılması yönünde gerekli düzenlemeler behemehâl yapılmalıdır. Herkesin ve
her kesimin ittifakla yaklaşması gereken o dur ki, polis, anayasal demokratik
rejimin bekçisi, halkın can ve mal emniyetinin teminatıdır. 
Çok
uzun yıllar polislerle çalıştım, en yakınımda onlar oldu. Hayatım, polislerle
iç içe geçti. Bu hukuka dayalı söylüyorum ki, esasen polisin tarafı, sadece
Türkiye Cumhuriyeti devletinin yanıdır. Polisi bu önemli ilkeden uzaklaştıracak
her türlü akımın oluşturacağı tehlikelere karşı koruyucu tedbirlerin alınması
elbette büyük önem arz etmektedir. Hükûmet, bu konuda iyi sınav vermemiştir.
Dün de vermedi, bugün de veremiyor. Ayrıca iktidar, terörle mücadelenin bir
uzmanlık ve tecrübe işi olduğunun bunca yıla rağmen farkına varamamış, acemice
davranmaya devam ediyor. 
Burada
detaya girmeye gerek yok ancak tek cümleyle ifade edecek olursak, polisimizi
geçici görevlendirmek suretiyle terörle mücadelede kalıcı şekilde başarılı
olmak mümkün değildir. Devlet geleneğimizde var olan okula, camiye ve kışlaya
siyasetin sokulmaması ilkesi, karakol için de geçerlidir. Bu itibarla,
polisimiz, mutlaka siyasetin dışında tutulmalıdır. Türk polis teşkilatıyla
ilgili aksaklıklar varsa yapılacak düzenlemeler kırmadan, dökmeden -iki asra
yaklaşan kurumsal geleneğe dayalı- örselemeden hayata geçirilmelidir. 
Millî
birlik ve beraberlik, devleti güçlü kılarken kökleri maziye dayanan güçlü
kurumların varlığıyla da gücünü ve kudretini daha da pekiştirir. Onun için
polis teşkilatımızın yüz yetmiş bir yıla dayanan birikimlerinden faydalanılmalı
ve diğer kurumlarla eşgüdüm içinde çalışmasının önü açılmalıdır. 
Polisimizin
özlük haklarına ilişkin iyileştirmeleri takdir etmekle birlikte yetersiz
bulduğumuzu ifade etmek istiyorum. Milliyetçe Hareket Partisi olarak verdiğimiz
polislerin ek göstergelerinin 3600’e çıkarılması ve tazminatlarının
artırılmasına ilişkin teklifimiz, kabul edilmiş olsaydı hiç olmazsa,
emekliliklerinde rahat etmiş olacaklardı. Milletimizin huzur ve güveni için
hayatını ortaya koyan polislerimizin özlük haklarının her zaman takipçisi
olacağımızı bir kez daha vurgulamak istiyorum. 
Sözlerime
son verirken polislerimizi tekrar kutluyor, bütün şehitlerimize yüce Allah’tan
rahmet diliyor, malul ve gazilerimizi şükranla yâd ediyoruz.
(Mikrofon
otomatik cihaz tarafından kapatıldı) 
BAŞKAN
– Maalesef ek süre veremiyoruz artık Sayın Okutan.
NURİ
OKUTAN (Devamla) - Dul ve yetimlerimiz ile fiilen görevleri başındaki değerli
emniyet mensuplarına, eş ve çocuklarına sağlık, mutluluk ve başarılar
diliyorum. Bu duygularla herkesi saygıyla, hürmetle selamlıyorum. (MHP
sıralarından alkışlar) 
BAŞKAN
– Teşekkür ederim Sayın Okutan. 
Gündem
dışı üçüncü söz, Ordu’nun sorunları hakkında söz isteyen Ordu Milletvekili
Seyit Torun’a aittir. 
Buyurunuz
Sayın Torun. (CHP sıralarından alkışlar) 
3.- Ordu Milletvekili Seyit Torun’un, Ordu
ilinin sorunlarına ilişkin gündem dışı konuşması
SEYİT
TORUN (Ordu) – Teşekkür ederim Sayın Başkan. 
Ordu
ilinin sorunlarını sizlerle paylaşmak için huzurunuzdayım. Yüce heyetinizi ve
ekranları başında bizleri dinleyen yurttaşlarımızı saygıyla selamlıyorum. 
Konuşmama
başlamadan önce, tüm İslam âleminin Regaip Kandili’ni kutluyor, bu mübarek
gecenin ülkemize, dünyamıza barış, huzur ve adalet getirmesini diliyorum. 
Değerli
milletvekilleri, bizler, Ordu için gerçekten “Karadeniz’in incisi” deriz.
Yeşille mavinin kucaklaştığı çok önemli bir coğrafyadır Ordu ve temel geçim
kaynağı da fındıktır. Bal, kivi ve diğer tarımsal ürünler ve hayvancılık
beraberinde gelir, turizm de artık gelişmeye başladı ama maalesef, bu zamana
kadar Ordu’muz, hak ettiği yeri, hak ettiği değeri bulamadı. Fındığımız
-sürekli bu kürsüden de, diğer şekillerde de dile getirdik- hak ettiği yerde
değil, üreticimiz perişan. Bu yıl maalesef beklentiler karşılanmadı ve fındık
değerinin çok altında satıldı. 2016 sezonunun da ne olacağı belli değil ve
serbest piyasa da, maalesef, sadece birkaç kişinin iki dudağının arasında
hapsoldu ve üreticimiz bu anlamda mağdur ve 2016 sezonunun ne olacağının
belirsizliği içerisinde. 
Değerli
milletvekilleri, kamu yatırımlarında da, millî gelirde de maalesef, yeterince
hak ettiğimiz yerde değiliz. 
Fındığa
dayalı ekonominin getirdiği olumsuzluğu her anlamda yaşıyoruz. Arıcılık,
balıkçılık ve ormancılık gibi alt sektörler alternatif sanayi yatırımlarıyla
desteklenip maalesef istihdam artırılamıyor ve ekonomi canlanamıyor. 
Yoğun bir göç olgusuyla da karşı karşıyayız. Ordu,
İstanbul’da hemşehrim olarak 2’nci ve 3’üncü sırada ve yoğun göç sürekli devam
ediyor. 9 milletvekilliyle temsil ettirildiğimiz Parlamento, maalesef 5
milletvekiline kadar düştü ve bu anlamda da işsizlik, her geçen gün bu göçü
tetikliyor ve iç göç her geçen gün artıyor. 
Maalesef, potansiyel iş gücünü üretime döndüremiyoruz
ve bu anlamda da artık, o yapılan yollar, sadece ekmeğini aramak için gidilen
yollar hâline geldi. Vatandaşlarımızın sadece iş aramak bahanesiyle, iş aramak
kaygısıyla gidilen yollar hâline geldi çünkü artık yatırımcı Ordu’ya gelmiyor.
Ordu’da Araplara verilen değer sanayicilere verilmiyor, yatırımcıya verilmiyor.
Sanayi bölgeleri yetersiz, yatırımcılara maalesef, bu anlamda gerekli
avantajlar sağlanmıyor. 
Karadeniz-Akdeniz
yolu, Ulubey-Gürgentepe-Gölköy yolu, Ünye-Akkuş-Niksar yolu hâlâ bitirilemedi
ve yılan hikâyesine döndü. Her yıl ihaleler yenilenerek, bir parça iş yapılarak
sezon kapatılıyor ve maalesef, bir sonraki yıla yol sorunumuz devam ediyor.
Kısacası,
sorunlarımız büyük ama çözüm noktasında sadece iddiadan öteye geçemiyoruz ve bu
anlamda da her geçen gün geriliyoruz, her geçen gün yoksullaşıyoruz. 
Özellikle
merkeze uzak olan hastanelerimizde doktor yetersizliği her geçen gün
artmaktadır, bir doktor, özellikle çocuk doktoru konusunda, günde 80-90 hastaya
bakmaktadır, Ünye gibi büyük ilçemizde dahi ve her geçen gün doktor sorunumuz
da maalesef, yerine getirilememektedir, bu ihtiyaç karşılanamamaktadır. 
Turizm
potansiyelimiz dedik, maalesef, bu anlamda kış turizmi canlandırılmaya
çalışılıyor; doğa turizmi, yayla turizmi canlandırılmaya çalışılıyor ama henüz
somut bir çalışma yok. “Yeşil Yol” adı altında yapılan kandırmaca, sadece
yağmaya dönüştü, hâlâ o konuda da somut bir gelişme yok. DOKAP geldi, yatırımda
öncelikli yöreler kapsamında fakat DOKAP’tan da maalesef, istediğimiz etkiyi
ilimizde göremedik, beklentilerimiz bu anlamda yarım kaldı. 
Değerli
hemşehrilerim, değerli milletvekilleri; inanın, “Ordu Karadeniz’in incisi”
diyoruz ama o inci, her geçen gün değerini yitiriyor ve her geçen gün
yoksullaşıyor. Eğer buna bir tedbir alamazsak yarın Ordu’yla ilgili çok daha
başka şeyleri konuşacağız. 
Ben,
Hükûmet yetkililerine tekrar sesleniyorum: Lütfen, artık, Ordu’nun hak ettiği
yatırımları getirelim, Ordu’yu hak ettiği yere getirelim çünkü Ordu insanı,
size destek verdi; Ordu insanı, size katkı sundu…
(Mikrofon
otomatik cihaz tarafından kapatıldı)
SEYİT
TORUN (Devamla) – …ve siz de onun karşılığı olarak gereken yatırımları
sağlayın. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Torun.
AYŞE
SULA KÖSEOĞLU (Trabzon) – Fazlasıyla yapıyoruz, fazlasıyla.
SEYİT
TORUN (Ordu) – Yaptığınız belli orada.
BAŞKAN
– Şimdi, elektronik sisteme girerek söz talep eden sayın milletvekillerine
sırasıyla söz vereceğim.
Sayın
Tarhan…
VI.- AÇIKLAMALAR
1.- Kocaeli Milletvekili Tahsin Tarhan’ın,
Hacettepe Üniversitesi Göç ve Siyaset Araştırmaları Merkezinde yapılan bir
araştırmaya göre Türkiye’deki Suriyelilerin yüzde 50’sinin okuryazar olmadığına
ilişkin açıklaması
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, Hacettepe Üniversitesi Göç ve Siyaset Araştırmaları Merkezinde yapılan
bir araştırmada Almanya ve Türkiye’deki mültecilerin eğitim durumu
incelendiğinde, Almanya’da üniversite mezunu olan Suriyeli oranının yüzde 70,
okuryazar olmayanların oranının ise yüzde 5 civarında olduğu açıklandı.
Türkiye’de ise okuryazar olmayan Suriyelilerin oranının yüzde 50 civarında
olduğu açıklandı. Bu araştırma sonunda iyi bir eğitim planlaması yapılmazsa çok
ciddi sorunların yaşanabileceğine dikkat çekildi. Bu konuyla ilgili somut
olarak ne adım atıldı?
BAŞKAN
– Sayın Engin…
2.- İstanbul Milletvekili Didem Engin’in,
aynı şartlarda emekli olanların maaşları arasında ciddi farklılıklar
bulunduğuna ve bu adaletsizliği gidermek için intibak yasasının bir an evvel
Meclisten çıkarılması gerektiğine ilişkin açıklaması
DİDEM
ENGİN (İstanbul) – Teşekkürler Sayın Başkan.
Türkiye
İstatistik Kurumu araştırmalarına göre, ülkemizde 7 milyon emeklimiz var ve her
100 emeklimizden 33’ü emekli olduktan sonra geçinebilmek için çalışmaya devam
etmek mecburiyetinde kalıyor. Cumhuriyet Halk Partisi olarak emeklilerimizin
maaşlarının artırılması ve bayramlarda birer maaş ikramiye verilmesini talep
etmiştik ama AKP “Emeklilerimize verecek kaynağımız yok.” demişti. Sonrasında
ise seyyanen düzenleme yapmak mecburiyetinde kalmıştı. 
Emekli
maaşlarının düşük olmasının yanı sıra, bir diğer sorun da maaşlardaki
adaletsizliktir. Aynı süre çalışmış ve aynı miktarda prim yatırmış olmalarına
rağmen emekli maaşları arasında ciddi farklılıklar bulunmaktadır. Bu
adaletsizliği gidermek için emeklilerimiz ve ailelerinin büyük bir umutla
beklediği intibak yasasının bir an evvel Meclisten çıkarılması gerektiğini
tekrar hatırlatmak istiyorum. 
Teşekkür
ederim.
BAŞKAN
– Sayın Topal…
3.- Hatay Milletvekili Serkan Topal’ın,
Rusya’yla çıkan krizden sonra meyve ve sebze ihracatında Hatay ili bazında bir
azalma yaşanıp yaşanmadığını ve üreticinin sıkıntısını çözebilmek adına ne gibi
önlemler alınacağını öğrenmek istediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Sayın
Hükûmet yetkililerine seslenmek istiyorum: TR63 Düzey 2’nci Bölgesi’nde bulunan
Hatay ilimizin toplamda 275.578 hektar tarım arazisi bulunmaktadır. Tarla
olarak kullanılan yaklaşık 160 bin hektarlık alandan başka, meyve ve sebze
üretimi de yapılmaktadır. Hatay ilimizin Suriye savaşından sonra gerek turizm
gerekse ticaret alanında ekonomisinin kötüye gittiği bilinmektedir. Ancak
Rusya’yla çıkan krizden sonra da meyve ve sebze üreticilerinin zor durumda
kaldığı bilinmektedir. Bu nedenle Hatay ilimizdeki meyve ve sebze üreticileri, Rusya
krizinden sonra daha fazla zor durumda kalmıştır. Rusya’yla çıkan krizden sonra
meyve ve sebze ihracatında Hatay ili bazında bir azalma yaşanmış mıdır? Eğer
yaşanmışsa üreticinin sıkıntısını çözebilmek adına ne gibi önlemler almayı
düşünüyorsunuz?
Teşekkür
ediyorum.
BAŞKAN
– Sayın Kırcalı…
4.- Samsun Milletvekili Orhan Kırcalı’nın,
Regaip Kandili’ni kutladığına ve teröre karşı mücadele ederken şehit düşenlere
Allah’tan rahmet dilediğine, gazileri şükranla andığına ilişkin açıklaması
ORHAN
KIRCALI (Samsun) – Teşekkür ederim Sayın Başkan. 
Birlik,
beraberlik ve kardeşlik duygularının yoğun biçimde yaşandığı mübarek üç ayların
müjdecisi olan Regaip Kandili’ne ulaşmış bulunuyoruz. Kandiller, insanlarımızın
kalplerini birbirlerine yaklaştıran, komşuluk, akrabalık, kardeşlik ve
dayanışma duygularını artıran, ruh dünyalarının aydınlanmasına vesile olan çok
özel gecelerdir. Yüce Rabb’imden bu mübarek gecenin birlik ve beraberliğimize
vesile olmasını diliyor, insanlığın ortak huzurunu tehdit eden teröre karşı mücadele
ederken şehit düşen kahramanlarımıza yüce Allah’tan rahmet diliyor,
gazilerimizi şükranla anıyorum.
BAŞKAN
– Sayın Aydın…
5.- Bursa Milletvekili Erkan Aydın’ın,
polis teşkilatının kuruluşunun 171’inci yıl dönümüne, Regaip Kandili’ni
kutladığına ve çok sayıda Özel Harekât polisinin branş değiştirmek istediğine
ilişkin açıklaması
ERKAN
AYDIN (Bursa) – Sayın Başkan, öncelikle 171’inci yılını kutlayan polis
teşkilatımızın haftasını kutluyorum. Vatandaşlarımızın da Regaip Kandili’ni
kutluyorum. 
Yaşadığımız
böylesine bir süreçte bine yakın Özel Harekât polisinin branş değişikliği
amacıyla dilekçe vermesi oldukça düşündürücü. Bu kadar büyük sayıda polis neden
ayrılıyor? Talep ve istekleri nelerdir? Konuya ilişkin pek çok iddia ortaya
atılıyor. İddiaların başında ise siyasi iktidarın kendilerini kullandığı
düşüncesi, operasyonlarda dinlenme, beslenme yetersizliği, çözüm sürecinde
yapılan hataların hesabının sorulmaması gibi nedenler yer alıyor. Bu konuda
Hükûmetin, Meclisi bilgilendirmesi…
BAŞKAN
– Sayın Özdiş…
6.- Adana Milletvekili İbrahim Özdiş’in,
meslek lisesi öğrencilerinin stajlarının sigorta başlangıcı olarak
sayılmamasıyla ve tıbbi dokümantasyon ve sekreterlik mezunlarının istihdamıyla
ilgili düzenleme yapılıp yapılmayacağını öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ederim Sayın Başkan. 
Meslek
liselerinde okuyan gençlerimizin bir sorununa değinmek istiyorum, sorum Çalışma
ve Sosyal Güvenlik Bakanına: Meslek liselerinde okurken staj yapan gençlerimize
sigorta yapılıyor ancak bu sigorta, SSK tarafından başlangıç olarak sayılmıyor.
Yaklaşık 2 milyon kişiyi etkileyen bu durum hakkında Hükûmet olarak bir
düzenleme yapacak mısınız? 
Bir
başka sorum Sağlık Bakanına: Tıbbi dokümantasyon ve sekreterlik mezunu
gençlerimizin istihdam anlamında büyük sıkıntıları bulunmaktadır. Sağlıktaki
taşeronlaşma, en çok sağlık meslek lisesi ve sağlık meslek yüksekokulu
mezunlarına zarar vermektedir. 2014 KPSS’den sonra bu alanda atanan kişi sayısı
sadece 254’tür. Gençlerimizin emekleri boşa gitmektedir. Bu konuda Hükûmet
olarak bir düşünceniz ve planınız var mıdır? 
Teşekkür
ediyorum. 
BAŞAKAN
– Sayın Gürer…
7.- Niğde Milletvekili Ömer Fethi Gürer’in,
Regaip Kandili’ni kutladığına ve Niğde’nin Himmetli köyüne bir gölet yapılması
gerektiğine ilişkin açıklaması
ÖMER
FETHİ GÜRER (Niğde) – Üç ayların başlangıcı olan bugün, dünyada ve ülkemizde
barışın ve kardeşliğin, insanca, hakça bir yaşamın başlangıcına vesile olmasını
diliyor, halkımızın Regaip Kandili’ni kutluyor, bir kez daha şehitlerimize
rahmet diliyorum. 
Sayın
Başkan, Niğde Himmetli köyünü ziyaret ettim. Köyde sulama suyu sorunu var.
Oysa, köy yakınında su kaynağı bulunuyor. Köy halkı, buraya gölet yapılmasını
istiyor. Üretici, kuru tarım ile ürününden verim alamadığını belirtiyor. Yaz
kış boşa akan suyu Devlet Su İşleri inceleme programına almış ancak bir gelişme
olmamış. Su debisinin gölete uygun olduğu belirtiliyor. Kapalı sistemiyle
tarlalara bu suyun ulaşmasının göçü durduracağı belirtiliyor. Çiftçilikle
uğraşan bir hemşehrim “Otuz yıldır ekerim, ürün kaldırırım, bir dam, ev sahibi
olamadım. Motoru babam aldı. Su olmayınca toprak vermiyor. Yağmur yağmazsa, kar
olmazsa toprak ürün vermediği için de mağduruz.” diyor. Yetkililerin buraya bir
an önce gölet yapmalarını temenni ediyorum. 
Teşekkür
ediyorum. 
BAŞKAN
– Sayın Altaca Kayışoğlu…
8.- Bursa Milletvekili Nurhayat Altaca
Kayışoğlu’nun, Regaip Kandili’ni kutladığına, 50 milyon vatandaşın kimlik
bilgilerinin sızdırılması konusunda ne gibi tedbirler alındığını öğrenmek
istediğine ve ormanların korunması konusunda iktidarı samimiyete davet ettiğine
ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Ben
de öncelikle bütün vatandaşlarımızın Regaip Kandili’ni kutluyorum. 
Sızdırılan
50 milyon kişinin kimlik bilgileriyle ilgili, Başbakan ve Bakan “Gerekli
tedbirler alınmıştır.” dedi. Hepimizi ilgilendiren bir konu olduğu için merak
ediyoruz, bu gerekli tedbirler nedir? Somut olarak açıklanmasını istiyoruz. 
Diğer
bir konu da, birilerine peşkeş çekmek için Türkiye’nin dört bir yanında
ormanlar katlediliyor ama diğer yandan zavallı köylüler gıda ihtiyaçlarını
karşılamak için ağaç olmayan yerlerde ürün ekiyorlar ve buralar sürülüyor, bu
ürünler kaldırılıyor. Ormanların korunması konusunda da iktidarı samimiyete
davet ediyorum. Köylülere bu muameleyi uygun görmüyorum. 
Teşekkürler.

BAŞKAN
– Sayın Dursun…
9.- Sivas Milletvekili Selim Dursun’un,
Regaip Kandili’ni kutladığına, polis teşkilatının kuruluşunun 171’inci yıl
dönümüne ve terörle mücadelede şehit olanlara Allah’tan rahmet dilediğine
ilişkin açıklaması
SELİM
DURSUN (Sivas) – Teşekkür ediyorum Sayın Başkanım. 
Öncelikle,
üç ayların başlangıcı olan Regaip Kandili’mizin vatanımıza, milletimize, tüm
İslam âlemine ve ülkeye, insanlığa hayırlı uğurlu olmasını temenni ediyor,
niyaz ediyorum. Üç ayların manevi havasını dorukta yaşayarak ramazana erişmeyi,
bayrama erişmeyi, her günümüzü bayram gibi yaşamayı da Yüce Allah’tan niyaz
ediyorum. 
Ayrıca,
polis teşkilatımızı, 171’inci kuruluş yıl dönümü münasebetiyle tebrik ediyorum,
hayırlı uğurlu olmasını diliyorum. 
Bu
arada, terörle mücadelede, vatan için, millet için, devletimizin bekası için
cansiparane savaşan, mücadele eden, şehit olan kardeşlerimize Allah’tan rahmet
diliyorum bu mübarek günde. Başarılarını, inşallah sağlıkla, sıhhatle görev
yapmalarını da niyaz ediyorum efendim. 
Teşekkür
ederim. 
BAŞKAN
– Sayın Yedekci…
Sayın
Okutan…
10.- Isparta Milletvekili Nuri Okutan’ın,
Isparta’daki elma üreticilerinin sorunlarına ilişkin açıklaması
NURİ
OKUTAN (Isparta) – Teşekkür ederim Sayın Başkan. 
Genelde
Isparta, özelde Eğirdir ve Eğirdir Gölü etrafındaki ilçelerimizde fevkalade
kaliteli elma yetişmektedir. Bu elmalar genellikle Mısır, Ürdün, Irak ve Suriye
gibi Orta Doğu ülkeleri ile Rusya’ya ihraç edilmekteydi. Ancak, bu ülkelerle
yaşanan sorunlar nedeniyle ihracat durdu, ekonomik durgunluk nedeniyle de iç
tüketim yeterince güçlü değil. Dolayısıyla, elma üreticisi çok zor durumda.
Çiftçiler en az beş altı yıl verim almadan yaptıkları yatırım maliyetine ek
olarak, girdi maliyetlerinin altında ürünlerini elden çıkarmakta, hatta
depolarda bekletmektedir. Elma ağaçlarının kesilmesini önlemek açısından ve zor
durumdaki elma üreticisine destek olmak bakımından Hükûmetin acilen ihraç
imkânlarını destekleyecek önlemler almasını, bilhassa ihracata teşvik
uygulamasına etkin şekilde geçmesini beklemekteyiz. Hükûmeti bu hususlarda
göreve davet ediyorum.
Teşekkür
ederim.
BAŞKAN
– Sayın Demir…
11.- Muğla Milletvekili Nurettin Demir’in,
Regaip Kandili’ni, Polis Haftası ile Sağlık Haftası’nı kutladığına, Şanlıurfa
Asur Oteli’nin belediye tarafından hangi şartlarla kiralandığını öğrenmek
istediğine ve Sağlık Bakanlığı tarafından 23/3/2016 tarihinde çıkarılan 2016/5
no.lu Genelge’ye ilişkin açıklaması
NURETTİN
DEMİR (Muğla) – Teşekkür ederim Sayın Başkan.
Yurttaşlarımızın
Regaip Kandili’ni ben de kutlarken en çok ihtiyacımız olan barış ve huzura
vesile olmasını diliyorum. 
Emniyet
teşkilatımızın haftasını kutlarken aynı zamanda yurttaşlarımızın Sağlık
Haftası’nı da kutlamak istiyorum buradan. 
Sayın
Başkan, Şanlıurfa Büyükşehir Belediye Başkanı Celalettin Güvenç’in Büyükşehir
Belediyesi adına Asur Oteli’ni kiraladığı, otelin düşük bedelle kiralandığı
iddia ediliyor. Otel belediye tarafından hangi şartlarla kiralanmıştır? Otel
kiralandıktan sonra kime, kaç liraya ayrıca kiralanmıştır?
Sağlık
Bakanlığı tarafından 23 Mart 2016 tarihinde çıkarılan 2016/5 no.lu Genelge’yle
halk sağlığı merkezleri kurulmuştur. Genelgede, Toplum Sağlığı Merkezi
Yönetmeliği’nin 5’inci maddesine istinaden halk sağlığı merkezlerinin TSM’lerin
ek birimi olarak kurulacağı belirtilmektedir. Ancak, yönetmelikte “ek birim”
tanımlaması yer almadığı gibi, birimler arasında HSM’ler de sayılmaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Özkan…
12.- Denizli Milletvekili Cahit Özkan’ın,
yaşanan şiddet ortamının yegâne sorumlusunun bölücü terör örgütü PKK ve onun
siyasi uzantıları olduğuna ilişkin açıklaması
CAHİT
ÖZKAN (Denizli) – Teşekkürler Sayın Başkan. 
PKK
bölücü terör örgütünün şehirleri yakıp yıkan terör ve şiddet siyasetinin iflas
ettiği ve halktan destek almadığı Sur’da, Cizre’de görüldü. Yakında Nusaybin’de
de ortaya çıkacak. Kürt halkına her türlü zararı vererek başta Kürtler olmak
üzere 80 milyon insanımıza sosyal, ekonomik, siyasi bedeller ödeten bölücü
terör örgütü ve siyasi destekçileri şimdi müzakere istiyor. 
Şiddetle
hiçbir yere varılamaz. Tüm bu şiddet ortamının yegâne sorumlusu da şiddete
tapan bölücü terör örgütü PKK ve onun siyasi uzantılarıdır. Bu vesileyle,
Kürtlerin ve 80 milyon insanımızın demokratik hakları ve güvenliği için barış
ve demokrasi operasyonlarında başarılar diliyor, yüce Meclisi saygıyla
selamlıyorum.
BAŞKAN
– Sayın Özdemir…
13.- İstanbul Milletvekili Sibel
Özdemir’in, devletin denetim ve gözetimi altında olması gereken vakıflara ait
yurt, etüt, öğrencievlerinde denetim eksikliği olduğuna ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım.
Devletin
denetimi ve gözetimi altında olması gereken yurt, etüt, öğrencievlerinin vakıf
adı altında kurulması, işletilmesi ve eğitmenler başta olmak üzere çalışacak
tüm personelin seçiminde gösterilmesi gereken önem ve denetim eksikliği
aşikârdır. Birçok ilimizde ortaya çıkan ismi geçen vakıflara ait yurt ve
benzeri kurumlarda çocukların yaşadığı istismar karşısında, özellikle Millî
Eğitim Bakanlığı kadrosunda yer alan bir öğretmenin konu olmasına rağmen, Millî
Eğitim Bakanından şu ana kadar bir açıklama duyamadık. Özellikle Millî Eğitim
Bakanlığıyla özel protokolleri olan, özel ayrıcalıklar edinen Ensar Vakfı,
TÜRGEV gibi vakıfların Millî Eğitim Bakanlığıyla olan protokollerinin gözden
geçirilmesi konusunda Bakanlığı sorumluluğa davet ediyorum. Çocuklarımızın
eğitim ve geleceklerinin son on dört yılda eğitim sistemine paralel yapılar
olan iktidara yakın vakıf, dernek ve üyelerinin inisiyatifine bırakılması
karşısında sorumluluk almayan Millî Eğitim Bakanını kınıyor, kendisinden
ısrarla bir açıklama yapmasını bekliyoruz.
BAŞKAN – Sayın
Yedekci…
14.- İstanbul Milletvekili Gülay
Yedekci’nin, 50 milyon vatandaşın kimlik bilgilerinin sızdırılması konusunda
bir çalışma yapılıp yapılmadığını ve daha önce de 70 milyon kişinin SGK
bilgilerinin başka bir firmanın eline geçmesiyle ilgili konuda bir gelişme olup
olmadığını öğrenmek istediğine ilişkin açıklaması
GÜLAY
YEDEKCİ (İstanbul) – Teşekkür ediyorum Sayın Başkan.
Son
iki gündür medyamızda yer alan 50 milyon vatandaşımızın kişisel verilerinin
başkalarının eline geçtiği ve kimlik bilgilerinin sızdırılmasıyla ilgili olarak
Bakanlık herhangi bir çalışma yaptı mı? Bu konuda bir çalışma yapıldıysa nasıl
bir sonuç elde edildi? Sayın Bakan daha önce ortaya çıkan ve paralel yapının
bir olayı olduğunu söylemişti. Bu konuyla ilgili bir soruşturma yapıldı mı?
Ayrıca,
daha önce, Sayın Faruk Çelik Çalışma ve Sosyal Güvenlik Bakanıyken, 70 milyon
kişinin SGK bilgilerinin de başka bir firmanın eline geçtiğiyle ilgili bir
duyum almıştık. Bununla ilgili bir mahkeme kararı da vardı. Bununla ilgili bir
gelişme oldu mu? Bizim bilgilerimiz dolandırıcıların eline geçti mi? Bundan
sonra insanlar kendileri adına başkalarının kredi alıp almadığıyla ya da
kendilerini arayıp, özel bilgileri verilip, özel paralar istenip istenmediğiyle
ilgili tedirginlik yaşamaktadırlar. Bu konuyla ilgili ne gibi çalışmalar
yapılmaktadır?
Teşekkür
ederim.
BAŞKAN
– Sayın Çamak…
15.- Mersin Milletvekili Hüseyin Çamak’ın,
toplumsal cinsiyet eşitsizliğinin bariyerlerine takılmayan bir düzene
kavuşmanın aydınlık yarınlar için çok önemli olduğuna ve bu konuda yasal
boyutta teşvik edici çalışmaların yapılıp yapılmayacağını öğrenmek istediğine
ilişkin açıklaması
HÜSEYİN ÇAMAK
(Mersin) – Teşekkür ederim Sayın Başkan.
“Türkiye'deki kadın hareketlerinin cinsiyeti yoktur.”
sloganıyla kadın-erkek eşitliğinde farkındalık
yaratmak istedikleri bir haftanın içerisindeyiz. Bu anlamda, toplumsal cinsiyet
eşitsizliğinin bariyerlerine takılamayacağımız bir düzene kavuşmak aydınlık
yarınlar için çok önemlidir. Kadını güçlü olan toplumun güçlü olacağının
bilincindeki çağdaş Türkiye Cumhuriyeti, kadına seçme ve seçilme hakkını veren
ilk ülkelerdendir. Nitekim bir ülkeyi geriye götürmek isteyenler ilk olarak
kadınları toplumsal yaşamdan koparmak istemişlerdir. Fakat bugün, siyasetten iş
hayatına kadın temsil oranları maalesef istenilen düzeyde değildir. Kadın,
kariyerinde ilerlemek istediği birçok alanda görünmez engellere takılıp
kalmaktadır. Demokrasinin ancak eşit temsille mümkün olacağı bilinciyle yasal
boyutta teşvik edici çalışmalar düşünülüyor mu? 
Teşekkür
ederim.
BAŞKAN
– Sayın Gündoğdu…
16.- Ordu Milletvekili Metin Gündoğdu’nun,
Regaip Kandili’ni kutladığına, darbe anayasalarının etkisinin günümüzde de
devam ettiğine ve milletin iradesinin en iyi şekilde yansıtılması için yeni
anayasanın bir an önce hazırlanması gerektiğine ilişkin açıklaması
METİN
GÜNDOĞDU (Ordu) – Teşekkürler Sayın Başkan.
Öncelikle
Türk İslam âleminin mübarek Regaip Kandili’ni kutluyorum. 
Darbeci
zihniyetin ve cunta yönetiminin merhum Alparslan Türkeş’i 7 Nisan 1987
tarihinde on bir yıl hapse mahkûm etmesinin ardından yirmi dokuz sene geçti.
Darbeciler, silahların gölgesinde hazırladıkları, halkın değerlerini hiçe sayan
anayasalarla milyonlarca kişiyi mağdur etmiş ve Türkiye’yi karanlığa
sürüklemişlerdir. Bu darbe anayasalarının etkisi günümüzde de devam ediyor.
Milletimizin ihtiyacı ve taleplerini göz ardı eden ve bu hukuk anlayışını hiçe
sayan tepeden inme Anayasa bugün de milyonlarca kişiyi mağdur etmektedir. O gün
Türkeş ve yol arkadaşlarını cezalandıran zihniyet, bugün de aynı anayasal
zeminden beslenerek devranlarını sürdürme gayreti içinde. Yamamalardan aslını
yitirmiş olan mevcut Anayasa, darbe meraklılarının ağzını sulandırmakta,
içlerindeki biçare umutlarını canlı tutmaktadır. Toplumu mağdur eden garabet
uygulamaların tekrar yaşanmaması ve milletin iradesinin en iyi şekilde
yansıtılması için yeni anayasanın bir an önce Türkiye Büyük Millet Meclisinde…
(Mikrofon
otomatik cihaz tarafından kapatıldı)
BAŞKAN
– Sayın Kara…
17.- Antalya Milletvekili Niyazi Nefi
Kara’nın, Regaip Kandili’ni ve Sağlık Haftası’nı kutladığına, polis
teşkilatının kuruluşunun 171’inci yıl dönümüne ve son yıllarda uyuşturucu madde
kullanımı ve madde bağımlılığının arttığına ilişkin açıklaması
NİYAZİ
NEFİ KARA (Antalya) – Sayın Başkan, tüm insanlığın Regaip Kandili’ni kutluyorum
ve barış getirmesini diliyorum. Polis teşkilatımızın 171’inci kuruluş yıl dönümünü
kutluyor ve huzur getirmesini diliyorum. Halkımızın Sağlık Haftası’nı kutluyor,
sağlık getirmesini diliyorum. 
Toplumda
son yıllarda uyuşturucu madde kullanımı ve madde bağımlılığı artmıştır. Antalya
AMATEM’e 7 yaşına kadar başvuru vardır. Hükûmetin on dört yıllık eğitim ve
sağlık politikalarının iflas ettiğinin bir göstergesidir. Acilen çözüm üretmeye
çağırıyoruz. 
BAŞKAN
– Sayın Türkmen… 
18.- Adana Milletvekili Elif Doğan
Türkmen’in, Regaip Kandili’ni kutladığına, esnaf ve sanatkârın yüksek olan prim
tutarlarında bir iyileştirme ve prim borçlarında bir yapılandırma yapılmasının
düşünülüp düşünülmediğini öğrenmek istediğine ilişkin açıklaması
ELİF
DOĞAN TÜRKMEN (Adana) – Teşekkür ediyorum Başkanım. 
Öncelikle,
üç ayların başlangıcı olan Regaip Kandili’mizi kutluyorum. 
Sayın
bakanlar, ülkemizin içinde bulunduğu ekonomik sıkıntılardan doğrudan etkilenen
esnaf ve sanatkârlarımız borç batağında. Siftahsız, her an iflas korkusuyla
kepenklerini açık tutmaya çalışıyorlar. Ayrıca, esnafımızın son derece yüksek
olan ve ödeme zorluğu içinde bulunduğu SGK primleriyle de başları dertte. Esnaf
ve sanatkârın yüksek olan bu prim tutarlarında bir iyileştirme ve prim
borçlarında bir yapılandırma yapmayı düşünüyor musunuz? 
Teşekkür
ederim. 
BAŞKAN
– Sayın Kalkan…
19.- İzmir Milletvekili Necip Kalkan’ın,
İzmir milletvekilleri olarak İzmir Büyükşehir Belediyesinin katı atık bertaraf
tesisi ve düzenli depolama alanı kurma konusundaki sorunlarının çözülmesi için
devreye girdiklerine ilişkin açıklaması
NECİP
KALKAN (İzmir) – Teşekkürler Sayın Başkanım.
Geçtiğimiz
günlerde, İzmir Cumhuriyet Halk Partisi Milletvekili Sayın Atila Sertel, İzmir
Büyükşehir Belediyesinin katı atık bertaraf tesisi ve düzenli depolama alanı
kurulmasıyla ilgili talebinin reddedildiğini söylemişti. Doğru, taleplerden bir
tanesi muhafaza ormanı içinde kaldığından, diğeri ise yöre halkı ve belediye
başkanlığı tarafından istenmediği için ön izin verilememiştir ve bu
müracaatların bir tanesi de tam ÇED raporu aşamasında olmuştur. Biz bu konu
üzerine devreye girdik. İzmir milletvekilleri olarak bu konunun el ele, kol
kola çözülmesinden yanayız. 5 tane yer bulduk, yazıyla Büyükşehir Belediyesine
bildirdik; eğer beğenirlerse el ele, kol kola bu işi çözmeye hazırız.
BAŞKAN
– Sayın Köse…
20.- Çorum Milletvekili Tufan Köse’nin,
Regaip Kandili’ni kutladığına, polis teşkilatının kuruluşunun 171’inci yıl
dönümüne ve Diyarbakır Milletvekili Galip Ensarioğlu ile İstanbul Milletvekili
Burhan Kuzu’nun basına yansıyan bazı ifadelerine ilişkin açıklaması
TUFAN
KÖSE (Çorum) – Sayın Başkan, ben de üç aylara girişin habercisi olan Regaip
Kandili’ni kutluyorum. Ayrıca, polislerimizin Polis Haftası’nı da kutluyorum. 
Geçtiğimiz
günlerde basına, bir AKP’li milletvekilinin, Galip Ensarioğlu’nun “Yasama
bizde, yargı bizde, yürütme bizde. Bizim, AKP Hükûmetini denetlemek gibi bir
seçimimiz olabilir mi?” sözleri ve devamında anayasa profesörü olduğu söylenen
Burhan Kuzu’nun “Oğlan bizim, kız bizim; biz kimi denetleyeceğiz?” biçimindeki
sözleri yansımıştır. Bu sözlere karşın, AKP’nin tüzel kişiliğinden herhangi bir
eleştiri ya da düzeltme de benim izlediğim kadarıyla basına yansımamıştır.
Bütün bunların anlamı, demokrasi tramvayının son durağına geldiği midir? Eğer
öyleyse bundan sonra -üzülerek söylüyorum- kimse kendisine “diktatör” denildiğinde
alınmasın.
Teşekkür
ediyorum.
BAŞKAN
– Teşekkür ederim Sayın Köse.
Sayın
grup başkan vekillerine söz vereceğim.
Sayın
Akçay…
21.- Manisa Milletvekili Erkan Akçay’ın,
Regaip Kandili’ni ve Polis Haftası’nı kutladığına, 50 milyona yakın vatandaşın
kimlik bilgilerinin sızdırılmasıyla ilgili Hükûmetin gayriciddi tutum ve
açıklamalarını kınadığına ve alınacak önlemlere dair Meclise bilgi verilmesi
gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Rahmeti,
bereketi ve mağfiretiyle mübarek üç aylara ve müjdecisi Regaip Kandili’ne
ulaşmanın ve idrak etmenin manevi duygusunu yaşıyoruz. Millet olarak, kanayan
ve derinleşen toplumsal, ekonomik, kültürel ve siyasi krizlerin içindeyiz.
Önümüzdeki mübarek günler vesilesiyle maddi ve manevi yaraların sarılarak Türk
milletinin birlik ve beraberlik içerisinde geleceğe yürümesi en samimi
temennimiz ve duamızdır. Bu gecenin ve mübarek üç ayların manevi arınmamıza,
gönül dünyamızın temizliğine, birlik ve beraberliğimizin daha da sağlamlaştırılmasına,
sağlam ve gerçekçi bir barış ortamının oluşmasına vesile olması dileklerimle
Regaip Kandili’ni ve üç ayları tebrik ediyor, milletimize huzur ve mutluluk
getirmesini temenni ediyorum. Bu vesileyle, bütün şehitlerimize de rahmet ve
yaralılarımıza acil şifalar diliyorum.
Yine,
bu vesileyle Polis Haftası’nı da kutluyorum. Kutlamakla birlikte, polis
şehitlerimizi ve bütün şehitlerimizi tekrar rahmet ve minnetle anıyorum.
Polislerimizin sorunları artık ertelenemez hâle gelmiştir. Hükûmeti, Emniyet
teşkilatının ve polislerimizin sorunlarını çözmek için harekete geçmeye davet
ediyorum.
Sayın
Başkan, ülkemizde birkaç gündür 49 milyon 611 bin 709 vatandaşımızın kimlik
bilgilerinin İnternet’te yayınlanmasına ilişkin haberler yer alıyor.
Anladığımız kadarıyla 2011 seçimi öncesinde seçmen sıfatı kazanmış
vatandaşlarımızın Türkiye Cumhuriyeti kimlik numaraları, anne baba isimleri,
nüfusa kayıtlı oldukları yer, doğum tarihleri ve MERNİS’e kayıtlı adresleri
İnternet sitelerinde yer almaktadır. Bu bilgilerin nasıl başka birilerinin
eline geçtiği sorunun bir boyutu olmakla birlikte, bir diğer sorun şudur:
Kişisel veriler, bütün bir milletin kimlik verileri çalınabilir durumda. Bu
ölçekte ve içerikte bir verinin ancak bir devlet kurumu nezdinde tutulabileceği
açıktır. Dolayısıyla, bu verileri korumakla görevli ve sorumlu olan kişi ve
kurum, Hükûmettir, ilgili bakanlıklardır. Ancak, görüyoruz ki kurumsal anlamda
güvenlik önlemleri alınmamış, sorumluluk da duyulmuyor. 
Bu
denli büyük bir ulusal güvenlik konusunda Hükûmet üyelerinin açıklamalarını
hayretle izliyoruz. Sayın Başbakan “Evimin adresi sızdırılmış, misafir olmak
isteyen varsa gelsin.” diyerek güya espri yapıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Akçay, mikrofonunuzu açıyorum.
ERKAN
AKÇAY (Manisa) – Teşekkür ederim. 
Adalet
Bakanı “Nereden, nasıl sızdı bilmiyorum ama rakamlara baktığımız zaman 50
milyon civarında.” diyor. Ulaştırma Bakanı “Bu, paralel yapının algı
operasyonudur.” diyor, “Kimler paylaştı bilemiyoruz, bir şey yapamazlar.”
diyor. 
Bu
denli büyük bir meselede bu denli gayriciddi tutum ve açıklamaları kınadığımı
belirtmek istiyorum. Hükûmetin bir an önce gerekli tahkikatları tamamlayarak,
alınacak önlemlere dair Meclise bilgi vermesi gerekmektedir. Bu verilerin
korunmasına ilişkin sorumluluk Hükûmettedir. Hükûmet görevini yapmamıştır.
Sonuç
olarak, tekrar söylemek isterim ki bu denli büyük bir güvenlik sorununda
sorumluluğunu ve görevini yerine getirmeyenler mutlaka hesap vermelidir. 
Teşekkür
ederim Sayın Başkan.
BAŞKAN
– Teşekkür ederim Sayın Akçay.
Sayın
Vural…
22.- İzmir Milletvekili Oktay Vural’ın,
Regaip Kandili’ni kutladığına, Nusaybin’de şehit olan 3 polise Allah’tan
rahmet, yaralı 5 polise acil şifalar dilediğine, Trabzon’un Yomra ilçesinde
Milliyetçi Hareket Partili Belediye Meclis Üyesi Hasan Bayrak’ın darp
edildiğine ve Kütahya’da bir okulda AK PARTİ İlçe Başkanlığının valilik
oluruyla velilere eğitim öğretim içerikli seminer düzenlemesine ilişkin
açıklaması
OKTAY
VURAL (İzmir) – Teşekkür ederim.
Sayın
Başkan, ben de hem zatıalinizin, Divandaki arkadaşların, değerli
milletvekillerinin ve burada çalışan arkadaşlarımızın Regaip Kandili’ni
kutluyorum, hayırlara vesile olmasını diliyorum.
Maalesef,
yine şehit haberimiz var. Sabah Nusaybin’de 1 polisimiz şehit olmuştu, şimdi
aldığımız bir habere göre 2 polisimiz daha şehit olmuş. Şehitlerimize Allah’tan
rahmet diliyorum. 5 polisimiz de yaralı ve onlara da acil şifalar diliyorum.
İki
konuyu gündeme getirmek istiyorum. Trabzon’un Yomra ilçesinde kent platformu
kuran -4 siyasi partiden de kişilerin olduğu- ve Yomra Belediye Başkanının
yaptığı yolsuzlukları dile getirerek Yomra’nın hakkını, hukukunu savunan, bu
konuda da hem AKP Genel Merkezine hem cumhuriyet savcılığına hem Çevre ve
Şehircilik Bakanına suç duyurusunda bulunan Milliyetçi Hareket Partili Belediye
Meclis Üyesi Sayın Hasan Bayrak Yomra Platformu’yla birlikte bu tavrı ortaya
koymuştur ve bu süre içerisinde, aile şirketlerine haksız kazanç sağlamaktan ve
ranta dönük imtiyaz sağlamaktan ve ilçe imarını ortadan kaldırarak bir yasa
tanımazlık oluşturmaktan, Yomra’yı katletmekten, birçok yolsuzluklarla ilgili
suç duyurusunda bulundu ve tavır oluşturdu. Bu kent platformunda aslında Adalet
ve Kalkınma Partisinden, Cumhuriyet Halk Partisinden, Saadet Partisinden
insanlar da var. Ama bunlarla ilgili bu açıklamayı yaparken, özellikle Çalışma
ve Sosyal Güvenlik Bakanı Sayın Süleyman Soylu Bey’e seslenip -bu Belediye
Başkanı sizin adınızı kullanıyor- bunun böyle olmadığını bilmekle birlikte, bu
konuda bu algıyı kırmak görevine çağırıyor; ayrıca Çevre ve Şehircilik Bakanı
Fatma Güldemet Sarı Hanım ile Sayın Başbakana “Bu konuda biz idari, hukuki
bütün yasal başvurularımızı yaptık ve görevimizi yerine getirdik, siz de
görevinizi yerine getirin.” diyor.
Yolsuzluklar
karşısında birleşen bir kent Yomra, Trabzon ama maalesef -ceberut zihniyet-
Milliyetçi Hareket Partili Belediye Meclis Üyesi Sayın Hasan Bayrak, dün, 6
Nisan saat dokuz sıralarında Yomra Sancak Mahallesi Dilaveroğlu Camisi yanında
6-7 kişi tarafından darbediliyor. Belediye Başkanının kardeşleri de var.
Belediye Meclis Üyemizin hâli bu. Bu ne zorbalıktır ya! Türkiye'de hukuk
tanımıyorlar. Hukuk tanımayanlara hukuku adres gösteriyoruz ama maalesef
ceberut zihniyet bununla kalmıyor… 
(Mikrofon
otomatik cihaz tarafından kapatıldı) 
BAŞKAN –
Mikrofonunuzu açıyorum Sayın Vural, tamamlayınız lütfen.
OKTAY
VURAL (İzmir) – …ve maalesef darbediyor. İvedilikle, bu savcıların, bu konuda
herkesin adım atması gerekiyor. Nereye kadar? “Yargı da bizim, yürütme de
bizim, her şey elimizde.” diyenlere, “Kız da bizim, damat da bizim, gelin de
bizim.” diyenlere Türkiye’de hukukun üstünlüğünü göstermek ve üstünlerin
hukukunun olmadığını göstermek gerekiyor.
Diğer
taraftan, yine aynı şekilde, maalesef, Kütahya’da merkez ilçede valilik
oluruyla AKP İlçe Teşkilatı Dumlupınar İlköğretim Okulunda velilere toplantı
çağrısı yapıyor. AKP İlçe Başkanı oraya gidiyor. Kendisinin de ticari ilgi
alanıyla ilgili konferansı da verdikten sonra telefonlarını veriyor. Benim
ilköğretim okulumdaki bu öğrenciler kime emanet? Bu ilköğretim okulları siyaset
ve ticaret yeri değildir. Valilik oluruyla AKP İlçe Başkanlığı hangi sıfatla
ilköğretim okulunda…
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Vural.
OKTAY
VURAL (İzmir) – Burada SMS mesajı dahi var, burada “AK PARTİ İlçe Başkanlığı
valilik oluruyla velilerimize eğitim öğretim içerikli seminer yapacaklardır.
Önerinizi ve taleplerinizi de iletebileceğiniz seminer, okulumuz toplantı
salonunda perşembe günü yapılacaktır.” diyerek çağrıda bulunuyor. Burası
ticaret alanı değil, siyaset alanı değil. Okullarımızda siyasetçilerin ilçe
başkanlığı sıfatı ve valilik oluruyla olduğu söylenen bir toplantıya çağrılması
bu devletimizin millî bir devlet olmak yerine, milletin devleti olması yerine
partili bir devlet, parti devleti hâline dönüştürüldüğünü ortaya koyuyor. Bu
bakımdan, bu kokuşmuşlukların hepsinin ortadan kaldırılması gerekir.
Bu
mübarek Regaip Kandili vesilesiyle, bu eleştirilerimin de, umarım, hayra doğru
gitmesine vesile olmasını diliyorum.
Teşekkür
ederim.
BAŞKAN
– Teşekkür ederim Sayın Vural.
Sayın
Baluken…
23.- Diyarbakır Milletvekili İdris
Baluken’in, Regaip Kandili’ni kutladığına, sokağa çıkma yasağı uygulanan
yerleşim yerlerinde halka karşı acımasız bir savaş konseptinin devreye
konulduğuna ve bu savaş konseptinin özellikle sivilleri hedefleyen acı
sonuçlarının yaşandığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, değerli milletvekilleri; bugün mübarek üç ayların başlangıç günü ve
mübarek Regaip Kandili. Bu mübarek ayların Türkiye’de, Orta Doğu’da ve tüm
dünyada eşitliğe, adalete, özgürlüğe ve barışa vesile olmasını temenni
ediyoruz. 
Üç
aylar, bildiğimiz gibi, insanın Rabb’ine dönmesi ve cüzi iradesinden kaynaklı
nefsini terbiye etmesi anlamını da içeriyor. Bu kapsamda, elbette ki
kastettiğimiz ya da kastedilen nefis bu dünyaya dair olan nefistir.
Dolayısıyla, bu mübarek üç ayların Türkiye siyasetinde de tüm iktidari güçleri
kendi elinde toplamak isteyen, güç zehirlenmesinin zirvelerinde dolaşanların bu
yönlü nefislerini terbiye etmelerine vesile olmasını temenni ediyoruz. İnsanlar
nefislerini terbiye ettiğinde ve toplumsal barışa kanalize olduklarında eminiz
ki ülkemizdeki bu kan ve revan deryası da son bulur ve toplumsal barışımız
açısından da sorunlarımızın çözümü açısından da yeni bir şans yakalanmış olur.
Bu bağlamda, tekrar mübarek Regaip Kandili’nin tüm inananlara, tüm İslam
âlemine ve tüm insanlığa hayırlar getirmesini temenni ediyorum.
Sayın
Başkan -dün de ifade etmiştim- hâlâ Silopi, Sur, Yüksekova, Nusaybin ve
Şırnak’ta uygulanan sokağa çıkma yasaklarıyla beraber orada yaşayan halka karşı
çok acımasız bir savaş konsepti devreye konmuş durumda. Çatışmalı süreç ve
savaşın getirmiş olduğu can kayıpları, her bir can kaybı zaten her gün
yüreğimizi yakarken bu savaş konseptinin özellikle sivilleri hedefleyen acı
sonuçlarını da maalesef yaşamaya devam ediyoruz. 
Özellikle
AKP’li yetkililerin terörle mücadele yalanı üzerinden meşrulaştırmaya
çalıştıkları bu savaş konsepti, dün evlerine tank top atışı isabet eden 8
Silopili yurttaşın yaşamını yitirmesiyle sonuçlandı. Dün de burada AKP’li
hatipler konuştuklarında o can kayıplarının terörle mücadele kapsamında
olduğunu söylemişlerdi. Tırnak içerisinde ifade ediyorum, “terörist” dedikleri
o kişiler arasında en son 70 yaşındaki Zülfiye Şalk ve onun 2 yaşındaki torunu
Esra Şalk var. Herhâlde, AKP’li yetkililer çıkıp 2 yaşındaki bir çocuğun hangi
aşamada ideolojik, örgütsel, askerî bir eğitim aldığını… 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, lütfen tamamlayınız Sayın Baluken.
İDRİS
BALUKEN (Diyarbakır) – Teşekkür ederim Sayın Başkan.
...hangi
güvenlik gücüne silah sıkarken ya da direnç gösterirken tank atışıyla etkisiz
hâle getirildiğini de açıklarlar sanırım. Bunu kabul etmek mümkün değil,
kınıyoruz. Bu savaş konsepti her geçen gün zaten teşhir oluyor.
Diğer
taraftan, Silopi’de en temel insani ihtiyaçların karşılanmasına izin verilmiyor
yani bütün bir kent merkezinde suyun akmasıyla ilgili talepler bile henüz
karşılanmış değil. Aynı şekilde, İdil’de, orada bulunan yurttaşlara sıcak yemek
ve yardım malzemesi dağıtan yerel yönetimlerimiz ve sivil toplum örgütlerinin
çabaları engelleniyor. Cizre’de, hemen hemen girilen bütün evlerde beyaz eşyalar
ve buzdolapları tahrip edilmişti. Gönderilen beyaz eşyalara ve buzdolaplarına
el konuluyor. Yani, en temel insani ihtiyaçlara bile engel çıkaran bir savaş
konseptini yürüten bir Hükûmet pratiğiyle karşı karşıyayız.
(Mikrofon
otomatik cihaz tarafından kapatıldı) 
BAŞKAN
– Lütfen tamamlayınız Sayın Baluken.
İDRİS
BALUKEN (Diyarbakır) – Bunu kabul etmek mümkün değil. Bu konseptin “baş eğme”,
“baş kesme”, işte “baş verme” gibi IŞİD zihniyetini çağrıştıran bir söylem
üzerinden topluma kanıksatılmaya çalışılmasını da kabul edilemez bulduğumuzu,
çözüm ve barış iradesi dışında hiçbir seçeneğe, hiçbir çözüm seçeneğine sahip
olmadığımızı bir kez daha ifade etmek istiyorum.
Teşekkür
ederim Sayın Başkan.
BAŞKAN
– Teşekkür ederim Sayın Baluken.
Sayın
Gök...
24.- Ankara Milletvekili Levent Gök’ün,
Regaip Kandili’ni ve Polis Haftası’nı kutladığına ilişkin açıklaması
LEVENT
GÖK (Ankara) – Teşekkür ederim Sayın Başkanım.
Sayın
Başkanım, bu gece Regaip Kandili. Regaip Kandili’yle başlayan üç aylarla
beraber, tüm İslam âleminin Regaip Kandili’ni kutladığımı ifade etmek
istiyorum.
Ülkemiz
çok sorunlu, kutuplara ayrışmış ve giderek artan iç çelişkilerle neredeyse
artık yönetilemez bir hâle gelmiş durumda. Böyle bir tabloda, dinimizin
emrettiği ve tüm insanlığa yapmasını dilediği iç güzelliği, ruh güzelliği,
birbirleri arasındaki münasebetlerin ve toplumda huzurun ve güvenin sağlanması
açısından herkese büyük ödevler yükleyen önemli ilkelerinin, dinî
vecibelerimizin bir kez daha önemi ortaya çıkıyor. Böyle bir dönemde, hepimizin
geçmişin muhasebesini ve denetimini yaparak geleceği daha iyi planlama
şansımızın olduğu günlerde olduğumuzu düşünüyorum; buna ihtiyacımız var. Böyle
bir anlamda, manevi yönü zengin bu gecede, Regaip Kandili’nde herkesin kendi iç
huzurunu, düşüncelerini, tavırlarını ve bundan sonra geleceğe dair iddialarını,
bakışını, bu çerçevede zorunlu bir değerlendirme yapma içerisinde olunması
gerektiğinin altını çizmek istiyorum. 
Yine,
171’inci yılını kutladığımız polis teşkilatımızın kuruluşunun yıl dönümünde Nusaybin’den
gelen 3 şehit haberiyle sarsıldık. Gerçekten, polislerimiz bugün çok olağanüstü
koşullarda, iktidarın da ağır baskısı altında, kendilerinin yaratmadıkları
sorunlarla baş etmeye çalışıyorlar. Böyle bir tabloda her gün hem polis
teşkilatımızdan hem de diğer emniyet güçlerimizden önemli kayıplar veriyoruz.
Polis, bir ülkenin sükûn, güvenlik ve düzenini sağlamakla, korumakla görevli ve
cumhuriyetin polisi olmak durumunda. Biz, polislerin hangi, ne denli ağır
şartlar altında çalıştığının ve kendilerinin çok ağır sorumlulukla karşı
karşıya bırakıldığının farkındayız. Onların ağır yaşam koşullarının
iyileştirilmesini, emeklilikte yaşantılarındaki standartların yükseltilmesini,
kaliteli bir yaşamın tüm polislerin hakkı olduğunu düşünüyoruz. Bütün polislerimize
baktığımız zaman, hepsi Türkiye’nin “orta direk” diye nitelendirdiğimiz
ailelerinden gelmekte. Dolayısıyla, cansiparane, ağır şartlarda görev yapan tüm
polislerimizin Polis Haftası’nı kutladığımızı ve kendilerinin yaşam
standartlarının yükseltilmesi konusunda Cumhuriyet Halk Partisi olarak üzerimize düşen her türlü
görevi yerine getirmeye hazır olduğumuzu ifade ediyor, saygılar sunuyorum. 
BAŞKAN
– Teşekkür ederim Sayın Gök. 
Sayın
Bostancı…
25.- Amasya Milletvekili Mehmet Naci
Bostancı’nın, Regaip Kandili’ni kutladığına, polis teşkilatının kuruluşunun
171’inci yıl dönümüne ve Trabzon Yomra’da yaşanan olayla ilgili gerekenin
yapılacağına ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Üç ayların başlangıcını işaretleyen Regaip Kandili
dolayısıyla bütün İslam âleminin kandilini tebrik ediyorum.
Esasen, bu tür kandiller, bu tür kutsal günler sadece
bir güne mahsus gibi görünmekle birlikte, biz insanoğluna, her günü aynı
moralite, aynı ahlak, aynı yaklaşım çerçevesinde görmemiz gerektiğini de
hatırlatır, bunu unutmamak gerekir. O yüzden, sadece bu gece değil, esasen her
gece bir Regaip Kandili esasında dünyaya ve insanlığa bakmak hepimizin boynunun
borcudur diye düşünürüm.
Din, felsefenin, bilimin konuşmadığı alanlarda da
konuşur, onların cevap vermediği konulara ilişkin de cevaplar verir ve bizim
kutsal kitabımızda geçtiği gibi, dağlara, taşlara verilen ve onlar tarafından
kabul edilmeyen ama insan ki gafil ve cahil olduğu için kabul ettiği emanet de
hatırlandığında, işte o insanoğlunu milyonlarca kitleler hâlinde, belli bir
moralite istikametinde, belli bir ahlak istikametinde aynı yere çeviren
muhteşem bir kudret olarak herhâlde dikkat etmemiz gereken bir alandır.
O bakımdan, üç ayları ve esasen her ayı üç aylar gibi
düşünerek öyle bir anlayışla hayata bakışı, bir kez daha bugün de altını
işaretleyerek belirtmek isterim.
Öte taraftan, 10 Nisan 1845, Polis Teşkilatının kuruluş
yıl dönümü; aradan yüz yetmiş bir yıl geçmiş. Bu süre içerisinde polislerimiz,
toplumsal huzur ve sükûn için, ortak iyilik için çaba gösterdiler. İki insan
arasındaki anlaşmazlığı çözmeye çalışanların bile ne kadar zor durumda kaldığı
hatırlandığında, toplumsal problemlerin çözümünde böylesi bir rolü üstlenen
polislerimizin üzerlerindeki ağır baskıyı ve tartışmalara nasıl konu
edildiklerini de hatırlamak gerekir. Çünkü, toplum dediğimiz yapı homojen,
ortak bir yapı değildir, insanlar farklı kanaatler, farklı anlaşmazlık
hususları, bütün bunlarla birlikte toplumdur ve ortak iyilik, huzur ve sükûn
eğer polislerimize emanet edilmişse yasalar çerçevesinde…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, tamamlayınız lütfen Sayın Bostancı.
MEHMET
NACİ BOSTANCI (Amasya) – …o görevlerini yerine getirirken ne kadar
zorlanacakları ama ortak iyiliği ifa etmek için de o zorlanmayla birlikte soylu
bir iş yaptıklarını unutmamak gerekiyor. Geçmişte de toplumsal olaylara
katılanlar polislere ilişkin hangi ifadeleri kullandıklarını hatırlayacaklardır
ama dün bazen acımasız olan ifadeler, bugün tatlı bir hatıraya dönüşmüş
olabilir. 
Bugün
de polislerimiz teröre karşı büyük, özverili, yine toplumsal iyilik için, halk
için bir mücadele veriyorlar. Onlar sahada teröristlere karşı mücadele veriyor,
biz topluma ve siyasete düşen görevlerden birisi de -diğer görevlerin yanı sıra-
teröristlerin kirli propagandasına karşı, özellikle polislerimizi hedef alan
kirli propagandasına karşı bir moral, bir ahlaki ödevi yerine getirmek olmalı
ve terörizmin bu kirli propagandasını bir bakıma teşhir etmemiz, halkın
aleyhine, halkın huzuruna ve sükûnuna kastetmiş terörizme karşı, kirli
propagandayla polislerimizin, güvenlik güçlerimizin üzerine tahakküm kurarak
amaçlarına ulaşmak isteyen teröristlerin bu kirli propagandasına karşı vaziyet
almamız gerektiği, bunu açığa çıkartmamız gerektiği hususunu bu vesileyle
belirtmek isterim. 
Elbette
polislerimiz yaşayan insanlar, toplumun bir parçası, problemleri var; sadece
vatana, millete yapmış oldukları hizmetleri anlatan didaktik, esatirî bir dille
değil, aynı zamanda gerçek birer insan olduklarını hatırlayarak…
(Mikrofon
otomatik cihaz tarafından kapatıldı)
BAŞKAN
– Lütfen tamamlayınız Sayın Bostancı.
MEHMET
NACİ BOSTANCI (Amasya) – …onların problemlerini de çözen bir yaklaşımla
davranmak başta iktidar olarak bizim boynumuzun borcu, sonra bütünüyle siyaset
kurumunun boynunun borcu. Biz de bunu yerine getirecek birçok adımlar attık,
bundan sonra da atmaya devam edeceğiz.
Burada,
Trabzon Yomra’ya ilişkin bir problemden, olaydan bahsedildi, bize de intikal
eden bilgiler var. Hukuka aykırı ne varsa üzerine gideriz, herkes müsterih
olabilir.
Teşekkür
ediyorum.
BAŞKAN
– Teşekkür ederim Sayın Bostancı.
Regaip
Gecesi münasebetiyle din ve felsefe ilişkisi bağlamında bazı değerlendirmelerde
bulundunuz, bir katkı olsun diye ben de şunu ifade etmek isterim: Din ve
felsefe, her ikisi de farklı açılardan varlığın ya da hakikatin bilgisine
ulaşmayı amaçlar.
Evet,
gündeme geçiyoruz. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım:
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Pakistan Ulusal Meclis Başkanı Serdar Ayaz Sadıq’ın vaki
davetine icabetle 11-14 Nisan 2016 tarihleri arasında Pakistan’a resmî bir
ziyarette bulunması Genel Kurulun 23/3/2016 tarihli 60’ıncı Birleşiminde kabul
edilen Türkiye Büyük Millet Meclisi Başkanı İsmail Kahraman’ın beraberindeki
heyeti oluşturmak üzere siyasi parti gruplarınca bildirilen isimlere ilişkin
tezkeresi (3/654)
Sayı: 83924060-724.01-28860 7/4/2016
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı İsmail Kahraman’ın Pakistan Ulusal Meclis Başkanı
Serdar Ayaz Sadıq’ın vaki davetine icabetle, beraberinde bir Parlamento
heyetiyle 11-14 Nisan 2016 tarihleri arasında Pakistan’a resmî bir ziyarette
bulunulması TBMM Genel Kurulunun 23/3/2016 tarih ve 60’ıncı Birleşiminde kabul
edilmiştir. 
Anılan
kanunun 2’nci maddesi uyarınca, heyetimizi oluşturmak üzere siyasi parti
gruplarınca bildirilen isimler Genel Kurulun bilgisine sunulur.
İsmail Kahraman
Türkiye Büyük Millet Meclisi 
Başkanı
Adı
Soyadı: Seçim
Çevresi:
1)
Elif Doğan Türkmen Adana Milletvekili
2)
Seyfettin Yılmaz Adana Milletvekili
3)
Hüsnüye Erdoğan Konya Milletvekili
4)
Yusuf Beyazıt Tokat
Milletvekili
5)
Muhammet Balta Trabzon Milletvekili
BAŞKAN
– Bilgilerinize sunulmuştur.
Meclis
araştırması açılmasına ilişkin üç önerge vardır, önergeleri ayrı ayrı
okutacağım. 
Üçüncü
sırada okutacağım Meclis araştırması önergesi 500 kelimeden fazla olduğu için
önerge özeti okunacaktır ancak önergenin tam metni Tutanak Dergisi’nde
yayımlanacaktır.
B) Meclis Araştırması Önergeleri
1.- CHP Grubu adına, Grup Başkan Vekili
Manisa Milletvekili Özgür Özel’in, ceza infaz memurlarının sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/148)
Türkiye Büyük Millet Meclisi
Başkanlığına 
Ülkemizde
sayıları 40 bini bulan ceza infaz koruma memurları maddi ve manevi birçok
sıkıntıyla mücadele etmek zorunda kalmakta, bu sebeple kendilerini ikinci sınıf
devlet memuru gibi hissetmektedirler.
Cezaevi
güvenliğinden sorumlu bu personelin, emniyet ve güvenlik hizmetleri sınıfında
değil, idari hizmetler kısmında sayılmış olmasından kaynaklı olarak özlük
haklarında ciddi eksiklikler bulunmaktadır. Ayrıca, 4688 sayılı Kamu
Görevlileri Sendikaları ve Toplu Sözleşme Kanunu çerçevesinde ceza infaz kurumu
memurlarına sendika kurma hakkı tanınmamış olması da bir diğer eksiklik ve
insan hakkı ihlali olarak göze çarpmaktadır.
Yirmi
dört saat çalıştıkları hâlde fazla mesai ücreti alamayan, tüm tatillerde,
bayramlarda çalışmak zorunda kalan infaz koruma memurları, cezaevlerinde âdeta
gönüllü mahkûm gibi bulunmaktadırlar. Sosyal yaşamları olamayan, birçoğu şehrin
dışında yapılmış cezaevlerinde çalışan infaz koruma memurları tüm bu zorlu
çalışma koşullarına rağmen emekli olmak istememektedirler. Emekli olduklarında
ciddi hak kayıplarına uğrayan infaz koruma memurları tüm bu ağır çalışma
koşullarına rağmen emekliliğe hak kazansalar bile zorunlu olarak çalışmaya
devam etmek zorunda kalmaktadırlar.
Tüm
bu sebeplerle, infaz koruma memurlarının görevlerini daha iyi yerine
getirebilmeleri için cezaevlerinde insani çalışma koşullarına sahip olmaları
elzemdir. Bu noktada, yukarıda sayılan başat sorunlara ek olarak tüm diğer
mevcut sorunlarının tespit edilerek çözüm önerilerinin belirlenmesi amacıyla
Meclis bünyesinde bir araştırma komisyonu kurulması gerekmektedir.
İnfaz
koruma memurlarının insan onuruna yaraşır çalışma koşullarına sahip olması, personelin
psikolojisinin iyileştirilmesine, cezaevlerinde istenmeyen olayların, vakaların
yaşanmasının engellenmesine katkı sağlayacaktır. Bu doğrultuda, infaz koruma
memurlarının mevcut durumlarının ve sorunlarının tespiti, devlet teşkilatı
içindeki statüsünün belirlenmesi, sosyal ve özlük haklarında yapılabilecek
iyileştirilmelerinin belirlenebilmesi amacıyla Anayasa’nın 98’inci ve İç
Tüzük’ün 104 ve 105’inci maddelerine göre Meclis araştırması komisyonu
kurulmasını arz ve teklif ederim.
 Özgür
Özel
 Manisa
 Grup
Başkan Vekili
2.- Diyarbakır Milletvekili Nursel Aydoğan
ve 22 milletvekilinin, 1993 Kulp katliamı davasının zaman aşımına uğramaması
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/149)
Türkiye
Büyük Millet Meclisi Başkanlığına
1993
Kulp katliamı davasının ivedilikle sonuçlanması açısından kolaylık sağlayacak
ve faili meçhul davaların zaman aşımı riskiyle karşılaşmadan sonuçlanması ve bu
konuda gerekli yasal tedbirlerin belirlenmesi amacıyla Anayasa’nın 98 ve
Türkiye Büyük Millet Meclisi İçtüzüğü’nün 104 ve 105’ inci maddeleri uyarınca
Meclis araştırması açılmasını saygılarımızla arz ederiz.
1) Nursel Aydoğan (Diyarbakır)
2) Pervin Buldan (İstanbul)
3) Meral Danış Beştaş (Adana)
4) Behçet Yıldırım  (Adıyaman)
5) Berdan Öztürk (Ağrı)
6) Dirayet Taşdemir (Ağrı)
7) Sırrı Süreyya Önder (Ankara)
8) Ayşe Acar Başaran (Batman)
9) Mehmet Ali Aslan (Batman)
10) Saadet Becerekli  (Batman)
11) Hişyar Özsoy (Bingöl)
12) Mizgin Irgat (Bitlis)
13) Altan Tan  (Diyarbakır)
14) Çağlar Demirel (Diyarbakır)
15) Feleknas Uca (Diyarbakır)
16) İmam Taşçıer (Diyarbakır)
17) Nimetullah Erdoğmuş (Diyarbakır)
18) Sibel Yiğitalp  (Diyarbakır)
19) Ziya Pir  (Diyarbakır)
20) Mahmut Toğrul (Gaziantep)
21) Abdullah Zeydan  (Hakkâri)
22) Mehmet Emin Adıyaman  (Iğdır)
23) Erdal Ataş (İstanbul)
Gerekçe: 
1924
yılında kabul edilen Anayasa’yla birlikte tekçi bir ulus çizgisi hâkim olmuş ve
bu tarihten itibaren de inkâr ve asimilasyon politikası temel bir devlet
politikası olarak sürdürülmüştür. En katı bir biçimde bu politika Kürtler
üzerinde uygulamaya konulmuştur. Kürt halkının bu politikaya itirazları ve
mücadelesi de cumhuriyet tarihi boyunca sürmüştür. Bu bağlamda ortaya çıkan
Kürt sorunu demokratik yöntemlerle çözülmek yerine yargısız infazlar, köy
boşaltmalar ve işkence gibi sistematik uygulamalarla bastırılmaya
çalışılmıştır.
Kendisine
1982 darbe Anayasası ile meşru bir zemin bulan sıkıyönetimin 1987 yılında
kaldırılmasından hemen sonra, Kürt illerinde “OHAL” adı altında köy
boşaltmaların, faili meçhullerin, işkencede ve yine gözaltında sivil
ölümlerinin yoğun bir şekilde yaşandığı baskıcı bir yönetim dönemi başlamıştır.
Başta Diyarbakır olmak üzere bölgenin tümü için devlet tarafından gayrinizami
harp tekniklerinin kullanılmasıyla yaşanan faili meçhul katliamlardaki artışın
paralel bir şekilde devam ettiği yıllar olmuştur. Bu otuz yılı aşkın süre
zarfında, Türkiye, gözaltında kaybedilenler, yargısız infazlar, köy boşaltmalar
ve sistematik devlet işkencesi gibi uygulamalara dair, hukuki olarak Avrupa
İnsan Hakları Mahkemesinde onlarca kez mahkûm edilmiştir.
Bu
bağlamda, 8-25 Ekim tarihlerinde dönemin Bolu Tugay Komutanı Yavuz Ertürk
komutasında yürütülen askerî operasyonda Kulp ilçesinin Gurnik, Mezire, Pireş,
Kepir ve Şuşan, Alaca köyü ve Muş'a bağlı Kayalısu köyünün Licik mezrasından
Mehmet Salih Akdeniz, Celil Aydoğdu, Behçet Tutuş, Mehmet Şerif Avar, Hasan
Avar, Bahri Şimşek, Mehmet Şah Atala, Turan Demir, Abdo Yamuk, Nusrettin
Yerlikaya, Ümit Taş adında 11 sivil gözaltına alınmış ve kendilerinden bir daha
haber alınamamıştır.
Gözaltında
kaybedilen 11 kişinin ailelerinin başvuruları neticesinde iç hukuk yolları
tıkanınca 1994 tarihinde Avrupa İnsan Hakları Mahkemesine gidilmiş ve AİHM 31
Mayıs 2001 tarihinde davayı sonlandırarak Türkiye'yi 11 kayıp kişinin ölümünden
sorumlu olduğu ve etkili bir soruşturma yürütmediği gerekçesiyle yaşama hakkı,
işkence yasağı ile kişi özgürlüğü ve güvenliğinin ihlal edildiğine hükmederek
tazminat ödemeye mahkûm etmiştir.
2
Kasım 2003 tarihinde, 11 kişinin gözaltında zorla kaybettirilmesinden tam on
yıl sonra, Alaca köyünde 500-600 metre mesafedeki bir dere yatağında toprak
yüzeyine çıkan bazı kemik ve bez parçaları bulunmuş ve İHD Diyarbakır Şubesinin
girişimleriyle yapılan başvurular sonucunda Adli Tıp Kurumu Morg İhtisas
Dairesince 30 Aralık 2005 tarihinde bir rapor yayınlanmıştır. Söz konusu
raporda, olay yerinde bulunan kemiklerin en az 9 kişiye ait olduğu ve bunlardan
2’sinin Mizbah Akdeniz'in babası Mehmet Salih Akdeniz ile Ahmet Tutuş'un babası
Behçet Tutuş'a yüzde 99,99 oranında ait olabileceği yönünde tespitler yer
almıştır.
Bir
önceki dava duruşması 8 Temmuz 2015 tarihinde görülmüş ve bu dava duruşmasında
mahkeme, Genelkurmay Başkanlığından Bolu 2’nci Tugay Komutanlığı arşivinin
zarar gördüğüne ilişkin bir kaydın bulunup bulunmadığının sorulmasına ve daha
önce çeşitli kurumlara yazılan müzekkerelerin cevabının beklenmesine karar
vermiştir. Ancak, 8 Aralık 2015 tarihinde görülen dava duruşmasında,
Genelkurmay Başkanlığınca gönderilen cevap yazısında, "İlgili birimlerin
arşivlerinde yapılan araştırmada 1993'e ilişkin bilgi ve belge bulunmamaktadır.
2’nci Komando Tugay Komutanlığı arşivinin de 12 Kasım 1999 depreminde su basması
sonucu zayi olduğundan herhangi bir evraka ulaşılamamıştır." denilmiştir.
3.- Balıkesir Milletvekili Namık Havutça ve
46 milletvekilinin, Balıkesir’de yapılmış ve yapılması planlanan HES’lerin,
maden ocaklarının ve termik santrallerin yol açacağı zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/150) (x)
Türkiye Büyük Millet Meclisi Başkanlığına
Özet
gerekçe:
Balıkesir
ilimiz doğal yaşam alanlarıyla, tarımıyla, havasıyla, suyuyla, tarihî dokusuyla
önemli özelliklere sahip bir kentimiz. Son dönemlerde madenlerle, HES'lerle,
termik santrallerle bölge talan edilmektedir.
Çanakkale'nin
Lapseki ilçesinden başlayarak Balıkesir'in Bandırma ilçesine kadar olan sahil
bandında açılan termik santrallere yenileri ekleniyor. Çanakkale'de 2 termik
santrale daha çevresel etki değerlendirmesinden (ÇED) olumlu rapor verildi. Şu
anda 4 termik santral faaliyet gösterirken inşaatı devam eden, ÇED süreci biten
ve izin verilenlerle birlikte sayı 15'e çıkacak. Olumlu rapor verilen
santrallerden biri, bölgenin oksijen deposu ve endemik bitki merkezi olan Kaz
Dağları Millî Parkı sınırında yapılacak. Özellikle, Çanakkale ve Balıkesir
illerimizde altın madenlerinin yaratacağı olumsuzluklar yetmezmiş gibi,
tonlarca kömür ve su kullanacak termik santrallerin yapılması ve yapılmaya
devam edilmesi de Kaz Dağları için büyük bir yıkım olacaktır.
Çinko-kurşun
tesisleri, Kaz Dağlarının ünlü sularını cevher ayrıştırmak için kullanıyor.
Atık sularını yakındaki derelere deşarj ettiği belirtilen madenler, sadece Kaz
Dağlarını ve yöre tarımını değil, bu derelerin sularıyla beslenen Gönen
Barajı'nı da tehdit ediyor. Agonya Ovası ile Gönen Ovası'nı sulayan Yenice
Gönen Barajı, aynı zamanda Bandırma'nın da içme suyunu sağlıyor.
Valilik
tarafından “ÇED’e gerek yoktur.” raporu verilen maden ocağı, Gönen Ovası'nın
sulandığı, Bandırma'ya içme suyu veren Gönen Barajı'na 8 kilometrede mesafede
bulunuyor. Gönen Barajı'nı besleyen derelerin civarında sadece Yenice'de 4 adet
kurşun madeni bulunuyor. Yeni maden ocağıyla birlikte su kaynakları üzerindeki
ağır metal tehdidi daha da artacak. Bu da bölge halkının sağlığı üzerinde
tasarruf edilen başka bir tehlike olarak görülmektedir.
Balıkesir
Büyükşehir Belediye Başkanı Edip Uğur'un Balıkesir'in 60 ayrı yerleşim
yerindeki içme sularında arsenik bulunduğu itirafı üzerine, Ayvalık Kent
Konseyinin, farklı yerleşim yerlerinden alınan su numuneleri ile Altınova
Ovası’ndan alınan toprak numunelerini İzmir Valiliği Halk Sağlığı
Laboratuvarında analizleri sonucu, Yeniköy, Bulutçeşme ve Beşiktepe
Mahallerinin içme sularında arseniğe rastlandı. Yeniköy'de arsenik miktarı 29
mg/l, Bulutçeşme'de arsenik miktarı 14,4 mg/l çıkarken Beşiktepe'de belirlenen
miktar 59,15 mg/l oldu. İlçe çevre sağlığı ekiplerince 13 Kasımda alınan
numunelerde, tehlike sınırı litrede 10 mikrogram kabul edilen arsenik
miktarının 7 mikrogram üstünde çıktığı, Karaayıt'a demir zenginleştirme tesisi
kuran maden şirketinin kuyusunda da arseniğe rastlandı. Kuyu suyundaki arsenik
miktarının 29 mg/l civarında çıktığı öğrenildi.
Balıkesir'de
geçimini tarımdan sağlayan binlerce kişinin yaşadığı birçok kırsal mahallenin
ortasına yapılacağı iddia edilen termik santral bölge halkını huzursuz
etmektedir.
Üniversiteye,
tıp fakültesi hastanesine 700 metre uzaklığındaki alana kurulacağı öngörülen
termik santral, günde 550 ton kömür tüketerek Balıkesir'i mahvedecektir.
Balıkesir
il merkezine 15 kilometre uzaklığında, şehrin âdeta tarım deposu olarak bilinen
Paşaköy kırsal mahallesinde termik santral bölge halkı tarafından
istenmemektedir. SEKA kâğıt fabrikasının atıl alanına yeni bir kâğıt fabrikası
inşaatı ve ÇED raporuyla Paşaköy'ün 100 metre kadar yakınına günde 550 ton
kömür tüketen bir termik santral yapılacağı, yöredeki insanımız tarafından
haklı kaygılarla tepki görmektedir.
İçme
sularına 1,5-2 kilometre, üniversite ve hastaneye 700 metre uzaklıkta kurulması
planlanan termik santralin çevresinde 20 yakın köy bulunmaktadır. Havada lodos
olduğu zaman sadece Paşaköy zehirlenmeyecek bu ovadaki her yer ve herkes
zehirlenecek, Balıkesir merkezi de etkilenecektir.
Balıkesir
bölgesinde yapılmış ve yapılması planlanan HES'lerin, maden ocaklarının, termik
santrallerin yeniden değerlendirilerek doğanın, tarım alanlarının, su
kaynaklarının korunması ve sürdürülebilir yönetimi konusunda mevcut alanların
daha fazla tahrip olmasını önleyici projelerin saptanması, boyutları gittikçe
büyüyen kirlenmenin yarattığı tehdidin ve bu tehdidin nasıl giderileceğinin
kapsamlı olarak araştırılması için, Anayasa’nın 98, İç Tüzük’ün 104 ve 105’inci
maddeleri gereğince Meclis araştırması açılmasını arz ederiz.
1)
Namık Havutça (Balıkesir)
2)
Mehmet Tüm (Balıkesir)
3)
Ahmet Akın (Balıkesir)
4)
Hüseyin Yıldız (Aydın)
5)
Mustafa Sezgin Tanrıkulu (İstanbul)
6)
Aytuğ Atıcı (Mersin)
7)
Şenal Sarıhan (Ankara)
8)
Kadim Durmaz (Tokat)
9)
Atila Sertel (İzmir)
10)
Zülfikar İnönü Tümer (Adana)
11)
Şerafettin Turpcu (Zonguldak)
12)
Haydar Akar (Kocaeli)
13)
Devrim Kök (Antalya)
14)
Nurhayat Altaca Kayışoğlu (Bursa)
15)
Sibel Özdemir (İstanbul)
16)
Okan Gaytancıoğlu (Edirne)
17)
Dursun Çiçek (İstanbul)
18)
Mevlüt Dudu (Hatay)
19)
Ali Yiğit (İzmir)
20)
Tur Yıldız Biçer (Manisa)
21)
Onursal Adıgüzel (İstanbul)
22)
Ali Özcan (İstanbul)
23)
Oğuz Kaan Salıcı (İstanbul)
24)
Candan Yüceer (Tekirdağ)
25)
Utku Çakırözer (Eskişehir)
26)
Niyazi Nefi Kara (Antalya)
27)
Mehmet Gökdağ (Gaziantep)
28)
Barış Yarkadaş (İstanbul)
29)
Kemal Zeybek (Samsun)
30)
Çetin Osman Budak (Antalya)
31)
Ahmet Tuncay Özkan (İzmir)
32)
Akın Üstündağ (Muğla)
33)
Nurettin Demir (Muğla)
34)
Mustafa Ali Balbay (İzmir)
35)
Ali Şeker (İstanbul)
36)
Muhammet Rıza Yalçınkaya (Bartın)
37)
Ömer Süha Aldan (Muğla)
38)
Aykut Erdoğdu (İstanbul)
39)
Orhan Sarıbal (Bursa)
40)
Uğur Bayraktutan (Artvin)
41)
Cemal Okan Yüksel (Eskişehir)
42)
Akif Ekici (Gaziantep)
43)
Yakup Akkaya (İstanbul)
44)
Kazım Arslan (Denizli)
45)
Aydın Uslupehlivan (Adana)
46)
Elif Doğan Türkmen (Adana)
47)
Haluk Pekşen (Trabzon)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
öngörüşmeler, sırası geldiğinde yapılacaktır.
Türkiye
Büyük Millet Meclisi Başkanlığının bir tezkeresi daha vardır, okutup oylarınıza
sunacağım: 
A) Tezkereler (Devam)
2.- Türkiye Büyük Millet Meclisi
Başkanlığının, Türkiye Büyük Millet Meclisi Başkan Vekili Mehmet Akif
Hamzaçebi’nin 11-14 Nisan 2016 tarihleri arasında Tokyo’da düzenlenecek olan
Ekonomik Kalkınma ve İşbirliği Örgütü Küresel Parlamenterler Ağı toplantısına
katılmak üzere Japonya’ya ziyarette bulunmasına ilişkin tezkeresi (3/655)
Sayı:
83924060_724.01_28759 6
Nisan 2016
Türkiye Büyük Millet Meclisi Genel Kuruluna
Türkiye
Büyük Millet Meclisi Başkan Vekili Sayın Mehmet Akif Hamzaçebi’nin 11-14 Nisan
2016 tarihleri arasında Tokyo’da düzenlenecek olan Ekonomik Kalkınma ve
İşbirliği Örgütü Küresel Parlamenterler Ağı toplantısına katılmak üzere
Japonya’ya ziyarette bulunmaları hususu Türkiye Büyük Millet Meclisinin Dış
İlişkilerinin Düzenlenmesi Hakkında 3620 sayılı Kanun’un 9’uncu maddesi
uyarınca Genel Kurulun tasviplerine sunulur. 
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Oylarınıza sunuyorum: Kabul edenler... Kabul etmeyenler... Kabul edilmiştir. 
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/4/2016 tarihinde Grup
Başkan Vekili Diyarbakır Milletvekili Çağlar Demirel ve Grup Başkan Vekili
Diyarbakır Milletvekili İdris Baluken tarafından, basın özgürlüğü ve ifade
özgürlüğünü ihlal eden uygulamalara son verilmesi ve basın özgürlüğünün tesis
ile tahkim edilmesinin yol haritasının belirlenmesi amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 7 Nisan 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
7/4/2016
Türkiye Büyük Millet Meclisi Başkanlığına
Danışma
Kurulu 7/4/2016 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili 
Öneri:

2
Nisan 2016 tarihinde Diyarbakır Milletvekili Grup Başkan Vekili Çağlar Demirel
ve Diyarbakır Milletvekili Grup Başkan Vekili İdris Baluken tarafından (1286
sıra numaralı) basın özgürlüğü ve ifade özgürlüğünü ihlal eden uygulamalara son
verilmesi ve basın özgürlüğünün tesis ile tahkim edilmesinin yol haritasının
belirlenmesi amacıyla Türkiye Büyük Millet Meclisine verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak 7/4/2016 Perşembe günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir. 
BAŞKAN
- Halkların Demokratik Partisi Grubu önerisinin lehinde ve aleyhinde olmak
üzere ikişer sayın milletvekiline söz vereceğim.
Lehinde
ilk konuşmacı Mehmet Ali Aslan, Batman Milletvekili.
Buyurunuz
Sayın Aslan. (HDP sıralarından alkışlar)
MEHMET
ALİ ASLAN (Batman) - Sayın Başkan, Sayın Divan ve Sayın Genel Kurulu saygıyla
selamlıyorum.
Bu
gece Regaip Kandili. Öncelikle, Regaip Kandili’nin bütün İslam âlemine,
ülkemize, bölgemize barış, huzur, kardeşlik getirmesini temenni ediyorum. Bir
hadisişerifte Regaip Kandili gecesi yapılan duaların geri çevrilmeyeceği
buyurulmuştur. İnşallah, bizler de umuyoruz ki çok masumların kalplerinden
hararetihüzünle çıkan “ay”lar, “vay”lar, “ah”lar, “vah”lar rahmetli bir bulut
teşkil edecektir ve sadece Türkiye’ye değil bütün dünyaya bir huzur gelecektir.
Bugün,
ayrıca, 7 Nisan Dünya Sağlık Günü. Bu vesileyle, biz bütün dünya insanlarının
da ülke insanımızın da sağlıklı ve huzurlu günler yaşamasını temenni ediyoruz. 
Yine,
Mimar Sinan’ın 428’inci ölüm yıl dönümü, kendisine Allah’tan rahmet diliyoruz
ve yaptığı eşsiz eserlerin kıyamete kadar baki kalmasını temenni ediyoruz. 
Ayrıca,
bugün, Öldürülen Gazeteciler Günü. Yani, ben böyle bir günü duyduğumda bile
gerçekten inanamadım. Yani, öyle bir gün var mı, böyle bir gün ilan edilir mi,
hem biraz utanç duydum hem de ruhum yaralandı. Dünyanın başka bir ülkesinde
“Öldürülen Gazeteciler Günü” diye bir gün, eminim yoktur ve olmamalıdır da.
Tabii, bu gün, 6 Nisan 1909’da Galata Köprüsü üzerinde kurşunlanan Hasan
Fehmi’nin anısına konulmuş bir gündür, verilmiş bir gündür ve Türkiye
Gazeteciler Cemiyeti de o güne binaen bu günü Öldürülen Gazeteciler Günü olarak
ilan etmiştir. 
1909’dan
bugüne, 120 gazeteci saldırılarda hayatını kaybetmiştir Türkiye sınırları
içerisinde. En son, Azadiya Welat gazetesinin Sorumlu Yazı İşleri Müdürü Rohat
Aktaş Cizre’deki bodrumlarda yoğun tank, top atışı neticesinde çökertilen
binaların altında hayatını yitirmiştir. Kendisine ve öldürülen bütün
gazetecilere de bu gün vesilesiyle biz Allah’tan rahmet diliyoruz. 
Tabii,
Musa Anter, Ferhat Tepe, Nazım Babaoğlu, Hüseyin Deniz, Hafız Akdemir,
Sabahattin Ali, Recai Ünal, Abdi İpekçi, Çetin Emeç, Uğur Mumcu, Ahmet Taner
Kışlalı, Metin Göktepe gibi de birçok gazeteci silahlı saldırı sonucu hayatını
kaybetmiştir. Literatüre, kayıtlara, hukuka daha çok “faili meçhul” olarak
geçmiştir ama fail belli ve azmettiriciler belli, buna rağmen aydınlatılmıyor,
buna rağmen yargılanmıyorlar. Kendilerine Pulitzer Gazetecilik Ödülü verilmesi
gerekirken maalesef, kurşunlar yağdırılmıştır. Biliyorsunuz, dünyada üstün
başarı sağlayan gazetecilere ve gerçeği bir şekilde kamuoyuyla buluşturan
gazetecilere Pulitzer adında bir ödül veriliyor ama üzülerek söylüyorum ki 120
gazetecimiz Pulitzer yerine kurşunlarla ödüllendirilmiştir.
Şimdi,
dünya genelinde Türkiye’deki basın özgürlüğüyle ilgili yapılan bazı istatistiki
bilgileri okumak istiyorum. Bu istatistiki bilgileri okuyunca, duyunca
gerçekten ben utanç duyuyorum. Nedenine gelince onu da ben sonradan
açıklayacağım. Yani, neden bizim ülkemizdeki kurum, kuruluşlar, Avrupa
olabilir, Amerika olabilir, başka ülkeler olabilir, onların basın özgürlüğüyle
ilgili araştırma, istatistik yapmıyor da neden başka ülkeler bizim ülkemizdeki
basın özgürlüğüyle ilgili bizi zor durumda bırakacak ve çok geri sıralarda
gösterecek araştırmalar yapıyor, onu izah edeyim. Tabii, raporlardan birkaçını
okuyayım. 
Amerika’daki
düşünce kuruluşu Freedom House, yayınladığı yıllık raporunda Türkiye’yi 2015
yılında basının özgür olmadığı ülkeler arasında göstermiştir ve son beş yılda
Tayland ve Ekvador’un da ardından basın özgürlüğünde en hızlı gerileyen 3’üncü
ülke olduğuna vurgu yapmıştır ve 2009’dan bu yana da Türkiye’deki basın
özgürlüğünün 11 puan kaybettiğini raporlarında belirterek, son yılda da 3 puan
gerilediğini belirtmiştir ve Türkiye’nin notunu 100 üzerinden 65 olarak
açıklamıştır. 
Yine
üzülerek hepimiz izledik: Amerika’da, Sayın Cumhurbaşkanın Amerika gezisinde,
Sayın Cumhurbaşkanının korumaları bir kadın gazeteciye ağza alınmayacak
küfürler etmiştir. Koruma olsun, başka bir sıfat taşısın, kim olursa olsun bu
anlamda bir kadına küfretme hakkına sahip değildir ve Türkiye’yi bu hâle
sokmasına, Türkiye’yi bu duruma sokmasına hiçbir şekilde hakkı yoktur. 
Yine,
Sınır Tanımayan Gazetecilerin 2015 Dünya Basın Özgürlüğü Endeksi Raporu’na göre
Türkiye, Nijer, Liberya, Zambiya, Mali ve birçok ülkenin gerisinde, 180 ülke
içinde 149’uncu sırada yer almaktadır. 
Yine,
Uluslararası Gazetecileri Koruma Cemiyeti tarafından düzenlenen bir raporda,
Türkiye’nin gazeteciler için açık hava hapishanesine dönüştüğü dile
getirilmiştir.
Diyarbakır’da
aşırı heyecanlı bulunduğu gerekçesiyle bir kadın gazeteci de gözaltına alınmış,
üç dört ay sonra ilk duruşmada beraat etmiştir. Yani gazeteci zaten aşırı
heyecanlı olmasa, heyecanlı olmasa görevini yapamaz. Gazetecinin hangi ruh
hâlinde görev yapacağıyla ilgili kolluk birimleri ya da yargı birimi karar
veremez, elbette ki heyecan olması gerekiyor. 
Niye
utanç duyduğumu söyleyeyim: 28 Şubatta bizim akrabalarımız, belki bu Meclisten
birçok kadın milletvekili ve akrabalar başörtüsü yasağından dolayı Türkiye’deki
yargı makamlarının adil kararlar vermemesi sonucu AİHM’e şikâyet etmişti. Bunun
içinde 11’inci Cumhurbaşkanımız Sayın Abdullah Gül’ün eşi de var. Şimdi niye
utanç duyduğumuza gelelim. Biz niye kendi ülkemizde adil bir şekilde
yargılanamıyoruz? Niye kendi ülkemizde adil bir şekilde, hür bir şekilde basın
özgürlüğünü sağlayamıyoruz ve niye bizi dışarıda adalet aramaya mecbur
ediyorsunuz? Bu, bizim, hepimizin sorgulaması gereken ve hicap duyması gereken
bir durumdur. Nasıl ki 28 Şubatta buna sebep olanlar, Türkiye'nin de adını
lekedâr ederek hakkı olmadığı hâlde bu haksızlıklar dolayısıyla insanımızı
uluslararası yargı makamlarına sevk etmişlerse bugün de maalesef basınımız ve
daha birçok -işte yakında herhâlde- memur da, 28 Şubat sürecinde olduğu gibi,
Avrupa İnsan Hakları Mahkemesine başvuracak. Bunu yaşatmaya hiçbir hükûmetin,
hiçbir meclisin hakkı yoktur diye düşünüyorum.
Tekrar,
sizleri saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Aslan.
Halkların
Demokratik Partisi Grubu önerisi aleyhinde Hasan Turan, İstanbul Milletvekili.
Buyurunuz
Sayın Turan. (AK PARTİ sıralarından alkışlar) 
HASAN
TURAN (İstanbul) – Sayın Başkan, değerli milletvekilleri; öncelikle Genel
Kurulumuzda bulunan bütün milletvekillerimizi ve ekranları başında bizleri
izleyen aziz milletimizi en kalbî muhabbetlerimle selamlıyorum.
Bu
münasebetle, tabii, bugün Regaip Kandili, grup başkan vekillerimiz başta olmak
üzere, söz alan vekillerimiz milletimizin Regaip Kandili’ni kutladı, ben de üç
ayların başlangıcı olan Regaip Kandili’ni kutluyorum. Başta milletvekillerimiz,
bizleri izleyen aziz milletimiz ve Âlemiislam için hayırlara vesile olmasını
yüce Rabb’imden niyaz ediyorum. 
Bu
Regaip Kandili’nin, ülkemiz başta olmak üzere İslam âlemi ve bütün insanlık
için hayırlara vesile olmasını yüce Rabb’imden niyaz ediyorum.
Yine,
bugün, bu hafta Polis Haftası. Bütün polislerimizin bu güzel haftasını
aileleriyle birlikte kutluyorum. Başta polislerimiz olmak üzere -asker ve
polislerimiz- bütün güvenlik kuvvetlerimizi, ülkemizi ve milletimizi savunmak
için canını feda eden şehitlerimizi bu vesileyle ve… Bu aziz vatanı, Mehmet
Akif’in de en güzel şekliyle ifade ettiği veçhile “Bastığın yerleri toprak
diyerek geçme, tanı / Düşün altındaki binlerce kefensiz yatanı.” diye güzel
ifade etmiş. Bu aziz vatan bizlere şehitlerin emaneti. Bu cennet vatanı bizlere
emanet eden bütün şehitlerimizi rahmetle anıyorum. 
Tabii,
Halkların Demokratik Partisinin, özgürlüğü sözde kısıtlanan basın mensuplarıyla
ilgili vermiş olduğu önerinin aleyhine söz almış bulunuyorum. Öncelikle şunu
ifade etmek istiyorum: Sık sık burada tekrarlanan, gerek Cumhurbaşkanımızın
gerek Başbakanımızın gerek grup başkan vekillerimizin ve partimizden söz alan
bütün kardeşlerimizin zikrettiği, altını özellikle çizdiği bir hakikat var,
özellikle resmî kurumlarımızdan almış olduğumuz rakamlar da var, bu hakikat şu:
Şu anda cezaevinde çeşitli gerekçelerle yatan 61 civarında basın mensubu
olduğunu iddia eden arkadaşlarımız var. Bu arkadaşların hiçbirisi basın
özgürlüğünden, basınla ilgili bir suç işlemekten, düşüncesini ifade ettiği için
hapiste değiller. Yukarıdan aşağı sayacak olursak -örgütlerin reklamını
buradan, aziz milletimizin kürsüsünden yapmak istemiyorum- yasa dışı sol
örgütler başta olmak üzere çeşitli gerekçelerle kurulmuş örgütlerin propaganda
bültenlerinin mensubu olan bu kişiler, bu eylemleri dolayısıyla hapse girmiş
ama buraya gelen muhalefet sözcüleri ne hikmetse onları, sanki düşünce izhar
etmiş de bu ülkede, o düşüncelerinden dolayı hapse atılmış gibi takdim ediyor.
Bu bir kandırmacadır. 
Bu
önergenin içinde, inceledim, bir tek anlamlı söz buldum; ünlü Alman -benim Nuri
Pakdil’in olarak bildiğim- “Savaşlarda önce gerçekler ölür.” sözü var ya tek
doğru yer orası. Evet, savaşlarda gerçekten gerçekler ölür. Sizin
propagandanızın dili -grup başkan vekilimizin de sık sık vurguladığı gibi-
kullandığınız diskur maalesef hakikatleri ters yüz eden bir dil. Gerçekleri
ters yüz ediyorsunuz ve millete buradan öğretmeye çalışıyorsunuz;
konuşuyorsunuz. Şu kürsüde çok rahatça hakikatleri ters yüz ederek
kullandığınız dil bile ülkedeki demokrasi ve düşünce özgürlüğünün ne kadar
geniş olduğunu gösterir, bizzat burada kullandığınız dil. 
Bu
ülkede, özellikle hepimizin bildiği “Kürtçe albüm çıkarmak istiyorum.” dediği
için bugün ittifak hâlinde beraber çalıştığınız bazı yayın organları, benim de
severek dinlediğim Ahmet Kaya için “şerefsiz” nitelendirmesi yaparak
kovmuşlardı. Onları, arkasından saygıyla yâd edip hürmetle tazim eden bizler
olduk, Cumhurbaşkanımız başta, bizim siyasi hareketimizin liderleri oldu.
Geçmişte, yurt dışında yaşayıp da özellikle Kürt siyasi hareketinin içinde
bulunan Kemal Burkay’dan tutun da Şivan Perwer’e kadar, sanatçısından
gazetecisine, düşünce adamından siyasi hareket liderine, hepsi AK PARTİ
döneminde bu ülkeye geldi. Demokrasinin önündeki engeller, düşünce özgürlüğünün
önündeki engeller, o çıkardığınız, burada zikrettiğiniz “v”yi “w” olarak
kullanıp kullanmama özgürlüğünüz bile AK PARTİ döneminde, AK PARTİ’nin
düşüncenin önünü açan, çıkardığı yasalar sayesinde oldu. Gerçi, siz bunları
zaman zaman çarpıtarak “Biz mücadele ettik, aldık.” diyorsunuz ama siz öyle
yapmadınız. Biz demokrasiye, düşünce özgürlüğüne inandığımız için öyle yaptık.
Hani, ünlü Fransız düşünürünün meşhur bir sözü var ya, diyor ki:
“Düşüncelerinize katılmayabilirim ancak onları izhar etmeniz için gerekirse
canımı feda ederim.” Biz de o düşünceye inandığımız için aynen öyle yaptık. 
Adaletin
mülkün temeli olduğunu içselleştirmiş bir topluluğun bireyleriyiz, herkes için
adalet istiyoruz, kendimiz için değil. Ancak, adalet isterken düşüncenin
sınırının bir başkasının özgürlüğünün başladığı yer olduğunu hepimiz biliyoruz,
hem biz biliyoruz hem bu ülkede yaşayan herkes biliyor, sadece kendi ülkemizde
değil. 
Anayasa’mız
düşünce özgürlüğünü teminat altına almıştır ancak düşünce özgürlüğünü, bizim
Anayasa’mız teminat altına aldığı gibi, bütün devletlerin hukukları, bütün
beşerî hukuklar, o düşünce özgürlüğünün bittiği sınırı, kamu güvenliği, toplum
güvenliği, devlet sırları gibi birtakım düzenlemelerle sınırlandırmıştır.
Bunları bildiğiniz hâlde, bunları gördüğünüz hâlde “Laf olsun, torba dolsun.”
babından, “Tutanaklara geçsin.”, “Biraz da örgüt propagandası yapalım.” diye
önergeler veriliyor. Önergenin aleyhinde konuşmuyorum, bütünüyle reddediyorum.
Çünkü bu ülkede, milletin Meclisine gelip de örgüt propagandası yapanların lehinde
önerge vermek bile… Bu kadar özgürlük dünyanın hiçbir yerinde yok. “Wikileaks”
belgelerini açıkladı diye dünyada kendisine yer arayan, mekân arayan bir sürü
gazeteci, düşünce adamı kılıklı insanları hep beraber biliyoruz.
ERKAN
AKÇAY (Manisa) – Ahmet Kaya da öyleydi.
HASAN
TURAN (Devamla) – Nerelerde yaşadıklarını biliyoruz. Ancak, buna rağmen hâlâ
tutup da gelip burada örgüt propagandası yapmak, hele hele yabancıların
sözcülüğünü yapmak… Cumhurbaşkanımızın Amerika’daki -malum, biliyorsunuz- bir
ziyaterinden önce Batılıların ağzıyla “Gidecek mi gitmeyecek mi; başına bir şey
gelir mi, gelmez mi?” gibi bir ötekileştirici dil kullanarak kendi ülkesinin
Cumhurbaşkanına burada bir tezvirat kampanyası yapıldı. O yetmiyormuş gibi
“Orada, gittiği ülkenin liderleri görüşecek mi, görüşmeyecek mi?” Ya, görüşür,
görüşmez, biz çadır devleti değiliz, bin yıllık bir imparatorluk bakiyesi olan
devletiz. Bir devletin cumhurbaşkanı o milletin onurudur, o onura bütün
milletin fertlerinin sahip çıkması gerekir. Ne oldu? Arkamızdan bir şey
demişler, bu ülkede düşünce özgürlüğüyle ilgili birtakım sınırlamalar varmış.
Peki, ne oldu? Aynı şey, radyo düğmesi gibi o egemenler oradan basınca buradan
bazıları konuşmaya başlıyor. Kardeşim, siz kimden yanasınız? Bu ülkenin millî birliği
ve bütünlüğünün yanında mısınız, onun karşısında mısınız? 
Terör
örgütlerinin propagandasını yapan gazeteci kılıklı, siyasetçi kılıklı, sivil
toplum örgütü yöneticisi kılıklı, çeşitli kılıflara ve kılıklara giren
insanları desteklemek terör örgütlerine yardım ve yataklık etmektir. Biz bunu
şiddetle kınıyoruz. Şu günlerde, özellikle Regaip Kandili günündeyiz,
milletimizin birbirine daha çok yaklaşması, “terör” denilen bu illetten
kurtulmamız için bütünleşmemiz ve kucaklaşmamız gerektiğine inanıyoruz. Silahları
bırakalım. Ülke hepimizin ülkesi, hepimiz aynı gemide yaşıyoruz. Eğer bu gemi
su alır ve batarsa hiçbir kimse garanti edemez ki kendisi zarar görmesin ve
boğulmasın. O yüzden herkesin aklını başına alması gerekir. Ülke üzerimizdeki
çatıdır, çatı çöktüğü zaman herkes bu çatının altında kalacaktır.
Emperyalistlerin, küresel istikbârın ekmeğine yağ sürmeyelim.
(Mikrofon
otomatik cihaz tarafından kapatıldı)
HASAN
TURAN (Devamla) – Bu yağ sürenler onların Truva atıdır, onların sözcülüğünü
yapan kişilerdir.
O
anlamda, önergenin reddedilmesini ifade ediyorum, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Turan.
Sayın
Baluken…
İDRİS
BALUKEN (Diyarbakır) – Sayın hatip konuşması sırasında bizim gerçekleri ters
düz ederek ifade ettiğimizi söyledi.
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Mehmet Ali Aslan sataşmadan dolayı konuşacak.
BAŞKAN
– Buyurun Sayın Aslan.
Süreniz
iki dakikadır.
IX.- SATAŞMALARA İLİŞKİN KONUŞMALAR
1.- Batman Milletvekili Mehmet Ali
Aslan’ın, İstanbul Milletvekili Hasan Turan’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
MEHMET
ALİ ASLAN (Batman) – Ben de Sayın Başkan ve Sayın Genel Kurulu tekrar saygıyla
selamlıyorum.
Az
önce unuttuğum bir önemli gazeteci yazar olmuştur, Hrant Dink de sırf gazeteci
olduğu için, sırf hakikatleri dile getirdiği için katledilmiştir. Ama işin acı
tarafı, maalesef bir kısım medya da ona çanak tutmuştur, onu hedef hâline getirmiştir,
Ahmet Kaya’yı hedef hâline getirdikleri gibi, bir dönemler rahmetli Necmettin
Erbakan’ı hedef hâline getirdikleri gibi. Biz o zaman da yapılan bu zulümleri
kınadık, lanetledik, şu anda da kime, kimden gelirse ve kime yapılırsa biz
kınıyoruz, lanetliyoruz. Az önce benim okuduğum uluslararası verilerdi, bizim
kendi hazırladığımız veriler değil yani gerçeğin ters yüz edilmesiyle ilgili
bir alaka yok. Aslında sizlerin hangi hayal dünyasında olduğunuzla ilgili bir
gerçek yani size gerçekler sunulduğu zaman kendi kafanızda şekillendirdiğiniz
tarza aykırı geldiği için siz ters yüz edildiğini zannediyorsunuz. Oysaki
hakikat birdir, hakikat tahavvül etmez. 
Bu
arada İMC TV’nin karartılması, Denge TV’ye bir sürü idari para cezası
verilmesi, yayın yasağı getirilmesiyle tamamıyla şu anki politikaya aykırı yani
Hükûmetin giden sürece verilmek istenen algıya aykırı ve kamuoyunun doğru
bilgilenmesini sağlamak amacıyla yayın yaptığı için kapatıldı, karartıldı ve
savcı kararıyla. Normalde bu yargıya da aykırıdır, savcı bunu yapamaz. Az önce
de söyledim, bizim televizyonlarımız gidip Avrupa’da Hotbird’den yayın yapmak
zorunda kalıyor. Bu yine bizim ayıbımızdır, biz bunu böyle değerlendirelim.
Bizler
“w” harfini söylemeseydik, “q” harfini söylemeseydik sizin “w”den ve “q”dan
haberiniz de yoktu, bu anayasal güvenceye de alınmayacaktı, bunun da böyle
bilinmesi gerekir.
BAŞKAN
– Teşekkür ederim Sayın Aslan.
Sayın
Turan…
HASAN
TURAN (İstanbul) – Hayal dünyasında yaşamak ve bizi haberimiz olmamakla
suçladı, ben cevap vermek istiyorum.
BAŞKAN
– Bir sataşma yok burada Sayın Turan.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/4/2016 tarihinde Grup
Başkan Vekili Diyarbakır Milletvekili Çağlar Demirel ve Grup Başkan Vekili
Diyarbakır Milletvekili İdris Baluken tarafından, basın özgürlüğü ve ifade
özgürlüğünü ihlal eden uygulamalara son verilmesi ve basın özgürlüğünün tesis
ile tahkim edilmesinin yol haritasının belirlenmesi amacıyla verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak 7 Nisan 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Halkların Demokratik Partisi
Grubu önerisi lehinde Utku Çakırözer, Eskişehir Milletvekili.
Buyurunuz
Sayın Çakırözer. (CHP sıralarından alkışlar) 
UTKU
ÇAKIRÖZER (Eskişehir) – Teşekkür ederim Sayın Başkan. 
Sayın
Başkan, değerli milletvekilleri; basın özgürlüğünü ihlal eden uygulamalara son
verilmesi ve basın özgürlüğünün tesisiyle tahkim edilmesinin yol haritasının
belirlenmesi amacıyla Halkların Demokratik Partisi Grubu tarafından verilen
araştırma önergesi üzerinde Cumhuriyet Halk Partisi Grubumuz adına söz almış
bulunmaktayım. Hepinizi saygıyla selamlıyorum. 
Bu
vesileyle konuşmama başlamadan önce, mübarek Regaip Kandili’nin, başta ülkemize
ama aynı zamanda İslam âlemine ve tüm dünyaya huzur, birlik, beraberlik,
kardeşlik ve barış getirmesi dileğimi ben de diğer milletvekili arkadaşlarımla
birlikte paylaşmak istiyorum. Kandiller, hoşgörünün özellikle öne çıktığı
günlerdir. Basın özgürlüğü konusu, ifade özgürlüğü konusu da hoşgörüyü,
toleransı, anlayışı öne çıkarmamız gereken bir husustur. 
Değerli
arkadaşlarım, uygar dünyada ülkelerin gelişmişlik seviyeleri ekonomik refahları
kadar demokrasilerinin gelişmişlik düzeyiyle de ölçülür. Çoğulcu, özgürlükçü
bir demokrasinin en temel ölçütlerinden biri ise o ülkedeki basın ve ifade
özgürlüğünün durumudur. Ülkemiz, maalesef bir süredir basın ve ifade özgürlüğü
açısından tüm dünya tarafından yakın takibe alınan bir ülke konumundadır.
Sadece gazetecilerin meslek örgütleri olan Türkiye Gazeteciler Cemiyeti, Basın
Konseyi, Çağdaş Gazeteciler Cemiyeti, Türkiye Gazeteciler Federasyonu gibi
meslek örgütlerimizin raporlarında değil ama aynı zamanda Sınır Tanımayan
Gazeteciler Örgütü, Uluslararası Gazeteciler Federasyonu, Gazetecileri Koruma
Komitesi gibi uluslararası meslek örgütleri de Türkiye’yi basına yönelik
uygulamalar konusunda alarm veren ülke olarak görmektedir. Nitekim, bunun
örneğini az önce, değerli mevkidaşım da paylaştı hem Özgürlükler Evi’nin “Artık
Türkiye’de basın özgür değil.” şeklindeki tespiti ve son beş yılda Türkiye’nin
en hızlı gerileyen ülke olduğu basın ve ifade özgürlüğü konusundaki tespiti hem
de 182 ülke arasında ülkemizin 149’uncu sırada olduğuna ilişkin Sınır Tanımayan
Gazeteciler Örgütünün tespitleri ülkemiz açısından, demokrasimiz açısından çok
büyük bir ayıptır. Basın özgürlüğü konusu, üyesi olduğumuz Avrupa Konseyinde de
bizi zor durumda bırakmaktadır. Çok kısa bir süre önce -hatırlarsanız- Avrupa
Konseyi Genel Sekreteri Jagland da yaptığı açıklamada Türkiye'nin alarm veren
ülkelerin başında geldiğini söylemişti. Üyesi olmaya aday olduğumuz Avrupa
Birliğiyle ilişkilerimize de gölge düşürmektedir. Hatta ve hatta müttefikimiz
ABD’yle ilişkilerimizde de en son, Cumhurbaşkanı Recep Tayyip Erdoğan’ın
Washington ziyareti sırasında görüldüğü gibi, gölge düşürmekte, ülkemizin
itibarını olumsuz olarak etkilemektedir basın özgürlüğü konusundaki karnemiz. 
Basın
özgürlüğünün korunması ve geliştirilmesi için neler yapılması gerektiğini
konuşmadan önce, bu alanda hangi sıkıntılar yaşanıyor onları dikkatinize
getirmek isterim. Türkiye’de basın özgürlüğü ve halkın haber alma hakkı birkaç
şekilde kısıtlanmakta. Öncelikle gazetecilerin can güvenliği gelmekte. Ben de 6
Nisan -dün- Hasan Fehmi’nin, ilk basın şehidinin ölüm yıl dönümünü buradan
anmak isterim. Hasan Fehmi’den bugüne kadar geçen yüz yedi yılda 100’ün
üzerinde gazeteci ve yazar öldürüldü ülkemizde, katledildi. Sabahattin Ali’den
Uğur Mumcu’ya, Metin Göktepe’den Hrant Dink’e öldürülen tüm meslektaşlarımızı
ben de saygıyla ve özlemle anıyorum. Ancak gazetecilerin hayati riski bitmiş
değil. Geçtiğimiz yıl, 2015 yılı içinde -raporlarda da biliyorsunuz- 3 Suriyeli
gazeteci ülkemizde öldürüldü, kendileri ülkemizde geçici koruma altında olan 3 Suriyeli
gazeteci. 
Yine,
raporlarda bir yazarın öldürüldüğü kayda geçmiş durumda. Gazetelere,
gazetecilere yönelik fiziki saldırılar maalesef devam etmekte. Rakamları
paylaşmak isterim: 2015 yılında 64 gazeteciye, 4 medya organına ve 1 yazara
fiilî saldırı düzenlendi. Bunlar arasında Hürriyet yazarı gazeteci Ahmet Hakan,
Hürriyet gazetesi keza 2 kez -biliyorsunuz- saldırıya uğradı. Sabah gazetesi,
Akit gazetesi, benzer şekilde Star gazetesinin Yönetim Kurulu Başkanının aracı
kurşunlandı. 
Buradan
bir kez daha bu konuda gazetecilere, gazetelere yönelik fiilî saldırılarda,
onlara yönelik tehditlerde etkin soruşturma eksiğini vurgulamak istiyorum.
Bahsettiğim tüm örneklerde henüz kamuoyunu aydınlatıcı bir açıklama
yapılabilmiş değildir. 
Gazetecilerin
özgürlüğünün, halkın haber alma hakkının etkilendiği ikinci bir konu, önemli
bir konu soruşturmalar, gözaltılar ve tutuklamalardır. 2 gazeteci arkadaşımız
Erdem Gül ve Can Dündar kısa süre önce, yaklaşık üç ayın üzerinde tutuklu
kaldıktan sonra Anayasa Mahkemesinin kararının ardından tahliye edildiler ancak
gazetecilere yönelik gözaltılar, tutuklamalar bitmiş değil. 
Bütün
raporlarda ortak değerlendirme şu: Kısa bir süre önce biliyorsunuz çok fazla
sayıda, 100’ü aşan sayıda gazeteci vardı cezaevlerinde. Sonra yine burada, bu
yüce Mecliste yapılan reform, çıkarılan reformlarla bu sayılar düşürülmüştü
ancak şu anda hem ulusal hem uluslararası örgütlerin, meslek örgütlerinin
raporlarında tutuklu gazeteci, gözaltına alınan gazeteci sayısının yeniden
tırmanışta olduğu kaydı dikkat çekmekte. Gözaltına alınan gazeteci sayısı
72’den 120’ye çıkmış 2015’te, tutuklu gazeteci sayısı 22’den 31’e çıkmış. 
Tabii
ki gazeteciler yargılanamaz değil ancak yazdıkları, çizdikleri, düşündükleri
için tutuklanmamaları gerekir çünkü gazeteci yani basın mensuplarının
tutuklanmasının şöyle bir olumsuz etkisi var, sadece gazetecilik mesleği için
değil tüm Türkiye için, o da şu: Caydırıcı etki yaratmakta, otosansür
yaratmakta yani açılan her dava, açılan her soruşturma, her gözaltı uygulaması,
her tutuklama diğer gazeteciler için bir yıldırma, korkutma ve caydırıcı etki
yaratmakta. O yüzden, Türkiye’yi, düşünen, ifade eden, yazanlar için açık bir
cezaevi olmak durumundan hep birlikte kurtarmamız gerekir. 
Dikkatinizi
çekmek istediğim bir başka konu, yine raporlarda dikkat çeken, özellikle
Cumhurbaşkanına hakaret soruşturmalarında ve davalarındaki artıştır. Bu rakam
2015 yılında bir yıl öncesine göre 10 kat artmış durumda değerli arkadaşlarım.
19 gazeteci, 2 karikatüristin de arasında bulunduğu toplam 28 kişi hakkında 21
yıl 6 ay 19 gün hapis cezası verilmiş durumda. 2014’te bu rakam 2 ceza, 2013’te
3, 2012’de ise 1 imiş. Bu konuda ben bir kez daha Avrupa Konseyinin hukuki
danışma organı olan Venedik Komisyonunun geçtiğimiz günlerde kamuoyuyla
paylaştığı Cumhurbaşkanına hakaret soruşturmalarına ilişkin raporun hepimiz
tarafından dikkate alınması ve orada yapılan öneriler doğrultusunda bu maddenin
bizim Ceza Kanunu’muzdan çıkarılması… Çünkü zaten TCK 125/2 bulunmakta ve bu
ayrımcılığın giderilmesi gerektiğini bir kere daha sizinle paylaşmak isterim.
Dikkatinizi
çekmek istediğim bir diğer konu da gazetelere el koyma, televizyon karartma
uygulamalarındaki artıştır. Az önce bahsedildi, ben de bir kez daha İMC TV’nin
karartılmasının hukuk dışı olduğunu sizinle paylaşmak isterim çünkü ne mahkeme
kararı var ne düzenleyici organ olan RTÜK’ün kararı var. Bu şekilde karar
alınamaz. Tabii ki, dediğim gibi, aynı gazetecilerde olduğu gibi yayın
organları her zaman yayınları nedeniyle denetlenmelidir, denetlenmektedir de
ama bunun hukuka uygun yapılması gerekmektedir. 
28
Ekim 2015 tarihinde İpek Medya Grubu yönetimine el kondu biliyorsunuz, kayyum
atandı, daha sonra da Zaman gazetesine kayyum atandı. İpek Medya Grubuna
biliyorsunuz kayyum atandı ama kayyum bu kurumları iyileştirmek yerine
kapatılması sonucunu doğurdu ve bu medya grubunda ve daha sonra da Zaman
gazetesinde yüzlerce gazeteci işsiz kaldı. Son yıllarda bu ve benzer
uygulamalar nedeniyle işsiz gazeteciler sayısı çığ gibi artmakta. Burada
dikkatinizi çekmek istediğim bir husus hem işsizliğin artması ama işsiz
bırakılan gazetecilerin de en kanuni haklarından faydalanamamaları. Kayyum
atanan bu gazetelerdeki meslektaşlarımız işsizlik parası dahi alamayacak
şekilde atılmış durumdalar, hiçbir tazminatlarından faydalandırılmadılar. 
Son
vurgulamak istediğim konu da sansürdür. Ülkemizde İnternet sansürü, yayın
yasağı, akreditasyonla da halkın haber alma özgürlüğü engellenmektedir. Bakın,
2015 yılında 6 yayın yasağı 5 gizlilik kararı, 10 akreditasyon ayrımcılığı
yapılmış, 118 İnternet sitesi, 353 “Twitter” hesabı, 399 haber ve köşe yazısına
erişim yasaklanmıştır. 
“Ne
yapılmalıdır?” derseniz, değerli arkadaşlarım, özetlediğim bu tablo içinde
gerçekleri halka aktarmakla görevli gazetecilerin özgürlüğünün korunması için
milletvekilleri olarak bizim sorumluluğumuz bu özgürlüğü sonuna kadar
kullanmalarını sağlamaktır. Onun için Meclis araştırma komisyonu kurulmasına bizler
destek veriyoruz sizlerin de destek vermesini istiyoruz. 
Çok
teşekkür ederim. (CHP sıralarından alkışlar) 
BAŞKAN
– Teşekkür ederim Sayın Çakırözer. 
Halkların
Demokratik Partisi Grubu önerisi aleyhinde Ramazan Can, Kırıkkale Milletvekili.

Buyurunuz
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
İslam
âleminin Regaip Kandili’ni tebrik ediyorum. 
Milletvekili
dokunulmazlıklarının kaldırılmasının tartışıldığı şu günlerde basın özgürlüğü
kapsamında belli bir grubun dokunulmazlık zırhına kavuşturulmasını doğru
bulmuyorum. Terörün ve şiddetin savunulması dünyanın hiçbir yerinde, hiçbir
hukuk devletinde ifade ve basın özgürlüğü kapsamında değerlendirilemez. Hakaret
ve tehdit, basın özgürlüğü ve eleştiri olarak değerlendirilemez. Milletin kahir
ekseriyetinin oyunu almış, meşru oylarla hükûmet kurmuş bu hükûmeti sırf
işbaşından uzaklaştırmak gayretiyle terör örgütüne destek vermek, terör
örgütünün savunuculuğunu yapmak ifade hürriyeti, basın özgürlüğü kapsamında
değerlendirilemez. Çok fazla satmak, çok fazla seyredilmek, çok reyting almak
iyi bir medya kuruluşu olduğu anlamına gelmez. Aksine, halkın talep ve
dileklerini gündeme taşıyan, ulusal çıkarları koruyan, ülkenin millî menfaatini
her türlü meselenin üzerinde tutan, tasada, kıvançta milletle buluşabilen bir
anlayışla iyi bir basın organı olunabilir.
Türkiye'de
basın özgürlüğü hukuk devleti kapsamında alabildiğine yaşanmaktadır. Ancak,
basın özgürlüğü hukuk kuralları çerçevesinde sınırsız bir hak da değildir. Bir
elde para bir elde güçle hareket eden, hukuka, demokrasiye muhalif olan,
milletin birliğini, dirliğini tehdit eden ya da edene destek veren, terörü
öven, meşru Hükûmeti devirmeye yönelen basın özgürlüğü, özgürlük kapsamında
değerlendirilemez.
Sayın
Başkan, değerli milletvekilleri; bugün itibarıyla 65 yaş üzerinde muhtaçlarla
ilgili bir yasa düzenlemesi var, uluslararası sözleşmemiz var ve hep beraber,
üç partinin ortak önergesiyle Şanlıurfa iline madalya veren bir tasarıyı
görüşeceğiz. Bu nedenle grup önerisine katılamıyorum, Genel Kurulun
takdirlerine sunuyor, tekrar hepinizi saygı ve muhabbetle selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Can.
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir.
2.- AK PARTİ, CHP ve MHP Gruplarının,
bastırılarak dağıtılan 274 sıra sayılı Kanun Teklifi’nin kırk sekiz saat
geçmeden gündemin "Kanun Tasarı ve Teklifleri ile Komisyonlardan Gelen
Diğer işler" kısmının 2’nci sırasına alınmasına ve diğer işlerin sırasının
buna göre teselsül ettirilmesine; Genel Kurulun 7 Nisan 2016 Perşembe günkü
birleşiminde 273, 274 ve 186 sıra sayılı Kanun Tasarı ve Tekliflerinin
görüşülmesine; bu birleşimde 186 sıra sayılı Kanun Tasarısı’nın görüşmelerinin
tamamlanmasına kadar çalışmalarını sürdürmesine ve bu birleşimde 186 sıra
sayılı Kanun Tasarısı’nın görüşmelerinin tamamlanması hâlinde Genel Kurulun 8
Nisan 2016 Cuma günü toplanmamasına ilişkin önerileri 
BAŞKAN
– Milliyetçi Hareket Partisi, Cumhuriyet Halk Partisi ve Adalet ve Kalkınma
Partisi gruplarının İç Tüzük’ün 19’uncu maddesine göre verilmiş ortak önerileri
vardır, okutup işleme alacağım ve oylarınıza sunacağım.
Türkiye Büyük Millet Meclisi Başkanlığına
Danışma
Kurulu 7/4/2016 Perşembe günü (bugün) toplanamadığından, İç Tüzük’ün 19’uncu
maddesi gereğince, aşağıdaki önerimizin Genel Kurulun onayına sunulmasını arz
ederiz.
 Mehmet Naci Bostancı  Levent
Gök Erkan Akçay
 Amasya Ankara Manisa
Adalet ve Kalkınma Partisi  Cumhuriyet
Halk Partisi  Milliyetçi Hareket Partisi 
 Grubu Başkan Vekili Grubu
Başkan Vekili Grubu Başkan Vekili  
Öneri:
Bastırılarak
dağıtılan 274 sıra sayılı Kanun Teklifi’nin kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer işler"
kısmının 2’nci sırasına alınması ve diğer işlerin sırasının buna göre teselsül
ettirilmesi;
Genel
Kurulun 7/4/2016 Perşembe günkü (bugün) birleşiminde; 273, 274 ve 186 sıra
sayılı kanun tasarıları ve teklifinin görüşülmesi, bu birleşimde 186 sıra
sayılı Kanun Tasarısı’nın görüşmelerinin tamamlanmasına kadar çalışmalarını
sürdürmesi ve bu birleşimde 186 sıra sayılı Kanun Tasarısı’nın görüşmelerinin
tamamlanması hâlinde Genel Kurulun 8 Nisan 2016 Cuma günü toplanmaması;
önerilmiştir.
BAŞKAN
– Öneri hakkında 4 sayın milletvekiline söz vereceğim.
Öneri
hakkında ilk konuşması Hacı Ahmet Özdemir, Konya Milletvekili.
Buyurun
Sayın Özdemir. (AK PARTİ sıralarından alkışlar)
HACI
AHMET ÖZDEMİR (Konya) – Teşekkür ederim Sayın Başkan.
Sizi,
milletvekillerimizi, bütün Meclisi ve bizleri ekranları başında izleyen
kıymetli vatandaşlarımızı saygıyla selamlıyorum.
İnsanı
doğum ile ölüm çizgisi arasında zapturapt altına alan, sınırlandıran ve insana
zaman olarak bir hudut çizen zaman, hilkat ile kıyamet arasında kendi içinde
insan hayatına benzer biçimde hamile kalmakta, başka zaman dilimlerini
beslemekte, büyütmekte ve dünyaya getirmektedir. 
Geçtiğimiz
Ramazan Bayramı’nda zaman, rahmine bir başka zaman diliminin düşüşünün
sancılarını çekmeye başladı ve tıpkı insan ömründe olduğu gibi, dokuz aylık
sürenin sonunda bugün biz o zamanın, büyük zamanın hamile kaldığı küçük zaman diliminin
doğuşuna tanıklık ediyoruz. Üç aylar, memleketimize zamanın Ramazan
Bayramı’ndan sonra rahminde beslediği, büyüttüğü ve dünyaya getirmek üzere
hazırladığı bir zaman dilimi olarak bugün huzurlarımıza avdet etmiş
bulunmaktadır. Üç aylık bir ömür ve yaşantı sonunda üç ayların biz tekrar
Ramazan Bayramı’yla birlikte hayata veda ettiğini göreceğiz. 
Bugün
Regaip Kandili, ben hepinizin üç aylarını ve Regaip Kandili’ni kutluyorum. 
Urfa’ya,
Şanlıurfa’mıza İstiklal Madalyası verilmesini de tarih perspektifinden şöyle,
kısaca değerlendirerek sözlerimi noktalamak istiyorum. 
Bir
tarihçimizin deyimiyle evimizi su bastı ve sadece bir oturumluk yeri
kurtarabildik yani 24 milyon kilometrekare veya 28 milyon kilometrekarelik bir
toprak parçasından bugün elimizde bir oturumluk yer sayacağımız 783.562
kilometrekarelik bir yer kaldı. 24 milyonu 28 milyon kilometrekarede yaşayan
insanları barış içerisinde yaşatan ve bugün tarihçilerin “Pax Ottomana” olarak
andıkları o devirleri sadece tarihçiler değil, oralarda yaşayanlar ve bizzat bu
toprak parçasından ayrılan devletlerin genelkurmay başkanları bile hasretle
aradıklarını sıklıkla ifade ediyorlar. Çünkü İslam aynı zamanda selamet
demektir yani huzur demektir, barış demektir. Dolayısıyla Hazreti Peygamber’in
bir hadislerinde “Öyle bir zaman gelecek ki İslam Arap Yarımadası’na hâkim
olacak, San’a’dan bir kadın tek başına devesine binerek Medine’ye kadar bin
kilometrenin üstünde, 1.500 kilometreye yakın yolu katedecek, sadece tek bir
şeyden korkacak; kurtların, yanındaki koyun sürüsüne saldırmasından. Onun
dışında ne can emniyeti bakımından ne mal emniyeti bakımından ne ırz, şeref
emniyeti bakımından herhangi bir endişe içerisinde olmayacak.” dediği dönemleri
biz İslam coğrafyası olarak çeşitli dönemlerde yaşadık, yeniden yaşamamak için
herhangi bir engel, herhangi bir sıkıntı söz konusu değildir. Biz öyle bir
barış ortamı tesis etmiştik ki, bugün, belki bugüne ışık tutacak umdeleri,
unsurları, temel noktaları orada bulmak mümkün olabilecektir. 
Falih
Rıfkı Atay’ın “Zeytindağı” adlı eserinde söylediği gibi, bizim inancımıza göre
Hazreti İsa’nın ölüp ölmediği tartışmalıdır ama Hristiyanlara göre Kudüs’te bir
kilisede yatmaktadır Hazreti İsa ve bütün Hristiyan mezhepleri Hazreti İsa’nın
mezarını temizleme şerefinin kendilerine ait olması için birbirleriyle kavga
ettiklerinden, Hazreti İsa’nın mezarı olduğuna inanılan mozolenin üzerini âdeta
4 parmak toz parçası kaplamıştı. Falih Rıfkı Atay’ın anlattığına göre, Osmanlı
askeri bu mezarın etrafını çevirerek Hazreti İsa’nın mezarı olduğuna inanılan
yeri temizleme görevini de bizzat üstlenmiştir ve ironi yapar orada Falih
Rıfkı, derki: “Ne yazıktır ki İsa’nın mezarı olduğu inanılan yeri de Mehmetçik
temizledi, Hristiyanlar temizleyemedi.”
Biz,
böylesine bir barış ortamından bugünlere geldik; barış içerisinde, huzur
içerisinde tekrar yaşayabiliriz; barışı, huzuru besleyebiliriz, büyütebiliriz
ve zamana tekrar altın bir sayfa açabiliriz. 
Hepinizi
saygıyla selamlıyorum, hürmetlerimi arz ediyorum. (AK PARTİ sıralarından
alkışlar)
BAŞKAN
– Teşekkür ederim Sayın Özdemir. 
Öneri
üzerinde ikinci konuşmacı Celal Doğan, İstanbul Milletvekili. 
Buyurunuz
Sayın Doğan. (HDP sıralarından alkışlar) 
CELAL
DOĞAN (İstanbul) – Sayın Başkan, değerli milletvekilleri; 4 partinin müşterek
önergesiyle Urfa’ya verilecek İstiklal Madalyası teklifi üzerinde Halkların
Demokratik Partisi adına söz aldım. Yüce heyetinizi saygıyla selamlıyorum. 
Regaip
Kandili dolayısıyla da bütün sözcülerin söylediği gibi hem yüce Parlamentonun
hem İslam aleminin Regaip Kandili’ni kutluyorum.
Bir
başka dileğim daha var. Bitişiğimizde, Suriye’de, hemen daha ötede, Urfa’nın
ilerisinde, Irak’ta kanlı çatışmaların, insanlık tarihinin gördüğü en zulümlü
iç savaşların olduğu günlerden geçiyoruz. Bugünlerin yüzü suyu hürmetine
Türkiye’mizin de bir Suriye, bir Irak olmaması dileğiyle tekrar Regaip
Kandili’nizi kutluyorum. 
Kanun
tekniği açısından torba yasaların hiç de doğru bir metot olmadığını bütün
siyasi partilerin de kabul ettiği kanaatindeyim. Torbalara konan davaların da
akıbetini birlikte yaşadık, ne sonuçlarla karşılaştığımızı biz de gördük.
Şimdi, torbadan yasayı çıkartıyoruz, müşterek önergeyle Meclis Genel Kuruluna
götürüyoruz. Tıpkı, torbadan çıkarılan bozuk paranın harcanması gibi İç Tüzük’ü
ve hukuku harcıyoruz. Bu nedenle, salt Sayın Başbakanımızın Urfa’ya vasıl
olacağı bir ziyaretten dolayı götüreceği İstiklal Madalyası’nı bir an önce
çıkarmak için başvurduğunuz bu usul pek de iç açıcı ve etik değildir. Ancak,
Halkların Demokratik Partisinin değerli yöneticileri, Urfa halkının sadece bir
tek İstiklal Madalyası değil, çoğu madalyalara layık bir halkın yaşadığı kent
olduğu için de -bu yanlışlıklara demeyelim- bu usul eksikliklerine de
katlanarak biz de bu önergeyi müşterek imzaladık ve o nedenle de huzurlarınızda
bulunuyorum 
Urfa’yla
ilgili benim de bir vefa borcum var. Özellikle değerli milletvekilli
arkadaşlarımız, Urfalılar kendileri de konuşabilirlerdi; Sayın Baydemir, Sayın
Dilek, Sayın Ayhan konuşabilirlerdi ama Gaziantep çok büyük çapta Urfalı
insanların, vatandaşların barındığı kentlerden biridir. Benim bir geçmiş
tarafım da tarih olarak, soy olarak da Suruç’a dayandığı için de gerek benim onlara
olan bir vefa borcum gerekse katkılarından dolayı da bu İstiklal Madalyası’nda
vereceğim bir oy ve yapacağım konuşmayla da değerli Urfalı hemşehrilerime olan
vefa borcumu yerine getirmiş oldum. Urfa milletvekili arkadaşlarımın da
gösterdiği anlayıştan dolayı da her üçüne de teşekkür ediyorum. 
“Urfa”
dediğimiz zaman, sadece Kurtuluş Savaşı’yla da anılacak kentlerden biri
değildir. Farklı alanlarda, farklı yapılarda, farklı sıfat almış çok değerli
illerimizden biridir. Örneğin, Urfa’nın kendisine has sıfatlarına baktığımızda,
gerçekten hiçbir ile nasip olmayan birtakım sıfatlarla teçhiz edildiğini
görüyoruz. Urfa peygamberler şehridir, sıfatlarından birisi odur. Urfa
“bereketli hilal şehri” diye tabir edilir. Urfa efsaneler şehridir. Urfa
müzeler şehridir. Bunların hiçbirisi salt başlık olsun diye söylenmiş laflar
değildir. Gerçekten, “peygamberler şehri” dediğimiz zaman, Urfa’da görmüş
olduğumuz manzara Hazreti Adem’den tevarüs eden, Hazreti Nuh’un inşa ettiği
kent olarak devam edip Hazreti İbrahim’le ve devamıyla devam eden, bütün
peygamberlerin inşa ve oturduğu kentlerin başında gelmektedir. Kısacası, Nuh
Peygamber tarafından inşa edilmiş bir şehirdir. Tek tanrılı dinlerin başında
bulunan, daha doğrusu babası sayılan Hazreti Halil İbrahim’in de yaşadığı bir
şehirdir. Aynı zamanda, daha ileri tarihe gittiğinizde pagan dinlerinin de
şehridir burası. Yani, hem çok tanrılı dinlerin hem tek tanrılı dinlerin bir
şehri olduğu için de bu sıfatı hak ettiği görülmektedir. Oradaki eserlere
baktığımızda da aslında hiçbiri boş olsun diye söylenmiş değildir. Ulu Cami’den
tutunuz sayısız cami saymak mümkündür ama buradaki şartların elvermediğini
görüyorum, bu nedenle çok kısa kesmek istiyorum.
Değerli
milletvekilleri, Urfa’nın kurtuluşunda 1916’lara baktığımızda, daha doğrusu
1919’a geldiğimizde tıpkı bugün Orta Doğu’da tezahür eden manzaranın aynısı o
günlerde cereyan etmektedir. Yani, yine o gün orada sahada başta İngilizler,
Fransızlar var, yine yandaş Rusya var, yine dışarıdan sonradan takılan Amerika
Birleşik Devletleri var. Sykes Picot Anlaşması’yla çizilen sınırların
içerisinde kalan bu illerimizin ben bugün akıbeti konusunda aslında gerçekten
merak ediyorum, siyasi iktidarın bu konuda kafasında ne var, ne düşünüyor, ne
söyleyebilir? Bir Sykes Picot Anlaşması’nın tekrar gündeme gelip gelmediği,
yeniden tezahür edecek şartlarda bölgenin dizayn edileceği var mıdır, yok
mudur, gördüklerim kadarıyla siyasi iktidarın da bu konudaki bir açılımı söz
konusu değildir. Örneğin, özellikle PYD ve YPG’ye bakışı şans olan bir komşunun
düşman ilan edilmesi bizim başımızı başka belalara düçar etmektedir. 
Urfa
halkının geçmişteki yapısına baktığımızda da 1040’ta buraya Türk halkının,
Türklerin geldiğini görüyoruz. 1040’tan önce o bölgede bulunan -şimdi
isimlerini saymak uzun zaman alacak- kadim halkın Kürtler olduğunu açıkça
görüyoruz. Yani, burasının hem Türklerin hem Kürtlerin müşterek toprağı
olduğunu gözden çıkartmamalıyız, daha doğrusu göz ardı etmemeliyiz. Müşterek bu
vatanda müşterek halklar olarak nasıl selamete çıkacağımızın yolunu da bulmak
durumundayız. Bu, şiddetle olacak bir olay değildir. Bu, açıkçası son günlerde
siyasilerin telaffuz ettiği cümlelerle de çözülecek bir olay değildir. Yani
Sayın Cumhurbaşkanımızın dün sarf ettiği bu sözü ibretle izlemekteyim:
“Gerekirse bütün alanları boşaltırız.” Uzaktan atışlarla, uzaktan yapılacak
silahlı mücadeleyle o kentleri yok edecek bir anlayışın tevarüs ettiği bir
anlayışla siz Türkiye'de terörü yenseniz bile ileride kuracağınız huzurun
bedelinin daha çok ağır olduğunu birlikte göreceğiz.
Şimdi,
biz burada Urfa’ya İstiklal Madalyası verirken neyi hatırlayarak veriyoruz?
Urfa’daki bulunan halkın, bazı aşiretlerin Fransızlara karşı koymuş olduğu
mücadelenin şartlarını görüyoruz. Kimdir başlarında bulunan Kürt aşiretleri?
İzol Aşireti Bozan Bey'in Başkanlığında, Badıllı Aşireti Sait Bey'in
Başkanlığında, Zirkan Aşireti Cudi ve Sakıp Gürmen Başkanlığında, Baykan
Aşireti Rüştü Küçükömer, Şeyhan Aşiretlerinden Ömer Bey'in Başkanlığında
kurulan iaşe ve ibateyi sağlayacak güç Fransızlara karşı mücadeleyi korumuş.
Ama Fransızlar ne Gaziantep’de ne Ufra’da ne Kahramanmaraş’ta silahlı
mücadelenin sonucunda enterne edilerek atılan insanlar değildir,
atılmamışlardır. Mücadele sürerken Mustafa Kemal’in Ankara Anlaşması’yla
bölgede İngilizlerin, daha doğrusu, İngilizler Suriye üzerindeki haklarından
vazgeçtikten sonra Fransızlar o bölgeyi terk ederek defolmuş gitmişlerdir. Yani
her emperyalistin sonucu mutlaka mücadeleyle olur ama siyaseten olması çok daha
doğru olmuştur. Yani Ankara Anlaşması o bölgenin siyaseten teslim alınmasını
sağlayan bir anlayıştır. Buradan, Urfa’da mücadele eden insanları buradan
saygıyla anmak, onları rahmetle anmak bizim görevimiz. Bana sorarsanız Urfa
sadece İstiklal Madalyası’ndaki bir madalyayla, tabii ki madalyanın en yücesidir,
küçümseme anlamında söylemiyorum ama Urfa çok madalya hak etmiş illerimizden
birisidir. Bir defa kültürüyle hak etmiştir, mutfağıyla hak etmiştir, tarihî
eserleriyle hak etmiştir. Daha ilklere baktığınızda ilk üniversitenin olduğu
bir şehirdir, Harran Üniversitesi. İlk, insandan kan naklinin yapıldığı
üniversite Harran Üniversitesidir. Bu nedenle Urfa -sadece bir ilkleriyle
saymak mümkün değil- sayısız ilklerin sahibi olduğu bir şehirdir. Bu şehre bir
İstiklal Madalyası değil binlerce İstiklal Madalyası feda olsun ama Sayın
Başbakandan ricam şu: Eli boş gitmeyeyim diye Urfa’ya giderken bir İstiklal
Madalyası’yla değil, kalıcı barışın ve huzurun inşa edileceği bir Urfa’nın
vaadiyle oraya gitmesi gerekir. Söyleyeceği bu sözün de bir gün sonra tekzip edilmemesi
dileğiyle yüce Meclise saygılar sunuyorum. 
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Doğan.
Öneri
üzerinde üçüncü konuşmacı Nuri Okutan, Isparta Milletvekili.
Buyurunuz
Sayın Okutan. (MHP sıralarından alkışlar) 
NURİ
OKUTAN (Isparta) – Sayın Başkan, değerli milletvekilleri; herkesi saygıyla,
hürmetle anıyorum. 
Bugün,
Urfa’mıza İstiklal Madalyası’nın verilmesiyle ilgili önergeyi görüşeceğiz. Bu
hususta partim adına görüşlerimizi arz edeceğim. 
Efendim,
Urfa, şehirlerden bir şehir değildir, herhangi bir şehir değildir. Urfa’nın
tarihte Türkler daha Anadolu’ya gelmeden önce de yaklaşık on iki bin yıllık
bilinen tarihi var şu anda; Göbeklitepe biliyorsunuz... Göbeklitepe’den
anlıyoruz ki şu anda arkeolojinin ulaştığı bilgiler ve yorumlarla on iki bin
yıllık geçmişe sahip. Oradan Hasankeyf’e, oradan Çatalhöyük’e ve Mısır’a ve
bütün dünyaya yayıldığı şeklinde bir teori var. Henüz bu çürütülmedi ve bu
teoriye göre de Urfa bir bereket şehri, Urfa bir huzur şehri, Urfa bir üretim
şehri ve ilim şehri olarak her devirde merkez olmuş gelmiştir. Ve arkeoloji
literatüründe, bu bölgeye, Urfa’ya, Urfa coğrafyasına “Bereketli hilalin kilit
taşı” denmektedir. Müsaade ederseniz bu hilali de göstermek isterim. Basra
Körfezi’nden Kızıldeniz’e kadar sarkan bir “bereketli hilal” kavramı ve
coğrafyası vardır ve bütün savaşlar, barışlar ve insanlığı… İşte, “Orta Doğu’ya
hâkim olacaksınız ki, Orta Doğu’ya hâkim olanlar da dünyaya hâkim olurlar.”
tezi buradan kaynaklanmaktadır. Dikkat ederseniz, onun kilit taşı mertebesinde
olan yerde Urfa vardır ve insanlığa hayatın buradan yaygınlaştığı hep, öteden
beri söylenmiştir. Bunu daha önce de gösterdim ama bir kez daha göstermeyi
tercih ettim. 
Esasen
Urfa’nın bizim kültürümüzde de önemli bir yeri var çünkü tevhit inancının ilk
yeşerdiği yer Urfa’dır, ilk dünyaya haykırıldığı yer Urfa’dır. Hatta bunu ilim
adamları da böyle ifade ediyorlar. “Bütün dünyaya haykır, duyuracak benim.”
diye bir konuşmasının da, ilişkisinin de olduğu hep söyleniyor. Dolayısıyla ilk
tevhit inancı Urfa’dan insanlığa seslenmiştir. Bana göre de bugün bu tevhit
inancının etrafında toplanarak, Urfa’nın yine dünyaya, yine Anadolu’ya, yine
bize, yine Orta Doğu’ya söyleyeceklerinin var olduğuna ben inanıyorum. Tek şey,
Urfa’yı illerden bir il olarak değerlendirmemek, Urfa’yı bu değerleriyle
birlikte özel incelemeye almak ve bir laboratuvar gibi görüp, inşallah, tekrar
oradan bir meşalenin, barışın, aydınlanmanın, bereketin, dalga dalga hem
Anadolu’muza hem de bütün dünyaya yayılacağı inancını taşımaktayım. 
Urfa’yla
ilgili Balıklı Göl ve peygamberler şehri hep bilinen taraftır, Sayın Başkanım
biraz önce ifade ettiler, Hazreti Âdem’in gelip tarım yaptığı yer olarak Urfa
bilinir. Yine, Hazreti İbrahim orada doğmuş, orada, işte, tevhit inancını,
anlayışını dünyaya haykırmıştır. Hazreti Eyyub, şimdi, Urfa’mızda yatmaktadır.
Elyesa, Hazreti Şuayb, Hazreti Yakup, Hazreti Musa Urfa topraklarında çobanlık
yapmıştır. O bilinen çoban hikâyesi, kuyu hikâyesi Urfa’da gerçekleşmiştir. 
Yine,
bu haliyle inanç merkezimiz de “Mekke, Medine, Kudüs’ten sonra Urfa gelir.”
diye Urfalılar hep söylerler. Bunun ben doğru olduğuna da yürekten
inanmaktayım.
Diğer
taraftan, bizim hem gönül dünyamızdaki hem tarihî şahsiyetlerimiz de Urfa’da
hem kalmışlar hem yerleşmişler, oradan da bizim medeniyet coğrafyamıza çok
ciddi kazanımlar sağlamışlar. Bunun başında mesela Süleyman Şah geliyor.
Süleyman Şah Urfa’da oturmuş, Urfa’da yaşamış ve o civarda hâlâ akrabaları da
köylerle vesaire filan bağlantıları devam etmektedir.
Yine,
Sultan II. Kılıç Arslan’ın Viranşehir’de defnedildiği hep söylenir. Her ne
kadar mezarı bulunmamış olsa bile tarihçiler Viranşehir’de kaldığı ve orada
yaşadığını belirtirler.
Bizim
inanç dünyamızda çok özel bir yeri olan Mevlânâ Halid-i Bağdadî’nin oğlu Şeyh
Şehabeddin Ahmed de Urfa’da mukimdir, Urfa’da yatmaktadır.
Yine,
bilhassa Bektaşi inancının temel köşe taşlarından birisi olan Dede Kargın
Hazretleri de yine Urfa’da mukimdir ve Hacı Bektaş-ı Veli’nin de Urfa’da bir
türbesi vardır, Dede Kargın’la Hazreti Mevlâna-Konevî ilişkisi içinde olduğu
söylenir. Oradan, fark edilince kaybolduğu, Hacıbektaş’ta tekrar insanlarla
kucaklaştığı hep söylenir. 
Dolayısıyla
inanç dünyamız açısından da, bize yakın tarihimizdeki inanç dünyamız açısından
da Urfa çok önemli bir yer teşkil etmektedir.
Yine,
Ahmet Yesevi’nin Türklerin Urfa’ya gelişiyle birlikte birinci halkadan
öğrencisi Şeyh Mesud Urfa’da yatmaktadır. Yine, Türkçe bir hikmet dili olarak
hep söylenir, bilinir, kabul ederiz. Bir hikmet dilidir Türkçe ve hikmet
şiirinin kutbu da, Şair Nabi de Urfalıdır; Urfa’dan Halep’e, Halep’ten
de İstanbul’a geçmiştir. Dolayısıyla, bu bakımdan da Urfa önemlidir. Bu
vesileyle, Şair Nabi’nin ölüm yıl dönümü 12 Nisan, şimdiden onu da rahmetle
burada yâd etmek icap eder. 
Bir
başka hususları… Yani hem kültür coğrafyamızda hem manevi dünyamızda Urfa
önemli bir yeri işgal ediyor ama aynı zamanda, bir stratejik merkezdir Urfa.
Yani kimse buradan bakıldığında Urfa’nın bu konumunu belki bilmez ama Urfa’dan
baktığınızda, Kerkük, Beyrut, Kayseri ve Şam’a Urfa eşit uzaklıktadır. Yani
zamanında neredeyse birkaç günlük yürüme mesafesiyle, atla gidilebilecek bir
uzaklıktadır. Diğer taraftan, Halep, Rakka, Diyarbakır ile Urfa eşit
uzaklıktadır. Yani Halep çok uzak bir yer filan değil, Halep bizden farklı bir
yer filan değil; Urfa’nın bir parçası gibidir. Hatta Urfa’da Halep bahçesi
vesair filan diye oralarla bütünleşmiş isimler de vardır. Urfa’nın Bağdat’a
uzaklığı ile Ankara’ya uzaklığı eşittir. Urfa’nın Tahran’a uzaklığı ile
İstanbul’a uzaklığı eşittir. Bu manada Urfa coğrafi konumu itibarıyla da böyle
merkez bir yerdedir.
Diğer
taraftan, güncel hususlara gelecek olursak, Urfa tüm Türkiye’de sulanabilir
arazinin yüzde 11’ine sahiptir. Türkiye’de üretilen tüm arpa ve buğdayın yüzde
10’unu Urfa üretmektedir. Türkiye’de üretilen mısırın yüzde 15’ini tek başına
Urfa üretebilmektedir. Diğer taraftan, Türkiye’de üretilen pamuğun, fıstığın ve
mercimeğin -yani Antep fıstığı diye bilinen fıstığın- yüzde 40’ı tek başına
Urfa’da üretilmektedir. Dolayısıyla, Urfa aslında bu manada yine üretim ve
bereket merkezi oluşunu hâlâ devam ettirmektedir. 
Diğer
taraftan, Urfa Türkiye'nin coğrafi büyüklüğü itibarıyla 7’nci ilidir, nüfus
büyüklüğü itibarıyla 9’uncu ilidir ama genç nüfus itibarıyla, öğrenci sayısı itibarıyla
Türkiye'nin 4’üncü şehridir. 3’e mi düştü Başkanım? 3’üncü ili hâline gelmiş,
Başkanım beni doğruladı, teşekkür ediyorum kendisine.
Dolayısıyla,
Urfa böyle sıradan bir şehir değildir ama en önemli özelliği, Urfa bir
orkestradır; bütün sazlar Urfa’da var, bütün kimlikler kendini Urfa’da
tanımlayabilir, barış içinde yaşarlar, bir orkestranın elemanları gibi ortak
ruh içinde buluşabilirler. Tevhit inancının etrafında o farklılıkların birlik
zemininde birleşebildiği bir coğrafyanın adıdır. Eğer biz Türkiye'de tekrar
barışı, tekrar huzuru ve bereketi arayacaksak muhakkak Urfa’yı bir laboratuvar
olarak değerlendirmek durumundayız. 
Bu duygularla da
herkesi saygıyla, hürmetle selamlıyorum efendim. (MHP sıralarından alkışlar) 
BAŞKAN –
Teşekkür ederim Sayın Okutan.
Öneri üzerinde
dördüncü konuşmacı, Levent Gök, Ankara Milletvekili. 
Buyurunuz Sayın
Gök. (CHP sıralarından alkışlar) 
LEVENT GÖK
(Ankara) – Sayın Başkan, değerli milletvekilleri ve sevgili yurttaşlarımız;
hepinizi sevgiyle, saygıyla selamlıyorum.
Öncelikli
olarak, bugün Regaip Kandili. İslam âleminin bu özel gününde, üç ayları
müjdeleyen Regaip Kandili’nde tüm İslam âleminin Regaip Kandili’ni kutladığımı,
Regaip Kandili’yle beraber sürecek üç ayların ve daha sonra da nihayetinde
Ramazanla beraber, ülkemizin ihtiyacı bulunan huzurun, sükûnun ve kutuplaşmadan
ayrılmış bir ortamın ülkemizde egemen kılınması dileğimi tekrarlıyorum ve tüm
İslam âleminin tekrar Regaip Kandili’ni kutluyorum.
Ayrıca,
171’inci yılını kutladığımız polis teşkilatının kuruluş yıl dönümünde,
ülkemizde kahramanca mücadele eden tüm polis kardeşlerimizin insanca, hakça,
ağır koşullardan uzak, insan haklarına dayalı bir anlayış içerisinde,
ülkemizdeki bütün terör faaliyetlerinden arındırılmış bir ortamda, her birinin
can ve mal güvenliğinin onlar adına da temin edildiği bir ortamda kutlanmasını
diliyorum. 
Bugün
Nusaybin’de 3 şehidimiz var. 3 şehidimize de Allah’tan rahmet diliyorum ve
bugüne kadar hayatını kaybeden tüm şehit kardeşlerimize Allah’tan rahmet,
ulusumuza başsağlığı diliyorum.
Değerli
milletvekilleri, değerli yurttaşlarımız; bugün burada özellikle Urfa ilimize
İstiklal Madalyası verilmesi nedeniyle ortaklaşa verilen bir grup önerisi
üzerinde söz aldım. Aslında, ana muhalefet partisinin bir grup başkan vekili ve
milletvekili olarak, başka bir kanun daha torba yasada, komisyona sevk edilen
Urfa’ya İstiklal Madalyası verilmesi kanununun torba yasanın 11 Nisan tarihine
kadar yetişmeyeceği anlaşılınca, hiç de alışık olmadık usullerle çıkartılarak
başka bir kanunla buraya getirildiğinin farkındayız. Bu görev alanımızı Urfa’ya
has ve münhasır olmak üzere genişlettiğimizin bilincindeyiz. Bunu yaparken
Sayın Başbakanın geçtiğimiz hafta grup toplantısında “Urfa’ya 11 Nisanda
Bakanlar Kurulu toplantısı yapmak için geleceğim, İstiklal Madalyası’yla
geleceğim.” dediğinin de farkındayız. Biz bu ortamda ana muhalefet partisi
olarak Türkiye’nin en önemli ve güzide illerinden biri olan Urfa’nın İstiklal
Madalyası’nın kurtuluşunun yıl dönümünde yani 11 Nisanda kendilerine
ulaştırılması bakımından Sayın Başbakanın bu taahhüdünün yerine getirilmemesine
seyirci kalamazdık. Sorumluluk üstlendik, siyasi ahlakımızı, siyasi
nezaketimizi ortaya koyduk ve Urfa’ya yakışan İstiklal Madalyası’nın tam da
zamanında Urfa’ya, Urfalılara ulaştırılması açısından üzerimize düşen tarihî
sorumluluğu üstlendik. (AK PARTİ sıralarından alkışlar) Bunu yaparken… 
Sayın
milletvekilleri, değerli yurttaşlarım; ülkemiz bir kutuplaşmadan geçiyor. Her
gün terör olaylarından dolayı şehitlerimiz ülkemizin bütün illerinde travmalara
yol açıyor. Siyasi partiler gergin, en şiddetli tartışmalar yaşanıyor. Ülkenin
huzura ihtiyacı var, ülkenin birliğe ihtiyacı var, ülkenin bir düzene ihtiyacı
var. İşte, böyle karışık bir ortamda “Cumhuriyet Halk Partisi ne yapıyor?”
diyorsanız Cumhuriyet Halk Partisi bugün üzerine düşen sorumluluğu son derece
anlamlı bir siyasi jestle taçlandırıyor ve Urfa’yı her türlü siyasi
mülahazaların dışında bırakarak, “Alkışı Başbakan mı alsın? Alsın.”, “Alkışı
iktidar partisi mi alsın? Alsın.” ya da “Diğer partiler mi alsın?” bunun hiç de
üstüne gitmeden, tamamen tarihî koşullardan gelen birikimiyle, “Urfa’mıza, tüm
Urfalılara helal olsun.” anlayışıyla bugün Cumhuriyet Halk Partisi olarak
kararımızı aldık ve huzurunuzdayız; İstiklal Madalyası Urfa’mıza hayırlı olsun.
(CHP ve AK PARTİ sıralarından alkışlar) 
Ne
yaptığımızı biliyoruz çünkü biz Kurtuluş Savaşı’mızda, emperyalizme karşı
verilen Kurtuluş Savaşı’nda Urfa’nın nice kahramanlıklar gösterdiğini
biliyoruz. Çok kıt olanaklarla, dar koşullarla düşmana karşı, İngilizlere,
Fransızlara karşı kendi ilini savunan Urfalıların gösterdiği cesareti
biliyoruz. Biz Urfa’da Yüzbaşı Ali Saip Bey öncülüğünde toplanan millî gücün,
Kaymakam Şevket Bey, Hacı Mustafa Bey, Hacı İmam, İlyas Bey, Binbaşı İhsan
Beylerle beraber oluşturulan o millî gücün nasıl kahramansı bir destan
yazdığını ve 11 Nisan 1920’de Urfa’nın kurtuluşunun nasıl gerçekleştiğini
biliyoruz. Urfa ülkemizin kuruluşunda çok önemli bir harçtır. Bugün 2 milyona
yakın nüfusuyla önemli bir tarım potansiyelini barındıran Urfa’mızın ülkemizin
kültürel, sosyal, ekonomik hayatına kattığı katkıların farkındayız.
Urfalılar,
yalnız değilsiniz. Biz, Cumhuriyet Halk Partisi olarak, sizin bu çabalarınızı
da, öneminizi de biliyoruz, bundan sonraki süreçte de üzerimize düşen her türlü
görevi yapmaya hazır olduğumuzu ifade ediyoruz.
Sayın
milletvekilleri, değerli yurttaşlarım; dolayısıyla, bugün Cumhuriyet Halk
Partisi olarak, çok da anlamlı bir madalyada, İstiklal Madalyası’nda,
komisyonun çalışma şartlarını zorlayarak, Başbakanın alkış alacağını bilerek ve
onun taahhütlerini yerine getireceğini de bilerek, ne yaptığımızı bilerek,
bugün burada alacağımız kararla Urfa’ya İstiklal Madalyası verilmesinin önünde
hiçbir zaman engel olmayan bir anlayışla Urfalılara İstiklal Madalyası’nı
armağan ediyoruz. 
Şanlıurfa,
tarihinden aldığı güçle, tarihinden aldığı birikimle İstiklal Madalyası’nın
onurunu da taşıyarak ama elbette bundan sonra da Urfa için yapılacak çok
konuların olduğu bilinciyle, Urfa’nın sosyal yaşantısına, ekonomik yaşantısına,
ticari yaşantısına, her şeyine her türlü katkının da sağlanması gerektiğinin
bilincindeyiz. 
Urfa’nın
pek çok konuda mağdur edildiğini biliyoruz. Şimdi, İstiklal Madalyası’yla
taçlanan Urfa’mızın bu onurlu duruşuna katkı sağlayarak onu ayağa kaldırmak
hepimizin görevi olmalıdır. Bu anlamda, bütün Urfalıları, Viranşehirlileri,
Ceylânpınarlıları, Suruçluları, Akçakalelileri, Bireciklileri, Karaköprülüleri,
Halfetilileri, Hilvanlıları, Eyyübiyelileri, Haliliyeli vatandaşlarımızın
tümünü, bugüne kadar cumhuriyetimiz adına gerçekleştirdikleri her türlü
kahramanlık ve verdikleri katkılardan ötürü kutluyorum. Onların Türkiye'ye olan
bağlılığını ve Türkiye'nin mozaiğinde önemli bir yer tutma işlevini bundan
sonra da yerine getireceğine yürekten inanıyorum. 
Sayın
Başkan, değerli milletvekilleri; böylelikle, bugün ülkemizin içinde bulunduğu,
sert siyasi tartışmaların geçtiği bir dönemde, Cumhuriyet Halk Partisi, kime
yarayacağının hiç umurunda olmadan, tüm toplumu kucaklayan bir anlayışla siyasi
bir jestte bulunuyor ve komisyon toplantılarının sınırlarını da zorlayarak
bugün Urfalılara İstiklal Madalyası verilmesinde tarihî siyasi sorumluluğu
üstleniyor. 
Sevgili
Urfalılar, İstiklal Madalyanız hayırlı olsun. Biz sizlerle gurur duyuyoruz,
bundan sonra da sizleri Cumhuriyet Halk Partisi olarak yalnız bırakmayacağımızı
ifade ediyor, hepinizi sevgiyle saygıyla selamlıyorum. (CHP sıralarından
alkışlar) 
BAŞKAN
– Teşekkür ederim Sayın Gök. 
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir. 
Sayın
milletvekilleri, Şanlıurfa’ya İstiklal Madalyası verilmesine ilişkin (2/997)
esas numaralı Kanun Teklifi 5 Nisan 2016 tarihinde, (2/998) ve (2/999) esas
numaralı Kanun Teklifleri ise 6 Nisan 2016 tarihinde esas komisyon olarak
İçişleri Komisyonuna havale edilmiştir. İçişleri Komisyonu, 6 Nisan 2016
tarihli toplantısında, gündeminde bulunan (1/688) esas numaralı Kolluk Gözetim
Komisyonu Kurulması ve Bazı Kanunlarda Değişiklik Yapılması Hakkında Kanun
Tasarısı’nın görüşmelerini tamamlamış ve söz konusu toplantının kapanmasından
önce Şanlıurfa’ya İstiklal Madalyası verilmesine ilişkin (2/997), (2/998) ve
(2/999) esas numaralı Kanun Tekliflerinin Türkiye Büyük Millet Meclisi
İçtüzüğü’nün 26’ncı maddesinin ikinci fıkrasının son cümlesi uyarınca Komisyon
gündemine alınmasına dair Adalet ve Kalkınma Partisi, Cumhuriyet Halk Partisi
ve Milliyetçi Hareket Partisine mensup milletvekillerince verilen bir önerge ve
Halkların Demokratik Partisine mensup milletvekillerince verilen aynı
mahiyetteki diğer bir önergeyle birlikte işleme alınmış ve önergeler Komisyon
tarafından kabul edilmiştir. Kabul edilen bu önergeler doğrultusunda, bahse
konu kanun teklifleri Komisyonda görüşülmeye başlanmış ve teklifler aynı gün oy
birliğiyle kabul edilerek komisyon raporu Türkiye Büyük Millet Meclisi
Başkanlığına sunulmuştur. Komisyon raporu Türkiye Büyük Millet Meclisi
Başkanlığı tarafından bastırılarak 6 Nisan 2016 tarihinde 274 sıra sayısıyla
milletvekillerine dağıtılmıştır. 
7
Nisan 2016 tarihinde yani bugün, biraz önce, 274 sıra sayısına konu olan kanun
tekliflerinin kırk sekiz saat geçmeden gündemin “Kanun Tasarı ve Teklifleri ile
Komisyonlardan Gelen Diğer İşler” kısmının 2’nci sırasına alınması hususu 3
siyasi parti grubunun müşterek önerisine konu olmuş ve bu husus Genel Kurulda
tüm siyasi partilerin desteğiyle oylanarak Genel Kurul bu yöndeki kararını
almıştır. 
Söz
konusu kanun teklifleri, önce İç Tüzük’ün 26’ncı maddesi uyarınca İçişleri
Komisyonu gündemine alınmış ve Komisyonda oy birliğiyle kabul edilmiş, daha
sonra da biraz önce anlattığım çerçevede, sıra sayısı, siyasi parti gruplarının
müşterek önerisine konu olmuştur. 
Bu
açıklamayı yapma nedenim, İç Tüzük’ün 36’ncı maddesi çerçevesinde yapılacak
olan uygulamalarda, siyasi partilerin bu konudaki mutabakatının dikkate
alınması gerektiği yönündedir. 
Bu
konuyu bilgilerinize sunuyorum. 
Birleşime
on beş dakika ara veriyorum. 
Kapanma Saati: 16.41
İKİNCİ OTURUM
Açılma Saati: 17.02
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Ömer SERDAR (Elâzığ), Fehmi KÜPÇÜ (Bolu) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 69’uncu Birleşiminin İkinci
Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkanvekili
Manisa Milletvekili Erkan Akçay’ın; 2022 Sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı, Genel
Kadro ve Usulü Hakkında Kanun Hükmünde Kararnamede Değişiklik Yapılmasına Dair
Kanun Tasarısı, Konya Milletvekili Mustafa Kalaycı’nın; 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda Değişiklik Yapılmasına Dair Kanun Teklifi, Milliyetçi Hareket Partisi
Grup Başkan Vekili Manisa Milletvekili Erkan Akçay’ın; 2022 sayılı 65 Yaşını
Doldurmuş Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda Değişiklik Yapılmasına Dair Kanun Teklifi, Diyarbakır Milletvekili
Nursel Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz
Türk Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694), (1/689), (2/393), (2/403), (2/404), (2/899), (2/922),
(2/923) (S. Sayısı: 273) (x)
BAŞKAN
– Komisyon? Yerinde.
Hükûmet?
Yerinde.
Geçen
birleşimde İç Tüzük’ün 91’inci maddesine göre temel kanun olarak görüşülen 273
sıra sayılı Kanun Tasarısı’nın tümü üzerindeki görüşmeler tamamlanmıştı.
Şimdi
maddelerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Şimdi
birinci bölümün görüşmelerine başlıyoruz. 
Birinci
bölüm 1 ila 16’ncı maddeleri kapsamaktadır. 
Şimdi,
birinci bölüm üzerinde söz isteyen siyasi parti gruplarına ve şahsı adına söz
talep eden sayın milletvekillerine söz vereceğim.
İlk
konuşmacı, Milliyetçi Hareket Partisi Grubu adına Mustafa Kalaycı, Konya
Milletvekili.
Buyurunuz
Sayın Kalaycı. (MHP sıralarından alkışlar) 
Süreniz
on dakikadır.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 273 sıra sayılı Tasarı’nın birinci bölümü üzerine Milliyetçi
Hareket Partisi Grubu adına söz aldım. Bu vesileyle hepinizi saygılarımla
selamlıyorum.
Öncelikle,
bu akşam idrak edeceğimiz Regaip Kandili’nizi tebrik ediyorum. Yarından
itibaren müşerref olacağımız mübarek üç ayların da hayır ve bereketle geçmesini
Cenab-ı Allah’tan niyaz ediyorum.
Değerli
milletvekilleri, AKP Hükûmeti, on binlerce engelli ve yaşlının aylığını
kesmiştir. 2013 yılında çıkarılan 6495 sayılı Kanun uyarınca altmış beş aylığı
ve engelli aylığı bağlanmasında kendi gelirleri yerine ailelerinin gelirinin
esas alınması birçok yaşlı ve engellinin aylığının kesilmesine yol açmıştır.
Engelli ve yaşlı aylığı için birlikte yaşadıkları hanedeki bireylerin de yoksul
olması şartı aranmaktadır. Bakıma ihtiyacı olan engellinin evde bakımı için
aileye ödenen destek nedeniyle engelli aylıkları kesilmektedir. Milliyetçi
Hareket Partisi olarak Hükûmetin aylıklarını kestiği yaşlıların ve engellilerin
mağduriyetinin giderilmesi ve altmış beş yaş aylığı ile engelli aylıklarının
iyileştirilmesi amacıyla, önceki dönemde olduğu gibi bu dönemde de kanun
teklifleri verdik. Aylık bağlamada hanedeki tüm kişilerin gelirinin dikkate
alınması yerine kendi gelirlerinin esas alınmasını ve aylıkların artırılmasını
öngördük. 
Komisyonda
tekliflerimiz Hükûmet tasarısıyla birleştirilmiş ancak bizim önerilerimiz hiç
dikkate alınmamıştır. Tasarının 2 ve 3’üncü maddeleriyle yapılan düzenleme
kısmen olumlu olmakla birlikte eksik olup özellikle engellilerin yaşadığı
mağduriyeti hiç gidermemektedir. AKP iktidarı engellilere engel olmuş,
engellilerin önüne engel koyarak aylıklarını kesmiş ve kesmeye devam
etmektedir. Hükûmete soruyorum: Sizin hiç insafınız yok mu? Engelli
kardeşlerimizin aylığını kesmek sizi hiç rahatsız etmiyor mu, vicdanlarınızı
sızlatmıyor mu? “Muhtaç değilsin.” denilerek aylığı kesilen veya başvurusu
reddedilen engelliler bu defa ailelerinin yanına muhtaç bırakılmışlar, diğer
aile bireylerine bağımlı hâle getirilmişlerdir. Bu durum mutlaka
düzeltilmelidir. Engellilerin muhtaçlık durumlarının belirlenmesinde
ailelerinin geliri yerine kendi gelirleri esas alınmalıdır. Engelli bireylerin
haklarını geliştirmek, eşit fırsatlara sahip olmalarını güvence altına almak,
engellilerin yetenekleri ve potansiyelleri doğrultusunda gelişmelerini, onların
ekonomik ve sosyal refahını sağlamak devletin görevlerinden biridir. Engelli
vatandaşlarımızın önündeki engeller kaldırılmalı, kendilerinin ve ailelerinin
yaşam kalitesi yükseltilmelidir.
Tasarıda 65 yaş aylığı ve engelli aylıklarında bir
iyileştirme yapılmamaktadır. Sadece yaşlı aylığıyla ilgili bütçe kanunda yer
alan gösterge kanuna taşınmaktadır. Bugün ek ödeme dâhil 217 lira olan 65 yaş
aylığı ile engel oranına göre 326 lira ve 489 lira olan engelli aylıkları çok
yetersiz durumdadır. 65 yaş üç aylığı 900 liraya, engelli üç aylığı 1.200
liraya ve başkasının yardımına muhtaç engelli üç aylığı 1.800 liraya
yükseltilmelidir. Ayrıca, engellilerin işe yerleştirilmeleri, üretime
katılmaları ve topluma kazandırılmaları temin edilmelidir. Bu amaçla kamuda
engelli kotaları yüzde 5’e çıkartılmalı ve münhal engelli kontenjanlarına
süratle atama yapılmalıdır. Doğuştan ya da işe girmeden önce engelli olup
çalışma gücünün en az yüzde 60’ını kaybedenlerin de malul sayılması için
gerekli yasal düzenleme yapılmalıdır.
Değerli milletvekilleri, aylardır, başta şoför
esnafımız olmak üzere araç sahibi olan tüm vatandaşlarımız trafik sigortasından
dert yanmaktadır. Zorunlu trafik sigortası primlerindeki fahiş artışlar araç
sahiplerini çileden çıkarmış, sigortasını attırmıştır. Sigorta fiyatları, yoğun
tepkilere rağmen, hiç düşmediği gibi daha da artış göstermiş ve bu yüzden
milyonlarca kişi sigorta yaptırmaktan kaçınmış durumdadır. Trafik sigorta
poliçeleri, neredeyse araçların kasko sigortasına eşdeğer bedellere çıkmıştır.
Sigorta primlerindeki fiyat karmaşası, keyfî uygulamalar ve kontrolsüzlük
vatandaşı mağdur etmiştir. 
Hükûmet
olan biteni bugüne kadar seyretmiş, gerekli tedbirleri almamıştır. Ulaştırma
Bakanı, şoför esnafına “Bu sigorta işi konusunda çok haklısınız, yerden göğe
kadar haklısınız.” demiştir. Bakanın bakışı böyle, “Haklısınız ama alacağınız
yok.” demek istiyor. Sayın Bakan “Bu işi bir düzene intizama sokacağız, bunun
kararını aldık.” demiştir ama bu tasarıyla getirilen düzenlemeler, vatandaşı
umursamayan, sigorta şirketlerini kollayan bir mahiyet arz etmektedir. Maliye
Bakanı da “Sigorta şirketleri zarar ettiği için prim artırıyorlar.” diye bir
tespitte bulunmuş, bir anlamda, bu tasarıda trafik sigortasıyla ilgili yapılan
düzenlemelerin gerekçesini ortaya koymuştur. Hükûmetin bakanları gerçekten
bakıyor ama keyfî uygulamaları, katlanarak artan fahiş sigorta primlerini
görmüyor, sigorta şirketlerinin zararını vatandaşın sırtından nasıl kapatırım,
onun hesabını yapıyor. 
Bu
tasarı, prim tutarlarını düşürmeyecek daha da yükseltecek, özellikle şoför
esnafını mağdur edecek, taksi ve dolmuş plakalarının haczine sebebiyet
verecektir. Vatandaş yerine sigorta şirketlerinin kâr marjını esas alan
düzenlemeler hem adil değildir hem de Anayasa’ya aykırıdır. Bu yanlıştan
dönülmeli, trafik sigorta primlerini makul düzeye indirecek düzenleme
yapılmalıdır. Sigorta sisteminin sağlıklı ve rekabetçi bir şekilde işlemesini
sağlamak için öncelikle denetim sistemi etkin hâle getirilmeli, fiyat karmaşası
ve keyfî uygulamalar önlenmeli, mağdur olan vatandaşların tazminatlarını
azaltmak yerine primlerden yapılan kesintilerden vazgeçilmelidir. 
Değerli
milletvekilleri, tasarının 13’üncü maddesinde şehit aileleri ve gazilerin
istihdam hakkıyla ilgili düzenleme yapılmaktadır. Hak sahiplerinin atamalarını yasayla
öngörülen 2015 yılı sonuna kadar yapmayan Hükûmet, şimdi süreyi 2018 yılı
sonuna uzatmaktadır.
Öncelikle, geçici maddeyle düzenleme yapmak yerine hak
sahiplerinin başvurusunu müteakip en geç bir ay içinde atanmalarını sağlayacak
daimi bir düzenleme yapılmalı, atamalarda gecikmeye meydan verilmemelidir. 3713
sayılı Kanun’a göre, şehitlerin 1’den fazla çocuğu varsa sadece 1’ine istihdam
hakkı tanınmakta, diğerlerine sahip çıkılmamaktadır. Aziz şehitlerimizin tüm
çocuklarının herhangi bir kısıtlama olmaksızın devlet kurumlarında istihdam
edilmesi sağlanmalıdır. Şehitlerimizin emanetlerine ve gazilerimize sahip
çıkmak, korumak ve toplumda kendilerine yaraşır bir hayat seviyesi sağlamak
devlet ve millet olarak vazifemizdir.
AKP iktidarının gazilerimizi ayrıma tabi tutan, mağdur
eden birçok uygulaması bulunmaktadır. Gazilerin ihtiyaç duydukları her türlü
ortez, protez ve diğer iyileştirici araç ve gereçlerin SGK tarafından
karşılanmasında farklı uygulama bulunmaktadır. 3713 sayılı Kanun kapsamına
girmeyen vazife ve hak malullerinde başkasının yardımı ve desteği olmaksızın
yaşamak için gereken hareketleri yapamayacak derecede malul olma şartı
aranmaktadır. Türk Silahlı Kuvvetlerinde ve emniyet teşkilatında görevini
yaparken yaralanmaları sebebiyle malul olan, ayağını, kolunu, gözünü ya da bir
başka organını kaybetmiş gazilerimiz ihtiyaç duydukları ortez, protez ve diğer
iyileştirici araç ve gereçleri bu şart nedeniyle temin edememektedir. Bunun
için ödenmesi istenen bedele maddi güçleri yetmemekte ve mağdur olmaktadır.
Gazilerimizi mağdur etmeye hiç kimsenin hakkı yoktur. Bu itibarla, 3713 sayılı
Kanun kapsamına girmesine dahi atış, tatbikat veya diğer ateşli silah
yaralanmaları nedeniyle malul olan gazilerimizin sağlık kurulu raporuyla
ihtiyaç duydukları her türlü ortez, protez ve diğer iyileştirici araç ve
gereçlerin herhangi bir kısıtlama getirilmeksizin Sosyal Güvenlik Kurumunca
karşılanması için gerekli yasal düzenleme yapılmalıdır.
Yine,
6495 sayılı Kanun’la getirilen düzenlemeler neticesinde vazife malullerinin
aylıklarında iyileştirme yapılmış ve yüzde 25 zam verilmiştir ancak 5434/45
kapsamında yer alan rütbeli ordu vazife malulleri ile yine bu madde kapsamında
yer alan polis vazife malulleri maalesef, bu aylık artışından
yararlanamamıştır. Ayrıca, ordu vazife malulleri ile polis vazife malullerinin
memur olarak çalışmaya başlamaları durumunda aylıkları kesilmektedir. Ordu ve
polis vazife malullerinin de yüzde 25 maaş artışından yararlandırılması ve
çalışmaya başladıkları vazife malullüğü aylıklarının kesilmemesi için düzenleme
yapılmalıdır.
(Mikrofon
otomatik cihaz tarafından kapatıldı) 
MUSTAFA
KALAYCI (Devamla) – Teşekkür ediyor, saygılar sunuyorum. (MHP sıralarından
alkışlar) 
BAŞKAN
– Teşekkür ederim Sayın Kalaycı.
İkinci
konuşmacı, Halkların Demokratik Partisi Grubu adına Garo Paylan, İstanbul
Milletvekili.
Buyurunuz
Sayın Paylan.
HDP
GRUBU ADINA GARO PAYLAN (İstanbul) – Sayın Başkan, değerli milletvekili
arkadaşlarım; hepinizi saygıyla selamlıyorum.
Yine
bir torba yasa görüşüyoruz. Plan ve Bütçe Komisyonunda pek çok bakanlığı
ilgilendiren konuları görüştük, gücümüz yettiğince, anladığımız kadarıyla
eleştirilerimizi sunduk, şimdi geldik Genel Kurula. Genel Kurula bakıyorum, çok
önemli yasalar var, yani Kanal İstanbul gibi çok önemli bir maddeyi görüşüyoruz
ama milletvekillerimizin ilgisi belli. Peki, Hükûmet sıralarına bakalım, yani
çok ilginç bir şekilde, hiç ilgilendirmeyen bir bakanı bulmuşuz, Sağlık
Bakanımız var, hiçbir maddeyle ilgisi olmayan bir bakanımız gelmiş.
MUSA
ÇAM (İzmir) – Nöbetçi bakan.
GARO
PAYLAN (Devamla) – Yaklaşık 12 bakanlığı ilgilendiren maddeler var torbada, tek
ilgisi olmayan bakanı bulmuşuz. Ve diğer konulara da bakalım Sayın Başkan, pek
çok madde var, burada Çevre Bakanlığının, Ulaştırma Bakanlığının, Çalışma
Bakanlığının nerede müsteşarları, yetkilileri; var mı? Acaba hangi düzeyde
temsil ediliyorlar? Biz burada konuşacağız, boğaz tüketeceğiz; bu konuda Genel
Kurulda da benim konuşmamdan sonra bir bilgi verirseniz sevinirim; kimler var
burada? Kim dinliyor? Kime anlatacağız derdimizi?
İSRAFİL
KIŞLA (Artvin) – Kandil’e anlat, Kandil dinler! Kandil seni dinliyor, Kandil’e
anlat!
GARO
PAYLAN (Devamla) – Öncelikle, Regaip Kandili’nizi tebrik ederim, mübarek olsun
diyorum. Bir İstanbul milletvekili olarak, konuşmamın büyük bölümünü Kanal
İstanbul’a ayıracağım, dinleyenlere -umarım ki halkımız dinliyordur- uyarılar
yapmaya çalışacağım.
İstanbul,
biliyorsunuz, her gün biraz daha yaşanmaz bir şehir hâline geliyor. Ben,
geçenlerde parti çalışmaları çerçevesinde İstanbul’da ciddi bir şekilde gezdim.
İstanbul Tekirdağ’la tamamen birleşmek üzere ve birleşmiş; arada kalan alanlar,
hiç sizin söylediğiniz gibi 2-3 katlı binalarla değil, 30 katlı, 40 katlı
binalarla, beton yığınlarıyla işgal altına alınmış durumda.
Bakın,
birinci köprü yapıldığında İstanbul 5 milyona taşındı, ikinci köprü
yapıldığında İstanbul 10 milyona taşındı ve şu anda, fiiliyatta, birinci
köprüyle ikinci köprünün arası tamamen ruhsatsız, plansız, programsız bir
şekilde, insanların yaşamaktan mutlu olmayacağı bir şekilde 15 milyona taşındı.

Biz,
üçüncü köprü yapılacağı zaman uyardık, dedik ki: “İstanbul’un akciğerleri Kuzey
Ormanlarıdır, bu ormanlara dokunmayalım.” Zaten biliyorsunuz, şu anda, yazları
İstanbul nefes alamayacak duruma geliyor, çünkü İstanbul’un ormanları her gün
büyük bir şekilde geriliyor. 
Bakın,
her sabah ben Ankara’ya doğru gelirken uçak kuzeye doğru eğer ki yükselirse hep
camdan bakarım ve üçüncü köprünün Kuzey Ormanlarını ne şekilde yardığını uçağın
camından bakan İstanbul milletvekilleri bilir, bakanlar da belki helikopterle
uçup görüyorlardır.
O
üçüncü köprü için yarılan yolların etrafında o inşaat kuleleri vardır,
bilirsiniz, onlar yükseliyor. Her gün binalar yapılıyor ve rant dediğimiz
mekanizma oradaki arazileri pazarlıyor. Güzel, pazarladınız, imara açılacak
diye pazarlanıyor, belli yandaşlara pazarlanıyor tabii ki bunlar; “Şuraya şöyle
imar verilecek.”, “Buraya böyle imar verilecek.” diye ve etrafınızdakiler
bundan nemalanacaklar, toplumumuz değil maalesef. Yalnızca Kuzey Ormanlarıyla
ilgili yapılan bu üçüncü köprü tasarrufu, İstanbul’u kendi hâline bıraksanız bu
rant şehvetiyle, 20 milyona taşıyacak 20 milyona taşıyacak. Bakın, şu anda
resmî rakamlara göre 14 milyonun üzerindeyiz, gayriresmî olarak da İstanbul’da
yaklaşık 2 milyon kişi yaşıyor. 16 milyonuz zaten şu anda. İstanbul 20 milyona
doğru gidiyor.
Geçenlerde
Almanya’daydım. Şehirlerini gezdik. Gidiyoruz, hani o anlı şanlı şehirler var
ya 1 milyon, 1,5 milyon, 2 milyon Almanya’nın en büyük şehirleri. Bir başkenti
var 4 milyonu bulan, geri kalan şehirlerin hepsi, en kalabalığı 2 milyon.
Etrafına bakıyorsunuz, ormanlar, şehir içinde ormanlar. İstanbul’daysa
gördüğümüz her yeşil alana rant diye bakıyoruz. Mesela İstanbul’un sahil
yollarına bakın, her yeri beton kulelerle çevrelenmiş durumda ve ranta
açılıyor. Keşke güzel şeyler yapılsa. Çok katlı, İstanbul’un hava kanallarını
işgal edecek yapılar yapılıyor. Şimdi yeni bir şey var, Sayın Cumhurbaşkanı
2011’de, o zaman Başbakanken vaat etti “çılgın proje” dedi. Ya, çılgın proje
nedir, sonra ortaya çıktı “İstanbul’a ben bir Kanal İstanbul yapacağım.” dedi.
Ya, gerçekten çılgın bir projeydi ve biz asla gerçekleşmesini hayal bile
edemiyorduk çünkü çılgın proje dediğiniz, gerçekten her boyutuyla, çevre
boyutuyla ve diğer pek çok boyutuyla çılgın bir projedir ve çılgın olarak
kalmalıydı. Ancak, bugün bakıyoruz ki bir torba yasa çerçevesinde, temel bir
yasa dahi olmadan, hiçbir ÇED raporu oluşturulmadan, fizibiliteleri Meclisimize
sunulmadan “su yolu” adıyla Meclisimizden geçirilmeye çalışılıyor.
Bakın,
öncelikle bu projenin çevre boyutuyla nasıl bir felaket ve nasıl bir çılgınlık
olduğunu anlatmaya çalışacağım. Biliyorsunuz, Karadeniz Marmara Denizi’ne göre
çok daha kirli bir denizdir, Tuna ve diğer nehirlerin taşıdığı kir Boğazlar
üzerinden Marmara’ya akar üst akıntılarla. Karadeniz Marmara’ya göre ortalama
30 veya 40 santim daha yüksektir ve bu çerçevede hep Marmara’ya doğru bir akış
olur. Marmara Denizi bu akıntıyla bir miktar daha fazla kirlenir. Bir alt
akıntıyla da bu yoğunluk farkından dolayı Marmara’dan Karadeniz’e doğru bu akış
vardır. On binlerce yılın bu dengesi çerçevesinde Marmara’daki ve
Karadeniz’deki doğal yaşam oluşmuştur. 
Şimdi,
bilirsiniz, musluk problemleri vardır matematikte, hepimiz yaşadık ortaokul ve lisede:
“1 musluk 1 havuzu kaç günde, kaç saatte doldurur, 2 musluk kaç saatte
doldurur?” “İkinci bir kanal açacağız ve yaracağız.” diyorsunuz. Ve üst
akıntıyla Karadeniz’in suyu Marmara’ya akacak, daha az tuzlu olan ve daha kirli
olan su ve bu, Marmara’yı bir felakete sürükleyebilme potansiyeline sahip olan
bir su. Peki, üst akıntı oluşacak da alt akıntı acaba oluşacak mı? Bilmiyoruz.
Çevre Bakanlığı bununla ilgili bizi tatmin eden bir görüş oluşturmadı. Çünkü
460 metre genişliğinde, 25 metre derinliğinde bir kanaldan bahsediliyor.
Boğaz’da doğal akıntıyla, bir derinlik çerçevesinde, bir derinlik orantısıyla
bu alt akıntı oluşuyor ama yeni kanalda eğer ki alt akıntı oluşmazsa Marmara
birkaç on yıl içinde ölü bir deniz hâline gelebilir. Ve bu çılgın projede 2
milyar metreküp hafriyat çıkacak. “Ne olacak bu hafriyat?” dedik. Havalimanına
doldurulacaktı, havalimanı artık oldu; kotu düşürüldü, 2 milyar dolar cebe
indirildi Cengiz-Kolin-Limak tarafından. Oraya dökülmeyeceği belli zaten.
“Bununla ada yapacağız.” dediler, Müsteşar Bey çıktı “2 milyar metreküp
hafriyatı alacağız, ya Marmara’ya ya Karadeniz’e dökülecek ve adalar çıkacak.”
Bu adalarda da rantlar oluşacak. Yani, projelendirilen şeye baktığımızda,
maketlerine ve videolarına baktığımızda -videolarını izliyoruz- ikinci boğaz
köprüsünün etrafı da rant projesi olarak ortaya sunuldu. Sağında solunda, işte,
finans merkezine benzer gökdelenler çerçevesinde sunuldu. İnanın, emlakçılar
şunu söylüyorlar: “Çok sağlam bilgilerle… Bakandan aldık bilgiyi, bilmem ne söyledi
-tenzih ederim, sakın yanlış anlamayın- buradan geçecek Kanal İstanbul. Size
boğaz manzaralı arsa pazarlıyoruz.” diye pazarlıyorlar şu anda. Pazarlıyorlar
Sayın Vekilim; gelin, beraber gidelim. O pazarlamaları şu anda yapıyorlar.
Ancak,
bakın, bir rant projesi olarak ortaya konan ve kuzeyden güneye doğru İstanbul’u
yaracak ve tarumar edecek proje İstanbul’u 25 milyona taşıma potansiyeline
sahiptir. 25 milyonluk bir şehirde yaşanır mı? Şanghay’a bakalım: İnsanlar
maskelerle geziyorlar arkadaşlar. Ormanı olmayan, nefes alma olasılığı olmayan…
Kuzeyden güneye yararak yapacağınız ve Terkos Gölü’nü, diğer göllerimizi ve
bütün yer altı sularını tuzlandıracak bir projeden bahsediyoruz, büyük bir
çevre felaketi. 
Biz
bu gerekçelerle Kanal İstanbul maddelerinin, su yolu maddelerinin geri
çekilmesini ve bizleri yani İstanbulluları, bir referandum çerçevesinde dahi
olsa, ikna etmeden bu maddenin buradan geçmemesini ve bu projeyle ilgili de yol
alınmamasını öneriyoruz. 
İstanbul
büyük bir risk altında. Bakın, “Petrol tankerlerini oradan geçireceğiz.”
diyorsunuz. Petrol tankerleri Montrö Sözleşmesi çerçevesinde ücretsiz
geçtikleri bir yoldan niye paralı geçsinler? 
Bu
soruların hepsini cevaplamak için bunları çok daha derinlemesine incelemeliyiz,
böyle bir torba çerçevesinde ve Sağlık Bakanımızın izlediği bir oturumda
bunları yapmamalıyız, bu maddeleri geri çekelim diyorum arkadaşlar. 
Hepinizi
saygıyla selamlıyorum. (HDP sıralarından alkışlar) 
OSMAN
AŞKIN BAK (Rize) – Mısır Süveyş Kanalı’nın ikincisini bitirdi ya. Süveyş Kanalı
bitti, ikincisi bitti ya. Vizyona bak!
GARO
PAYLAN (İstanbul) – Süveyş Kanalı’yla Marmara bir değil, akıntı yok orada. 
BAŞKAN
– Teşekkür ederim Sayın Paylan. 
Sayın
Paylan, Hükûmetin Genel Kurulda temsilî İç Tüzük’ün 62’nci maddesinde düzenlenmiştir.
Hükûmetle birlikte ona yardımcı olmak üzere gelen bürokratların listesi de
ayrıca Başkanlık Divanı tarafından yapılır, tespit edilir. Arzu eden
milletvekillerimize bu liste her zaman için verilir. 
Şimdi
Cumhuriyet Halk Partisi Grubu adına Musa Çam, İzmir Milletvekili. 
Buyurunuz
Sayın Çam. (CHP sıralarından alkışlar) 
CHP
GRUBU ADINA MUSA ÇAM (İzmir) – Sayın Başkan, Türkiye Büyük Millet Meclisinin
saygıdeğer üyeleri; hepinizi saygı ve sevgiyle selamlıyorum. 273 sıra sayılı
Kanun Tasarısı’nın birinci bölümü üzerine Cumhuriyet Halk Partisi adına söz
almış bulunuyorum. Bu vesileyle, Müslüman âleminin Regaip Kandili’ni
kutluyorum, savaşsız, sömürüsüz, sınırsız ve sınıfsız bir dünya diliyorum. 
Aynı
zamanda, bugün yine şehitlerimiz var. Bunlardan biri, İzmir Menderes ilçemizin
Cüneytbey Mahallesi’nde Doğan Sakarya adlı bir kardeşimiz. Kendisine Tanrı’dan
rahmet diliyorum; ailesine, yakınlarına da sabır diliyorum.
9
Mart günü 2016 yılı bütçesini burada görüştük. Bu görüşmenin sonucunda, yoğun
eleştiriler sonucunda Sayın Başbakan bu kürsüye geldi ve dedi ki: “Bundan sonra
torba kanun gelmeyecek, getirmeyeceğiz, getirmemeye de özen göstereceğiz.”
Geçtiğimiz yıl içerisinde o dönemin Hükûmet Sözcüsü Sayın Bülent Arınç da bir
Bakanlar Kurulu çıkışında “Bugün Bakanlar Kurulunda alınan kararlardan bir
tanesi de bundan sonra hiçbir şekilde torba kanun yapmayacağız ve Türkiye Büyük
Millet Meclisine getirmeyeceğiz.” diye söylemişti. O, geçen yılda kaldı ama 9
Martta, daha bir ay bile olmadı, söylenen söz kurumadı bile, Sayın Başbakan bu
kürsüde söylemiş olmasına rağmen yine, yürütme ve yürürlük maddesiyle birlikte
33 maddelik bir torba kanunla karşı karşıyayız. 33 maddeyi incelediğimiz zaman,
hiçbirisinin birbiriyle yakından ve uzaktan ilgisinin olmadığını, toplam 18 kanunun
farklı maddelerinin değiştiğini açık ve net bir şekilde görüyoruz. Plan ve
Bütçe Komisyonunda bunu konuştuk, söyledik, dedik ki: “Plan ve Bütçe
Komisyonunda bir tek mimar yok, bir tek şehir plancısı yok ama Kanal İstanbul
gibi tarihî önemde bir konuyu burada görüşüyoruz.” Oysa Komisyonda ne bir mimar
var ne bir şehir plancısı var yani teknik eleman yok ama bizler bunu görüştük
arkadaşlar. Ne kadar yanlış kararların alındığını bir kez daha görüyoruz. 
Bu
bölümde toplam 16 madde görüşülecek. 16 maddenin içerisinde 65 yaş muhtaç
aylıkları düzenleniyor. Evet, şu anda yaklaşık olarak 600 bin insanımız
yaşlılık aylığından faydalanıyor ve toplam aldıkları para 217 lira arkadaşlar.
217 lirayla 65 yaş üstünde bulunan insanların hayatlarını sürdürmesi mümkün müdür,
bu kabul edilebilir bir şey midir? Komisyonda da söyledik, “Bu, en az asgari
ücretin yarısına kadar çıkartılsın, insanlar kimseye muhtaç olmadan hayatlarını
sürdürebilsinler.” dedik, kabul ettiremedik. Bununla ilgili de önergemiz var.
Şimdi, bundan faydalanamayan 60 bin kişi var arkadaşlar. Hane halkı
hesaplamasından kaynaklanan sıkıntıdan dolayı faydalanamayan insanlarımız var,
60 bin kişi. Bu düzenlemeyle o 60 bin kişi de hak kazanacak ama esas yoksulluk
sorununu çözemeyecek ve 217 liraya talim edecek. Dolayısıyla, bu konuda
vereceğimiz önergede de bunu dile getireceğiz.
Aynı
şekilde engellilerle ilgili hane halkı hesaplaması var. Yani evde bir engelli
var; karısı var, ebeveyni var, çocukları var. Tüm ailenin hane halkı
hesaplaması yapıldığında asgari ücretin üçte 1’inin üzerinde bir geliri varsa o
zaman bunun aylığı kesilir ve onlarca, binlerce, yüz binlerce emeklinin şu anda
aldıkları engelli maaşları kesildi ve kesilmeye devam ediyor. Bunu kabul etmek
mümkün değildir. Engellilerin de insanca yaşayabilecekleri, hayatlarını
sürdürebilecekleri bir maaşa bağlanması gerekiyor.
Bu
bölümde, yine, trafik kanunlarıyla ilgili, trafik cezalarıyla ilgili,
sigortayla ilgili düzenlemeler var. Onlarla ilgili de önergelerimiz var ve onu
da burada dile getireceğiz.
Yine,
3194 sayılı İmar Kanunu’nda su yoluyla ilgili -Kanal İstanbul’la ilgili-
düzenlemeler var, birazdan değineceğim. 
Yine,
afet riskli alanlarda bulunan evlere doğal gaz, elektrik ve su bağlanmasıyla
ilgili önemli bir madde var. Ama, bunu getirirken arkadaşlar, diyor ki:
“Bulunduğunuz evi mutlaka kentsel dönüşüme sokacaksınız. kentsel dönüşüme
soktuğunuz takdirde sizin evinize elektrik, su ve doğal gaz bağlanacak.” Bir
taraftan, insanların kafalarını soktukları bu evleri zorunlu olarak götürüp
birtakım firmalara teslim edeceksiniz ve orada yapılacak olan düzenlemelerden
sonra kim bilir sizi yıllarca hayatınızın geçtiği o yerden alacaklar, başka
yerlere aktaracaklar bu İmar Kanunu’nda yapılacak olan değişiklikle birlikte.
Dolayısıyla, evet, biz şu anda yaklaşık olarak 15-16 milyon kaçak durumunda
bulunan, İmar Kanunu’na aykırı yapılan bu binalara elektrik, su, doğal gaz
bağlanmasından yanayız, doğrudur ama bunun şartı olarak sadece “Kentsel
dönüşüme sokacaksınız.” demek yanlıştır ve bu, bir noktada, bu insanları
müteahhitlerin kucağına atmak demektir arkadaşlar.
Yine,
Aile ve Sosyal Politikalar Bakanlığı bütçesinden şu anda 157 bin insan ücret
alıyor arkadaşlar. İş bulamadığı için ve yoksulluk sınırı altında olduğu için
onlara, 157 bin kişiye ücret veriliyor. Şimdi, deniyor ki: “İş bulunsun, onun sigorta primlerini
işveren değil Aile ve Sosyal Politikalar Bakanlığı ödesin.” Arkadaşlar, demek
ki 157 bin kişi bugün çalışır durumda ama ücret alıyordur. Bu 157 bin kişi
kimdir, neyin nesidir, neden ücret alıyorlar, çalışmıyorlar? Bu da meçhuldür
arkadaşlar.
Arkadaşlar, yine burada Mera Kanunu, İstanbul’la birlikte
değerlendirdiğimizde, Kanal İstanbul… Arkadaşlar, şu gördüğünüz harita,
gördüğünüz gibi Kanal İstanbul ve İstanbul haritası. Boğaz ve boğazın
neresinden geçeceği daha belli olmayan, Avrupa Yakası’nda olduğu kesin ama tam
olarak yeri belli değil, yaklaşık olarak bir “su yolu” adı altında bir kanal
projesi yapılacak arkadaşlar. Bu, İstanbul’un bugüne kadar katledildiği gibi,
bundan sonra da tamamen katledilmesinden başka bir şey değildir arkadaşlar.
İstanbul’un
nüfusunun -1970’li yıllarda- 4 milyon olduğu dönemlerde birinci köprü yapıldı;
daha sonra 7,5 milyon oldu, ikinci köprü yapıldı; şimdi üçüncü köprü yapılıyor
ve 2015 sayımına göre de İstanbul’un 15 milyon 657 bin nüfusu var arkadaşlar.
Üçüncü köprüyü yapıyorsunuz, yetmiyor, bir de kanal projesi yapıyorsunuz
arkadaşlar. Peki, bu kanal projesi kime hizmet edecek, ne yapacak arkadaşlar?
İşte, bu kanal projesinin geçeceği olan o güzergâhların tamamı önümüzdeki
günlerde imara açılacak arkadaşlar. Bu açık ve net bir şekilde söyleniyor.
Geçtiğimiz günlerde, 16 Martta Fransa’nın sinema dünyası için hayati önem
taşıyan Cannes şehrinde bir emlak fuarı açıldı arkadaşlar. Bu emlak fuarına
Türkiye’den, TOKİ dâhil olmak üzere, birçok firma katıldı ve bizim Çevre ve
Şehircilik Bakanımız da katıldı. O yapılan emlak fuarında yabancılara İstanbul
pazarlandı arkadaşlar. İstanbul’un çeşitli semtlerinin, Bursa’nın çeşitli
semtlerinin, Kayseri’nin çeşitli semtlerinin ve değişik illerde bulunan
arsaların ve arazilerin, buraların ne kadar güzel mekânlar olduğuyla ilgili
konuşmalar ve sunumlar yapıldı arkadaşlar. En önemlisi de özellikle İstanbul’da
Kanal İstanbul’un geçeceği o güzergâhtaki alanların ne büyük rantlar
getireceğiyle, ne büyük imkânlar tanıyacağıyla ilgili sunumlar gerçekleştirildi
ve oralar şimdi pazarlanıyor arkadaşlar. Bunu yapmak tarihe ihanettir
arkadaşlar. 
1994
yılında Refah Partisinin, daha sonra Fazilet Partisinin, 2002 yılından itibaren
de AKP’yle beraber devam eden yerel yönetimlerin kazanılmasından sonra
İstanbul, Bursa, Kayseri ve değişik iller, oraların imar rantları nasıl
birilerine peşkeş çekildiyse bu güzelim İstanbul da şimdi birtakım insanlara
peşkeş çekilecek Kanal İstanbul’la birlikte arkadaşlar. Bu doğru değil, bu
bizden önceki insanların bize bırakmış olduğu tarihî bir mirastır. İstanbul
İstanbul olalı böyle bir zulüm görmedi arkadaşlar ve göremeyecek de arkadaşlar;
İstanbul’a yapılacak en büyük ihanet Kanal İstanbul’dur.
Yine,
Montrö Sözleşmesi çerçevesinde bu bölgede bulunan, kıyıları olan ülkeler savaş
gemilerini buraya ancak izinle sokabiliyorlar. Eğer o izin yoksa savaş
gemilerini buraya sokamazlar, bu Boğaz’dan geçemezler ama yapılacak olan
kanalla burada Montrö Sözleşmesi delinecek, yok edilecek, baypas yapılacak ve
istenilen savaş gemileri buraya girip burada kalabilecekler arkadaşlar. Bu,
Montrö Sözleşmesi’nin tasfiye edilmesi, yok edilmesidir; bu, cumhuriyetin
kazanımlarının ortadan kaldırılmasıdır. Kısacası şunu söylemek gerekir: Kanal İstanbul
bir çılgın projenin ötesinde belki ülkeye yapılabilecek en büyük kötülüktür
arkadaşlar. Çünkü, Karadeniz ve Marmara Denizi, Ege’ye açılan denizlerle
birlikte Türkiye'nin en önemli bölgelerinden bir tanesidir. Buranın tahrip
edilmesi ve buranın yağmalanması, buraya plazaların, gökdelenlerin dikilmesi ve
birtakım insanların daha şimdiden arsa spekülatörlüğüne soyunmuş olması bu
ülkenin kaynaklarının ve bir tarihin yağmalanmasıdır. Buna izin vermememiz
gerekiyor. 
(Mikrofon
otomatik cihaz tarafından kapatıldı)
MUSA
ÇAM (Devamla) – Bu bir tarihtir, bu bir sorumluluktur, bu vicdani ve ahlaki bir
sorumluluktur arkadaşlar diyorum, hepinizi saygıyla selamlıyorum. (CHP
sıralarından alkışlar)
BAŞKAN
– Teşekkür ederim Sayın Çam.
Şahsı
adına Erol Dora, Mardin Milletvekili.
Buyurunuz
Sayın Dora. (HDP sıralarından alkışlar)
Süreniz
beş dakikadır. 
EROL
DORA (Mardin) – Sayın Başkan, değerli milletvekilleri; 273 sıra sayılı torba
Kanun Tasarısı üzerine Halkların Demokratik Partisi adına söz almış
bulunuyorum. Genel Kurulu selamlayarak konuşmama başlamak istiyorum. 
Sayın
Başkan, değerli milletvekilleri; tabii, söz almışken önemli bir iki konuyu
gündeme getirmek istiyorum. Öncelikle, Anadolu’ya baktığımızda, Mezopotamya’da
ta milattan önceden günümüze kadar birçok medeniyet, kültür, farklı inançlar
yaşamış olmasına rağmen bugün bu kültürlerden birçoğu, bu halklardan birçoğu
maalesef Türkiye’de bitme aşamasına gelmiş bulunmaktadırlar. İşte,
baktığımızda, altı bin yedi yüz altmış altı yıllık bir tarihe sahip olan Asuri
Süryani halkının Türkiye’de nüfusu çok az bir sayıya inmiş bulunmaktadır. Bütün
Türkiye genelinde -bugün tabii, elimizde istatistiki bir bilgi olmamasına
karşın- 25 bin civarında bir nüfusun kalmış olduğunu görebiliyoruz. 
Tabii,
Asuri Süryani halkının tarihten gelen, milattan önceye, tam altı bin yedi yüz
altmış altı yıl önceye dayanan, Asur ve Babil kaynaklarına göre tarihte
Mezopotamya olarak bilinen bölgenin organik kültüründe 1 Nisan günü -biz
Süryanicede buna “…”(x) diyoruz yani 1 Nisan- aynı zamanda
Bayram Bayramı’dır. Bu bayram, zamanında on iki gün sürermiş, tanrı ve
tanrıçaları Tammuz ile İştar’ın aşkı bu bayrama eşlik ya da rehberlik edermiş,
on iki gün boyunca büyük coşkularla barış, kardeşlik, dayanışma esas alınırken
kırgınlıklar ve dargınlıklar gündeme dahi getirilmezmiş. İnsanlık tarihiyle en
eskiden bu yana yaşıt olarak genel kabul gören 1 Nisan Bahar Bayramı hayatı,
doğanın dirilişini, bolluğu, bereketi ve aynı zamanda özgürlüğü
simgelemektedir. Dün bir CHP’li vekilimiz dedi ki: “Benim bir rüyam var.” Benim
de bir rüyam var. Bir gün istiyorum ki bu coğrafyada, Mezopotamya’da,
Anadolu’da, Trakya’da bütün halklar kendi özgürlükleriyle, ana kimlikleriyle,
ana dilleriyle özgürce yaşayabilsinler. Asuri Süryanilerin birçoğu bugün
maalesef Avustralya, Amerika, Avrupa’dan tutun diasporada yaşamaktadır. İşte
bizim rüyamız, bir gün, dünyanın en önemli coğrafyalarından olan, 4 iklimin
mevcut olduğu bu coğrafyada Türkiyeli bütün halklar, Türkler, Kürtler, Asuri
Süryaniler, Ermeniler, Rumlar, Lazlar, Çerkezler, Araplar, Mıhellemiler,
Aleviler, Hristiyanlar, Müslümanlar, Ezidiler, herkes kendi kimliğiyle özgürce
yaşasın. Bizim en büyük temennilerimizden birisi budur. 
Bugün
bildiğiniz gibi aynı zamanda Müslüman âleminin Regaip Kandili’dir. Aynı
zamanda, bütün Müslüman âleminin de Regaip Kandili’ni kutluyorum. 
Tabii,
biz burada bayramlardan söz ederken maalesef bugün Türkiye'nin bir bölgesinde
bir savaş yaşanmaktadır. Tabii, birçok siyasimiz, farklı partilerimiz bunun bir
savaş olmadığını söylemektedirler ama savaşın ne olduğu bellidir. Yani
tankları, topları ordunun kullandığı bir durumda, insanların, sivillerin,
polislerin, askerlerin öldüğü bir ortamda biz bunu ancak bir savaş olarak
nitelendirebiliriz. Buradan da bütün siyasi partilere seslenmek istiyorum, Kürt
sorununu güvenlikçi politikalarla çözümleyemeyiz. Bakın, otuz yıldır Türkiye’de
birçok generalin de bahsettiği gibi düşük yoğunluklu bir savaş yaşanmış
olmasına karşın, yaklaşık 40 binden fazla insanımız ölmüş olmasına rağmen bu
sorun çözümlenemedi. Buradan bir kez daha iktidara da seslenmek istiyorum,
PKK’ye de seslenmek istiyorum. Kürt sorunu şiddetle çözümlenmez.
(Mikrofon
otomatik cihaz tarafından kapatıldı) 
EROL
DORA (Devamla) - Onun için gelin Parlamentoyu devreye sokalım, bütün siyasi
partiler el ele vererek bu sorunu demokratik siyasetle çözelim diyorum.
Bu
duygularla tekrar hepinizi sevgiyle, saygıyla selamlıyorum. (HDP sıralarından
alkışlar) 
BAŞKAN
– Teşekkür ederim Sayın Dora.
Şahsı
adına ikinci konuşmacı Hikmet Ayar, Rize Milletvekili.
Buyurunuz
Sayın Ayar. (AK PARTİ sıralarından alkışlar)
Süreniz
beş dakikadır. 
HİKMET
AYAR (Rize) – Sayın Başkan, değerli milletvekilleri; görüşülmekte olan 273 sıra
sayılı Kanun Tasarısı’nın birinci bölümü üzerine şahsım adına söz almış
bulunmaktayım. Bu vesileyle hepinizi ve aziz milletimizi saygıyla selamlıyorum.

Geçtiğimiz
gün ebediyete uğurladığımız şehidimiz Rizeli hemşehrim Yaşar Yavaş’a ve tüm
şehitlerimize Allah’tan rahmet dilerken şehit yakınlarının ailelerini ve
gazilerimizi de saygıyla selamlıyorum.
Bugün
idrak etmekte olduğumuz Regaip Kandili’nin; şahsımız, memleketimiz, İslam
âlemi, insanlık âlemi için hayırlar, iyilikler, güzellikler getirmesini Yüce
Allah’tan temenni ediyorum.
Değerli
milletvekilleri, görüşmekte olduğumuz 273 sıra sayılı Kanun Tasarısı’yla neler
getiriliyor, kısaca değinmek isterim. Şanlıurfa’ya İstiklal Madalyası verilmesi
konusu vardı, komisyondan geçmişti, ancak az önce ortak bir önergeyle ayrıldı,
herhâlde birazdan görüşeceğiz. 1 Temmuz 1976 tarihli 2022 sayılı 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanun’da 65 yaşını doldurmuş yaşlılar lehinde bir düzenleme getirilmektedir.
2022 sayılı Kanun 1976 yılında çıkarılmış ve o günün şartlarında önemli
faydalar sağlamıştır. Ancak 1990’lardan sonra gittikçe işlevsiz hâle gelmiştir.
Nitekim 2002 yılında yani AK PARTİ öncesinde yaşlılarımıza sadece ve sadece 22
TL bir aylık ödenmekteydi şimdi ise 218 TL’ye çıkarılmıştır yani 10 kat
artırılmıştır. Reel olarak ne kadar arttığını varın siz hesaplayın. Getirilen
iyileşmelerle kanunun kapsamı genişletilmiştir. Yaklaşık 601 bin kişi bu
kanundan faydalanırken yine yaklaşık 60 bin kişi daha ilaveten hak sahibi
olacaktır. Şimdi birileri önergeyle “218 TL yetmez, artırılmalı.” diyecekler.
Doğru, artırılmalı ama sormak lazım 2002’de 20 lirayı, 22 lirayı yaşlılarımıza
reva görürken neredeydik? 
MUSA
ÇAM (İzmir) – Kaç yılında, kaç yılında?
HİKMET
AYAR (Devamla) – Zorunlu mali sorumluluk sigortasıyla ilgili bazı düzenlemeler
yapılmaya çalışılmıştır yine bu düzenlemeyle. Son gelişmeler doğrultusunda
zaruretten kaynaklanan, hem hizmet verenler açısından hem de hizmet alanlar
açısından gerekli düzenlemelerdir bunlar. Hani hepimizin araç trafik sigortası
olarak bildiğimiz ve aşırı artışlarından rahatsız olduğumuz konuda çözüm
arayışları çerçevesinde yapılan yeni düzenlemelerdir. 
Yine,
bu kanun tasarısıyla 3194 sayılı İmar Kanunu’na küçük bir ilave yapılmakta,
kanunun çeşitli maddelerine “su yolu” ifadesi eklenerek uygulamadaki önemli bir
sorun giderilmeye çalışılmaktadır. Evet, Kanal İstanbul için de gerekli bir
düzenlemedir. Kanal İstanbul’a karşı çıkanları biz çok eskiden tanırız, ta ki
1970’li yıllarda birinci köprüye de karşı olanlar bunlar değil miydi? 
MUSA
ÇAM (İzmir) – Köprüye değil, yerine karşıydık.
HİKMET
AYAR (Devamla) – 3294 sayılı Sosyal Yardımlaşma ve Dayanışma Kanunu’nda yapılan
değişiklikle bazı aksamalar giderilmeye çalışılmıştır. 
TAHSİN
TARHAN (Kocaeli) - Rize’yi anlat, bırak İstanbul’u.
HİKMET
AYAR (Devamla) – Yine, bu kanun tasarısının ikinci bölümünde binlerce
gencimizin genel sağlık sigortası primi borçlarını ortadan kaldıracak önemli
düzenlemeler yer almaktadır. 
Sayın
Başkan, değerli milletvekilleri; görüldüğü üzere, AK PARTİ hükûmetleri
milletimizin gündemiyle kendi gündemini bir tutmaya devam ediyor. Milletin
vekilleri milletin emrinde olmaya devam ediyor. Milletin iktidarı millete
hizmet etmeye devam ediyor. 1 Kasım seçimleri öncesinde milletimize verdiğimiz
sözleri, yaptığımız vaatleri bir bir yerine getirmeye devam ediyoruz. Bu millet
her şeyin en iyisine layıktır. Uzun ince yolda yürünecek çok yolumuz,
milletimize vereceğimiz çok hizmetimiz, yapacak çok işimiz var. Durmak yok,
millete hizmete devam. 
Tekrar,
hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Ayar. 
Şimdi,
birinci bölüm üzerinde soru-cevap işlemini gerçekleştireceğiz. Ancak sisteme
soru sormak için giren milletvekili olmadığını görüyorum; dolayısıyla, bu kısmı
geçiyorum. 
Birinci
bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde bir önerge vardır, önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın birinci maddesinin tasarı metninden
çıkarılmasını ve tasarının başlığının "65 Yaşını Doldurmuş Muhtaç, Güçsüz
ve Kimsesiz Türk Vatandaşlarına Aylık Bağlanması Hakkında Kanun ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun
Tasarısı" şeklinde değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Necip Kalkan
 Amasya İstanbul İzmir
 Cahit Özkan Adnan
Boynukara İsmail Tamer 
 Denizli Adıyaman Kayseri
 Selim Dursun Nureddin
Nebati Ramazan Can
 Sivas İstanbul Kırıkkale
 Tülay Kaynarca
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MUSTAFA SAVAŞ (Aydın) – Takdire bırakıyoruz Sayın
Başkan. 
BAŞKAN
– Hükûmet? 
SAĞLIK
BAKANI MEHMET MÜEZZİNOĞLU (Bursa) – Katılıyoruz Sayın Başkan.
MEHMET
NACİ BOSTANCI (Amasya) – Gerekçe…
BAŞKAN
– Gerekçeyi okutuyorum.
Gerekçe:

273
sıra sayılı Kanun Tasarısı’nın 1’inci maddesinin ayrı bir düzenlemeye konu
olması ve yapılacak bu değişiklik sonrasında tasarının başlığının tasarı
metniyle uyumlaştırılması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen bu önerge doğrultusunda 1’inci madde tümüyle tasarı metninden çıkmıştır.

Herhangi
bir karışıklığa meydan vermemek amacıyla tasarının bundan sonraki maddelerine
ilişkin görüşmelerde tasarıda yer alan, Komisyon metninde yer alan madde
numaralarıyla devam edeceğiz. 
OKTAY
VURAL (İzmir) – Sayın Başkan, şimdi, Plan ve Bütçe Komisyonunun kabul ettiği
metinde “Şanlıurfa İline İstiklal Madalyası Verilmesi ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı…” Komisyon
ismi bu kabul etmiş. Buradan çıkarttığımıza göre -çıkarttık- bu durumda, acaba
bunun da bu şekilde sıra sayısındaki şeyin değişmesi, böyle kabul edilmesi
gerekmiyor mu? 
BAŞKAN
– Önerge metninde ismin de değiştirildiği yazılı yani 1’inci maddenin
çıkarılmasıyla birlikte aynı zamanda kanunun başlığı da bu önergenin içeriğine
göre değiştirilmiş durumdadır. 
OKTAY
VURAL (İzmir) – Evet, benim söylemek istediğim, bu sıra sayısı basılırken kanun
başlığı değil de bütün hepsi yazılmış. Acaba Plan ve Bütçe Komisyonunun kabul
ettiği başlığın dışında bir başlıkla görüşmek… Burada bir değişiklik yapmaya
gerek yok. 
BAŞKAN
– Şimdi, kabul edilen önergeye göre tasarının başlığı “65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında Kanun
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı” olarak değiştirilmiştir, şimdi kabul edilen önergeyle. 
MEHMET
GÜNAL (Antalya) - Aslına rücu etti yani. 
BAŞKAN
– Aslına rücu etti tabii ki. 
MEHMET
GÜNAL (Antalya) - Yani Komisyonun kararıydı o başlık ama neyse burada… 
BAŞKAN
– Teşekkür ederim. 
Herhâlde
bir tereddüt yok bu konuda. 
Şimdi
2’nci maddeye ilişkin işlemleri gerçekleştireceğim. 
2’nci
madde üzerinde üç adet önerge vardır. 
Önergeleri
okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.

 Mehmet Günal Erhan
Usta İsmail Faruk Aksu
 Antalya Samsun İstanbul

 Kamil Aydın Mehmet
Erdoğan
 Erzurum Muğla
Madde
2- 1/7/1976 tarihli ve 2022 sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunun 1 inci maddesi
aşağıdaki şekilde değiştirilmiştir.
"Madde
1- Sosyal güvenlik kuruluşlarının herhangi birisinden her ne nam altında olursa
olsun bir gelir veya aylık hakkından yararlananlar ile uzun vadeli sigorta
kolları açısından zorunlu olarak sigortalı olunması gereken bir işte çalışanlar
veya 24/5/1983 tarihli ve 2828 sayılı Sosyal Hizmetler Kanunu hükümlerine göre
harçlık ödenenler hariç olmak kaydıyla, Sosyal Yardımlaşma ve Dayanışma
Vakıfları tarafından muhtaç olduğuna karar verilen 65 yaşını doldurmuş Türk
vatandaşlarına, muhtaçlık hâli devam ettiği müddetçe (3.620) gösterge rakamının
memur aylık katsayısı ile çarpımından bulunacak tutarda aylık bağlanır.
Birinci
fıkra kapsamına girenlerden, her ne nam altında olursa olsun kendisine ve eşine
ait her türlü gelirler toplamı esas alınmak suretiyle, kişi başına düşen
ortalama aylık gelir tutarı asgari ücretin aylık net tutarından fazla olanlar
ile aynı tutardan fazla gelir sağlaması mümkün olan kimseler muhtaç kabul
edilemez ve kendilerine aylık bağlanamaz.
65
yaşın tespitinde, doğum tarihlerinde yapılmış düzeltmeler nazara alınmaz."
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.

 Bülent Kuşoğlu Didem
Engin Utku Çakırözer
 Ankara İstanbul Eskişehir

 Mehmet Bekaroğlu Bihlun
Tamaylıgil Musa Çam
 İstanbul İstanbul İzmir
“Madde
2 - 1/7/1976 tarihli ve 2022 sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunun 1 inci maddesi
aşağıdaki şekilde değiştirilmiştir.
Madde
1.- Sosyal güvenlik kuruluşlarının herhangi birisinden her ne nam altında
olursa olsun bir gelir veya aylık hakkından yararlananlar ile uzun vadeli
sigorta kolları açısından zorunlu olarak sigortalı olunması gereken bir işte
çalışanlar, nafaka bağlanmış veya nafaka bağlanması mümkün olanlar veya
24/5/1983 tarihli ve 2828 sayılı Sosyal Hizmetler Kanunu hükümlerine göre
harçlık ödenenler hariç olmak kaydıyla, Sosyal Yardımlaşma ve Dayanışma
Vakıfları tarafından muhtaç olduğuna karar verilen 65 yaşını doldurmuş Türk
vatandaşlarına, muhtaçlık hâli devam ettiği müddetçe (5000) gösterge rakamının
memur aylık katsayısı ile çarpımından bulunacak tutarda aylık bağlanır. 
Birinci
fıkra kapsamına girenlerden, her ne nam altında olursa olsun kendisine ait her
türlü gelirler toplamı esas alınmak suretiyle, ortalama aylık gelir tutarı 16
yaşından büyükler için belirlenmiş olan asgari ücretin aylık net tutarının
1/2'sinden fazla olanlar ile aynı tutardan fazla gelir sağlaması mümkün olan
kimseler muhtaç kabul edilemez ve kendilerine aylık bağlanamaz.
65
yaşın tespitinde, doğum tarihlerinde yapılmış düzeltmeler nazara alınmaz."
BAŞKAN
– Şimdi, maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 2’nci maddesinin aşağıdaki gibi
değiştirilmesini arz ve teklif ederiz.
"1/7/1976
tarihli ve 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunun 1 inci maddesi aşağıdaki
şekilde değiştirilmiştir.
MADDE
1- Sosyal güvenlik kuruluşlarının herhangi birisinden her ne nam altında olursa
olsun bir gelir veya aylık hakkından yararlananlar ile uzun vadeli sigorta
kolları açısından zorunlu olarak sigortalı olunması gereken bir işte
çalışanlar, nafaka bağlanmış veya nafaka bağlanması mümkün olanlar veya
24/5/1983 tarihli ve 2828 sayılı Sosyal Hizmetler Kanunu hükümlerine göre
harçlık ödenenler hariç olmak kaydıyla, Sosyal Yardımlaşma ve Dayanışma
Vakıfları tarafından muhtaç olduğuna karar verilen 65 yaşını doldurmuş Türk
vatandaşlarına, muhtaçlık hali devam ettiği müddetçe toplam gelirlerini asgari
ücret tutarına tamamlayacak miktarda aylık bağlanır.
Birinci
fıkra kapsamına girenlerden, her ne nam altında olursa olsun kendisine ait her
türlü gelirler toplamı esas alınmak suretiyle, kişi başına düşen ortalama aylık
gelir tutarı asgari ücretin üstünde gelir sağlaması mümkün olan kimseler muhtaç
kabul edilemez ve kendilerine aylık bağlanamaz.
65
yaşın tespitinde, doğum tarihlerinde yapılmış düzeltmeler nazara alınmaz."
 İdris Baluken  Çağlar
Demirel Ahmet Yıldırım
 Diyarbakır Diyarbakır Muş
 Mehmet Ali Aslan   Altan
Tan 
 Batman   Diyarbakır
BAŞKAN – Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz efendim.
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Bursa) – Katılmıyoruz Sayın Başkanım.
BAŞKAN
– Önerge hakkında konuşmak isteyen, Mehmet Ali Aslan Batman Milletvekili.
Buyurun
Sayın Aslan. (HDP sıralarından alkışlar)
Süreniz
beş dakikadır.
MEHMET
ALİ ASLAN (Batman) – Sayın Başkan, Sayın Divan ve Genel Kurulu saygıyla
selamlıyorum. Öncelikle peygamberler şehri kadim Urfa’daki, kadim Ruha’daki
Arap, Türk, Kürt, Türkmen ve şu anda da Suriye’den iltica eden Suriyeli
kardeşlerimizi buradan selamlıyoruz. Aynı zamanda Urfalı olan Kazancı Bedih’i
de rahmetle anıyoruz. Biliyorsunuz, kendisi ve eşi bir gaz sobası zehirlenmesi
sonucu hayatlarını kaybetmiştir. 75 yaşındaydı. Tabii, bu yasayla da biraz
ilgisi var diye düşünüyorum. Ondan önce bize gelen, halkımızdan gelen birkaç
talebi iletmek istiyorum Sayın Bakan da buradayken. Gerçi direkt Ulaştırma
Bakanını ilgilendiren bir konu. Kozluk’un Aynromiye, Zengoviye, Kevnareza ve
Beyike köyleri yol talep etmektedir. Şu anda yıllar önce yapılmış bir asfalt
yoldan geri bir şey kalmadı. Yol hep çamur ve bu yol 4 köyün de önünden
geçiyor. Bir an önce yol talep etmektedirler. 
Yine
Midyat halkı, göstereceğim, şu yolun ortasına -yani Estel ile Midyat arası
dediğimiz 4 kilometrelik bir yol var, şehir içi yolu, şehrin içi, merkezinde-
açılan çukurlar sonucu STK’lar ve halk protesto etmek için -Sayın Başkan siz de
görün- artık fidan dikiyorlar. Yani yolun ortasına fidan dikilir duruma gelmiş
ve yıllarca bu sorun sürmekte. Sayın Cumhurbaşkanı Başbakanken 18 Şubat
2013’te Midyat’ı ziyaret etmişti ve 4 kilometrelik yolun beton asfalt
yapılacağına dair söz vermişti ve hâlâ o yol yapılmış durumda değildir.
Yurttaşlar, halk bir an önce bu soruna çözüm istiyor. 
Sayın
Sağlık Bakanı da buradayken… Midyat şu anda almış olduğu iç ve dış göçler
sonucu yaklaşık 200 bin nüfusu içinde barındırmaktadır. Ağız diş hastanesi
yoktur. Sadece, devlet hastanesinde hizmet veren, yanılmıyorsam, 2 diş doktoru
var, onlar da basit bir diş çekimini dahi Mardin’e havale ediyorlar, bir
saatlik yol. Midyat’ın etrafında yer alan İdil, Gercüş, Ömerli ilçeleri de
Midyat’a bir ağız diş hastanesinin yapılması için yaklaşık 50 bin imza topladı
ve 100’e yakın muhtar ve STK da ağız diş hastanesinin Midyat’ta yapılması için
bir an önce girişimlerde bulunulmasını istiyorlar ve eski hastane binasının
ağız diş hastanesine çevrilmesini istiyorlar. Sağlık Bakanlığının da galiba bu
konuda olumlu bir yazısı olmuş ama mülki idare amirleri o binanın adliyeye
devredilmesi için uğraş vermektedirler. Bu konuda da sağlığın daha önemli
olduğunu hatırlatmak istiyoruz. Oradaki mülteci kampında da yaklaşık 15 bin
mülteci yaşamakta ve bunlar en ufak bir ağız diş sağlığıyla ilgili bir sorun
için ya Batman’a ya Mardin’e gönderiliyor, onlara da ayrıca eziyet
çektiriliyor. 
65
yaş maaşı için eskiden bütün aile bireylerinin gelir toplamının bölümüyle
ilgili, üçte 1’lik kısmıyla ilgili bir düzenleme vardı. Şu anda eşler düzeyine
indirgenmesi iyidir ama biz istiyoruz ki eşlerle değil, bireysel olarak
değerlendirilmesi lazım çünkü her birey hukuk önünde sadece kendisi sorumludur
ve asgari ücreti bulmasını talep ediyoruz yaşlılar ve bizler. Kazancı Bedih’e
değinmiştim. Yaşlılardan elektrik ve su parası alınmaması gerekiyor. Her yıl
onlarca, yüzlerce yaşlının gazdan dolayı, sobadan zehirlenmeden dolayı öldüğünü
duyuyoruz. Elektrik, su bedava olursa, zaten bunlar kalkıp herhâlde üretip satacak
değiller, kendi ihtiyaçlarını karşılayacak şekilde kullanacaklardır. Bu anlamda
da bir düzenlemenin yapılması gerekiyordu, yapılmadıysa da bundan sonra
yapılması gerekiyor. 
Teşekkürler,
sağ olun. (HDP sıralarından alkışlar) 
BAŞKAN
– Teşekkür ederim Sayın Aslan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
Didem Engin (İstanbul) ve
arkadaşları
"Madde
2 - 1/7/1976 tarihli ve 2022 sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunun 1 inci maddesi
aşağıdaki şekilde değiştirilmiştir.
Madde
1 - Sosyal güvenlik kuruluşlarının herhangi birisinden her ne nam altında
olursa olsun bir gelir veya aylık hakkından yararlananlar ile uzun vadeli
sigorta kolları açısından zorunlu olarak sigortalı olunması gereken bir işte çalışanlar,
nafaka bağlanmış veya nafaka bağlanması mümkün olanlar veya 24/5/1983 tarihli
ve 2828 sayılı Sosyal Hizmetler Kanunu hükümlerine göre harçlık ödenenler hariç
olmak kaydıyla, Sosyal Yardımlaşma ve Dayanışma Vakıfları tarafından muhtaç
olduğuna karar verilen 65 yaşını doldurmuş Türk vatandaşlarına, muhtaçlık hâli
devam ettiği müddetçe (5000) gösterge rakamının memur aylık katsayısı ile
çarpımından bulunacak tutarda aylık bağlanır.
Birinci
fıkra kapsamına girenlerden, her ne nam altında olursa olsun kendisine ait her
türlü gelirler toplamı esas alınmak suretiyle, ortalama aylık gelir tutarı 16
yaşından büyükler için belirlenmiş olan asgari ücretin aylık net tutarının
1/2'sinden fazla olanlar ile aynı tutardan fazla gelir sağlaması mümkün olan
kimseler muhtaç kabul edilemez ve kendilerine aylık bağlanamaz
65
yaşın tespitinde, doğum tarihlerinde yapılmış düzeltmeler nazara alınmaz."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz efendim. 
BAŞKAN
– Hükûmet? 
SAĞLIK
BAKANI MEHMET MÜEZZİNOĞLU (Bursa) – Katılmıyoruz Sayın Başkan. 
BAŞKAN
– Önerge üzerinde konuşmak isteyen Didem Engin, İstanbul Milletvekili. 
Buyurunuz
Sayın Engin. (CHP sıralarından alkışlar) 
DİDEM
ENGİN (İstanbul) – Sayın Başkan, sayın milletvekilleri; öncelikle tüm
halkımızın mübarek Regaip Kandili’ni tebrik ediyorum, ülkemize ve dünyamıza
barış ve huzur getirmesini diliyorum. 
Nusaybin’den
bugün 3 şehit haberi daha geldi ne yazık ki. Kaybettiğimiz tüm şehitlerimize
Allah’tan rahmet, ailelerine sabır diliyorum.
Bugün
görüşülen torba kanun tasarısı esasında birbiriyle ilgisi olmayan birden fazla
konuyu düzenlemekte. Her bir madde ayrı bir titiz çalışma ve detaylı bir analiz
gerektirmesine rağmen, yaşlılık aylığından imar mevzuatına, kayıt dışı
istihdama varıncaya kadar çok sayıda farklı konuyu içeriyor. Bu konular detaylı
bir şekilde ilgili komisyonlarda konuşulmasın diye torba kanunlar hazırlanıyor
ve Hükûmet, Meclisi bir ortak akıl platformu olarak değil, ne yazık ki bir onay
mercisi olarak görüyor.
Hakkında
söz aldığım 2022 sayılı Kanun’un ilgili maddesi, 65 yaş üzerindeki
vatandaşlarımızın ve engellilerimizin hangi kritere göre aylık alacaklarını
belirliyor. Bu aylığı almak için hanedeki ortalama gelire bakılması şartı 2013
yılında AKP tarafından getirilmişti ve sonrasında çok sayıda yaşlımızın ve
engellilerimizin aylıkları kesilmişti, mağdur olmuşlardı.
7
Haziran seçimlerinde milletvekili olduktan sonra hazırladığım ilk kanun teklifi
bu mağduriyeti gidermeye yönelikti. Yaşlılarımıza ve engellilerimize verilen
desteklerde, hanedeki ortalama gelire bakmak yerine, kişinin kendi gelirinin
dikkate alınması talebinde bulunmuştum. Çünkü bireylerin bağımsızlığı esastır
ve vatandaşlarımızın kimseye bağımlı olmadan, kendi ayakları üzerinde
durabilmelerini sağlayacak düzenlemeleri yapmak da bizim görevimizdir.
Bu
torba kanunda AKP 2013 yılında kendi yaptığı düzenlemeden geri adım atıyor ve
yaşlılık aylığında artık kişinin kendisine ve eşine ait gelirlere bakılacağı
belirtiliyor yani yine hatalı ve eksik bir düzenleme öneriliyor. Bu durumda 65
yaş üzerinde olan, geliri ve sosyal güvencesi olmayan bir anne, eşi emekliyse
eşinin emekli maaşı nedeniyle kendisi yaşlılık aylığı alamayacak ve eşine
bağımlı yaşamaya devam edecek. Hâlbuki, Birleşmiş Milletlerin 1982 yılında
belirlediği Yaşlı İlkeleri gibi uluslararası ilkeler ve sözleşmelerde
belirtildiği üzere, sosyal devletler hak sahiplerini bağımsız bireyler olarak
görmeliler. Ayrıca, söz konusu yaşlılık aylığı sadece 217 TL ve günümüzün zor ekonomik
koşullarında bu aylıkla geçinebilmek ne yazık ki mümkün değil. Bu nedenle
sunduğumuz önergede bu aylığın insani bir seviyeye yükseltilmesini öneriyoruz. 
2022
sayılı Kanun sadece yaşlılarımızın değil, aynı zamanda engellilerimizin de
aylıklarını düzenliyor fakat Hükûmet, aynı kanunda yer alan engellilerle ilgili
kısmı görmezden gelmekte, bu nedenle engellilerimize yönelik haksız ve
adaletsiz uygulama devam etmektedir. Örneğin, çalışamayacak durumda olan bir
engelli birey asgari ücretle çalışan kardeşi ya da anne, babasıyla aynı evde
oturuyorsa bu aylığı ne yazık ki alamıyor. Bu uygulama ülkemizin de imza attığı
Birleşmiş Milletler Engelli İnsan Hakları Sözleşmesi’ne de aykırıdır. Ülkemizde
yaklaşık 9 milyon engellimiz var. “Yaklaşık” diyorum çünkü elimizdeki en güncel
araştırma Türkiye İstatistik Kurumunun 2010 yılında yapmış olduğu araştırma.
Altı senedir bu araştırmanın güncellenmemiş olması AKP’nin engellilerimize ne
kadar değer verdiğinin de bir göstergesi. 
Engellilerimizin
eğitim, altyapı yetersizlikleri nedeniyle erişilebilirlik, istihdam, sosyal
hayata katılım, her sene tekrar tekrar rapor almak için çektikleri çile,
engelli çocuklarımızın uğradığı istismar, şiddet, ayrımcılık, ailelerin
yaşadıkları zorluklar gibi çok sayıda sorunları var. Bu sorunları partilerüstü
ele alıp ekonomik, sosyal, toplumsal boyutlarıyla kapsamlı bir şekilde Mecliste
konuşmak ve çözüm bulmamız gerekirken, torba kanunlarla üstünkörü bir
yaklaşımla bu sorunlar geçiştiriliyor. 
Bu
torba kanun, aslında iktidarın nasıl bir yönetim tarzının ve anlayışının
olduğunun da bir göstergesi ve çok bariz bir örneği. İhtiyacı olan kesimlerin
sorunlarına kapsamlı çözüm üretmek yerine, seçimden seçime vaatlerle, parça
parça düzenleme yaparak, kamudaki engelli kadroları boş tutup düzenli sınav
açarak umut üzerinden oy siyaseti yapmaktır. Hâlbuki, on dört yıldır tek başına
ülkemizi yöneten AKP’nin bugün konuşmuş olduğumuz bu sorunları çoktan çözmüş
olması gerekirdi.
Engellilerimiz ve yaşlılarımızın insanca yaşayabilmesi
için sunduğumuz önerileri yüce Meclisin vicdani takdirine sunuyoruz.
Teşekkür ederim. (CHP sıralarından alkışlar)
BAŞKAN – Teşekkür ederim Sayın Engin.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Şimdi, madde üzerindeki son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 2’nci maddesinin aşağıdaki şekilde
değiştirilmesini arz ve teklif ederiz.
İsmail Faruk Aksu (İstanbul) ve arkadaşları 
Madde
2- 1/7/1976 tarihli ve 2022 sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun’un 1’inci maddesi
aşağıdaki şekilde değiştirilmiştir.
"Madde
1- Sosyal güvenlik kuruluşlarının herhangi birisinden her ne nam altında olursa
olsun bir gelir veya aylık hakkından yararlananlar ile uzun vadeli sigorta
kolları açısından zorunlu olarak sigortalı olunması gereken bir işte çalışanlar
veya 24/5/1983 tarihli ve 2828 sayılı Sosyal Hizmetler Kanunu hükümlerine göre
harçlık ödenenler hariç olmak kaydıyla, Sosyal Yardımlaşma ve Dayanışma
Vakıfları tarafından muhtaç olduğuna karar verilen 65 yaşını doldurmuş Türk
vatandaşlarına, muhtaçlık hâli devam ettiği müddetçe (3.620) gösterge rakamının
memur aylık katsayısı ile çarpımından bulunacak tutarda aylık bağlanır.
Birinci
fıkra kapsamına girenlerden, her ne nam altında olursa olsun kendisine ve eşine
ait her türlü gelirler toplamı esas alınmak suretiyle, kişi başına düşen
ortalama aylık gelir tutarı asgari ücretin aylık net tutarından fazla olanlar
ile aynı tutardan fazla gelir sağlaması mümkün olan kimseler muhtaç kabul
edilemez ve kendilerine aylık bağlanamaz.
65
yaşın tespitinde, doğum tarihlerinde yapılmış düzeltmeler nazara alınmaz."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılamıyoruz efendim. 
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Bursa) – Katılmıyoruz Sayın Başkan. 
BAŞKAN
– Önerge hakkında konuşmak isteyen İsmail Faruk Aksu, İstanbul Milletvekili.
Buyurunuz
Sayın Aksu. (MHP sıralarından alkışlar)
Sayın
Aksu süreniz beş dakikadır. 
İSMAİL
FARUK AKSU (İstanbul) – Teşekkür ederim Sayın Başkanım. 
Sayın
Başkan, sayın milletvekilleri; görüşülmekte olan 273 sıra sayılı Kanun
Tasarısı’nın 2’nci maddesi üzerine Milliyetçi Hareket Partisi Grubu adına söz
aldım. Genel Kurulu saygıyla selamlıyorum.
Konuşmamın
başında, idrak etmekte olduğumuz Regaip Kandili’ni kutluyorum. Milletimize ve
İslam âlemine hayırlar getirmesini Cenab-ı Allah’tan niyaz ediyorum.
65
yaşını dolduran muhtaç vatandaşlarımız sosyal ilişkiler ve ekonomik durumları
itibarıyla toplumun en dezavantajlı kesimlerini oluşturmaktadır. 2022 sayılı
Kanun, 65 yaşını dolduran muhtaç, güçsüz ve kimsesiz Türk vatandaşlarına maddi
yardım ve destek verilmesiyle ilgili düzenlemeleri içermektedir. Anayasa’nın
2’nci maddesine göre Türkiye Cumhuriyeti sosyal bir hukuk devletidir. Sosyal
hukuk devletinin bir ilkesi olarak devlet tüm vatandaşların hayatlarını devam
ettirebilecekleri geliri sağlamakla yükümlüdür. Anayasa’nın 5’inci maddesinde
“Devletin temel amaç ve görevleri, kişilerin ve toplumun refah, huzur ve
mutluluğunu sağlamak, kişinin temel hak ve hürriyetlerini sınırlayan siyasal,
ekonomik ve sosyal engelleri kaldırmak, insanın maddi ve manevi varlığının
gelişmesi için gerekli şartları hazırlamaya çalışmaktır.” ifadesi yer
almaktadır. Yine, Anayasa’nın 61’inci maddesi “Yaşlılar devletçe korunur.”
hükmünü içermektedir. Bu anayasal hükümler devlete yaşlı vatandaşlarını koruma
görevini yüklemektedir. 
Mevcut
uygulamada 65 yaşını doldurmuş bir vatandaşımızın muhtaçlık aylığı alabilmesi
için o hane içinde kişi başına düşen ortalama aylık gelirin asgari ücretin üçte
1’inden az olması gerekmektedir. Yapılan düzenlemeyle ise hane halkı kriteri
yerine, aylık alacak kişinin ve eşinin toplam gelirinin asgari ücretin üçte
1’inden az olması şartı getirilmektedir. Getirilen bu düzenleme özü itibarıyla
olumlu olmakla birlikte, kriterin bireysel olması, ayrıca ödeme tutarlarının da
daha yüksek olması gerekirdi. Hükûmetin teklifine göre, 65 yaşını doldurmuş ve
tek başına yaşayan bir kişinin 65 yaş aylığını alabilmesi için tüm gelirlerinin
aylık ortalamasının asgari ücretin üçte 1’inden yani 433 liradan az olması
gerekmektedir. Dolayısıyla aylık geliri 434 lira olan bir vatandaşımız 65 yaş aylığından
yararlanamamaktadır. Ancak AKP muhtaç durumdaki 65 yaş üstü engelli
vatandaşlarımızın aylığa esas gelir tespiti ile engelli aylığına esas gelir
tespitinde aynı usulü öngörmemiştir. Bu durum engelli vatandaşlarımıza yapılmış
açık bir ayrımcılıktır. Milliyetçi Hareket Partisi olarak 7 Haziran ve 1 Kasım
seçim beyannamelerimizde 65 yaş ve engelli aylığının artırılmasını ve aylık
bağlamaya esas kriterler olarak kişinin sadece kendi gelirinin esas alınmasını
öngörmüştük. Ayrıca seçim beyannamemizde 65 yaş aylığının 300 liraya
yükseltilmesine ve yaşlısına bakmakla yükümlü olan muhtaç durumdaki ailelere
yaşlısını koruyup kollaması ve onun her türlü fiziki, ekonomik ve sosyal
ihtiyaçlarını karşılaması için sosyal bakım yardımı ödemesi yapılacağına da açıkça
yer vermiştik. Önergemizle 65 yaş aylığının bağlanmasındaki gösterge rakamı
3620’ye çıkarılmaktadır. Böylece hâlen 65 yaşını doldurmuş muhtaç
vatandaşlarımıza ödenen 217 lira 322 liraya çıkarılmaktadır. 
Sayın
Başkan, değerli milletvekilleri; AKP Hükûmeti on dört yıllık iktidarı süresince
sosyal yardımlarla ilgili tüm kanunları âdeta kendisi çıkarmış, bu paraları
kendi cebinden veriyormuş gibi bir algı oluşturmaya çalışmıştır. Ancak bugün
görüştüğümüz 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun 1976 yılında yürürlüğe giren bir
kanundur. Peki, 1976 yılında iktidarda kim vardı, Adalet ve Kalkınma Partisi
mi? Hayır, Süleyman Demirel vardı. Buradan Sayın Demirel’i rahmetle yâd
ediyorum. 
Sosyal
Yardımlaşma ve Dayanışma Vakıfları, halkımızın deyimiyle Fak-Fuk Fon ne zaman
kuruldu? Sosyal Yardımlaşma ve Dayanışmayı Teşvik Kanunu 1986 yılında
çıkartıldı. Peki, 1986 yılında iktidarda kim vardı, AKP mi vardı? Hayır,
rahmetli Özal vardı. Rahmetli Özal’ı da rahmetle yâd ediyorum.
Ödeme
Gücü Olmayan Vatandaşların Tedavi Giderlerinin Yeşil Kart Verilerek Devlet
Tarafından Karşılanması Hakkında Kanun ne zaman çıkarılmıştı? 1992 yılında
çıkartıldı. Peki, 1992 yılında iktidarda AKP mi vardı?
(Mikrofon
otomatik cihaz tarafından kapatıldı)
İSMAİL
FARUK AKSU (Devamla) – Hayır, rahmetli Süleyman Demirel vardı. 
Bu
düşüncelerle önergemize destek vermenizi bekliyor, yüce Meclisi saygıyla
selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir. 
3’üncü
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun’un 3’üncü maddesinin aşağıdaki şekilde
değiştirilmesini arz ve teklif ederiz.
 Mehmet Günal  Erhan
Usta  İsmail Faruk Aksu
 Antalya  Samsun
 İstanbul
 Fahrettin Oğuz Tor  Mehmet
Erdoğan Kamil Aydın
 Kahramanmaraş  Muğla Erzurum
"MADDE
3- 7/1976 tarihli ve 2022 sayılı 65 Yaşını Doldurmuş Muhtaç, Güçsüz ve Kimsesiz
Türk Vatandaşlarına Aylık Bağlanması Hakkında Kanunun 2 nci maddesinin birinci
fıkrasının (a) ve (b) bendlerinde yer alan "veya nafaka bağlanmış ya da
nafaka bağlanması mümkün olanlar" ibaresi kaldırılmış, (a) bendindeki
"(4.860)" ibaresi "(7.230)" olarak, (b) bendindeki
"(3.240)" ibaresi "(4.820)" olarak değiştirilmiş; ikinci
fıkrasında yer alan "Nafaka bağlanan veya nafaka bağlanması mümkün olanlar
ile" ibaresi kaldırılmış, "(3.240)" ibaresi "(4.820)"
olarak ve üçüncü fıkrası ile dördüncü fıkrasının ikinci cümlesi aşağıdaki
şekilde değiştirilmiştir.
Birinci
fıkranın (a) ve (b) bentleri kapsamına giren engellilerden veya ikinci fıkra
gereğince aylık bağlanacak engelli yakınlarından, engelli bireyin her ne nam
altında olursa olsun her türlü fiilen eline geçen gelirler toplamı esas alınmak
suretiyle, engelli bireyin bakmakla yükümlü olduğu kişiler de dikkate alınarak kişi
başına düşen ortalama aylık gelir tutarı, asgari ücretin aylık net tutarından
fazla olanlar ile aynı tutardan fazla gelir sağlaması mümkün olan kimseler
muhtaç kabul edilemez ve kendilerine aylık bağlanamaz.
Bu
Kanunun 1 inci maddesine göre aylık bağlananlara; başkasının yardımı olmaksızın
hayatını devam ettiremeyecek kadar engelli olduklarını ilgili mevzuatına göre
alınacak sağlık kurulu raporu ile kanıtlamaları ve birinci fıkranın (a) bendi
ile üçüncü fıkradaki koşulları taşımaları hâlinde, birinci fıkranın (a) bendine
göre aylık bağlanır.”
Türkiye Büyük Millet Meclisi Başkanlığına
Görüşülmekte
olan 273 sıra saylı Kanun Tasarısı’nın 3’üncü maddesinin aşağıdaki şekilde
değiştirilmesini arz ve teklif ederiz.

 Bülent Kuşoğlu Kadim
Durmaz Mehmet Bekaroğlu
 Ankara Tokat İstanbul
 Musa Çam Nurettin
Demir Utku Çakırözer
 İzmir Muğla Eskişehir
 Ömer Fethi Gürer Bihlun
Tamaylıgil Didem Engin
 Niğde İstanbul İstanbul
MADDE
3- 2022 sayılı Kanunun 2 nci maddesi aşağıdaki şekilde değiştirilmiştir.
“MADDE
2- 65 yaşını doldurmamış olmasının yanı sıra; 
a)
Başkasının yardımı olmaksızın hayatını devam ettiremeyecek şekilde engelli
olduklarını ilgili mevzuatı çerçevesinde alınacak sağlık kurulu raporu ile
kanıtlayan, 18 yaşını dolduran Türk vatandaşı engellilerden; sosyal güvenlik
kuruluşlarının herhangi birisinden her ne nam altında olursa olsun bir gelir
veya aylık hakkından yararlananlar ile uzun vadeli sigorta kolları açısından
zorunlu olarak sigortalı olunması gereken bir işte çalışanlar hariç olmak
üzere, Sosyal Yardımlaşma ve Dayanışma Vakıfları tarafından muhtaç olduğuna
karar verilenlere muhtaçlık hâli devam ettiği müddetçe (6000) gösterge
rakamının memur aylık katsayısı ile çarpımından bulunacak tutarda,
b)
İlgili mevzuatı çerçevesinde alınacak sağlık kurulu raporu ile engelli
olduklarını kanıtlayan, 18 yaşını dolduran ve talebine rağmen Türkiye İş Kurumu
tarafından işe yerleştirilememiş olan Türk vatandaşlarından; sosyal güvenlik
kuruluşlarının herhangi birinden her ne nam altında olursa olsun bir gelir veya
aylık hakkından yararlananlar ile uzun vadeli sigorta kolları açısından zorunlu
olarak sigortalı olunması gereken bir işte çalışanlar hariç olmak üzere, Sosyal
Yardımlaşma ve Dayanışma Vakıfları tarafından muhtaç olduğuna karar verilenlere
muhtaçlık hâli devam ettiği müddetçe (5000) gösterge rakamının memur aylık
katsayısı ile çarpımından bulunacak tutarda aylık bağlanır.
Sosyal
güvenlik kuruluşlarının herhangi birinden her ne nam altında olursa olsun gelir
veya aylık hakkından yararlanan durumunda ya da uzun vadeli sigorta kolları
açısından zorunlu olarak sigortalı olunması gereken bir işte çalışan durumunda
kendisine bakmakla yükümlü bir yakını bulunan engelli çocuklar hariç olmak
kaydıyla Türk vatandaşı olan, 18 yaşını tamamlamamış ve ilgili mevzuatı çerçevesinde
alınacak sağlık kurulu raporu ile engelli oldukları kanıtlanmış durumundaki
engelli yakınlarının bakımını üstlenen Türk vatandaşlarından, her ne nam
altında olursa olsun engelli birey bakmakla yükümlü anne veya babanın fiilen
elde ettiği her türlü gelirler toplamı esas alınmak suretiyle hane içinde kişi
başına düşen ortalama aylık gelir tutarı, asgari ücretin aylık net tutarının
1/2'sinden daha az olan ve Sosyal Yardımlaşma ve Dayanışma Vakıfları tarafından
muhtaç olduğuna karar verilenlere muhtaçlık hâli devam ettiği müddetçe ve bakım
ilişkisini fiilen gerçekleştirmeleri kaydıyla, (5000) gösterge rakamının memur
aylık katsayısı ile çarpımından bulunacak tutarda aylık bağlanır. 
Birinci
fıkranın (a) ve (b) bentleri kapsamına giren engellilerden veya ikinci fıkra
gereğince aylık bağlanacak engelli yakınlarından, engelli bireyin her ne nam
altında olursa olsun her türlü fiilen eline geçen gelirler toplamı esas alınmak
suretiyle, engelli bireyin bakmakla yükümlü olduğu kişiler de dikkate alınarak
kişi başına düşen ortalama aylık gelir tutarı, asgari ücretin aylık net
tutarının 1/2'sinden fazla olanlar ile aynı tutardan fazla gelir sağlaması
mümkün olan kimseler muhtaç kabul edilemez ve kendilerine aylık
bağlanamaz." 
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 3’üncü maddesinin aşağıdaki şekilde
değiştirilmesini arz ve teklif ederiz. 
 İdris Baluken Ertuğrul
Kürkcü Mehmet Ali Aslan
 Diyarbakır İzmir Batman
 Erol Dora Celal
Doğan
 Mardin İstanbul
Madde
3 - 2022 sayılı Kanunun 2 nci maddesinin birinci fıkrasının b bendi, ikinci
fıkrası ve üçüncü fıkrası aşağıdaki şekilde değiştirilmiştir; 
"Madde
2-
1.
Fıkra b Bendi 
(b)
İlgili mevzuat çerçevesinde, alınacak sağlık raporu kurulu ile engelli olduğunu
kanıtlayan, 18 yaşını dolduran ve talebine göre Türkiye İş Kurumu tarafından
işe yerleştirilmemiş olan Türk vatandaşlarından; Sosyal Güvenlik kuruluşlarının
herhangi birinden, her nam altında olursa olsun, bir gelir veya aylık hakkından
yararlananlar ile uzun vadeli sigorta kolları açısından zorunlu olarak
sigortalı bulması gereken bir işte çalışanlar hariç olmak üzere sosyal
yardımlaşma ve dayanışma vakıfları tarafından muhtaç olduğuna karar verilenler
muhtaçlık hâli devam ettiği sürece (3.240) gösterge rakamının memur aylık
katsayısı ile çarpımından bulunacak tutarda aylık bağlanır.
2.Fıkra
Sosyal
güvenlik kuruluşlarının herhangi birinden her ne nam altında olursa olsun gelir
veya aylık hakkından yararlanan durumunda ya da uzun vadeli sigorta kolları
açısından zorunlu olarak sigortalı olunması gereken bir işte çalışan durumunda
kendisine bakmakla yükümlü bir yakını bulunan engelli çocuklar hariç olmak
kaydıyla Türkiye Cumhuriyeti vatandaşı olan, 18 yaşını tamamlamış ve ilgili
mevzuatı çerçevesinde alınacak sağlık kurulu raporu ile engelli oldukları
kanıtlanmış durumundaki engelli yakınlarının bakımını üstlenen Türkiye
Cumhuriyeti vatandaşlarının her ne nam altında olursa olsun engelli birey
bakmakla yükümlü anne veya babanın fiilen elde ettiği her türlü gelirler
toplamı esas alınmak suretiyle hane içinde kişi başına düşen aylık ortalama
gelir tutarı, asgari ücretin aylık net tutarının 1/3 ünden daha az olan ve
sosyal yardımlaşma ve dayanışma vakıfları tarafından muhtaç olduğuna karar
verilenlere muhtaçlık hâli devam ettiği sürece ve bakım ilişkisini fiilen
gerçekleştirmeleri kaydıyla (3.240) gösterge rakamının memur aylık katsayısı
ile çarpımından bulanacak aylık bağlanır.
3.Fıkra
Birinci,
fıkranın a ve b bentleri kapsamına giren engellilerden veya ikinci fıkra
gereğince aylık bağlanacak engelli yakınlarından engelli bireyin her ne nam
altında olursa olsun her türlü fiilen eline geçen gelirler toplamı esas alınmak
suretiyle engelli bireyin bakmakla yükümlü olduğu kişiler de dikkate alınarak
kişi başına düşen ortalama aylık gelir tutarı asgari ücretin aylık net
tutarının 1/3’ünden fazla olanlar ile aynı tutardan fazla gelir sağlaması
mümkün olan kimseler muhtaç kabul edilmez ve kendilerine aylık bağlanamaz."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılamıyoruz efendim. 
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Bursa) – Katılamıyoruz Sayın Başkanım. 
BAŞKAN
– Komisyonun ve Hükûmetin katılmadığı önerge hakkında konuşmak isteyen Ertuğrul
Kürkcü, İzmir Milletvekili. 
Buyurunuz
Sayın Kürkcü. (HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; tartıştığımız yasanın
maddelerine yani bu söz konusu maddesine girmeden önce, yasanın adıyla ilgili
küçük bir tartışma yapmak istiyorum. Sanırım bununla ilgili de bir değişiklik
önergesi verebiliriz. 
Şimdi, bu yasanın adı şu: “65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanun.”
Bunların hepsi söz konusu yardımın muhatabı olan kişilerin muhtaçlık, güçsüzlük
ve kimsesizliklerinin kendi eserleri olduğu, onlara ait bir yüklem olduğu
iddiasını içeriyor. Bence bu siyaseten doğru değildir. Ayrıca, mevcut insan
hakları kavrayışı, düzeyi bakımından da başka pek çok yasanın gerisindedir.
Örneğin, nasıl engellilere artık “sakat” demiyorsak burada da bu kanunun
nesnesi olan insanlardan bu şekilde söz edemeyiz. Onlardan “ihmal edilmiş,
korunma ve güvenceden yoksun bırakılmış” diye söz etmek pekâlâ mümkündür. Kendi
üzerlerine yapışmış, onlara ait sıfatlar gibi bunlardan söz edemeyiz. Toplumla
birey ilişkisi, devletle birey ilişkisi bakımından, devletin mağdur ettiği,
toplumun mağdur ettiği insanlardan bahsediyoruz. O yüzden onları kendi saygın
yerlerine iade etmemiz lazım, sadece sosyal yardımda bulunmak değil.
İkinci
nokta şudur: Burada, söz konusu yasada teklif edilen değişiklikle birlikte,
aslında bir nebze ileriye doğru adım atılır gibi yapılmakla birlikte, esasen bu
yasadan dolayı kendilerine toplumsal yardım yapılacak olan kişilerin
şahsiyetleri, onların birey olarak varlıkları değil, aile içindeki konumları
esas alınarak yardım düzenlenmektedir. Oysa daha önceki maddenin görüşülmesi
sırasında Cumhuriyet Halk Partisini temsilen konuşan arkadaşımızın ifade ettiği
gibi, hem Birleşmiş Milletler mevzuatı hem genel olarak insan hakları
kavrayışının bugün vardığı düzey herkesin kendi başına, kendisi olarak yasa,
toplum ve devlet karşısında var olduğunun, kendisinin bireysel bir hak sahibi olduğunun
altını çizmelidir bütün yasalar. Nasıl bir insanı yargılarken, cezalandırırken
veya ödüllendirirken onun kendi edimine, kendi eylemine bakıyoruz, onun
hâlihazır durumu değerlendirilirken de ailesi, eşi dostu, annesi, babası,
evdeki diğer kişiler değil, o kişinin hakikaten, gerçekten iktisadi durumu,
sosyal durumu neyse onun karşılığı olarak ona bu desteğin yapılması gerekir.
Nihayet burada kendilerinden söz ettiğimiz insanlar altmış beş yıl yaşamış, bu
topluma şöyle ya da böyle katkıda bulunmuş, aslında kendilerine aktarılacak
sosyal destekleri zaten yaşadıkları altmış beş yıl boyunca hiçbir şey yapmamış
olsalar bile gerçekte bu hakkı çoktan kazanmış olmaları gereken, yoksun
bırakıldıkları yurttaşlık hakkı toplamını bir araya getirseniz onlara yapacağınız
yardımdan çok daha fazla haktan vazgeçmiş durumdadırlar. Daha derli toplu
anlatmam gerekirse aslında bugün her bir yurttaşın yurttaş olduğu için bir
yurttaşlık gelirine hak kazanmış olması gerekirdi. Altmış beş yıl yaşamış bir
insanın aktif olarak toplumsal hayata katıldığı dönem boyunca hak ettiği
yurttaşlık geliri onlara bugün teklif edilenden çok daha fazladır ve
dolayısıyla bu haklarının kendilerine iade edilmesini öngören bir sosyal yardım
konseptine ihtiyaç vardır. Bizim önerimiz mevcut yasayı tamamen bir kenara
atmaksızın onu iyileştirmek bakımından bu ilkelerle hareket ediyor. O nedenle,
bir kere daha tekrar etmem gerekirse bu yasanın nesnesi olan kişiler
güçsüzlükleri, muhtaçlıkları kendilerine özgü niteliklerde olan kişiler
değildir, toplumun kendilerini ihmal ettiği, güçsüz bıraktığı kişilerdir. O
yüzden onları mümkün mertebe en yüksek derecede toplumsal haklardan
yararlandıracak bir yaklaşım benimsenmelidir. 
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – Şimdiki yasa hayır hasenat faslındandır. Bu açıdan, bu
önergemize destek vermenizi bekliyoruz.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Kürkcü.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 3’üncü maddesinin aşağıdaki şekilde
değiştirilmesini arz ve teklif ederiz.
Nurettin Demir (Muğla) ve
arkadaşları
MADDE
3- 2022 sayılı Kanunun 2 nci maddesi aşağıdaki şekilde değiştirilmiştir.
“MADDE
2- 65 yaşını doldurmamış olmasının yanı sıra; 
a)
Başkasının yardımı olmaksızın hayatını devam ettiremeyecek şekilde engelli
olduklarını ilgili mevzuatı çerçevesinde alınacak sağlık kurulu raporu ile
kanıtlayan, 18 yaşını dolduran Türk vatandaşı engellilerden; sosyal güvenlik
kuruluşlarının herhangi birisinden her ne nam altında olursa olsun bir gelir
veya aylık hakkından yararlananlar ile uzun vadeli sigorta kolları açısından zorunlu
olarak sigortalı olunması gereken bir işte çalışanlar hariç olmak üzere, Sosyal
Yardımlaşma ve Dayanışma Vakıfları tarafından muhtaç olduğuna karar verilenlere
muhtaçlık hali devam ettiği müddetçe (6000) gösterge rakamının memur aylık
katsayısı ile çarpımından bulunacak tutarda,
b)
İlgili mevzuatı çerçevesinde alınacak sağlık kurulu raporu ile engelli
olduklarını kanıtlayan, 18 yaşını dolduran ve talebine rağmen Türkiye İş Kurumu
tarafından işe yerleştirilememiş olan Türk vatandaşlarından; sosyal güvenlik
kuruluşlarının herhangi birinden her ne nam altında olursa olsun bir gelir veya
aylık hakkından yararlananlar ile uzun vadeli sigorta kolları açısından zorunlu
olarak sigortalı olunması gereken bir işte çalışanlar hariç olmak üzere, Sosyal
Yardımlaşma ve Dayanışma Vakıfları tarafından muhtaç olduğuna karar verilenlere
muhtaçlık hali devam ettiği müddetçe (5000) gösterge rakamının memur aylık
katsayısı ile çarpımından bulunacak tutarda aylık bağlanır.
Sosyal
güvenlik kuruluşlarının herhangi birinden her ne nam altında olursa olsun gelir
veya aylık hakkından yararlanan durumunda ya da uzun vadeli sigorta kolları
açısından zorunlu olarak sigortalı olunması gereken bir işte çalışan durumunda
kendisine bakmakla yükümlü bir yakını bulunan engelli çocuklar hariç olmak
kaydıyla Türk vatandaşı olan, 18 yaşını tamamlamamış ve ilgili mevzuatı
çerçevesinde alınacak sağlık kurulu raporu ile engelli oldukları kanıtlanmış
durumundaki engelli yakınlarının bakımını üstlenen Türk vatandaşlarından, her
ne nam altında olursa olsun engelli birey bakmakla yükümlü anne veya babanın
fiilen elde ettiği her türlü gelirler toplamı esas alınmak suretiyle hane
içinde kişi başına düşen ortalama aylık gelir tutarı, asgari ücretin aylık net
tutarının 1/2'sinden daha az olan ve Sosyal Yardımlaşma ve Dayanışma Vakıfları
tarafından muhtaç olduğuna karar verilenlere muhtaçlık hâli devam ettiği
müddetçe ve bakım ilişkisini fiilen gerçekleştirmeleri kaydıyla, (5000)
gösterge rakamının memur aylık katsayısı ile çarpımından bulunacak tutarda aylık
bağlanır. 
Birinci
fıkranın (a) ve (b) bentleri kapsamına giren engellilerden veya ikinci fıkra
gereğince aylık bağlanacak engelli yakınlarından, engelli bireyin her ne nam
altında olursa olsun her türlü fiilen eline geçen gelirler toplamı esas alınmak
suretiyle, engelli bireyin bakmakla yükümlü olduğu kişilerde dikkate alınarak
kişi başına düşen ortalama aylık gelir tutarı, asgari ücretin aylık net
tutarının 1/2'sinden fazla olanlar ile aynı tutardan fazla gelir sağlaması
mümkün olan kimseler muhtaç kabul edilemez ve kendilerine aylık
bağlanamaz." 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılamıyoruz Sayın
Başkan. 
BAŞKAN
– Hükûmet?
SAĞLIK
BAKANI MEHMET MÜEZZİNOĞLU (Bursa) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Nurettin Demir, Muğla Milletvekili. 
Buyurunuz
Sayın Demir. (CHP sıralarından alkışlar) 
NURETTİN
DEMİR (Muğla) – Sayın Başkan, saygıdeğer milletvekilleri; yüce heyetimizi
saygıyla selamlıyorum ve sizlerin, yurttaşlarımızın mübarek Regaip Kandili’ni
kutluyorum. İnşallah, bölgemizde, Orta Doğu’da, dünyada barışa ve huzura vesile
olur. 
Emniyet
teşkilatına da en az, hiç şeysiz, huzur içinde bir yaşam, çalışma ortamı
dileklerimle bugünkü konuşmamı yapmak istiyorum. 
Bugün
-biliyorsunuz- 7 Nisan Sağlık Haftası. Sağlık Haftası özellikle önemli
arkadaşlar. Biliyorsunuz, 1948’de Dünya Sağlık Örgütünün Anayasası kabul
edilmiş. Bu sene de özellikle diyabet konusu bütün dünyada olduğu gibi bizim
ülkemizde de çok önemli bir sağlık sorunu ve bu konular işlenmekte. 
Benim dileğim, tabii ki insanların, bireylerin ve
toplumun ruhsal, bedensel ve sosyal olarak sağlıklı olmasıdır. Bu sağlıktan da,
iyilik hâlinden de birinci derecede sorumlu olan Sağlık Bakanımızdır. Sağlık
Bakanımız Gıda, Tarım ve Hayvancılık Bakanımıza yerini vermiştir ama tabii ki
kendilerine sağlıklı günler diliyorum bu arada. 
Türkiye’nin sağlıkta ne kadar berbat bir noktaya
geldiğini hepimiz biliyoruz ama bugünkü konumuz özellikle torba yasası. Bu torba
yasası mı yoksa Ayşe kadının bohçası mı, bunu anlamakta zorlanıyorum.
Gerçekten, hani, Ayşe kadın gelir gösterir ya köylerde, açarsınız bohçayı,
içinde rengarenk iç çamaşırları, atletler, donlar, şunlar, bunlar vardır, onun
gibi. Bu torba yasası da maalesef böyle. Torba burada gerçekten iyi gidiyor ama
tasarı ne konunun uzmanları ne milletvekillerimiz tarafından yeterince
incelenememiştir. Yangından mal kaçırma psikolojisiyle tasarı görüşülüyor. 
Ben 3’üncü maddeyle ilgili konuşmak istiyorum.
Özellikle 3’üncü madde 2’nci maddeyle çelişiyor. Muhtaçlık hesaplaması
yapılırken, 2’nci maddede kişinin kendisi ve eşinin gelir tutarından
hesaplanması dikkate alınırken 3’üncü maddede ise hane içerisindeki kişi başına
düşen ortalama aylık gelir tutarının dikkate alınması söz konusudur. Bu
neresinden bakarsanız bakın insan haklarına aykırı bir durumdur. İnsanların
geçimlerini sağlayabilmeleri için, engelli de olsa, 65 yaşında da olsa
yaşamlarını sürdürmeleri için en azından Türkiye’deki asgari ücretin yarısından
fazla bir gelir imkânının sağlanması lazım. Dolayısıyla, Avrupa’da bile bu
asgari ücret düzeyi ya da bu Türkiye’deki uygulamanın dengi olan miktarın yüzde
60’ını sağlıyorlar. 
Yaşlılık aylığı alan 602 bin kişi ayda 217 lira
alırken, engelli aylığı alan 605 bin kişi ise 326 lira almaktadır. Tabii ki
insanların geçimlerini sağlamak için bunun ne kadar düşük olduğu ortadadır. 
Hem 65 yaşını doldurmuş olanlar hem de engelliler için
gelir testinde bireylerin kendi gelirleri esas alınmalıdır. Doğrusu budur,
insana yakışan budur, insan yaşamını sürdürmesi için en azından bunun yapılması
gerekir. Anayasa’nın ve sosyal devletin -bu bir sosyal devlet değil, bir hak
olarak bunun görülmesi gerekir- Avrupa İnsan Hakları Sözleşmesi’nin ve
Birleşmiş Milletler Engelliler Sözleşmesi’nin uygun bir şekilde aslında
görüşülmesi lazım.
Engellilerin pek çok sorunları var: Engellilerle ilgili
veri kaydı yok, engelli kadınların ve engelli sığınmacıların kaydı tutulmuyor,
engelli sığınmacıların talepleri alınmıyor, engelli kadınların ve çocukların
istismarı, taciz, tecavüz çok yaygın, ihbar hatları engellilere uygun değil,
kamu spotları engellilere uygun hazırlanmıyor, engelli bakımı yapan ailelerin
sosyal güvenceleri yok, ayrıca işsiz kalma riskiyle karşı karşıyalar -günlük
bakım izinleri olmalı- akülü sandalyeye ulaşamıyorlar, gazilerle aynı
koşullarda aslında olmalı bunlar. Eğitim sistemleri ise ciddi boyutlarda.
Geçenlerde Osmaniye’den bir vatandaş beni aradı “Biz Düziçi’nde oturuyoruz ama
gözleri görmeyen çocuğum var, Adana’ya taşınmak zorunda kaldık.” diye.
Dolayısıyla, engelli kotasının en az yüzde 5 olması
gerekiyor ve sosyal devlet olmanın gereğini yerine getirmek için engellilerle
ilgili kökten bir düzeltme, yeniden yasaları düzeltme gereği var.
Teşekkür ediyorum, saygılar sunuyorum. (CHP
sıralarından alkışlar)
BAŞKAN – Teşekkürler Sayın Demir.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun’un 3’üncü maddesinin aşağıdaki şekilde
değiştirilmesini arz ve teklif ederiz.
Fahrettin
Oğuz Tor (Kahramanmaraş) ve arkadaşları
"MADDE
3- 7/1976 tarihli ve 2022 sayılı 65 Yaşını Doldurmuş Muhtaç, Güçsüz ve Kimsesiz
Türk Vatandaşlarına Aylık Bağlanması Hakkında Kanunun 2 nci maddesinin birinci
fıkrasının (a) ve (b) bendlerinde yer alan "veya nafaka bağlanmış ya da
nafaka bağlanması mümkün olanlar" ibaresi kaldırılmış, (a) bendindeki
"(4.860)" ibaresi "(7.230)" olarak, (b) bendindeki
"(3.240)" ibaresi "(4.820)" olarak değiştirilmiş; ikinci
fıkrasında yer alan "Nafaka bağlanan veya nafaka bağlanması mümkün olanlar
ile" ibaresi kaldırılmış, "(3.240)" ibaresi "(4.820)"
olarak ve üçüncü fıkrası ile dördüncü fıkrasının ikinci cümlesi aşağıdaki
şekilde değiştirilmiştir.
Birinci
fıkranın (a) ve (b) bentleri kapsamına giren engellilerden veya ikinci fıkra
gereğince aylık bağlanacak engelli yakınlarından, engelli bireyin her ne nam
altında olursa olsun her türlü fiilen eline geçen gelirler toplamı esas alınmak
suretiyle, engelli bireyin bakmakla yükümlü olduğu kişiler de dikkate alınarak
kişi başına düşen ortalama aylık gelir tutarı, asgari ücretin aylık net
tutarından fazla olanlar ile aynı tutardan fazla gelir sağlaması mümkün olan
kimseler muhtaç kabul edilemez ve kendilerine aylık bağlanamaz.
Bu
Kanunun 1 inci maddesine göre aylık bağlananlara; başkasının yardımı olmaksızın
hayatını devam ettiremeyecek kadar engelli olduklarını ilgili mevzuatına göre
alınacak sağlık kurulu raporu ile kanıtlamaları ve birinci fıkranın (a) bendi
ile üçüncü fıkradaki koşulları taşımaları halinde, birinci fıkranın (a) bendine
göre aylık bağlanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkan.
BAŞKAN
– Hükûmet?
GIDA,
TARIM VE HAYVANCILIK BAKANI FARUK ÇELİK (Şanlıurfa) – Katılamıyoruz efendim.
BAŞKAN
– Önerge hakkında konuşmak isteyen Fahrettin Oğuz Tor, Kahramanmaraş
Milletvekili. (MHP
sıralarından alkışlar)
Buyurunuz Sayın Tor.
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 273 sıra
sayılı Kanun Tasarısı’nın 3’üncü maddesiyle ilgili MHP önergesi hakkında
konuşma yapmak üzere söz almış bulunuyorum. Bu vesileyle siz değerli
milletvekillerini saygıyla selamlıyorum.
Sizlerin
ve Âlemiislam’ın mübarek Regaip Kandili’ni kutluyorum, hayırlara vesile
olmasını Yüce Allah’tan niyaz ediyorum. 
Tabii,
üç ayların başladığı bugün de üzücü bir haberle karşılaşmamak en büyük
dileğimizdi ancak az önce aldığım bir bilgiye göre Nusaybin’de maalesef 5
güvenlik görevlimiz şehit düşmüştür. Bunlardan 2 tanesi emniyet amiri, 1 tanesi
binbaşı, diğerleri polis kardeşlerimizdir. 
Değerli
milletvekilleri, tabii, arzumuz böyle olmakla beraber, gördük ki terör insanlık
dışıdır, her zaman da böyle olmuştur. Hiçbir şekilde terör acıma bilmemektedir.
Bu noktaya gelmemiz çok üzüntü vericidir. Bugün Sayın Reisicumhur, Emniyet
teşkilatının kuruluş yıl dönümünde yaptığı konuşmada “Taş taş üstünde kalmasın,
omuz üstünde baş kalmasın.” diyor. Keşke geçmişte de “açılım ve barış süreci”
adı altında teröristlerin görmezden gelinmesi, beslenmesi olmasaydı da
bugünlere gelmeseydik diyorum. Ateş düşen beş ocağa Allah’tan sabır niyaz
ediyorum. Şehitlerimize Allah’tan rahmet diliyorum, yaralılarımıza da acil
şifalar diliyorum. 
Değerli
milletvekilleri, 65 yaş aylığı olarak bilinen yasa 1/7/1976 tarihinde kabul
edilmiş ve 10 Temmuz 1976 tarihinde de yürürlüğe girmiştir. Yasanın yürürlüğe
girdiği tarihte Türkiye Cumhuriyeti Başbakanı Süleyman Demirel, Hükûmet ise
39’uncu Cumhuriyet Hükûmetidir. Bugün ise 64’üncü Hükûmet işbaşındadır. Aradan
25 Hükûmet, kırk yıl geçmiştir. Kırk yıldan beri bu yasa uygulanmaktadır. 
Şunu
söylemek istiyorum: 2022 sayılı Yasa’nın yaşlı aylığı ve engelli aylığının
patenti Sayın Süleyman Demirel’e ve çalışma arkadaşlarına, rahmetli Alparslan
Türkeş’e, rahmetli Necmettin Erbakan’a ve rahmetli Turan Feyzioğlu’na -Başbakan
Yardımcısı olarak Hükûmette bulundukları için- aittir. Hatırlatmak ve
bilinmesini istemiştim. 
Bugün
bu yasadan istifade eden binlerce kişinin bu güzel insanlara vefa ve dua borcu
vardır. Bu vesileyle, muhtaç durumda olan yaşlılarımızın geçim sıkıntısını bir
nebze gidermek amacıyla çıkarılan bu önemli yasaya emeği geçen başta Süleyman
Demirel olmak üzere tüm Hükûmet üyelerine ve milletvekillerine, ebediyete
intikal edenlere Allah’tan rahmet, kalanlara kalanlara da sağlık diliyorum. 
Daha
sonra, yasanın kapsamı genişletilerek bugünkü hâle gelmiştir. Bu yasayla 1976
tarihinden beri muhtaç yaşlılarımıza, daha sonraki tarihlerde yapılan düzenlemelerle
de engelli kardeşlerimize ve muhtaç engelli yakınlarına, bakanlara da yardım
yapılmaya başlanmıştır.
Değerli
milletvekilleri, yasada dünyanın ve ülkelerin değişen koşullarına uygun olarak
değişiklikler yapılabilmektedir. İyi niyetle çıkarılan yasalar uygulamada
görülen aksaklıklar ve suistimaller nedeniyle kimi zaman istifade edenlerin
lehinde, kimi zaman da istifade edenlerin aleyhinde değişikliklere
uğramaktadır. 2022 sayılı Yasa’da da birçok değişiklik yapılmıştır. 12/7/2003
tarihinde 6495 sayılı Yasa’nın 73’üncü maddesiyle 2’nci madde değiştirildi ve
yaşlı ve engellilerin aylık bağlama şartlarında önemli gerilemelere sebep oldu.
Yapılan değişiklikten önce, yaşlı ve engellilerin sadece kendi gelirlerine göre
yani kendi gelirleriyle asgari ücretin 1/3’ü mukayesesi yapılarak aylık
bağlandığı hâlde, bu değişiklikten sonra hanede yaşayanların gelirleri toplamı
esası getirilmiştir. Aynı hanede yaşayanların gelirleri toplamı işin içine
girince, 2022 sayılı Yasa’dan istifade etme zorlaşmıştır. Hane esasına göre
hanede bir tane emekli veya aylık çalışanın olması hâlinde, bu durumda, hemen
hemen muhtaç olunmadığı için 2022’den yararlanma neredeyse imkânsız hâle
gelmiştir. Bugün, sakatlar yine hane hesabına göre aylık bağlandığı hâlde,
yaşlılarımıza yaşlılık aylığı kendi ve eşinin gelirlerine göre bağlanacaktır.
Bu, eşitsiz ve adaletsiz bir uygulamadır. Biz, önergemizle, aylıkların
artırılmasını…
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) - …ve kapsamın genişletilmesini burada öngördük.
Desteklerinizi bekliyorum.
Bu
vesileyle, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Etmeyenler… 3’üncü madde kabul
edilmiştir.
Sayın
milletvekilleri, 4’üncü madde üzerinde üç önerge vardır, aynı mahiyetteki bu
önergeleri okutacağım ve birlikte işleme alacağım. Talepleri hâlinde önerge
sahiplerine ayrı ayrı söz vereceğim veya gerekçelerini okutacağım. Şimdi, aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 4’üncü maddesinin tasarı metninden
çıkarılmasını arz ve teklif ederiz.
 Mehmet Günal Erhan
Usta İsmail Faruk Aksu
 Antalya Samsun İstanbul
 Kamil Aydın Mehmet
Erdoğan Mehmet Parsak
 Erzurum Muğla Afyonkarahisar
Aynı
mahiyetteki diğer önergenin imza sahipleri:
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Ömer Fethi Gürer
 İstanbul Eskişehir Niğde
Aynı
mahiyetteki diğer önergenin imza sahipleri:
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan Ziya Pir
 Diyarbakır Batman Diyarbakır
BAŞKAN
– Aynı mahiyetteki üç önergeye katılıp katılmadığını Komisyon ve Hükûmete
soracağım.
Komisyon
Katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkanım.
BAŞKAN
– Hükûmet?
GIDA,
TARIM VE HAYVANCILIK BAKANI FARUK ÇELİK (Şanlıurfa) – Katılamıyoruz.
BAŞKAN
– Önerge sahiplerine sırasıyla söz vereceğim.
İlk
konuşmacı Ziya Pir, Diyarbakır Milletvekili.
Buyurunuz
Sayın Pir. (HDP sıralarından alkışlar) 
Süreniz
beş dakikadır Sayın Pir.
ZİYA
PİR (Diyarbakır) – Teşekkür ederim Sayın Başkan.
Sayın
Başkan, değerli milletvekilleri; ben de sözlerime başlamadan önce hepimizin
Regaip Kandili’ni kutluyorum. Umarım, Türkiye’nin barışa ve huzura biraz daha
yaklaşmasına vesile olur.
Şimdi,
273 sıra sayılı Kanun Tasarısı’nın 4’üncü maddesiyle ilgili konuşacağım. Neyle
ilgili bu? Zorunlu trafik sigortası yani Kara Yolları Motorlu Araçlar Zorunlu
Mali Sorumluluk Sigortası. 
Değerli
milletvekilleri, AK PARTİ iki yıl üst üste bu kanunda değişiklik yapmıştır ama
sorunlar ve özellikle sigorta poliçesi fiyatları tam 10 katına kadar artış
göstermiştir. Bunların nedenlerini tam olarak biz anlamış değiliz. Elbette
birileri rakamlar ortaya atıyor, işte “Son on yılın teknik borçları.” gibi
teknik kavramlar, bunları biraz daha irdelemek lazım.
Ben
önce bu zorunlu trafik sigortasının ne olduğuyla ilgili bir iki cümle sarf
etmek istiyorum. Diyor ki: “Kara yolları motorlu araçlar mali zorunluluk
sigortası.” yani bir sigorta. Bu sigorta çok basittir, dünyanın her yerinde
olan bir risk sigortasıdır. Riskler nedir bu sigortada diye sorarsanız? Zaten
bu kavramın içinde geçiyor. Bir: Kara yolları riski vardır. İki: Motorlu
araçlar riski vardır. Üç: Bu Türkiye’de özellikle büyük bir sorundur, o motorlu
araçları kullananlar yani insan riski vardır. 
Bu
konularda biraz mürekkep yalamış birisi olarak bazı şeyleri kavramakta doğrusu
sıkıntı çekiyorum, öyle diyelim. 
Şimdi,
bu risklere bakalım. Kara yolları… Hükûmet ve AK PARTİ -sağ olsunlar- “İşte biz
Türkiye’de şu kadar yol varken şu kadar duble yol yaptık, yolları bu kadar
düzenledik, güzel hâle getirdik.” diyor. Dolayısıyla bunun bir risk olmaktan
çıkması ya da riskin bu konularda minimize edilmiş olması gerekiyor.
Dolayısıyla bu kara yollarını riskten bir çıkaralım yani, 10 misli artışın
içinde öyle bir risk olamaz. İkincisi: Motorlu araçlar diyor. Evet, yani o bir
risk olabilir, Türkiye’de eskiden de motorlu araçlar vardı, o zaman da çok
kalitesiz araçlara insanlar binmeye mahkûm ediliyordu bu meşhur ÖTV’den dolayı.
Avrupa’da 20 bin liraya veya 20 bin euroya çok sağlam araçlara binilebiliyorken
Türkiye’de aynı araca 150 bin lira veriyorsunuz ve vatandaş, tabii ki bu parayı
o araçlara veremez. Dolayısıyla elbette araçların kalitesiz olması, virajlarda
yollardan çıkması, kötü hava şartlarında, yol şartlarında daha yüksek riskler
içermesi çok doğaldır. Dolayısıyla, yani burada bir risk var, araçlardaki
ÖTV’yi de Hükûmet tekrar bir düşünme durumunda. 
Üçüncü
risk olarak, şoförler... Biz, tamam, gelişmekte olan bir ülkeyiz, Avrupa
Birliğiyle ilgili görüşmeler yapıyoruz Avrupa Birliğine girebilir miyiz diye.
Fakat, ehliyetlere bakıyoruz… Sürücü belgesi alırken insanlar ne gibi bir
süreçten geçiriliyor, nasıl eğitiliyor, o konuları da tekrar irdelememiz lazım.
Bu riskler var Türkiye’de ama o riskler de fiyatların yüzde bin kadar artmasına
sebebiyet olamaz. Bizim gerekçemiz zaten önlerinizde var, zamanım da bitmek
üzere, çok fazla okumak istemiyorum. 
Sigorta
şirketleri, efendim, zarar yapıyormuş. Zarar yapan bir şirket niye Türkiye’de
hâlâ aktif? Türkiye’deki sigorta şirketlerinin yüzde 70’i yabancı şirketlerdir.
Eğer bunlar zarar yapıyorsa Türkiye’den çoktan çekilmiş olması gerekiyordu ama
çekilmiyorlar devam ediyorlar. Dolayısıyla, değerli arkadaşlar, eğer gerçekten,
millîlik ve yerlilik ilkelerine bağlıysanız o zaman vatandaşların ihtiyaçlarını
göz önünde bulundurun lütfen, uluslararası sigorta şirketlerinin değil. 
Biz,
bu kanunun bu 4’üncü maddesinin tasarı metninden çıkarılmasını arz ve teklif
ediyoruz. 
Teşekkür
ederim. 
BAŞKAN
– Teşekkür ederim Ziya Pir. (HDP sıralarından alkışlar) 
Diğer
önerge hakkında konuşmak isteyen Ömer Fethi Gürer, Niğde Milletvekili. 
Buyurunuz
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; sıra sayısı 273
olan Kanun Tasarısı’nın 4’üncü maddesiyle ilgili söz aldım. Öncelikle,
halkımızın Regaip Kandili’ni kutluyorum. 
Yalnız,
bugün yine 1 binbaşı, 2 emniyet amiri, 5 şehidimiz var. Ben, milletvekili
olduğumdan beri bir şeyi algılamıyorum: Mecliste üç buçuk ayda 130 tane kanun maddesi
görüştük ama şu terörle ilgili gelip burada doğru dürüst konuştuğumuz bir
oturum olmadı. Bakanlar Kurulu bütçenin dışında boş, milletvekillerimizin bir
kısmı gelip gidiyor, bir sürü can, şehit, acı bu memleketin gündeminde. 
Ben
köye gittiğimde vatandaş bunu bana sorduğunda cevap veremiyorum. O anlamda
terörle ilgili Meclisin mutlaka toplanıp siyasi partilerin bu konuyu birlikte
değerlendirmesi gerekliliğine inanıyorum, öncelikle bunu belirteyim. (CHP
sıralarından alkışlar)
Bunun
yanında, bugün Niğde’de deprem meydana geldi, Çamardı ilçemizde. Afet Müdürü,
Çamardı Kaymakamı ve Cumhuriyet Halk Partisi İlçe Başkanımızla görüştüm, can ve
mal kaybı olmaması bizim için büyük bir sevinç ama bazı evlerde meydana gelen
hasar var. Niğde bir deprem bölgesi değil, buna rağmen yoksulluk ve yokluk
nedeniyle yapılan evlerin 4 şiddetinde bir depremde bile hasar gördüğü bir
gerçeği var; tüm hemşehrilerime geçmiş olsun diyorum. 
Şimdi,
görüştüğümüz maddeyi, okuduğum zaman, öncelikle, geçtiğimiz dönem içinde
meydana gelen trafik sigortalarındaki artışa bir çözüm geldiğini düşündüm ve
sevindim çünkü bununla ilgili Mecliste hem konuşmuş hem de Sayın Bakana yazılı,
sözlü soru önergesi vermiştim. Gelen yanıtta Sayın Bakan Mehmet Şimşek de bu
artışın kabul edilebilir olmadığını ifade ediyordu. Buna çözüm üretilmesi
gerekiyordu. Geçmişte birkaç örneğini gördüğümüz gibi yine bir çözüm üretilmiş,
üçüncü derecede mağdur olacak vatandaşın hakları gasbedilerek sigortacılar
eliyle yeni bir indirim yapılacağı yönünde bir düzenlemeye gidilmiş ama gördük
ki, Türkiye’de yaptığımız düzenlemelerde bir yere fayda sağlayacağını umduğumuz
hiçbir şeyden sonuç çıkmıyor. Örneğin, yemde KDV düşürüldü, sandık ki bu,
tüketiciye, üreticiye yansıyacak ama kime yansıdı? O işle ilgili iş yapanlar
anında indirim kadar zam yaptı. 
Şimdi
bu trafik sigortasıyla ilgili bölümde de 100 bin liralık bir maliyeti 20 bin
liraya düşürecek, üçüncü şahısları ilgilendiren yani mağdur olmuş olan
vatandaşı ilgilendiren düzenlemeyi sigortacılar talep ediyorlar; böylece sigortacılar
kendi kârlılığını artırırken, üçüncü derecede mağdur olacak yurttaşın varlığını
sıkıntıya sokuyorlar, bu yolla da trafik sigortası poliçelerinin düşeceğini
belirtiyorlar ama bu düşmeyecek. Yani bu yapılan uygulama, sigortacıların
zarara uğradıklarını söyleyen ama çoğunluğu yabancı yatırımcıların olduğu ve
yabancının da zarar ettiği bir yerde olmadığı bilindiğinde böyle bir şeyin
varlığının değerlendirilmesi gerekirken sigorta şirketlerine artı avantaj
yaratan bir kanun. 
Ama
burada esas olan, değerlendirilmesi gereken şu: Geçtiğimiz mayıs ayında Hazine
Müsteşarlığı sigorta şirketleriyle ilgili düzenlemeler yaptı. Sigortacılar
bunlardan rahatsız oldular çünkü kontrol altına girdiklerinde kendilerinin
mağdur olacağını düşünüyorlardı. Bunu vatandaşa yansıttılar ve 16 milyon araç
sahibi yurttaş bu kez trafik sigortalarını çok fahiş ödedi. Büyük bir tepki
oluştu. Şoförlerimiz geldiler, bakanlarla görüştüler, ilgililerle görüştüler,
çözüm istediler. Çözüm şöyle bulundu: Sigortacı kârından ya da kazandığından
vazgeçmeyecek ama bunun yanında üçüncü derecede sigortayla ilgili zarara
uğrayan yurttaş alacaklarından geriye düşecek yani vatandaşın mağduriyeti
gerçekleşecek. 
Biz
burada yaptığımız yasalarda kimi, neyi, niçin ve neden sorularını sorarak eğer
maddeleri geçirirsek halkımıza yapacağımız faydanın artacağını düşünüyorum.
Onun dışında, yaptıklarımızdan hep geri döne döne döne döne Meclisi kendi
işlevinin dışında bir önce yaptığını bir daha düzelten hâle getiriyoruz. Bunun
da doğru olmadığını düşünüyorum. 
Süreç
içinde yapılan yasal düzenlemeleri torbalara doldurup getirdikçe torbanın da
altı deliniyor. Delinenlerle yeniden dökülüyor, bir daha üstten atıyoruz. Bunun
da doğru dürüst bir düzene girmesinin faydalı olacağını düşünüyorum. 5 torba
yasası geçmiş, 130 tane de bunun içinde madde geçmiş ama vatandaşın derdi
bitmemiş, işçinin, köylünün, çiftçinin, esnafın sorunu bitmemiş. Demek ki bu
maddelerden halkımız fayda sağlamamış. 
Meclisimizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gürer. 
Aynı
mahiyetteki diğer önerge hakkında konuşmak isteyen Mehmet Parsak,
Afyonkarahisar Milletvekili. 
Buyurunuz
Sayın Parsak. (MHP sıralarından alkışlar) 
MEHMET
PARSAK (Afyonkarahisar)- Aziz Türk milleti, saygıdeğer milletvekilleri;
sözlerimin başında hepinizi saygıyla selamlıyorum. Mübarek üç ayların
başlangıcı ve Regaip Kandili’mizi başta siz saygıdeğer milletvekilleri olmak
üzere sizlerin şahsında tüm aziz milletimiz için hayırlara vesile olmasını
Cenab-ı Allah’tan niyaz ediyorum. 
Gene
yüreklerimiz yandı. Benden önceki hatiplerin de ifade ettiği gibi, biri
binbaşı, biri emniyet amiri olmak üzere 5 şehidimiz var bugün de.
Şehitlerimizin hepsine de Cenab-ı Allah’tan rahmet diliyorum. 
Saygıdeğer
milletvekilleri, 273 sıra sayılı Kanun Tasarısı’nın 4’üncü maddesi kapsamında
söz almış bulunmaktayım. Tasarının 4’üncü maddesiyle 2918 sayılı Karayolları
Trafik Kanunu’nun 90’ıncı maddesinin değiştirilmesi teklif edilmek suretiyle,
özetle, trafik kazalarında uygulanan haksız fiil sorumluluğu kısıtlanmaya
çalışılmaktadır. Türk Borçlar Kanunu’nda “haksız fiil” kavramı, “Kusurlu ve
hukuka aykırı bir fiille başkasına zarar veren bu zararı gidermekle
yükümlüdür.” şeklinde ifade edilmiştir ve yine aynı kanunda destekten yoksun
kalma, ölüm hâlinde uğranılan zararlar ve bedensel zararların tazminine ilişkin
hususlar yargısal ve bilimsel içtihatlarla düzenlenmiştir. Yürürlükte olan
mevzuatımızda trafik kazalarından kaynaklanan zararlarda haksız fiil
sorumluluğu esas alınmaktadır. Bu durum bütün dünyada da böyledir. Ancak
yapılması teklif edilen değişiklik trafik kazalarıyla meydana gelecek
zararlarda sigorta şirketlerinin yükümlülük ve sorumluluklarının azalmasına ve
zarara uğrayan vatandaşlarımızın alacağı tazminat miktarlarının düşmesine yol
açacaktır. Bu durum evrensel hukuk ve temel insan hakları ilkelerinin yanı sıra
Türk Borçlar Kanunu’nun da 55’inci maddesine açıkça aykırıdır. 
Hani
konuyu daha iyi anlayabilmemiz için muhalefet şerhimizde de ifade edilen, daha
önceki hatiplerimizin de söylediği örnek bir olayı ben burada yeniden ifade
etmek istiyorum. Seyir hâlindeyken direksiyon hâkimiyetini kaybeden bir
sürücünün, okuluna gitmek üzere yaya yolunda yürüyen bir tıp fakültesi, hukuk
fakültesi, mühendislik fakültesi öğrencisine çarparak yaralanmasına sebep
olduğu ve kaza sonucunda öğrencinin iş göremez şekilde kalıcı sakatlığa maruz
kaldığı düşünüldüğünde, yürürlükteki mevzuatımıza göre mahkemeler tarafından
öğrencinin uğradığı gerçek zararın mümkün olduğunca belirlenmeye çalışılması,
sürücüyle birlikte sigorta şirketini de bu zararı tazmin etmekle sorumlu
tutması söz konusu. Ancak teklif edilen değişiklik öğrencinin gerçek zararının
belirlenmesine çalışılmaması, zarar hesabının Hazine tarafından belirlenen
zorunlu trafik sigortası genel şartlarına göre yapılmasını öngörmekte ve bunun
sakıncası ortaya çıkmakta, ki Hazinenin belirlediği genel şartlara göre bir
kişinin geliri ödenen vergiye göre belirlenmekte ve eğer ödenen vergi yoksa
asgari ücrete göre hesap yapılmaktadır. Zarara uğrayan öğrencinin vergisi,
ödenen bir kazancı olmadığından elde edeceği gelir asgari ücrete göre
hesaplanacaktır ve böylelikle büyük zorluklarla okutulan bu öğrencinin,
okulundan mezuniyeti sonrasında, örneğin hekim olması, avukat olması durumunda
asgari ücretin çok çok üzerinde gelir elde edeceği muhakkak olduğu hâlde gerçek
gelirine göre değil de, Hazinenin kıstaslarına göre -öğrencimizin uğradığı-
asgari ücrete göre bir hesap yapılması söz konusu olacaktır. Bu değişiklikle
Hükûmet kaş yapayım derken âdeta göz çıkarmakta. Zorunlu trafik sigortası
primlerini düşüreyim derken vatandaşı mağdur etmekte ve böyle bir uygulamaya
imza atmaktadır. 
İnsanlarımızın
mağduriyeti yerine sigorta şirketlerinin kârını esas alan bu düzenleme
Anayasa’mıza, Türk Borçlar Kanunu’na, evrensel hukuk ilkelerine ve temel insan
haklarına bu yönleriyle aykırı durumdadır. Sigorta şirketlerinin sistemli
şekilde işlemesini sağlamak için öncelikle kapsamlı bir denetim mekanizması
işletilmeli ve devlet mağdur olan vatandaşların tazminatlarını düşürmeye çalışmak
yerine, bu primler üzerinden yapılan kesintilerden vazgeçmelidir. Bu kapsamda
yüzde 22 gibi bir kesinti söz konusudur. Bu kesintinin mümkünse tamamını,
değilse yarısına indirmek suretiyle vatandaşımızı mağdur etmeden çözüme
kavuşturmalıdır. 
Saygıdeğer
milletvekilleri, trafik sigortası primlerindeki olağanüstü artışı araştırma
yönünde bir önergemiz var. Bunu araştıralım diyoruz, buna “hayır” deniliyor.
Sonrasında böylesine kazalarda mağdur olanların mağduriyetini değiştirecek
tekliflerle karşımıza geliniyor. Buradan tekrar söylüyorum, konunun
araştırılması ve trafik sigortası primlerinin kazaya karışan insanlarımız
mağdur edilmeden düşürülmesi gerekmekte. Ülkemizdeki araç sayısı ve kara
yollarımızda her yıl meydana gelen 1 milyondan fazla trafik kazası dikkate
alındığında bu değişikliğin önemi de bir kez daha ortaya çıkacaktır. Dolayısıyla,
burada vatandaşımızın mağdur edilmeden sorunun çözülmesini temin edecek şekilde
önergemizin kabul edilmesini diliyor, yüce Meclisi bir kere daha saygılarımla
selamlıyorum. (MHP sıralarından alkışlar) 
BAŞKAN
– Teşekkür ederim Sayın Parsak.
Aynı
mahiyetteki üç önergeyi oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
4’üncü
maddeyi oylarınıza sunuyorum: Kabul edenler... Kabul etmeyenler... 4’üncü madde
kabul edilmiştir. 
Sayın
milletvekilleri, 5’inci madde üzerinde ikisi aynı mahiyette olmak üzere toplam
üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 5’inci maddesinin aşağıdaki şekilde
değiştirilmesini arz ve teklif ederiz.
 Bülent Kuşoğlu Mehmet
Bekaroğlu Musa Çam
 Ankara İstanbul İzmir
 Utku Çakırözer Bihlun
Tamaylıgil Haydar Akar
 Eskişehir İstanbul Kocaeli
Madde 5 – 2918
sayılı Kanunun 92 nci maddesinin birinci fıkrasına aşağıdaki bent eklenmiştir.
“g) Hak
sahibinin kendi kusuruna denk gelen tazminat talepleri.”
BAŞKAN – Şimdi
okutacağım iki önerge aynı mahiyette olduğundan önergeleri birlikte işleme
alacağım, talepleri hâlinde önerge sahiplerine ayrı ayrı söz vereceğim veya
gerekçelerini okutacağım.
Şimdi aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 5’inci maddesinin tasarı metninden
çıkarılmasını arz ve teklif ederiz.
 Mehmet Günal Erhan
Usta İsmail Faruk Aksu
 Antalya Samsun İstanbul
 Kamil Aydın Mehmet
Erdoğan Mehmet Necmettin Ahrazoğlu
 Erzurum Muğla Hatay 
Aynı mahiyetteki
diğer önergenin imza sahipleri:
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan Erol Dora 
 Diyarbakır Batman Mardin 
BAŞKAN
– Aynı mahiyetteki iki önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkanım.
BAŞKAN
– Hükûmet?
GIDA,
TARIM VE HAYVANCILIK BAKANI FARUK ÇELİK (Şanlıurfa) – Katılamıyoruz.
BAŞKAN
– Aynı mahiyetteki iki önergeyle ilgili olarak önerge sahiplerine söz
vereceğim.
Erol
Dora, Mardin Milletvekili.
Buyurunuz
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; 273 sıra sayılı torba
Kanun Tasarısı’nın 5’inci maddesi üzerinde Halkların Demokratik Partisi adına
söz almış bulunuyorum. Genel Kurulu saygıyla selamlıyorum.
Görüşmekte
olduğumuz yasa tasarısı “65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı” olarak geçmektedir. 
Değerli
milletvekilleri, tasarıyla 65 yaş ve üzeri yurttaşlarımıza bağlanacak olan
muhtaçlık maaşına ilişkin düzenlemeler öngörülmektedir. Bildiğimiz gibi,
Türkiye, Sosyal Güvenlik Kurumuna kayıtlı yurttaş bakımından Avrupa
standartlarının oldukça gerisinde olan bir ülkedir. Kayıt dışı güvencesiz işçi
çalıştırma hâlen yaygın olarak görülmektedir. Güvencesiz çalışan yurttaşlar
elbette emeklilik maaşından ve benzer diğer sosyal haklardan da
faydalanamamakta ve yasal tanıma göre muhtaç statüsüne düşürülmektedir.
Değerli
milletvekilleri, elbette bugün 65 yaş ve üzeri muhtaçlık maaşına ihtiyaç duyan
yurttaşlarımızın profiline baktığımızda, bunların çoğunluğunun kadın
yurttaşlarımız olduğunu görmekteyiz. Bunun en büyük sebebi de, Türkiye’de
kadınların kayıtlı istihdamının oldukça geç başlaması ve hâlen de iş yaşamında
kadınlara dönük önemli sorunların ve suistimallerin büyük oranda yaşanmaya
devam etmesidir.
İnsanlarımızın
65 yaş muhtaçlık maaşına ihtiyaç duymalarının bir diğer önemli sebebi de, son
otuz yılda kırsal nüfus ile kentsel nüfus arasında yaşanan önemli oransal değişikliklerdir.
Otuz yıl öncesine kadar Türkiye nüfusunun yaklaşık yüzde 75’inin kırsal
alanlarda yaşıyor olmasına rağmen bu oran günümüzde yüzde 10’un altına
düşmüştür. 
Köylerde
tarım ve hayvancılıkla uğraşan vatandaşlarımızın emekli olabilmeleri için Sosyal
Güvenlik Kurumuna kayıt olmaları noktasında devletin gözle görünür bir
teşvikinin olmaması bu insanlarımızın sosyal güvencelerden yoksun kalmasına
neden olmuştur. Elbette sonraki uygulamalarda, kamuoyunda “çiftçi BAĞ-KUR’u”
olarak bilinen uygulamalar başlamış ancak bunun önceki yaş kuşaklar için bir
anlamı kalmamıştır.
AKP
Hükûmeti, nüfusun şehirlere göç etmesini olumlu bir gelişme olarak
değerlendirmiştir ancak bu bir gelişme değildir. Türkiye toplumu üreten değil,
tüketen bir toplum hâline getirilmiştir. 
Değerli
milletvekilleri, 65 yaş muhtaçlık maaşını düzenleyen kanun maddelerine ayrıca
şöyle bir eleştiri yapmayı zorunlu görüyorum: Devletin, yasalarda yurttaşlarını
tanımlarken “muhtaç vatandaş” biçiminde bir kavram kullanması kabul edilemez.
“Muhtaçlık” ihtiyaç sahibi anlamına gelen bir sözcüktür, ancak günümüz sosyal
ilişki ve iletişiminde insanlar arasında hiyerarşik, küçümseyici, aşağılayıcı,
onur kırıcı duygulara da neden olabilen anlamları bünyesinde taşıyan bir kavram
hâline gelmiştir. Bu bağlamda, “muhtaçlık” kavramının kanun maddelerinden
çıkarılması gerekmektedir. 
Değerli
milletvekilleri, 65 yaş üzeri vatandaşlarımıza bağlanacak maaşların, SGK
bünyesinde, özel bir emeklilik başlığı altında ödenmesi bizce makul olandır. Bu
vatandaşlarımıza bir düzenlemeyle emekli statüsü verilmelidir.
Tabii,
65 yaş maaşıyla ilgili en büyük sorun, bu maaşın aylık sadece 217 TL
seviyesinde olmasıdır. 65 yaşında olup kendisine ait bir mülkü bulunmayan,
resmî ve düzenli bir maaşı bulunmayan bir insanın bu parayla yaşamını idame
ettirebilmesi şüphesiz mümkün değildir. Bu bağlamda, söz konusu
vatandaşlarımızın maaşlarının makul bir seviyeye çekilmesi, insan onuruna
yakışır bir düzenleme yapılması şarttır. 65 yaş maaşı, parti olarak muhalefet
şerhimizde de belirttiğimiz gibi, en az asgari ücret seviyesinde olmalıdır.
Değerli
milletvekilleri, 65 yaş maaşından faydalanan yurttaşlarımızın özel
hastanelerden faydalanamadıkları da diğer bir gerçektir. Biliyorsunuz, özel
hastaneler yeşil kart statüsündeki yurttaşlarımıza ancak ücret karşılığı
bakmaktadırlar. Bu önemli sorunun çözümüne dair de Hükûmet gerekli adımları
atmalı ve yurttaşlarımızın sağlık alanında yaşadıkları bu kritik sorunu da
gidermelidir diyor, yine bu duygu ve düşüncelerle Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ederim Sayın Dora. 
Aynı
mahiyetteki diğer önerge hakkında konuşmak isteyen Mehmet Necmettin Ahrazoğlu,
Hatay Milletvekili. 
Buyurunuz
Sayın Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; konuşmama
başlamadan önce üç ayların müjdeleyicisi olan Regaip Kandili’nizi kutlar,
Regaip Kandili’nin Türk İslam âlemine hayırlara vesile olmasını niyaz eder,
hepinize sağlıklı günler dilerim. 
Ayrıca,
Şanlıurfa iline verilecek olan İstiklal Madalyası’nın Şanlıurfalılara hayırlı
olmasını diliyor, geç kalmış bir hak edişin tesliminden dolayı da Gazi Meclise
tebriklerimi arz ediyorum. 
Değerli
milletvekilleri, 273 sıra sayılı torba Kanun Tasarısı’nın 5’inci maddesi
üzerinde verdiğim önerge hakkında Milliyetçi Hareket Partisi Grubu adına söz
almış bulunuyorum. Yüce heyetinizi saygıyla selamlarım. 
Bu
kanun tasarısı, AKP tarafından klasik hâle getirilen, “torba” denilen yöntemle
gelmiştir, galiba bundan sonra da gelecektir. Sıkışınca, sorunları torbayla
çözmeye çalışıyorsunuz ama işi çorbaya çevirmeye devam ediyorsunuz. 
Anılan
kanun tasarısının 5’inci maddesinde, 2918 sayılı Karayolları Trafik Kanunu’nun
92’nci maddesinin 1’inci fıkrasına, hak sahibinin kendi kusuruna denk gelen
hizmet tazminat talepleri, ilgililerin sigortalarının sorumluluk riski
kapsamında olmayan tazminat talepleri, bu kanun tasarısı çerçevesinde
hazırlanan zorunlu mali sorumluluk sigortası genel şartları ve ekleri ile
tanımlanan teminat içeriği dışında kalan talepler eklenmiştir. AKP sayesinde,
son yıllarda zorunlu mali sorumluluk sigortası poliçeleri ve primleri çok
yüksek oranlarda artırılmış, araç sahibi çok sayıda vatandaşımız sigorta
bedellerini ödeyememiş, zorunlu mali sorumluluk sigortalarını yaptıramamıştır.
Zorunlu trafik sigortalarında yapılan yüksek artışlar sonucunda taksici esnafı
başta olmak üzere, minibüs, özel halk otobüsü ve nakliyeci esnafının çok zor
duruma düşürüldüğü, ayrıca, her yıl yapılan inanılmaz artışlar sonucu normal vatandaşların
da etkilendiği bir konuyla ilgili olarak 12 Ocak tarihinde Başbakan Yardımcısı
Sayın Mehmet Şimşek tarafından yazılı olarak cevaplandırılması için vermiş
olduğum önergeye maalesef cevap bile verilmemiştir. Bu sorulara zaten cevap
vermenizi de beklemiyorduk çünkü siz vatandaşın sorunlarından bihabersiniz, hiç
duymaz ve görmezsiniz ama iş şirketlerin zararına olmaya başlayınca hemen
duygularınız, duyarlılığınız artar, sorumluluk duygularınız kabarır ve torba
yasa içerisinde çözüm için adım atarsınız. 
Sayın Başkan, değerli milletvekilleri; bu tasarıyla
yapılmak istenen düzenleme 2918 sayılı Kanun’un ruhuna ve hükmüne de açıkça
aykırıdır. 5’inci maddeye eklenmek istenen hususlar tazminat hesaplama ilkeleri
doğrultusunda genel ilkelere aykırılık teşkil etmektedir. Bu düzenleme,
özellikle şoför esnafını mağdur edecek, taksi ve dolmuş plakalarının haczine
sebebiyet verecektir. İnsan yerine sigorta şirketlerinin kâr marjını esas alan
bu düzenleme hem adil değildir hem de Anayasa’ya aykırıdır. AKP Hükûmeti bu
maddelerin gerekçesi olarak sigorta şirketlerinin zarar etmeye başlamasını ve
buna bağlı olarak geçen yıldan bu yana sigorta primlerindeki artışı
göstermektedir. 
Sonuç olarak, bu düzenlemeyle, AKP yetkililerinin
dediği gibi prim tutarları düşmeyecek, daha da yükselecektir. Amaç, sigorta
sisteminin sağlıklı, rekabetçi bir şekilde işlemesini sağlamak ise öncelikle
sağlıklı denetim sistemi etkin bir şekilde işletilmeli, devlet, mağdur olan
vatandaşların tazminatlarını azaltmak yerine bu primlerden yaptığı
kesintilerden vazgeçmelidir. Bu kapsamda yüzde 5'lik Banka Sigorta ve Muamele
Vergisi, yüzde 5 Trafik Hizmetleri Geliştirme Fonu kesintisi, yüzde 10’luk
trafik kazalarında tedavi giderleri kesintisi, yüzde 2’lik güvence hesabı
kesintisi yani toplamda yüzde 22’lik kesintiyi makul seviyelere indirmeleri
gerekir diye düşünüyor ve hepinize saygılar sunuyorum. (MHP sıralarından
alkışlar) 
BAŞKAN
– Teşekkür ederim Sayın Ahrazoğlu. 
Aynı
mahiyetteki iki önergeyi oylarınıza sunuyorum: Kabul edenler... Kabul etmeyenler...
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 5’inci maddesinin aşağıdaki şekilde
değiştirilmesini arz ve teklif ederiz.
Haydar Akar (Kocaeli) ve
arkadaşları 
Madde 5 – 2918
sayılı Kanunun 92 nci maddesinin birinci fıkrasına aşağıdaki bent eklenmiştir.
“g) Hak
sahibinin kendi kusuruna denk gelen tazminat talepleri.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkanım. 
BAŞKAN
– Hükûmet?
GIDA,
TARIM VE HAYVANCILIK BAKANI FARUK ÇELİK (Şanlıurfa) – Katılmıyoruz.
BAŞKAN
– Önerge hakkında konuşmak isteyen Haydar Akar, Kocaeli Milletvekili.
Buyurunuz
Sayın Akar. (CHP sıralarından alkışlar) 
HAYDAR
AKAR (Kocaeli) – Teşekkür ederim Sayın Başkanım.
Evet,
trafik sigortası hakkında konuşuyoruz. Trafik sigortası gerçekten toplumu son
günlerde çok sıkıntıya sokan, yaklaşık 19 milyon, 20 milyona yakın araç
sahibini sıkıntıya sokan bir olaydır. Bu üç dört aydır gündemde ama hikâyesi
aslında biraz eskiye dayanıyor. 2008’de trafik sigortasını özelleştirerek 29
sigorta şirketine trafik sigortası yapma yetkisini verdiniz. Burada veriliş
amacı şuydu: Rekabeti artırmak, fiyatları, primleri aşağı çekmekti yani
vatandaşın mağduriyetini önlemekti. Ama, maalesef, 2015 Haziran ayında bir
yönetmelik değişikliği yapıldı. 2015 Haziran ayından sonra, yönetmelik
değişikliğinden sonra daha önce 300 lira ödenen, 500 lira ödenen rakamlar bir
anda 3 katına, 5 katına yani bin liralara, 1.500 liralara, 2 bin liralara
çıktı. On yedi senelik, yirmi senelik araçları olanlara ya da toprağını satmış
-500 metrekare, 1 dönüm- bir araç almış, zar zor bir araç almış vatandaşa,
getirdiğiniz trafik sigortasını -bu özelleştirmeden- rekabet yaratacak
düşüncesiyle ne yaptınız? Bunu da dayattınız. Şimdi, bu dayatmadan sonra,
vatandaş haziran ayından sonra feryada başladı. Doğaldı feryadı çünkü trafik
sigortası aşırı pahalanmıştı. Benim de o konuda bir önerim vardı, kanun teklifim
vardı, kasko ve trafik sigortasını birleştirelim diye. Ulaştırma Bakanı “Trafik
sigortası ile kaskoyu birleştireceğiz, yeni bir düzenleme yapacağız. Vatandaşın
mağduriyetini gidereceğiz." diye vatandaşa televizyon kameralarına geçti,
mesajlarını verdi. Sonra Mehmet Şimşek çıktı “Bunu asla yapma şansımız yok.
Böyle bir birleştirme, iki sigortayı birleştirme şansımız asla yok ama birtakım
düzenlemeler yaparak vatandaşın mağduriyetini gidereceğiz." dedi. Biri iyi
polis, biri kötü polis. Vatandaşta beklenti oluştu ve daha sonra kanun Plan
Bütçeye gelince de bizleri telefonla aramaya başladı vatandaşlar “Bu kanun bize
ne haklar getiriyor?” diye. Bu kanun bu vatandaşlarımıza hiçbir hak falan
getirmiyor. Bakın, 19 milyon araç sahibinden zaten 4 milyon araç sigortasız
geziyor fakat yönetmelik devreye girdiği Haziran ayının 2015’inden üç aylık,
dört aylık dilimde trafik sigortası yaptırma oranı yüzde 83’ten yüzde 80’lere
geriledi. Yaklaşık 350 bin-400 bin araç da trafik sigortası yaptırmadı. Bu
kanundan sonra da yaptırmamaya devam edecek çünkü bu kanun vatandaşın lehine
hiçbir şey getirmiyor arkadaşlar; bir beklenti oluşturuyorsunuz.
Şimdi
burada Maliye Bakanı yok, Sayın Faruk Çelik var. Faruk Çelik’in tatlı bir dili
vardır, işçi sendikalarını ikna ederdi. İşçi sendikalarını öyle ikna ederdi ki,
sanki örgütlenmenin önündeki bütün problemler kalkıyor, işçiler bu örgütlenmede
hak sahibi oluyor, sosyal haklarını güvence altına alıyor. 10 tane kanun
teklifi getirmiştir buraya, dinleseniz, ben bile inanıyordum bazen ama
tarihinizde en çok işçi haklarının geri alındığı dönemi yaşadık Sayın Bakanım.
(CHP sıralarından alkışlar)
Şimdi,
bu görevi Mehmet Şimşek ve Sayın Ulaştırma Bakanı üstleniyor. Mehmet Şimşek
kötü polisi, Ulaştırma Bakanı iyi polisi üstleniyor ve vatandaşta bir algı
yaratarak, sanki bir şeyi çözüyormuşuz gibi, çözüyormuşuz gibi yapıyor. Biraz
evvel dinledim, AKP Grubu adına konuşan bir arkadaşım diyor ki: “Milletin
vekilleri millet için çalışıyor.” Bu kanunun şimdi maddelerini okuyacağım,
eklenen maddelerini, milletin vekili AKP iktidarı ve AKP vekilleri millet için
değil, sermaye için, sigorta şirketleri için çalışıyor, açık ve net. (CHP
sıralarından alkışlar) 
NECİP
KALKAN (İzmir) – Yanlış!
HAYDAR
AKAR (Devamla) – Eğer itiraz ediyorsanız maddeyi okuyorum, bakın ne diyor: Hak
sahibi kendi kusuruna denk gelen tazminat taleplerinden vazgeçiyor bu
getirdiğiniz kanunla; ilgililerin, sigortalının sorumluluk riski kapsamında
olmayan tazminat taleplerinden vazgeçiyor, falan, falan. Niye geldi bunlar?
Çünkü vatandaş kaza yaptığında tazminat alıyordu, sigorta şirketi tazminatını
ödüyordu, bu doğru ama vatandaş ödediği prim karşılığını veya tazminatı yeterli
bulmayınca mahkemeye veriyordu sigorta şirketini; mahkeme bir kararla üzerine
ilave tazminat ödettiriyordu sigorta şirketlerine. Burada vatandaş nerede var
arkadaşlar? Sigorta şirketlerini kurtarıyorsunuz. Bakın, bir ay sonra, iki ay
sonra, bu kanun çıktıktan sonra, üç ay sonra konuşacağız. Ben bu kürsüden
sizden özür dilerim vatandaş lehine bir gelişme olursa. İnanın, bu sigorta
primleri in-me-ye-cek çünkü derdiniz vatandaş değil, derdiniz bu sigorta
şirketlerini kurtarmak diyorum. Ve lütfen, daha önce yaptığınız gibi defalarca
bu kanun tekliflerini getirmeyin. İlk defa vatandaş lehine bir çözüm üretelim. 
Bununla
ilgili, hem Plan ve Bütçe Komisyonunda hem Mecliste önerge veriyoruz ama asla
görmüyorsunuz, sonra dediğimiz noktaya geliyorsunuz. Vatandaşı mağdur etmeyin,
kıt kanaat bindiği araçlarda rahat seyahat etmelerini sağlayalım diyorum,
hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Akar.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
5’inci maddeyi oylarınıza sunuyorum: Kabul edenler…
Kabul etmeyenler… 5’inci madde kabul edilmiştir.
Birleşime on beş dakika ara veriyorum. 
Kapanma Saati: 19.26
ÜÇÜNCÜ OTURUM
Açılma Saati: 19.49
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 69’uncu Birleşiminin Üçüncü
Oturumunu açıyorum.
273
sıra sayılı Kanun Tasarısı’nın görüşmelerine kaldığımız yerden devam ediyoruz.
BAŞKAN
- Komisyon? Yok.
Ertelenmiştir.
2’nci
sıraya alınan, Adalet ve Kalkınma Partisi Grup Başkanvekilleri Giresun
Milletvekili Nurettin Canikli, Amasya Milletvekili Mehmet Naci Bostancı,
Aksaray Milletvekili İlknur İnceöz, Çanakkale Milletvekili Bülent Turan ve
Tokat Milletvekili Coşkun Çakır ile 28 Milletvekilinin; Şanlıurfa'ya İstiklal
Madalyası Verilmesi Hakkında Kanun Teklifi (2/997), Milliyetçi Hareket Partisi
Grup Başkanvekilleri İzmir Milletvekili Oktay Vural ve Manisa Milletvekili
Erkan Akçay'ın; Şanlıurfa'ya İstiklal Madalyası Verilmesi Hakkında Kanun
Teklifi (2/998), Cumhuriyet Halk Partisi Grup Başkanvekili Ankara Milletvekili
Levent Gök'ün; Şanlıurfa'ya İstiklal Madalyası Verilmesi Hakkında Kanun Teklifi
(2/999) ve İçişleri Komisyonu Raporu’nun görüşmelerine başlayacağız.
2.- Adalet ve Kalkınma Partisi Grup
Başkanvekilleri Giresun Milletvekili Nurettin Canikli, Amasya Milletvekili
Mehmet Naci Bostancı, Aksaray Milletvekili İlknur İnceöz, Çanakkale
Milletvekili Bülent Turan ve Tokat Milletvekili Coşkun Çakır ile 28
Milletvekilinin; Şanlıurfa’ya İstiklal Madalyası Verilmesi Hakkında Kanun Teklifi,
Milliyetçi Hareket Partisi Grup Başkanvekilleri İzmir Milletvekili Oktay Vural
ve Manisa Milletvekili Erkan Akçay’ın; Şanlıurfa’ya İstiklal Madalyası
Verilmesi Hakkında Kanun Teklifi, Cumhuriyet Halk Partisi Grup Başkanvekili
Ankara Milletvekili Levent Gök’ün; Şanlıurfa’ya İstiklal Madalyası Verilmesi
Hakkında Kanun Teklifi ve İçişleri Komisyonu Raporu (2/997), (2/998), (2/999)
(S. Sayısı: 274) (x)
BAŞKAN
– Komisyon? Burada.
Hükûmet?
Burada.
Komisyon
Raporu 274 sıra sayısıyla bastırılıp dağıtılmıştır.
Şimdi
teklifin tümü üzerindeki söz taleplerini karşılayacağım.
Teklifin
tümü üzerinde siyasi parti gruplarının veya şahsı adına milletvekillerinin söz
talebi olmadığını görüyorum.
Tümü
üzerinde soru-cevap işlemi gerçekleştireceğim ancak sisteme soru için giren
sayın milletvekilinin olmadığını görüyorum.
Bu
durumda teklifin tümü üzerindeki görüşmeler tamamlanmış olmaktadır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
ŞANLIURFA’YA İSTİKLAL
MADALYASI VERİLMESİ HAKKINDA KANUN TEKLİFİ
MADDE 1- (1) Kurtuluş Savaşı esnasında verdiği destansı
mücadele ile büyük kahramanlık gösteren Şanlıurfa’ya İstiklal Madalyası
verilmiştir
BAŞKAN
– 1’inci madde üzerinde Halkların Demokratik Partisi Grubu adına Celal Doğan,
İstanbul Milletvekili.
Buyurunuz
Sayın Doğan. (HDP sıralarından alkışlar) 
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri;
İstiklal Madalyası’nın verilmesiyle ilgili kanun teklifinin Şanlıurfa’ya önce
hayırlı olmasını ve hayırlara vesile olmasını diliyorum. 
Biraz
önce kanun teklifi üzerindeki görüşlerimizi arz ettik. 1919-2016, doksan yedi
yıl sonra bir şehre İstiklal Madalyası veriyoruz. Bu, ne kadar çok
çalıştığımızın, meselelere ne kadar hassas olduğumuzun bir başka ölçüsü olarak
aklıma geliyor. İstiklal Madalyası’nı eğer doksan yedi yılda veriyorsak mutlaka
bugün Urfa’da ne o savaşı yaşayanlardan kalan kimse vardır ne de o hazza
varacak kimse yoktur. 1919, terk ettikleri tarihi söylüyorum, 11 Nisanı söylüyorum,
o nedenle söylüyorum, Fransızların terkini, veriliş tarihi ayrı bir konu. O
bölgenin tümü, biliyorsunuz, o tarihlerde, aynı şekilde, Fransızlar tarafından
terk edildi. Yani doksan yedi yıl sonra, bir halkın ortaya koymuş olduğu
mücadelenin ancak bu tarihte cevabını Meclis olarak verebiliyoruz. 
Bir
başka gecikmemiz, 1960 yılında başlayan bir GAP projesi var. O da otuz yedi yıl
olmuş. Şu anda o projenin -Sayın Bakan da uzun süre, belki, orada Urfa
milletvekili ve Bakan olarak ilgilendi- mutlaka rakamlarında değişiklik
olmuştur ama 27 hükûmet döneminde yüzde 37’si bitirilmiştir. Yüzde 37’den yüzde
15’i bitirilmiştir. Şu anda 9 ilde de harcanması gereken paranın da ne oranda
sarf edildiği tartışma konusudur. Kaldı ki -Sayın Bakan da burada- özellikle Adalet
ve Kalkınma Partisinin ilk geldiğinde, çok ciddi boyutlarda yatırım yapacağını
söylediği GAP projesinin GAP’la ilgili bakanlığının da Bakanlar Kurulundan
çıkartılmış olması, verdiği önemi arz etmek açısından da bir husustur. Yani,
GAP’a verilen önemin azaldığı noktasında bir düşünceye bizi sevk etmektedir. 9
ilde, bu projenin gerçekleşmesi hâlinde, 3 milyon istihdam yaratacağı, bölge
insanının fert başına millî gelirinin yüzde 9 artacağı bilinen bir rakamdır.
Sayın Bakanın da malumlarıdır muhakkak, master planı vardı Japonlar tarafından
hazırlanan. O, Japonların hazırladığı master planının da gündemde olup olmadığı
tartışmalıdır. Bence, kalkmaması gereken çok ciddi bir projeydi. 
Onun
için, üzerinde durmamız gereken konu, Sayın Başbakanımızın Urfa’ya giderken,
bence, bu İstiklal Madalyası, onların manevi duygularının tatmini açısından çok
önemlidir ama hiç olmazsa GAP’ın, Urfa’dan başlayıp Kilis’in güneyine kadar
sulama kanallarını kapsayacak bu projenin hayata geçeceğini inandırıcı şekilde,
siyasilerin, geçmişte hep söyleyip yapmadıkları değil, inandırıcı bir süre
içerisinde, ciddiyetle ayıracakları kaynaklarla bitireceğini müjdelemesi Urfa
açısından en az İstiklal Madalyası kadar önem arz eden bir konudur. 
Toplantıyı
açmadan önce Sayın Bakana da uğradım. Şunu sordum açıkçası: Biliyorsunuz,
oradan geçen, Suriye’yle bir sınırımız var. Tamam, olağanüstü şartlar
yaşıyoruz, terörün yoğun olduğu, uluslararası entelijan servislerinin yol geçen
hanına çevirdiği, daha doğrusu cıfıt kazanının kaynadığı bir bölgede olduğumuzu
biliyoruz. Orada güvenlik açısından bir duvar çekildiğini de biliyoruz. Bu
duvarın sınırının, daha doğrusu tabanının nereye oturduğu konusu benim için
önem arz eden bir konu. Eğer o sınır, daha doğrusu duvarın tabanı karşı sınıra
yani sıfır noktasına oturuyorsa, biliyorsunuz, 820 kilometrede en az 3-5 tane
Ceylânpınar kadar, en az 3-5 tane Çukurova kadar, Konya kadar yıllardır bakir
kalmış bir araziyi tarımın hizmetine sunmak durumunda kalabiliriz. 
Mayınların
temizlenmesi konusu ihale edilmiştir, devam ettiğini biliyoruz. Efendim “Sizin
şu şartlarda bunu dile getirmenizin zamanı mıdır?” diye söyleyebilirsiniz,
savaş ortamında. Sınırın bu tarafında kalmış olan çok yerde asayişi mümkün
olmayan yerler var. O arazi bizim elimizde olduğu zaman -ben şu düşünceyi kendi
şahsım için söylüyorum, mutlaka partimin de bu konuda bir eleştiri alacağını
zannetmiyorum- bu araziler Türkiye’nin geleceği konusunda çok ciddi önem arz
eden ekonomik kaynaklardır. Bu kaynak eğer doğru dürüst kullanılırsa… Yani salt
duygusal amaçlarla, politik hedeflerle, 1 dönüm, 2 dönüm, toprak reformu
anlayışıyla fakir fukaraya vereceğim diye oy adına hesap edilmesi oraya
yapılacak en büyük kötülüktür. Üretimin artık en fizibil olduğu yerler büyük
çiftliklerdir. Köylüyü korumanın bir tek yolu vardır orada, köylüyü 1-2 dönüm
arazi sahibi yapmak değil, köylüyü kurulacak kooperatiflere ortak yapmaktır.
Artık bizim bölgemizde yani o bölgede verimli üretimin yapılabilmesinin en
büyük şanslarından birisi o bakir topraklardır. GAP’ta elde ettiğimiz o eski
toprakların çoğu maalesef yanlış sulamadan dolayı kireçlendi, kuyular bitti,
daha önce 30-40 metreden elde edilen sulama projelerindeki su kaynakları 400
metreye düştü ve artık köylü, daha doğrusu Urfalı çiftçiler orada çiftçilik
yapamıyor. Kilis’in güneyine kadar gidecek olan bu proje rahmetli Süleyman
Demirel’in tabiriyle 7 küpeli gelindir. Bu 7 küpeli gelinin küpelerinin
takılmasına geçmişteki başbakanların hepsi katkıda bulundu, onları da rahmetle
anıyorum ama bu gelinin ne doğru dürüst yatak odası var ne arabası var ne
fırını var ne çamaşır makinesi var ne de işini görecek sermayesi var. Onun için
Sayın Bakandan ricam şu: Sayın Başbakanımızın Urfa’yı ziyaretinde bizi mutlu
edecek en büyük olaylardan birisi GAP’a vereceği önemin kaynaklarla birlikte
dile getirilmesi -daha çok sevindirici- olacaktır. 
Bir
vesileyle daha düşüncelerimi açıklamak istiyorum, daha doğrusu uzatmak
istemiyorum. Görüyorum ki gruplar yorgun, Meclis yorgun, bir an önce
bitirilmesini istiyorlar bugünkü toplantıların. Başkanın da tavrını gördüm,
neredeyse çabuk çabuk bitirmemizde fayda olduğunu söylüyor. Ben bir vesileyle
daha bu madalyanın Suruç’taki akrabalarımın da yaşadığı Urfa şehrindeki bütün
Urfalılara, ülkemize onur getirmesini, verilen bedellerin karşılıksız kalmayacağını
görmelerinin idraki içerisinde ulusa yaklaşmalarını diliyorum. O nedenle de
tekrar Parlamentonun bu konudaki katkılarına şahsım adına, ülkem adına da
teşekkür ediyorum. Madalya Urfa’ya hayırlı olsun. Gelecekteki Urfa’nın da,
geçmişteki insanların canlarıyla bedelini ödediği bu toprakların mutlu ve huzur
içerisindeki bütün halkların birlikte yaşadığı bir toprak olması dileğiyle
saygılar sunuyorum.
Teşekkür
ederim. (HDP, AK PARTİ ve CHP sıralarından alkışlar)
BAŞKAN
– Teşekkür ederim Sayın Doğan.
Milliyetçi
Hareket Partisi Grubu adına Nuri Okutan, Isparta Milletvekili.
Buyurunuz
Sayın Okutan. (MHP sıralarından alkışlar)
MHP
GRUBU ADINA NURİ OKUTAN (Isparta) - Sayın Başkan, değerli milletvekilleri;
Şanlıurfa’ya İstiklal Madalyası Verilmesi Hakkında Kanun Teklifi’nin 1’inci
maddesi üzerinde Milliyetçi Hareket Partisi Grubu adına söz almış bulunuyorum.
Bu vesileyle hepinizi saygıyla selamlıyorum.
Bugün
yine şehitlerimiz var. Bütün şehitlerimize Yüce Allah’tan bir kez daha rahmet
diliyorum. İnşallah, onlar bize şefaat eder ve haklarını helal ederler.
Milletimizin başı sağ olsun. 
Ayrıca,
bütün İslam âleminin bu gece idrak edeceğimiz mübarek Regaip Kandili’ni de
tebrik ediyor, kandilin ülkemize, Türk İslam âlemine ve bütün insanlığa
hayırlar getirmesini diliyorum.
Teklif,
millî mücadele yıllarında verdiği destansı mücadeleyle kahramanlık gösteren
Şanlıurfa ilimize İstiklal Madalyası verilmesine ilişkindir. Tarihe “Urfa
savunması” olarak geçen şanlı mücadele, millî mücadelede ve Türkiye Cumhuriyeti
devletinin kuruluşunda ilham kaynağı olmuştur. Bu şanlı ve kutlu mücadele,
millî idarenin kalbi Türkiye Büyük Millet Meclisi tarafından dikkate alınmış ve
1984 yılında çıkarılan bir kanunla Urfa’mız, adına yaraşır bir şekilde
Şanlıurfa adını almıştır; almıştır ama İstiklal Madalyası yönüyle bu güzel
girişim eksik kalmıştır. Şimdi esasen yapılan düzenleme, bu eksikliğin
tamamlanması ve bir hakkın teslim edilmesidir. 
Değerli
milletvekilleri, dünyanın ilk tapınağının bulunduğu, Hazreti Adem ve Havva’nın
yeryüzüne indiklerinde tarım yaptıkları, İdris Peygamber’in kurduğu şehir
Şanlıurfa, peygamberlerin atası Ceddül Enbiya İbrahim Peygamber’in doğup
yaşadığı, Eyüp Peygamber’in çile çekip sabrı öğrendiği, Musa Peygamber’in
dağlarında çobanlık yaptığı, İsa Peygamber’in mektubunda “kutlu şehir” diye
müjdelediği, birçok din ve medeniyetin yaşadığı önemli ve özel bir şehirdir.
Şanlıurfa,
dün olduğu gibi bugün de dünya tarihindeki eşsiz yeri yanında, Türk İslam
tarihinde de önemli bir yer işgal etmektedir. Özellikle Hazreti İbrahim’i
içselleştirmiş, şahsiyetini kendine örnek almış olan Şanlıurfalılar, bu büyük
nebinin cömertliğini, misafire sofralarını açarak sevdiğine karşı muhabbetini
İbrahim Peygamber’in “halilullah” sıfatından ilhamla dosta gösterirken, düşmana
karşı sarsılmaz irade ve öfkesini Nemrutlara inat sürdürmektedir. 
11
Nisan 1920’de Fransızlara karşı verdiği mücadelede aynı inanç ve kararlılıkla
sarsılmaz iradesini göstermiş, kutsal vatan parçasını kahramanca savunmuştur. 
“Taşları
cevherdir, takasım gelir,
Otunu
gül gibi kokasım gelir,
Durup
şen yüzüne bakasım gelir,
Gönlümden
kaygıyı atar bu Urfa.
Kadını
erkeği soyca kahraman,
Yurda
yan bakana sillesi yaman,
Aslan
yetiştirir, bağrında aslan,
Yiğitler
kalbinde yatar bu Urfa.” diyen Halide Nusret Zorlutuna’nın dilinden dökülen bu
mısralar, Şanlıurfalıların 1920’de işgalci Fransızlara karşı vermiş olduğu
bağımsızlık savaşından ilhamını almıştır. Yaklaşık altı ay Fransız işgali
altında kalan Urfa’yı, Binbaşı Ali Rıza Bey başta olmak üzere, eşraf ve
aydınlardan oluşan 12 kişiyle yapılan toplantıda gizli bir cemiyet kurulması ve
başkanlığına Ali Rıza Bey’in getirilmesi… Ve kurtuluşa kadar mücadele yolunda
Kur’an-ı Kerim’e ant içilmiş ve mücadele başlatılmıştır. Urfa’nın kurtuluşunu
başlatan ve tarihe 12’ler olarak geçen işte bu Urfa’nın kahraman evlatlarıdır.
Bugünkü anlamının dışında, halk arasında “çeteler” diye nam salan yiğitler ve
onlarla el ele veren halk düşmanı bozguna uğratmayı başarmıştır. 
“Çeteler
geçiyor 11 Nisanda,
Yiğitlik
şanındır kaynıyor kanda,
Benzerin
bulunmaz koca cihanda,
Tarihe
yazılır destanın Urfa.” Şairinin dediği gibi, Şanlıurfa kelimenin tam manasıyla
destan yazmıştır. 
Tarihin
en kadim şehirlerinden biri olan Şanlıurfa’ya baktığımızda, yalnızca 11 Nisan
1920’de Fransız işgaline karşı vermiş olduğu bağımsızlık savaşıyla değil, Türk
İslam tarihinin birçok döneminde kahramanlık ve yiğitliğiyle öne çıktığını
görürüz. İşte bu yüzden Evliya Çelebi “Urfa’yı övmekle dil âciz kalır.”
demiştir. Şanlıurfa, tarih boyunca, gerek Roma ve Bizans gerek İslam, Selçuklu
ve Osmanlı devirlerinde olsun, hep stratejik olarak karargâh görevi görmüştür.
Anadolu Selçuklu beylerinden Nureddin Zengi Urfa’yı Haçlıların elinden
aldığında Arap şairleri, Urfa’nın fethi üzerine şiirler yazmış, savaşın
kazanılmasını Bedir Savaşı’yla eş değer görmüşlerdir. Aynı şekilde, Haçlı
dünyası büyük bir hayal kırıklığı yaşamıştır. Nureddin Zengi Urfa’yı fethettiği
için Halep’i, Şam’ı fethedebilmiş; Şam’ı fethettiği için Mısır’ı fethedebilmiş;
Şam ve Mısır’ı fethedebildiği için de özenle yetiştirdiği, ordusunun komutanı
Selahaddin Eyyubi de Kudüs’ü fethedebilmiştir. Eğer Urfa Haçlılardan alınmamış
olsaydı Kudüs fethedilemezdi. 
Millî mücadele döneminde Urfa’nın, Maraş’ın, Antep’in
işgal edilmesi işgalciler için ne denli hayati öneme sahipse, bu şehirlerin
kendilerini büyük bir azim ve manayla, imanla işgalden kurtarmaları da o denli
önemli ve hayati bir öneme sahiptir. Millî mücadele zarfında, başta Urfa olmak
üzere, bu şehirlerin işgalden kurtarılmaları Ankara Hükûmeti için büyük bir
moral kaynağı olmuş, böylelikle bugünkü millî sınırlarımız güvence altına
alınmıştır. 
Sayın
Başkan, değerli milletvekilleri; İbrahim Peygamber’den almış olduğu ilhamla
hoşgörüyü, kucaklayıcılığı, dostluğu ve cömertliğiyle kendine sığınanlara
kapısını açan Şanlıurfa, bir Suriyeli mültecinin dediği gibi, göçmen kuşlar
barınağı, daha açık bir ifadeyle Anadolu’nun Medine’si olmuştur. Şanlıurfa,
Anadolu ve Hicaz topraklarının kavşak noktasında bulunduğundan dolayı ayrı bir
önemi haiz ve bir İslam âliminin deyişiyle “Taşıyla, toprağıyla mübarek bir
şehirdir.” Zira, peygamberler nefesiyle toprağı karılmış, alperenlerle
İslamlaşmış ve Türkleşmiş ve yurt olmuştur. 
Şanlıurfa’ya
yapılan bu övgüler, şehrin aynı zamanda Türk İslam dünyası açısından dinî,
kültürel ve stratejik önemine dikkat çekmek içindir. Zira, Şanlıurfa Türk
kültür ve medeniyetinin canlı yaşadığı bir Türk şehridir. Bugün, hâlen sıra
gecelerinde “saray edebiyatı” dediğimiz divan edebiyatının gazelleri
okunmaktadır. 
Türkçe
bir hikmet dilidir ve hikmet şiirinin kutbu, Urfalı şair Nâbi’dir. Urfa’da orta
yaş üstü hemen herkes Fuzûlî’nin beyitleriyle birbirine hitap etmektedirler.
Türk İslam sanatının her dalında Urfa’nın izi ve sözü vardır. Şanlıurfa, dinî
anlayışı, kültür ve mimarisiyle örnek bir Türk şehridir, Anadolu’dur, bereket
ve hilalin kilit taşıdır.
Şanlıurfa-Halep
sınır hattı boyunca Araplar, Türkmenler, Kürtler, Nogaylar, Çerkezler
yaşamaktadır. Anadolu kadınlarının ilmek ilmek işlediği halı ve kilimlerdeki iç
içe geçmiş renk ve desenler gibi, binlerce yıldır Şanlıurfa’da iç içe
yaşamaktadırlar.
Suriye savaşının başladığı günden bu yana Şanlıurfa, en
çok göçmen barındırmış şehir olarak öne çıkmıştır. Sığınmacıların büyük bir
kısmını Şanlıurfalıların kendi evinde, köyünde misafir etmesi, modern dünyanın
algılayabileceği bir iş değildir. Şanlıurfa’nın bu erdemli ve hoşgörülü
davranışı, onu tarih boyunca şahsiyetli bir şehir yapmıştır. Yabancıya karşı
hoşgörülü ve samimi davranışıyla şehir, kendisine gelen herkesin gönlünü
kazanmayı bilmiştir.
Değerli milletvekilleri, Şanlıurfa’nın işgali ve
kurtuluş tarihine dikkat ettiğimiz zaman, Şanlıurfa halkının ve bu milletin
özünü ve ruhunu son derece kuşatıcı bir şekilde yansıttığını görürüz. Urfa,
bizim medeniyetimizin özünü oluşturan kesrette vahdettin, vahdette kesretin en
muhteşem misalini oluşturur. Orada herkes kendisiyle barışık, hem kendisidir
hem mensubu olduğu büyük Türk milletinin bir parçasıdır; tıpkı bir orkestradaki
enstrüman gibi hem kendi sesini çıkarır hem de orkestranın gereği olan ortak
ruhun parçasıdır.
Bugün Şanlıurfa, üzülerek belirtmeliyim ki hak ettiği
yerde değildir. Ben Şanlıurfa’nın, kucaklayıcı, temsil edici, birleştirici
ruhunun icabı olarak bugün bulunduğu yerden çok daha merkezî, çok daha önemli
olması gerektiğini düşünüyorum.
Şanlıurfa, kimliği, kişiliği ve ruhu olan bir şehirdir.
Şanlıurfa bu yapısıyla hem gönül coğrafyamızı daha yakından tanımaya hizmet
eden hem de bölgemizde huzur ve barışın tesisinde önemli roller üstlenebilecek
kentin adıdır.
Sayın Başkan, değerli milletvekilleri; Millî Kurtuluş
Savaşı’nda önemli rol oynayan tüm illerimiz İstiklal Madalyası’yla taltif
edilmeyi hak etmişlerdir. Bu manada Edirne’yi Kars’tan, Muğla’yı Artvin’den,
velhasıl 81 ilimizi birbirinden ayrı düşünemeyiz. Bizler, doğusu batısıyla,
kuzeyi ve güneyiyle bütün yurdumuzu bölünme kabul etmez bir bütün olarak
görüyoruz. Esasen, bütün milletimizin de bu şekilde düşündüğünü biliyoruz. Bu
manada Gaziantep, Kahramanmaraş ve Şanlıurfa da bu unvanları ve İstiklal
Madalyalarını bütün illerimiz adına, bütün Türk milleti adına almışlardır…
(Mikrofon otomatik cihaz tarafından kapatıldı) 
NURİ OKUTAN (Devamla) - …çünkü diğer illerimizin de o
gün kalpleri ve ruhları bu illerimizle birlikteydi. 
11
Nisan 1920’de Fransız işgalinden kurtulan Şanlıurfa’ya İstiklal Madalyası
verilmesi konusunda -konuşmamın başında da ifade ettiğim gibi- aslında geç
kalınmıştır. Şanlıurfa’ya İstiklal Madalyası verilmesi bir hakkı teslim etmek
demektir. Geç kalınmış olsa da bu güzel, hayırlı ve değerli adımı şahsım ve
Milliyetçi Hareket Partisi Grubu adına bütün kalbimizle desteklediğimizi
belirtiyor, bu tarihî karara oylarıyla imza atacak yüce heyetinizi saygılarımla
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Okutan.
Cumhuriyet
Halk Partisi Grubu adına Mahmut Tanal, İstanbul Milletvekili.
Buyurunuz
Sayın Tanal. (CHP
sıralarından alkışlar)
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla, hürmetle selamlıyorum.
Üç
ayların müjdecisi olan mübarek Regaip Kandili’nizi kutluyorum, insanlığa barış,
huzur, mutluluk, bereket getirmesini diliyorum. 
Değerli
Başkan, değerli milletvekilleri; Şanlıurfa’nın 11 Nisan kurtuluş gününde
ecdadımızın hak ettiği İstiklal Madalyası’nın verilmesi gerçekten
Şanlıurfalılar için, Türkiye için, herkes için hak edilmiş ama gecikmiş olan
bir husustur. Onun için ben yine 4 siyasi partiye de teşekkür ediyorum, emeği
geçen herkesi de kutluyorum.
Değerli
Başkan, değerli milletvekilleri; Şanlıurfa’nın düşman işgalinden kurtuluşunun
96’ncı yılı önümüzdeki 11 Nisan 2016 tarihinde kutlanacaktır. Bu aziz vatanın
bir karış toprağı için, düşmanın emellerine ulaşmaması için canıyla, kanıyla
savaşan ve bu uğurda şehit olan ve gazi olan başta Mustafa Kemal Atatürk ve
silah arkadaşlarını saygıyla, minnetle, şükranla anıyorum. (CHP sıralarından
alkışlar)
Değerli
arkadaşlar, Şanlıurfa, Kahramanmaraş ve Gaziantep, Kurtuluş Savaşı’nda kendini
kurtaran ender şehirlerden biridir. Daha önceleri Urfa, Antep ve Maraş olan bu
şehirlere Türkiye Büyük Millet Meclisi tarafından “şanlı”, “gazi” ve “kahraman”
unvanları verilmiş ve bugünkü isimlerini almıştır.
Değerli
Başkan, sayın milletvekilleri; 1920’de Urfalılar şanlı bir özgürlük ve
bağımsızlık savaşını vermişlerdir. Bu nedenle Urfa’mıza 1984 yılında “şanlı”
unvanı eklenmiş. Bu kahramanlık destanına kısaca değinmek isterim. 
Birinci
Dünya Savaşı’nda Osmanlı orduları yenilmiş, Sevr Antlaşması imzalanmış, asker
silah bırakmış ve halk yalnız bırakılarak kendi kaderine terk edilmişti. Türk
tarihinin bu en kötü dönemini fırsat bilen İngilizler 1919’da Urfa’yı işgal
etmişti, bir süre sonra da 3 bin kişilik kuvvetleriyle Fransızlar Urfa’ya
girmişti. Bu işgalin ardından Urfa’da bir Kuvayımilliye gücü oluşmuş ve
bunların liderliğini de merhum Yüzbaşı Ali Saip Bey üstlenmişti. Halk kendi
imkânlarıyla, canıyla, kanıyla, malıyla görülmemiş bir kurtuluş mücadelesi
vererek kendi özgürlüğünü kazanmış ve millî mücadele ruhu tüm yurtta güçlenerek
tarihin seyrini değiştirmişti. Merhum Ali Saip Bey’e de Soyadı Kanunu’yla,
gösterdiği kahramanlık nedeniyle Ursavaş soyadı verilmişti. Sonunda 11 Nisan
1920’de Urfa’da, Kurtuluş Savaşı’nın kahramanlarının öncülüğünde halkın
oluşturduğu kuvvetler, Ankara’da kurulan Meclisten 12 gün önce şehirlerini
özgürlüğe kavuşturmuşlardır. Bu kurtuluşun sonrası harekete geçen Urfalılar
-tabii, Gaziantepli arkadaşlarım, hemşehrilerim gücenmesinler- aynı zamanda
Antep’e de yardımcı oldular. Yani Şanlıurfalılar sadece ve sadece Urfa’yı
kurtarmakla kalmadı, bu özgürlük ve bağımsızlık mücadelesi nedeniyle Gaziantep’e
de yardımcı oldu.
ABDULKADİR
YÜKSEL (Gaziantep) – Mahmut Bey, Gaziantep’in 6.311 şehidi var. En kanlısı
orada oldu, Gaziantep’te oldu.
MAHMUT
TANAL (Devamla) – Allah rahmet eylesin.
Tabii,
Şanlıurfalılar vatan savunmasında, ülke savunmasında şehir, bölge, mıntıka
tanımazlar değerli arkadaşlar. Ülkemiz için, vatandaşımız için, özgürlük için,
barış için Şanlıurfa hak ettiği noktada değil ama inşallah, hak ettiği noktaya
Cumhuriyet Halk Partisinin iktidarında onu getireceğiz. (CHP sıralarından
alkışlar) 
Değerli
Başkan, değerli milletvekilleri; Şanlıurfa tarihi sadece bir kurtuluş
mücadelesi midir? Elbette hayır. Urfa tarihine bakarsanız, Sümerlere,
Romalılara, Büyük İskender’e, Selahaddin Eyyubi’ye ve birçok medeniyete ev
sahipliği yapmış olduğunu görürsünüz. Bu nedenle, Şanlıurfa ve çevresi, Harran
yöresi sadece yüzyılımız içerisinde değil, onun ötesine, çok daha gerilere
giden köklü bir tarihe ve kültüre sahip olan bir bölgedir. Şanlıurfa
peygamberler şehridir. Şanlıurfa medeniyetin beşiğidir. Şanlıurfa dünyanın en
eski üniversitelerden birine ev sahipliği yapan yerdir ancak üniversitemiz hak
ettiği imkânlara getirilmiş değil. Sayın Bakan iki dönemdir Şanlıurfa’nın
milletvekili seçiliyor. Seçildiği ilk dönemdeki mahallî seçimlerde 414
-Şanlıurfa’nın kod numarası 414- projesi vardı, 414 projesinin 14 tanesi
gerçekleşmedi. Hemen Sayın Bakanın yanında oturan Sayın Büyükşehir Belediye
Başkanı döneminde 687 proje vaadi vardı. Ben anlamadım, o 687 vaadi nasıl
buldu. Sayın Faruk Bey 414’ü Şanlıurfa’nın telefon kodu 414 olduğu için öyle
bulmuştu ama o dönemin Sayın Büyükşehir Belediye Başkanı Şanlıurfa Valisiydi,
Belediye Başkan adayı gösterildi, 687 projeyi nereden çıkardılar? 
İBRAHİM
HALİL YILDIZ (Şanlıurfa) – 400’dü, 14’ü sen koydun üstüne.
MAHMUT
TANAL (Devamla) – Şimdiki belediye başkanı diyor ki: “Ben de anlamıyorum.” Bu
687 projeyi çıkarmışlar ama nasıl gerçekleşeceğini bilmiyor o da.(CHP
sıralarından alkışlar) Yani, onun için, Şanlıurfa’ya 414 proje veren, 687 proje
sözünü veren iki değerli milletvekili arkadaşımız bakan ve milletvekili olarak
yan yana oturuyorlar. Bunu da ben tüm Meclisin ve tüm Şanlıurfalıların
bilgisine arz ediyorum. Tabii, Şanlıurfa…
UĞUR
BAYRAKTUTAN (Artvin) – Sayın Bakan Artvinli Mahmut, Artvinli Sayın Bakan.
MAHMUT
TANAL (Devamla) – Sayın Bakan Artvinli ama Şanlıurfalılar -tabii, medeniyetin
beşiği- herkesi bağrına basıyor; inşallah, bundan sonra Urfalılar ithal bir
bakanı da kendi bölgelerinden seçmezler.
İDRİS
BALUKEN (Diyarbakır) – Bakan Bey Urfa’nın oylarıyla ilgileniyor, sorunlarıyla
değil.
MAHMUT
TANAL (Devamla) - Yani Şanlıurfa’da değerli olan 12 milletvekili var, yani her
biri kendi çapında yetenekli, gerçekten donanımlı arkadaşlar.
ABDULKADİR
YÜKSEL (Gaziantep) – Sizi de Urfa’ya alalım.
MAHMUT
TANAL (Devamla) – Bu anlamda, neden Şanlıurfalılar kendi içerisinden bir bakan
seçemiyor, ben onu da kavramış değilim.
ABDULKADİR
YÜKSEL (Gaziantep) – Bu dönem de siz Urfa’ya gelin, aday olun.
MAHMUT
TANAL (Devamla) – Şimdi, Şanlıurfalı milletvekili arkadaşlarım diyorlar ki:
“Gelin Urfa’dan aday olun.” Değerli arkadaşlar, gelin parti kimliklerimizden
ayrılalım, bire bir, hepinize hodri meydan Urfa’da! (AK PARTİ sıralarından
gürültüler)
ABDULKADİR
YÜKSEL (Gaziantep) – Siz yüzde 3’ü 5 edersiniz ancak orada.
MAHMUT
TANAL (Devamla) – Bakın, oradan gayet rahat gelirim.
Şimdi,
değerli arkadaşlar, Şanlıurfa Balıklıgöl’dür, Şanlıurfa Harran’dır, Şanlıurfa
Halil-ür Rahman Camisi’dir, Ulu Cami’dir, Hazreti İbrahim’in doğduğu Mevlid-i
Halil Mağarası’dır.
OSMAN
AŞKIN BAK (Rize) – Haydi İstanbul’dan da bağımsız aday ol!
BAŞKAN
– Sayın milletvekilleri, lütfen Sayın Tanal’ı dinleyelim efendim.
MAHMUT
TANAL (Devamla) – Değerli arkadaşlar, Şanlıurfa, Evliya Çelebi’nin “Ben Doğu
Anadolu’da, Güneydoğu Anadolu’da orman koridorlarından geçerdim.” dediği gibi bir
zamanlar yeşilliğe ev sahipliği yapan Şanlıurfa… Şu anda Şanlıurfa’da yeşillik
yok. Yani bu anlamda, Urfa’da ormanlık alanlar vardı, maalesef, şu anda Urfa’da
ormanlık alan yok.
Şanlıurfa
dünya uygarlığının yeniden yazılmasına neden olan Göbeklitepe’dir. Bu nedenle,
Şanlıurfa dil, din, ırk ayrımının yapılmadığı hoşgörünün merkezidir.
MEHMET
AKYÜREK (Şanlıurfa) – Bravo.
MAHMUT
TANAL (Devamla) – Değerli arkadaşlar, tabii, Şanlıurfa sadece bunlarla değil,
aynı zamanda yoksulluk ve işsizlikle mücadeleyle… Halk dururken ve halk mağdur
iken bunlarla ilgili plan ve proje üretilmeyen bir şehrimiz. Şanlıurfa, günde
yedi saat, sekiz saat elektriği düzenli kesilen bir şehrimiz. Şanlıurfa Kadın
Doğum Hastanesinde…
MEHMET
AKYÜREK (Şanlıurfa) – Allahutaala seni bildiği gibi yapsın.
MAHMUT
TANAL (Devamla) - …gerçekten her gün yerlerde yatan, hastanede yatak bulamayan,
çocuk hastanesinde 2 çocuğun aynı yatakta yattığı bir yer Şanlıurfa. 
MAHMUT
KAÇAR (Şanlıurfa) - Yeni hastaneyi söyle, yeni hastaneyi. Türkiye’nin en büyük
hastanesi Urfa’da.
MAHMUT
TANAL (Devamla) – Şanlıurfa’da, nüfusu 1 milyon 900 bin, şu anda bu haftadan
itibaren 4 tane hastanesinin sözleşmeleri iptal edildi. Zaten yeteri kadar
hastanesi yoktu, yeteri kadar doktoru yoktu, sürekli yeteri kadar öğretmeni yok.
Sınıflarda en az 35-40 öğrenci bulunuyor. Sayın Bakan, sayın milletvekilleri,
sayın Urfa milletvekilleri; birazdan sizler de gelip konuşacaksınız. Urfa’nın
niçin elektriği kesiliyor? Her bir sınıfta niçin 50 öğrenci var? Çocuk
hastanesinde bir yatakta niçin 2 çocuk yatıyor? 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Urfa’nın elektriği, yolu, sağlığı, eğitimiyle de
ilgilenmenizi istirham ediyorum. 
OSMAN
AŞKIN BAK (Rize) – Aday ol, aday. Urfa’dan aday ol.
MAHMUT
TANAL (Devamla) - İstiklal Madalyası’nın hem Urfa’mıza hem ülkemize barış,
huzur, mutluluk getirmesini diliyor, tekrar hepinizi saygıyla, hürmetle
selamlıyorum. (CHP sıralarından alkışlar) 
BAŞKAN
– Teşekkür ederim Sayın Tanal.
Adalet
ve Kalkınma Partisi Grubu adına Ahmet Eşref Fakıbaba, Şanlıurfa Milletvekili.
Buyurunuz
Sayın Fakıbaba. (AK PARTİ sıralarından alkışlar) 
AK
PARTİ GRUBU ADINA AHMET EŞREF FAKIBABA (Şanlıurfa) – Sayın Başkan, değerli
milletvekilleri; sizlerin ve bütün Müslüman âleminin mübarek Regaip Kandili’ni
kutlayarak sözlerime başlamak istiyorum. 
Şanlıurfa
tarihin sıfır noktası. Şanlıurfa insanlığın var olduğu, bütün dinlerin var
olduğu, kardeşliğin, Kürt’ün, Türk’ün, Arap’ın; Süryani’nin, Müslümanın hep
beraber yaşadığı, kardeşçe yaşadığı, sadece Türkiye’ye değil bütün dünyaya
örnek olan bir şehir. Şanlıurfa gerçekten yaşanması gereken, yaşanacak, biraz
önce çok değerli kardeşimiz Mahmut Bey’in söylediği gibi yeşilin olmadığı
değil, yeşilin çok olduğu, ormanının olduğu, parklarının olduğu, bereketli topraklarının
olduğu… Yani biz Şanlıurfa’ya baktığımız zaman, tarımına baktığımız zaman, o
bereketli Suruç Ovası’nı, Harran Ovası’nı, Bozova’yı suladığımızda, ki çoğunu
suluyoruz şu anda, inanın, çok samimi olarak söylüyorum ve Türkiye’nin tahıl
deposu olan bir yer. Yani, 2002 yılıydı hiç unutmam arkadaşlar, o zamanın
valisi beni başhekim olarak Diyarbakır’da bir radyo programına davet etmişti,
demişti ki: “Ya, Ahmet Bey, başhekim olarak sağlığı iyi biliyorsun, gel seninle
Diyarbakır’da bir program yapalım.” Şimdi, bana sordular: “Şanlıurfa’da sağlık
nasıl?” “Vallahi, ya, Şanlıurfa’da sağlık nasıl? Yatak oranında bir artış yok,
doktorda bir artış yok. Efendim, insanlar kuyrukta bekliyor. Efendim, hasta
sahipleri geliyor, ezandan sıraya giriyor.” dedim. Bunlar doğruydu arkadaşlar. 
OSMAN
AŞKIN BAK (Rize) – Ne zamandı?
AHMET
EŞREF FAKIBABA (Devamla) – 2002 yılından önceydi bu, benim başhekim olduğum
dönemdeydi. Ve o zaman samimi olarak, Diyarbakır radyosunda çok açık bir
şekilde bu kardeşiniz bunlardan bahsetti. Ama, Şanlıurfa şimdi hakikaten farklı
arkadaşlar, görmeniz lazım, Göbeklitepe’yi, özellikle Harran’ı, özellikle
Balıklıgöl’ü, özellikle insanını görmeniz lazım arkadaşlar, insanının
misafirperverliğini görmeniz lazım. (AK PARTİ sıralarından alkışlar)
Bakın,
Allah bin kere razı olsun. İşte, 1918 Mondros Mütarekesi, artık, düşmanlar
karar vermişler ve Türkiye’yi bölecekler. Önce İngilizler, sonra Fransızlar
demişler ki arkadaşlar: “Biz bu Urfa’yı zaptedeceğiz.” ve kahraman Urfalılar
çıkmış, 12’ler çıkmış, demişler ki önce İngilizlere: “Hayır, biz size burayı
vermeyiz.” sonra Fransızları kovmuşlar. İşte, Ali Rıza Binbaşı, Yüzbaşı Ali
Saip Bey, Allah bin kere rahmet etsin, Allah onlardan razı olsun. Kahraman
Urfalılar terk etmemişler ve -bakın, bu çok önemli- merkezden hiç yardım
almadan bir şehir kendisini korumuş ve diğer şehirlere örnek olmuş. Ben
Urfalılarla gurur duyuyorum, Urfa’mla gurur duyuyorum. (AK PARTİ sıralarından
alkışlar) 
Şimdi,
o zaman da Kürt’üyle, Türk’üyle, Arap’ıyla... Kahraman 12’lerin içerisinde
Kürtler var, Araplar var, Türkler var ve korumuşuz. Urfa’mız bizim, Urfalılar
korumuş. Yani sadece Türkler korumuş demiyoruz, Kürtler de korumuş demiyoruz,
Araplar da kurtarmış demiyoruz. Hepimiz, birlik beraberlik içerisinde Urfa’mızı
Allah’ın izniyle kurtarmışız, bundan sonra da bu devam edecektir. Ben yürekten
teşekkür ediyorum Urfalılara ve kahramanlara ve Büyük Önder Mustafa Kemal Paşa
ve çok değerli silah arkadaşlarına. Bize bu cumhuriyeti kuran insanlara
yürekten teşekkür ediyorum. Üçüncü teşekkürüm gerçekten sizlere, Sayın
Cumhurbaşkanımıza, Başbakanımıza, değerli milletvekillerimize, hepinize
yürekten teşekkür ediyorum. Hakikaten geç de olsa… Geç oldu hakikaten, keşke
daha erken olsaydı. Antepliler uyanık davranmışlar -sağ olsunlar- 1920’lerde
almışlar, Maraş 1973’te almış ve yine, bu Meclise teşekkür ediyorum, bütün
partilere teşekkür ediyorum, geç de olsa bunu almışız.
GAP’la
ilgili olarak Sayın Celal Doğan gerçekten çok güzel konuşmalar yaptı ama Sayın
Celal Doğan’ı özellikle Urfa’ya davet ediyorum; gelsin görsün, memleketi olan
Suruç’ta suyun olduğunu görsün, Harran Ovası’nı görsün, damlama sulamayla
Bozova’da yapılan tarımı görsün ama inanın çok daha iyilerini hak etmiyor
muyuz? Vallahi ediyoruz. Allah’ın izniyle birlik beraberlik içerisinde bunu
başaracağımıza inanıyorum. 
Biraz
önce Mahmut Bey, Sayın Faruk Çelik’le ilgili olarak söyledi, Faruk Çelik’le biz
Urfalılar olarak gurur duyuyoruz, fahri hemşehrimiz, gerçekten, geldiği günden
beri çok büyük çalışmalar içerisinde ve bu akşam da Şanlıurfa’yı konuşacağız
kendisiyle değil mi Bakanım? Şanlıurfa’yı konuşacağız. Şanlıurfa’da başka neler
yapabiliriz? Şanlıurfa insanını nasıl mutlu edebiliriz? Birlik beraberlik
içerisinde inşallah bu çalışmalarımız devam edecektir.
Esasında,
çok değerli vekillerim, çok değerli bizleri izleyen hemşehrilerim; bugün de
birlik beraberlik günü. Yahu, ne olursunuz, Şanlıurfa’ya, Antep’e, Maraş’a,
Diyarbakır’a, Mardin’e çok iyi bakmamız lazım arkadaşlar, gözümüz gibi bakmamız
lazım. Bu bölge, sadece ve sadece, Türkiye’yi besleyecek bir bölgedir. Bu
bölgeye çok dikkat etmemiz lazım. Bu bölge için el ele vermemiz lazım. Bu
bölgede barışın, kardeşliğin sağlanması lazım. Dış düşmanlara karşı nasıl 11
Nisan 1920’de Urfalılar bir araya geldiyse, bu bölge için de bütün güneydoğudaki
insanların, bütün Türkiye’deki insanların bir araya gelmesi lazım.
Bakın,
bir Göbeklitepe diyoruz, Göbeklitepe tarihin sıfır noktası, insanlığın
başladığı yer ve ilk yapıtlardan birisi. Bundan tam beş bin yıl daha genç olan
Stonehenge’e İngiltere’de yılda 10 milyon turist gidiyor. Ya, benim Urfa’mda bu
olaylardan dolayı bütün oteller satılığa çıkmış arkadaşlar. Burada bizim
birlik, beraberlik içerisinde olmamız lazım. Başka Urfa yok, başka Türkiye yok,
başka Diyarbakır yok arkadaşlar. (AK PARTİ sıralarından alkışlar) Onun için,
Urfa’nın 11 Nisan 1920’de göstermiş olduğu bu birlik ve beraberliği bizim bugün
hepimizin göstermesi gerekir, bunu mutlaka ve mutlaka sağlamamız gerekir diye
düşünüyorum. 
Allah’ın
izniyle, hastanelerden falan bahsedildi, çok samimi olarak söylüyorum eski bir
başhekim olarak -ve mesleğim genel cerrahi uzmanlığı- çok şükür artık
Avrupa’dan insanlar bize ameliyata geliyor mu gelmiyor mu? Ben arkadaşlarıma
soruyorum, muhalefete soruyorum: Ya, bu ne zaman oldu? Eskiden insanlar kuyruğa
giriyordu ve ilaç kuyruğunda sabah ezanından başlıyorlardı akşama kadar ilaç
alamıyorlardı. Yani bunları unutmamamız lazım. İnşallah bizim Urfa’da
sağladığımız birliği güneydoğuda ve Türkiye’de sağlayacağımıza sizlerle beraber
inanıyorum. 
Şanlıurfa’yı
görmek lazım hemşehrilerim, Şanlıurfa’ya gelmeniz lazım. Esasında, Urfa
milletvekilleri olarak sizlere bir borcumuz var. Bu İstiklal Madalyası’nı
aldıktan sonra bütün Meclisi Şanlıurfa’ya davet ediyoruz. (AK PARTİ
sıralarından alkışlar) Göbeklitepe’ye, Halil-ür Rahman’a, Balıklıgöl’e davet
ediyoruz. İnşallah, orada, Urfa halkının misafirperverliğini göreceksiniz,
insanlarını göreceksiniz ve diyeceksiniz ki: “İyi ki biz bu madalyayı verdik.”
Bakın sözlerimi şu dörtlükle bitirmek istiyorum:
“Kolumu
salladım
Karataş
içinden çete kaynadı.
Yaşasın
Urfalılar teslim olmadı.
Di
yürü yürü kumandanlar yürü,
Urfa
çeteleri dönmüyor geri.” (AK PARTİ sıralarından alkışlar)
Allah’ın
izniyle hiçbirimiz dönmeyeceğiz, tek Urfa’mız, tek Türkiye’miz var.
Ben
bu madalyayı Şanlıurfa’mıza kazandırdığınız için hepinize yürekten teşekkür
ediyorum, 4 partimize de teşekkür ediyorum; hepinize saygı ve hürmetlerimi
sunuyorum. (AK PARTİ ve CHP sıralarından alkışlar)
BAŞKAN
– Teşekkür ederim Sayın Fakıbaba.
Siyasi
parti grupları adına olan konuşmalar tamamlanmıştır.
Şahsı
adına söz talep eden sayın milletvekili yoktur.
Soru
talebi yoktur.
Böylece,
1’inci madde üzerindeki görüşmeler tamamlanmış olmaktadır.
FAHRETTİN
OĞUZ TOR (Kahramanmaraş) - Sayın Başkan, bir konunun kayıtlara geçmesini
istiyorum. İstiklal Madalyas’ını ilk alan şehir Kahramanmaraş’tır, ikinci
Antep’tir, bugün de Şanlıurfa’mıza vereceğiz. (MHP sıralarından alkışlar)
Kayıtlara
geçmesini istedim. 
BAŞKAN
– Kayıtlara geçmiştir Sayın Tor, teşekkür ederim.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum:
MADDE
2.- (1) Bu Kanun yayımı tarihinde yürürlüğe girer.
BAŞKAN
– Madde üzerinde söz talebi yoktur.
Soru
talebi yoktur.
Maddeyi
oylarınıza sunuyorum: Kabul edenler… Etmeyenler… 2’nci madde kabul edilmiştir.
3’üncü
maddeyi okutuyorum:
MADDE
3.- (1) Bu Kanun hükümlerini Bakanlar Kurulu yürütür.
BAŞKAN
– 3’üncü madde üzerinde Hükûmetin söz talebi vardır.
Gıda,
Tarım ve Hayvancılık Bakanı Sayın Faruk Çelik, buyurunuz. (AK PARTİ
sıralarından alkışlar)
GIDA,
TARIM VE HAYVANCILIK BAKANI FARUK ÇELİK (Şanlıurfa) – Sayın Başkan, değerli
milletvekilleri; Şanlıurfa’ya İstiklal Madalyası Verilmesi Hakkındaki Kanun
Teklifimiz üzerinde söz almış bulunuyorum. Yüce Meclisi saygıyla selamlıyorum. 
Sümerlere,
Akadlara, Asurlulara ve İslam medeniyetine ev sahipliği yapan, on iki bin
yıllık Göbeklitepe’yle insanlık tarihini yeniden yazan, Hazreti İbrahim,
Hazreti Eyüp, Hazreti Şuayb, Hazreti Elyasa gibi birçok Peygambere yurt olan,
“peygamberler şehri” diye anılan, bereketli hilalin ortasında yer alan, ilk
üniversitenin kurulduğu kadim şehirlerden biridir Şanlıurfa. Bu kadim şehir,
mazlum milletlere örnek olan istiklal mücadelemizin bayraktarlığını yapmış
şanlı bir şehirdir. 
Bu
vesileyle, Urfa’nın Fransız işgalinden kurtuluş mücadelesini örgütleyerek
kahramanlık destanı yazan ve tarihimize 12’ler olarak geçen: Mustafa Hacı
Kamil’i, Güllüzâde Osman Efendi’yi, Barutçuzâde Hacı İmam Efendi’yi, Hacı
Mustafa Çavuş Efendi’yi, Hüseyin Pertev Efendi’yi, Şellizâde Ali Ağa Efendi’yi,
Kâmilzâde Hacı Mustafa Reşid Efendi’yi, Komiser Şakir Efendi’yi, Nebozâde Hacı
İmam Efendi’yi, Adil Hulusi Efendi’yi, Mollazâde Mahmud Efendi’yi, Hacı
Bedirağazâde Halil Ağa Efendi’yi rahmetle ve minnetle anıyorum. (AK PARTİ
sıralarından alkışlar) 1984’te verilen “Şanlı” unvanı da bugün verilecek olan
“İstiklal Madalyası” da onların hediyesidir.
Gazi
Mustafa Kemal Atatürk başta olmak üzere bütün millî mücadele kahramanlarını bu
vesileyle rahmetle anıyorum.
Bugün,
vatanımızın birliğinden, vatanımızdan, birliğimizden, beraberliğimizden,
kardeşliğimizden, bayrağımızdan, ezanımızdan, özgürlüğümüzden bahsediyor isek
bunların tümünü bu millî mücadele kahramanlarına borçlu olduğumuzu özellikle
belirtmek istiyorum.
Nifak
tohumlarını ekmeye çalışanlara, bu şanlı şehrin bir milletvekili olarak, şehit
kanlarıyla sulanmış ve büyük mücadelelerle elde edilmiş olan bu vatan ve o
şanlı ecdadın emaneti olarak toprağa düşmüş askerlerimizin, toprağa düşmüş
şehitlerimizin bir eseri olduğunu özellikle belirtmek istiyorum. Onun için,
ekmeğimizi geçmişte böldük, bugün de böleriz ama vatanımızı böldürmedik, bundan
sonra da böldürmeyeceğiz. (AK PARTİ sıralarından alkışlar)
Biz,
tabii ki, gerçekten şehit kanlarıyla, binbir türlü zahmetle elde edilen bu
vatan toprağını pazarda bulmadık. Bir hilal uğruna çok güneşler battı ve her
bahçeden güller soldu. Bu vatan, Çanakkale’de Sarıkamış’ta Sakarya’da omuz
omuza olanların torunlarının vatanıdır. Onun için bu anlamlı günde, bu anlamlı
Meclis çalışma saatlerinde Şanlıurfa’ya hizmet etmenin bir ibadet olduğunu,
“peygamberler şehri” diye ifade ettiğimiz bu güzel şehre hizmet etmenin
gururunu değerli milletvekili arkadaşlarımızla beraber yaşadığımızı belirtmek
istiyorum.
Evet,
ben Şanlıurfalı değilim, Şanlıurfa’yı hiç görmediğim hâlde Şanlıurfa’ya gittim
ve milletvekili oldum. Ama, bir şeyi ifade edeyim: Partim olarak gittim, partim
olarak 9 milletvekiliyle buraya geldiğimizi özellikle belirtmek istiyorum. (AK
PARTİ sıralarından alkışlar) Çok büyük hizmetler yapıldı; GAP Arena Stadı’ndan
alınız, otoyollarına, duble yollarına, kavşaklarına… Bakın, 10 bin dersliği
aşan derslikler yapıldı, sınıf mevcutlarının 30’lara, 35’lere gerilediği bir
Şanlıurfa’dan bahsediyoruz. Haleplibahçe gibi… Hepinize tavsiye ediyorum,
gitmeyenler mutlaka Haleplibahçe Müzesi’ni görsünler. Eyyübiye Hastanesi açılma
noktasında, 800 yataklı Eyyübiye Hastanesi. Türkiye’de sayılı yapılan şehir
hastanelerinin biri olan 1.700 yataklı hastane şimdi başlıyor ve üç yıl
içerisinde, inşallah bu dönem içerisinde bitirilecek. Her ilçeye hastaneler
yapıldı. Tarımda çok önemli adımlar atıldı. Suruç Ovası’ndan bahsedildi, onu
örnek vererek bitirmek istiyorum. 17 kilometrelik bir tünel yapıldı ve 900 bin
dekarlık Şanlıurfa Ovası’nı suyla buluşturduk. Yani GAP projeleri çerçevesinde,
inşallah, devam eden çok ciddi projeler var. Bu dönem içerisinde 6 milyon
dekarlık alanın inşallah sulamasını gerçekleştireceğiz. 
Bu
güzel şehre hizmet etmek tabii ki boynumuzun borcu ama şunu ifade edeyim:
Tarihteki bu başarıları bugün parlayan bir Türkiye’nin ve bölgenin yıldızı olan
bu şehrimizin bu hakkını teslim eden başta Sayın Başbakanımız olmak üzere,
milletvekili arkadaşlarımızın tümüne ve özellikle bu teklifte imzası olan grup
başkan vekillerimize ve Şanlıurfa milletvekili arkadaşlarımıza, emeği geçen
siyasi parti grup temsilcilerine, konuşmalarıyla bu kanun teklifini destekleyen
çok değerli milletvekili arkadaşlarımıza ve inanıyorum ki kısa zaman içerisinde
onaylayarak yürürlüğe girmesini sağlayacak olan Sayın Cumhurbaşkanımıza
teşekkür ediyorum. Kanun teklifimizin hayırlı olmasını diliyorum. 
Hepinize
saygılar, sevgiler sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
Ben
de buna emeği geçen Başkanlık Divanındaki arkadaşlarıma teşekkür ediyorum. 
3’üncü
maddeyi oylarınıza sunuyorum: Kabul edenler… Etmeyenler… 3’üncü madde kabul
edilmiştir.
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır. (Başkanlık Divanı, AK PARTİ, CHP, HDP ve MHP
sıralarından ayakta alkışlar)
Türkiye
Büyük Millet Meclisi Başkanlık Divanı olarak teklifin hayırlı olmasını diliyor,
Şanlıurfa’ya ve Şanlıurfalılara selam ve sevgilerimizi gönderiyoruz. 
Sayın
Gök, söz talebiniz var.
Buyurunuz
efendim, mikrofonu açıyorum. 
VI.- AÇIKLAMALAR (Devam)
26.- Ankara Milletvekili Levent Gök’ün,
Şanlıurfa’ya İstiklal Madalyası verilmesinin hayırlı uğurlu olmasını
dilediklerine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, az önce almış olduğumuz karar gereği Şanlıurfa ilimize İstiklal
Madalyası’nın verilmesini hep beraber kararlaştırmış bulunuyoruz.
Şanlıurfa’mıza ve tüm Şanlıurfalılara hayırlı olsun diyoruz. 
Bu
kanunun 11 Nisan Salı gününe yetiştirilmesi bakımından, Cumhuriyet Halk Partisi
olarak gördüğümüz bir tıkanıklığı aşmak üzere, üzerimize düşen tarihî
sorumluluğumuzu ve siyasi nezaket ve jestimizi göstererek, hiçbir komplekse
kapılmadan, konu İstiklal Madalyası, istiklal ve vatan olursa Cumhuriyet Halk
Partisi olarak nerede duracağımızı çok net bir şekilde göstermiş bulunuyoruz. 
Sayın
Başbakanın taahhüt ettiği ve Şanlıurfalıların da heyecanla beklediği İstiklal
Madalyası’nın önündeki torba yasadan kaynaklanan engeli Cumhuriyet Halk Partisi
olarak aşma yolunda çok önemli bir siyasi karara imza atarak, bugün itibarıyla
İstiklal Madalyası’nı altın kaplamalı bir kutu içerisinde Sayın Başbakana
bırakıyoruz ve Sayın Başbakanın da hepimiz adına 11 Nisanda bu İstiklal
Madalyası’nı Şanlıurfalılara hediye etmesini bekliyoruz. Hepimizin yüreği ve
gururu kabardı.
Tüm
Şanlıurfalılara tekrar hayırlı olsun diyorum. Bu kanunda emeği geçen bütün
siyasi partileri yürekten kutluyorum. 
Sağ
olun. (Alkışlar)
BAŞKAN
– Teşekkür ederim Sayın Gök. 
Sayın
Baluken…
27.- Diyarbakır Milletvekili İdris
Baluken’in, Şanlıurfa’ya İstiklal Madalyası verilmesinin hayırlı uğurlu
olmasını dilediklerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, biz de Halkların Demokratik Partisi olarak Şanlıurfa halkının,
Şanlıurfa, Ruha ilinin sonuna kadar hak etmiş olduğu bu İstiklal Madalyası’nın
verilmesiyle ilgili getirilmiş olan kanun tasarısının Meclis Genel Kurulunda
bir birlik ruhuyla çıkmasından duymuş olduğumuz memnuniyeti dile getirmek
istiyoruz. 
Bugün
bu kanun tasarıyla birlikte, bu kanun tasarısının geçmesiyle birlikte aslında
Kurtuluş Savaşı ruhunun ve kurucu Meclis iradesinin bir kez daha
canlanabileceğine dair bir umudu da gördüğümüzü ifade etmek isteriz. O birlik
ruhu, bütün farklı kimlikleri, dilleri, dinleri, inançları bir birlik ruhu
etrafında buluşturmayı başarmış ve bu toprakları, kadim medeniyetlerin
insanlığa her türlü kazanımı sağlamış olduğu bu toprakları emperyal birtakım
planlara karşı korumuştur. Ancak, ne zaman ki o birlik ruhunun yerini teklik
ruhu almaya başladı, ne zamanki farklılıklar, farklı inançlar, farklı diller,
farklı kimlikler bir tehlike olarak teklik potasında eritilmeye çalışıldı, o
tarihten bugüne kadar da maalesef bu topraklar çok ciddi sorunlar, çok büyük
acılar, büyük trajediler yaşadı. Biz, bu birlik ruhunda güncel sorunlarımızın
tamamını, çözüm ruhunu gördüğümüzü ifade etmek istiyoruz. Şu anda en fazla
ihtiyaç duyduğumuz şeyin…
(Mikrofon otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkan. 
BAŞKAN
– Tamamlayınız Sayın Baluken.
İDRİS
BALUKEN (Diyarbakır) – ...bu birlik ruhu olduğunu ifade etmek istiyorum.
Özellikle, Sayın Başbakanın Şanlıurfa’ya, Urfa halkının kahramanlıklarıyla
sonuna kadar hak etmiş olduğu bu İstiklal Madalyası’yla giderken çantasında
mutlaka bu birlik ruhuyla ve bu birlik ruhuna denk düşecek bir çözüm ve barış
projesiyle birlikte gitmesini temenni ediyorum.
Tekrar
hayırlı, uğurlu olsun diyorum. 
Sağ olun. (HDP ve AK PARTİ sıralarından alkışlar) 
BAŞKAN – Teşekkür ederim Sayın Baluken. 
Sayın Vural…
28.- İzmir Milletvekili Oktay Vural’ın,
Şanlıurfa’ya İstiklal Madalyası verilmesinin hayırlı uğurlu olmasını
dilediklerine ilişkin açıklaması
OKTAY VURAL (İzmir) – Teşekkür ederim Sayın Başkan. 
Gerçekten Şanlıurfa’ya İstiklal Madalyası vermiş
olmanın gururunu bütün milletvekillerimizle birlikte yaşıyoruz. Bu mücadeleyi
yürüten Şanlıurfa, Urfalılar aslında bu mücadeleyi kazanarak, hem millî
Kurtuluş Savaşı’nın yürütülmesinde ve kazanılmasında, birlik bütünlüğümüze
sahip çıkma iradesiyle de bağımsız ve egemenlik ekseninde millî ve üniter bir
cumhuriyetin kurulmasında güç ve ilham kaynağı olmuştur. 
Evet, belki de Şanlıurfa’nın İstiklal Madalyası’yla
taltifinin gecikmiş bir hak olduğunu teslim etmek lazım ancak gerçekten günümüzde
karşılaştığımız birlik ve bütünlüğümüze yönelik tehditler ve saldırılarla,
küresel tuzak ve oyunların gündeme getirildiği bir dönemde bu milletin ve
devletin birlik ve bütünlüğüne sahip çıkan Şanlıurfalıların manevi şahsında
verilen bu İstiklal Madalyası aynı zamanda bir ve bütün tüm Türkiye iradesine
verilmiş olacaktır. Dolayısıyla, bu bakımdan bu İstiklal Madalyası esasen Gazi
Meclisin yürüttüğü millî Kurtuluş Savaşı’nda Şanlıurfalılara verdiğimiz bu
İstiklal Madalyası aynı zamanda hepimizin namus ve şerefini koruyan aziz
milletimize verilmiştir.
Bu madalyayla ilgili, bu kanunla ilgili Şanlıurfa’nın
Kurtuluş Yıl Dönümünde Sayın Meclis Başkanımız da Şanlıurfa’da olacaktır.
Dolayısıyla Şanlıurfa’da Sayın Meclis Başkanının olduğu bir ortamda bizi
temsilen İdare Amirimiz Sayın Seyfettin Yılmaz da orada olacak. Orada bütün
milletvekilleri adına, bu konuda bütün partiler adına Sayın Meclis Başkanının
bu İstiklal Madalyası’nın…
(Mikrofon otomatik cihaz tarafından kapatıldı)
BAŞKAN – Tamamlayınız Sayın Vural.
OKTAY VURAL (İzmir) – Bu İstiklal Madalyası’nın
verilmesine ilişkin olarak bu iradeyi orada temsil edeceklerine ve bu konuda
Şanlıurfalılara, açıkçası, hepimizin, hep beraber, birlikte selam, sevgi ve
saygılarını paylaşacağına inanıyorum. Hayırlı uğurlu olsun. İnşallah, Sayın
Meclis Başkanımız da bu iradeyi orada göstererek… Asıl olan millî iradedir,
dolayısıyla bu kanunu çıkartan milletimizdir, milletvekillerimizdir, yürütecek
olan Bakanlar Kuruludur. O bakımdan, millî iradeyi temsilen Sayın Meclis Başkanının,
milletimizin bu iradesini Şanlıurfalılarla paylaşmasını istirham ediyorum.
(MHP, AK PARTİ ve CHP sıralarından alkışlar) 
BAŞKAN
– Teşekkür ederim Sayın Vural.
Sayın
Bostancı…
29.- Amasya Milletvekili Mehmet Naci
Bostancı’nın, Şanlıurfa’ya İstiklal Madalyası verilmesinin hayırlı uğurlu
olmasını dilediklerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ederim.
“Urfa’nın
etrafı dumanlı dağlar”, “Urfa’ya paşa gelmiş”, “kara köprü narlıktır.” Bütün bu
türküleri herhâlde buradaki bütün milletvekilleri bilir ve zevkle söylemiştir.
Esasen kültürün ortak değerleri, tıpkı türküler gibi, tıpkı mutfak gibi, tıpkı
folklor gibi, tıpkı ortak geçmiş gibi ve geleceğe ilişkin ortak tahayyül gibi
bizi bir araya getiren unsurlardır. Farklılıklarımız var elbette ama şimdi bu
ortak değerlere Şanlıurfa’nın İstiklal Madalyası da eklenmiştir. Meclise çok
teşekkür ediyorum, AK PARTİ Grubu olarak teşekkürlerimizi bildiriyoruz.
Buradaki ortak iradeyi son derece önemli görüyoruz. Şanlıurfa bağımsızlığını
sağlarken yine nasıl ortak bir şekilde orada bizim dedelerimiz saf tutmuşsa, ya
doğrudan dedelerimiz ya da ahlaken sahip oldukları değerler itibarıyla
atalarımız olan insanlar saf tutmuşsa onların bu saf tutuşundan herhâlde millet
olarak geleceğe ilişkin çıkarttığımız bir anlam olmalı, ortak saf tutacağımız
yerler olmalı. Şanlıurfa’ya bu şekilde Meclisin ortak bir biçimde İstiklal
Madalyası’nı vermesini çeşitli ortaklıkların bir vesilesi olarak görüyoruz
farklılıkların yanı sıra. İnşallah, memleketin birçok başka meselesinde de
eleştiriler ve katkılarla birlikte bu ortak yolculuğumuz devam eder diyorum,
Şanlıurfa’ya hayırlı olsun.
Saygılarımı
sunuyorum. (AK PARTİ ve MHP sıralarından alkışlar)
BAŞKAN
– Teşekkür ederim Sayın Bostancı.
3’üncü
sırada yer alan Türkiye Cumhuriyeti Hükümeti ile Pakistan İslam Cumhuriyeti
Hükümeti Arasında İzinsiz İkamet Eden Şahısların Geri Kabulüne Dair Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
3.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında İzinsiz İkamet Eden Şahısların
Geri Kabulüne Dair Anlaşmanın Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/619) (S. Sayısı: 186) (x)
BAŞKAN
– Komisyon? Yerinde.
Hükûmet?
Yerinde.
Komisyon
Raporu 186 sıra sayısıyla bastırılıp dağıtılmıştır. 
Tasarının
tümü üzerinde söz talebi yoktur.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1'inci maddeyi
okutuyorum:
TÜRKİYE
CUMHURİYETİ HÜKÜMETİ İLE PAKİSTAN İSLAM CUMHURİYETİ HÜKÜMETİ ARASINDA İZİNSİZ
İKAMET EDEN ŞAHISLARIN GERİ KABULÜNE DAİR ANLAŞMANIN ONAYLANMASININ UYGUN
BULUNDUĞUNA DAİR KANUN TASARISI
MADDE 1- (1) 7 Aralık 2010
tarihinde Ankara’da imzalanan “Türkiye Cumhuriyeti Hükümeti ile Pakistan İslam
Cumhuriyeti Hükümeti Arasında İzinsiz İkamet Eden Şahısların Geri Kabulüne Dair
Anlaşma”nın beyanlar ile onaylanması uygun bulunmuştur.
BAŞKAN – 1’inci
madde üzerinde söz ve soru talebi yoktur. 
1’inci maddeyi
oylarınıza sunuyorum: Kabul edenler… Etmeyenler… Kabul edilmiştir.
2’nci maddeyi
okutuyorum:
MADDE 2- (1) Bu Kanun yayımı
tarihinde yürürlüğe girer.
BAŞKAN – 2’nci
madde üzerinde söz ve soru talebi yoktur. 
2’nci maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü maddeyi
okutuyorum:
MADDE 3- (1) Bu Kanun hükümlerini
Bakanlar Kurulu yürütür.
BAŞKAN – 3’üncü
madde üzerinde söz ve soru talebi yoktur. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen iki dakikalık süre içinde
Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını, yine oylama için öngörülen iki dakikalık süre içerisinde
Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Türkiye Cumhuriyeti Hükümeti ile Pakistan İslam Cumhuriyeti Hükümeti Arasında
İzinsiz İkamet Eden Şahısların Geri Kabulüne Dair Anlaşmanın Onaylanmasının
Uygun Bulunduğuna Dair Kanun Tasarısı açık oylama sonucunu açıklıyorum:
“Kullanılan
oy sayısı : 281
Kabul : 281
(x)

 Kâtip Üye Kâtip
Üye
 Fehmi Küpçü Ömer
Serdar
 Bolu Elâzığ”
Tasarı
kabul edilmiş ve kanunlaşmıştır. Hayırlı olsun.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 11 Nisan 2016 Pazartesi günü saat 14.00’te
toplanmak üzere birleşimi kapatıyorum. İyi geceler diliyorum.
Kapanma Saati: 20.57




(x) (10/150) esas numaralı Meclis
Araştırması Önergesi’nin tam metni tutanağa eklidir.


(x) 273 S. Sayılı Basmayazı 6/4/2016
tarihli 68’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) 274 S. Sayılı Basmayazı tutanağa
eklidir.


(x) 186 S. Sayılı Basmayazı tutanağa
eklidir


(x) Açık oylama kesin sonuçlarını
gösteren tablo tutanağa eklidir.




