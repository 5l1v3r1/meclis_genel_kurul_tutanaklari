


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 21   
YASAMA YILI : 1



T. B. M. M.

TUTANAK DERGİSİ


61 inci Birleşim

26 . 2 . 1997  Çarşamba





İ Ç İ N D E K İ
L E R


 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMA

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Siirt Milletvekili Nizamettin Sevgili'nin, Siirt
Sosyal Sigortalar Hastanesindeki uygulamalara ilişkin gümdemdışı
konuşması ve Çalışma ve Sosyal
Güvenlik Bakanı Necati Çelik'in cevabı

2. - İçel Milletvekili Abdulbaki Gökçel'in,
İçel İlinde meydana gelen doğal afetler
ve sınır ticareti nedeniyle çiftçilerin
uğramış oldukları haksızlığa
ilişkin gündemdışı konuşması
ve Tarım ve Köyişleri Bakanı Musa Demirci'nin
cevabı

3. - Adana Milletvekili Orhan Kavuncu'nun, Doğu
Türkistan'da meydana gelen olaylara ilişkin gümdemdışı
konuşması

B)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Hatay Milletvekili Fuat Çay ve 25 arkadaşının,
özelleştirme uygulamalarının yarattığı
sorunların tespiti ile alınması gereken tedbirlerin
belirlenmesi amacıyla Meclis araştırması
açılmasına ilişkin önergesi (10/166)

2. - Yalova Milletvekili Yaşar Okuyan ve 33
arkadaşının, Bulgaristan'dan yurdumuza göç
eden soydaşlarımızın sorunlarının
araştırılarak alınması gereken
tedbirlerin belirlenmesi amacıyla Meclis araştırması
açılmasına ilişkin önergesi (10/167)

3. - Samsun Milletvekili Biltekin Özdemir ve
41 arkadaşının, 4214 sayılı
Yetki Kanununu kötüye kullanmak suretiyle kamu personelinin
ücret rejimiyle ilgili yanlış ve adaletsiz politikalar
izledikleri iddiasıyla Bakanlar Kurulu üyeleri hakkında
gensoru açılmasına ilişkin önergesi
(11/10)

V. - SEÇİMLER

A)  KOMİSYONLARA ÜYE SEÇİMİ

1. - (10/108) esas numaralı Meclis Araştırması
Komisyonuna üye seçimi

VI. - SORULAR VE CEVAPLAR

A)  SÖZLÜ SORULAR VE CEVAPLARI

1. - Ağrı Milletvekili M. Sıddık
Altay'ın, Ağrı'nın Hamur İlçesine
bağlı bazı köy ve mezralarda kapalı
bulunan okullara ilişkin Millî Eğitim Bakanından
sözlü soru önergesi (6/205)

2. - Ağrı Milletvekili M. Sıddık
Altay'ın, Doğu ve Güneydoğu Anadolu Bölgesinde
branş öğretmeni ihtiyacına ilişkin
Millî Eğitim Bakanından sözlü soru
önergesi (6/206)

3. - Ağrı Milletvekili M. Sıddık
Altay'ın, Ağrı'nın Hamur İlçesinde
yapımı devam eden lojmanlara ilişkin Millî
Eğitim Bakanından sözlü soru önergesi
(6/207)

4. - Ağrı Milletvekili M. Sıddık
Altay'ın, Ağrı - Hamur - Köşk ve
Tükenmez köyleri arasındaki yola köprü
yapılmasına ilişkin Devlet Bakanından
sözlü soru önergesi (6/208)

5. - Ağrı Milletvekili M. Sıddık
Altay'ın, Ağrı'nın Hamur İlçesindeki
Sağlık Merkezine ilişkin Sağlık Bakanından
sözlü soru önergesi (6/209)

6. - Ağrı Milletvekili M. Sıddık
Altay'ın, Ağrı'nın Hamur İlçesindeki
Merkez Sağlık Ocağının onarım
ve kalorifer tesisatı ihtiyacına ilişkin Sağlık
Bakanından sözlü soru önergesi (6/210)

7. - Ağrı Milletvekili M. Sıddık
Altay'ın, Sağlık kuruluşlarında,
Sağlık Meslek Liselerinden mezun olanların görevlendirilmemelerine
ilişkin Sağlık Bakanından sözlü
soru önergesi (6/211)

8. - Ağrı Milletvekili M. Sıddık
Altay'ın, Ağrı'nın, Taşlıçay
İlçesindeki hastane ve lojman inşaatına
ilişkin Sağlık Bakanından sözlü
soru önergesi (6/212)

9. - Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin Kültür Bakanından
sözlü soru önergesi (6/214)

10. - Ağrı Milletvekili M. Sıddık
Altay'ın, Ağrı - Patnos'da Büyük Klima
İstasyon Müdürlüğü kurulmasına
ilişkin Devlet Bakanından sözlü soru önergesi
(6/219)

11. - Ağrı Milletvekili M. Sıddık
Altay'ın, Ağrı - Eleşkirt Meteoroloji
İstasyonunun ne zaman açılacağına
ilişkin Devlet Bakanından sözlü soru önergesi
(6/220)

12. - Ağrı Milletvekili M. Sıddık
Altay'ın, Ağrı - Hamur İlçesine
Meteoroloji İstasyonu kurulmasına ilişkin
Devlet Bakanından sözlü soru önergesi (6/221)

13. - Ağrı Milletvekili M. Sıddık
Altay'ın, Patnos Devlet Hastanesi ve lojman inşaatına
ilişkin Sağlık Bakanından sözlü
soru önergesi (6/222)

14. - Ağrı Milletvekili M. Sıddık
Altay'ın, Ağrı - Patnos Spor Salonu inşaatına
ilişkin Devlet Bakanından sözlü soru önergesi
(6/223)

15. - Ağrı Milletvekili M. Sıddık
Altay'ın, Ağrı - Hamur İlçesi
Ceylanlı -Kamışlı köyleri arasında
bağlantıyı sağlayacağı belirtilen
köprü yapımına ilişkin Devlet Bakanından
sözlü soru önergesi (6/224)

16. - Ağrı Milletvekili M. Sıddık
Altay'ın, Ağrı İli ve ilçelerindeki
elektrik kesintilerine ilişkin Enerji ve Tabiî Kaynaklar
Bakanından sözlü soru önergesi (6/225)

17. - Ağrı Milletvekili M. Sıddık
Altay'ın, OYAK'ın üyelerine yaptırmak
istediği konutlarla ilgili birim fiyatına ilişkin
Millî Savunma Bakanından sözlü soru önergesi
(6/226)

18. - Ağrı Milletvekili M. Sıddık
Altay'ın, Ağrı - Diyadin İlçesinin
spor sahası ihtiyacına ilişkin Devlet Bakanından
sözlü soru önergesi (6/228)

19. - Ağrı Milletvekili M. Sıddık
Altay'ın, Ağrı - Diyadin İlçesinde
bulunan kaplıcaların, sosyal tesis ihtiyacına
ilişkin Turizm Bakanından sözlü soru önergesi
(6/229)

20. - Ağrı Milletvekili M. Sıddık
Altay'ın, Şekerova Barajı projesine ilişkin
Enerji ve Tabiî Kaynaklar Bakanından sözlü
soru önergesi (6/230)

21. - Ağrı Milletvekili M. Sıddık
Altay'ın, E-80 Karayoluna ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/232)

22. - Ağrı Milletvekili M. Sıddık
Altay'ın, Ağrı - Doğubayazıt İlçesinde
yapımına başlanan sağlık ocağına
ve sağlık personeli ihtiyacına ilişkin
Sağlık Bakanından sözlü soru önergesi
(6/233)

23. - Ağrı Milletvekili M. Sıddık
Altay'ın, Ağrı ve ilçelerinde yapımı
devam eden hastane ve sağlık ocaklarına ilişkin
Sağlık Bakanından sözlü soru önergesi
(6/234)

24. - Ağrı Milletvekili M. Sıddık
Altay'ın, Ağrı - Eleşkirt İlçesindeki
Devlet hastane ve sağlık ocaklarındaki sağlık
personeli ihtiyacına ilişkin Sağlık Bakanından
sözlü soru önergesi (6/235)

25. - Ağrı Milletvekili M. Sıddık
Altay'ın, Ağrı - Eleşkirt İlçesindeki
il kütüphanesinin hizmet binası ihtiyacına
ilişkin Kültür Bakanından sözlü
soru önergesi (6/236)

26. - Ağrı Milletvekili M. Sıddık
Altay'ın, Ağrı - Doğubayazıt İlçesinde
yapımı sürdürülen kültür
sitesi inşaatına ilişkin Kültür Bakanından
sözlü soru önergesi (6/237)

27. - Ağrı Milletvekili M. Sıddık
Altay'ın, Ağrı İlçelerinde öğretmen
evi yapılmasına ilişkin Millî Eğitim
Bakanından sözlü soru önergesi (6/238)

28. - Ağrı Milletvekili M. Sıddık
Altay'ın, Ağrı Eleşkirt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/239)

29. - Ağrı Milletvekili M. Sıddık
Altay'ın, Ağrı - Doğubayazıt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/240)

30. - Bayburt Milletvekili Suat Pamukçu'nun,
bazı enerji nakil hatlarının ihalesine ilişkin
Enerji ve Tabiî Kaynaklar Bakanından sözlü
soru önergesi (6/241)

31. - Çanakkale Milletvekili Ahmet Küçük'ün,
köy korucularına ilişkin İçişleri
Bakanından sözlü soru önergesi (6/242)

32. - Ağrı Milletvekili M. Sıddık
Altay'ın, Türkiye'ye çeşitli kaynaklardan
yapılacak yardımlardan Doğu ve Güneydoğu
bölgelerine bir pay ayrılıp ayrılmayacağına
ilişkin Devlet Bakanından sözlü soru önergesi
(6/243)

33. - Ağrı Milletvekili M. Sıddık
Altay'ın, Ağrı Sigorta Hastanesinin sağlık
personeli ihtiyacına ilişkin sorusu ve Çalışma
ve Sosyal Güvenlik Bakanı Necati Çelik'in cevabı
(6/244)

34. - Ağrı Milletvekili M. Sıddık
Altay'ın, Hamur İlçesinin bazı köylerinin
imam ihtiyacına ilişkin Başbakandan sorusu
ve Devlet Bakanı Nevzat Ercan'ın cevabı (6/245)

35. - Adana Milletvekili Tuncay Karaytuğ'un,
Mersin Gümrüğü ve limanındaki bazı
kamu görevlilerinin rüşvet aldığı
iddiasına ilişkin Başbakandan sözlü
soru önergesi (6/246)

36. - Adıyaman Milletvekili Ahmet Çelik'in,
Fırat Nehri üzerinde bir köprü yapılmasına
ilişkin Bayındırlık ve İskân
Bakanından sorusu ve Devlet Bakanı Lütfü
Esengün'ün cevabı (6/247)

37. - Adıyaman Milletvekili Ahmet Çelik'in,
Adıyaman'da yapımı süren hava meydanının
hizmete açılmasına ilişkin Ulaştırma
Bakanından sözlü soru önergesi (6/248)

38. - Konya Milletvekili Mustafa Ünaldı'nın,
bir gazetede yayımlanan “Patrikhane TC'yi takmıyor”
başlıklı haberde yer alan iddialara ilişkin
Başbakandan sözlü soru önergesi (6/249)

39. - Ağrı Milletvekili M. Sıddık
Altay'ın, Patnos Barajı ve Patnos Ovası sulama
inşaatlarının personel yetersizliğine
ilişkin Enerji ve Tabiî Kaynaklar Bakanından
sözlü soru önergesi (6/250)

40. - Konya Milletvekili Mustafa Ünaldı'nın,
Kuzey Kıbrıs Türk Cumhuriyeti Cumhurbaşkanı
Rauf Denktaş'ın bir gazetede yer alan bazı
sözlerine ilişkin Başbakandan sorusu ve Devlet
Bakanı Lütfü Esengün'ün cevabı
(6/251)

41. - Konya Milletvekili Mustafa Ünaldı'nın,
Türkiye - İsrail Askerî Eğitim İşbirliği
Anlaşması ile ilgili basına yansıyan
bir beyanına ilişkin Başbakandan sözlü
soru önergesi (6/252)

42. - Konya Milletvekili Mustafa Ünaldı'nın,
Hollanda'daki İslam Kolejlerinden mezun olanların
bu okullarda geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sözlü soru
önergesi (6/253)

43. - Ağrı Milletvekili M. Sıddık
Altay'ın, Ağrı İline bağlı
köy ve mezralardaki göçleri önlemeye yönelik
projelere ilişkin Devlet Bakanından sözlü
soru önergesi (6/254)

44. - Ağrı Milletvekili M. Sıddık
Altay'ın, kalkınmada öncelikli yörelerdeki
çiftçilere ek kredi verilmesine ilişkin Tarım
ve Köyişleri Bakanından sözlü soru
önergesi (6/255)

45. - Ağrı Milletvekili M. Sıddık
Altay'ın, 1996-1997 Hububat Alım Kararnamesine ilişkin
Tarım ve Köyişleri Bakanından sözlü
soru önergesi (6/256)

46.- Ağrı Milletvekili M. Sıddık
Altay'ın, Ağrı il sınırları
içindeki bazı akarsular üzerinde baraj yapılmasına
ilişkin Enerji ve Tabiî Kaynaklar Bakanından
sözlü soru önergesi (6/257)

47. - Ağrı Milletvekili M. Sıddık
Altay'ın, Ağrı Yazıcı Barajı
projesine ilişkin Enerji ve Tabiî Kaynaklar Bakanından
sözlü soru önergesi (6/258)

48. - Ağrı Milletvekili M. Sıddık
Altay'ın, Eleşkirt - Aydıntepe, Tutak-Nadir
Şeyh, Tutak-Karahalit barajlarının yapımına
ilişkin Enerji ve Tabiî Kaynaklar Bakanından
sözlü soru önergesi (6/259)

49. - Ağrı Milletvekili M. Sıddık
Altay'ın, Ağrı İli sınırları
içinde bulunan Murat nehri üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/260)

50. - Ağrı Milletvekili M. Sıddık
Altay'ın, Ağrı-Patnos İlçesinde
bulunan Badişan Deresi üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/261)

51. - Konya Milletvekili Mustafa Ünaldı'nın,
gazetelerde yer alan “İsrail nükleer deneme için
Türkiye'yi seçti” şeklindeki habere ilişkin
Başbakandan sözlü soru önergesi (6/262)

52. - Konya Milletvekili Mustafa Ünaldı'nın,
BM Genel Sekreteri Butros Gali'nin Habitat toplantılarında
Türkiye ile ilgili beyanlarına ilişkin Başbakandan
sorusu ve Devlet Bakanı Lütfü Esengün'ün
cevabı (6/263)

53. - Konya Milletvekili Nezir Büyükcengiz'in,
kamu kurum ve kuruluşlarında değişik pozisyonlarda
çalışıp aynı işleri yapan
personel arasındaki ücret farklılığına
ilişkin Maliye Bakanından sözlü soru önergesi
(6/264)

54. - Ağrı Milletvekili M. Sıddık
Altay'ın, hayvan besicilerinin borçlarının
ertelenmesine ilişkin Başbakandan sözlü
soru önergesi (6/265)

55. - Burdur Milletvekili Kâzım Üstüner'in,
Burdur-Antalya demiryolu projesine ilişkin Ulaştırma
Bakanından sözlü soru önergesi (6/266)

56. - Denizli Milletvekili Hilmi Develi'nin, Denizli
İl Müdürlüğüne bağlı
sera sebzeciliği ve çiçekçiliği üretme
istasyonu kurulmasına ilişkin Tarım ve Köyişleri
Bakanından sözlü soru önergesi (6/269)

57. - Denizli Milletvekili Hilmi Develi'nin, Denizli
İlinde Bakanlığa bağlı bir serakent
kurulmasına ilişkin Tarım ve Köyişleri
Bakanından sözlü soru önergesi (6/270)

58. - Denizli Milletvekili Hilmi Develi'nin, Denizli
İlinin karayolunun otoyola dönüştürülmesine
ilişkin Bayındırlık ve İskân
Bakanından sorusu ve Devlet Bakanı Lütfü
Esengün'ün cevabı (6/271)

B) YAZILI SORULAR VE CEVAPLARI

1. - İstanbul Milletvekili Ercan Karakaş'ın,
çifte vatandaşlık uygulamasına ilişkin
Başbakandan sorusu ve İçişleri Bakanı
Meral Akşener'in yazılı cevabı (7/1865)

2. - Artvin Milletvekili Süleyman Hatinoğlu'nun,
memur maaşlarını ödeyebilmek için
döviz bozdurulduğu iddiasına ilişkin sorusu
ve Maliye Bakanı Abdüllatif Şener'in yazılı
cevabı (7/1936)

3. -Bursa Milletvekili Ertuğrul Yalçınbayır'ın,
Bursa 1 ve 2 nci etap çevre yolunun yapımına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1938)

4. - Ordu Milletvekili Hüseyin Olgun Akın'ın,
Halk Bankası Genel Müdürlüğü tarafından
verilen kredilere ilişkin sorusu ve Devlet Bakanı
H. Ufuk Söylemez'in yazılı cevabı (7/2016)

5. - Gaziantep Milletvekili Mustafa Rüştü
Taşar'ın, ekmek fiyatına ilişkin Başbakandan
sorusu ve Bayındırlık ve İskân
Bakanı Cevat Ayhan'ın yazılı cevabı
(7/2027)

6. - Hatay Milletvekili Atila Sav'ın, yeni
telefon rehberi basılıp basılmayacığına
ilişkin sorusu ve Ulaştırma Bakanı Ömer
Barutçu'nun yazılı cevabı (7/2054)

VII. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)

3. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209)

I. - GEÇEN TUTANAK ÖZETİ



TBMM Genel Kurulu saat 15.00'te açıldı.

Bursa Milletvekili Feridun Pehlivan'ın,

İzmir Milletvekili Hakan Tartan'ın,

Bulgaristan'dan göç eden soydaşlarımızın
sorunları konusuna ilişkin gündemdışı
konuşmalarına İçişleri Bakanı
Meral Akşener;

Ankara Milletvekili Ali Dinçer'in, Bulgaristan'daki
ekonomik kriz, nisanda yapılacak erken seçim ve
soydaşlarımızın sorunları konusuna
ilişkin gündemdışı konuşmasına
da Bayındırlık ve İskân Bakanı
Cevat Ayhan;

Cevap verdi.

Millî Savunma Bakanı Turhan Tayan, Bursa
Milletvekili Feridun Pehlivan'ın, konuşmasında
kendisine sataşması nedeniyle bir konuşma yaptı.

Amerika Birleşik Devletlerine gidecek olan;

Millî Savunma Bakanı Turhan Tayan'a,
dönüşüne kadar, Devlet Bakanı Işılay
Saygın'ın,

Devlet Bakanı Abdullah Gül'e, dönüşüne
kadar, Devlet Bakanı Lütfü Esengün'ün,


Endonezya ve Malezya'ya gidecek olan Devlet Bakanı
Sabri Tekir'e, dönüşüne kadar, Kültür
Bakanı İsmail Kahraman'ın,

Vekillik etmelerinin uygun görüldüğüne
ilişkin Cumhurbaşkanlığı tezkereleri;

Balıkesir Milletvekili Tamer Kanber ve 20
arkadaşının, Balıkesir İlinin
sorunlarının araştırılarak alınması
gereken önlemlerin belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/165)

Genel Kurulun bilgisine sunuldu; Meclis araştırma
önergesinin gündemde yerini alacağı ve öngörüşmelerinin,
sırasında yapılacağı açıklandı.

Slovakya Millî Meclis Başkanının,

Çin Halk Cumhuriyeti makamlarının,

Çek Cumhuriyeti Meclis Başkanının,

Yunanistan Parlamentosu Başkanının,

Türkiye Büyük Millet Meclisinden bir
Parlamento heyetini davetlerine icabet edilmesine ilişkin
TBMM Başkanlığı tezkereleri kabul edildi.

Erzincan Milletvekili Mustafa Kul'un, 5434 Sayılı
T.C. Emekli Sandığı Kanununun 32 nci Maddesinin
(B) Bendine Bir Fıkra Eklenmesine Dair (2/403);

Muğla Milletvekili Zeki Çakıroğlu'nun,
2942 Sayılı Kamulaştırma Kanununa Bir
Madde ve Bir Geçici Madde Eklenmesi Hakkında (2/354);

Kanun Tekliflerinin, İçtüzüğün
37 nci Maddesi uyarınca doğrudan gündeme alınmasına
ilişkin önergelerinin, yapılan görüşmelerden
sonra, kabul edilmediği açıklandı.

İstanbul Milletvekili Bülent Ecevit ve
19 arkadaşının, cumhuriyetin temel niteliklerini
hedef alan ve rejimi tehdit eden faaliyetlere göz yumdukları
ve gerekli tedbirleri almadıkları iddiasıyla
Bakanlar Kurulu Üyeleri Hakkında (11/7),

Ankara Milletvekili Eşref Erdem ve 35 arkadaşının,
cumhuriyetin temel niteliklerine ve özellikle laikliğe
karşı saldırı önlemekte isteksiz
ve yetersiz kaldıkları iddiasıyla Başbakan
Necmettin Erbakan ve Bakanlar Kurulu üyeleri hakkında
(11/8),

Anayasanın 99 uncu ve İçtüzüğün
106 ncı maddeleri uyarınca bir gensoru açılmasına
ilişkin önergelerin birleştirilerek yapılan
görüşmelerden sonra, kabul edilmediği açıklandı.

26 Şubat 1997 Çarşamba günü
saat 15.00'te toplanmak üzere, birleşime 19.36'da son
verildi.


Hasan Korkmazcan

Başkanvekili

 Ahmet Dökülmez Fatih Atay

 Kahramanmaraş Aydın

 Kâtip Üye Kâtip Üye



II. - GELEN KÂĞITLAR

26 . 2 . 1997  ÇARŞAMBA

Teklif

1. - Burdur Milletvekili Yusuf Ekinci'nin; 3984 Sayılı
Radyo ve Televizyonların Kuruluş ve Yayınları
Hakkında Kanunun 17 nci Maddesinde Değişiklik
Yapılmasına Dair Kanun Teklifi (2/709) (Anayasa
Komisyonuna) (Başkanlığa geliş tarihi :
20.2.1997)

Sözlü Soru Önergesi

1. - Bursa Milletvekili Feridun Pehlivan'ın,
Bulgaristan'dan Türkiye'ye gelen soydaşların
sınırdışı edileceği iddiasına
ilişkin Başbakandan sözlü soru önergesi
(6/442)  (Başkanlığa geliş tarihi : 20.2.1997)

Yazılı Soru Önergeleri

1. - Kütahya Milletvekili Emin Karaa'nın,
Kütahya BAĞ-KUR Müdürlüğünün
eczacı ihtiyacına ilişkin Çalışma
ve Sosyal Güvenlik Bakanından yazılı
soru önergesi (7/2144) (Başkanlığa geliş
tarihi : 24.2.1997)

2. - Bartın Milletvekili Cafer Tufan Yazıcıoğlu'nun,
Bartın-Kurucaşile'de yapımı süren
Lisenin Gemi İnşaa ve Yat Yapımı Anadolu
Meslek Lisesine dönüştürülmesine ilişkin
Millî Eğitim Bakanından yazılı
soru önergesi (7/2145)  (Başkanlığa geliş
tarihi : 24.2.1997)

3. - Bartın Milletvekili Cafer Tufan Yazıcıoğlu'nun,
S.H.Ç.E.K.'na bağlı yuva ve geliştirme
yurtlarındaki sağlık personeline ilişkin
Devlet Bakanından yazılı soru önergesi
(7/2146) (Başkanlığa geliş tarihi : 24.2.1997)

4. - Bartın Milletvekili Cafer Tufan Yazıcıoğlu'nun,
İstiklal Savaşı gazilerine verilen aylıklara
ilişkin Maliye Bakanından yazılı soru
önergesi (7/2147) (Başkanlığa geliş
tarihi : 24.2.1997)

5. - Bartın Milletvekili Cafer Tufan Yazıcıoğlu'nun,
Cezaevleri İnfaz ve Koruma Başmemur ve Memurlarına
bazı hakların verilip verilmeyeceğine ilişkin
Adalet Bakanından yazılı soru önergesi
(7/2148) (Başkanlığa geliş tarihi : 24.2.1997)

6. - Bartın Milletvekili Cafer Tufan Yazıcıoğlu'nun,
Bartın-Kurucaşile Meydan Köyünün orman
köyü kapsamına alınmama nedenine ilişkin
Orman Bakanından yazılı soru önergesi
(7/2149) (Başkanlığa geliş tarihi : 24.2.1997)

7. - Bartın Milletvekili Cafer Tufan Yazıcıoğlu'nun,
ziraat mühendisi istihdamı için bir sınav
yapılıp yapılmayacağına ilişkin
Tarım ve Köyişleri Bakanından yazılı
soru önergesi (7/2150) (Başkanlığa geliş
tarihi : 24.2.1997)

8. - Antalya Milletvekili Yusuf Öztop'un, pamuk
üretiminin artırılmasına ilişkin
Sanayi ve Ticaret Bakanından yazılı soru
önergesi (7/2151) (Başkanlığa geliş
tarihi : 24.2.1997)

9. - Çanakkale Milletvekili A. Hamdi Üçpınarlar'ın,
casinolarda kredili talih oyunları oynatılıp
oynatılmadığına ilişkin Turizm
Bakanından yazılı soru önergesi (7/2152)
(Başkanlığa geliş tarihi : 24.2.1997)

10. - Tokat Milletvekili Metin Gürdere'nin,
Tokat'a bağlı bazı yerleşim birimlerinin
yolları için ayrılan ödeneğe ilişkin
Bayındırlık ve İskân Bakanından
yazılı soru önergesi (7/2153) (Başkanlığa
geliş tarihi : 24.2.1997)

Meclis Araştırması
Önergeleri

1. - Hatay Milletvekili Fuat Çay ve 25 arkadaşının,
özelleştirme uygulamalarının yarattığı
sorunların tespiti ile alınması gereken tedbirlerin
belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis Araştırması
açılmasına ilişkin önergesi (10/166)
(Başkanlığa geliş tarihi : 26.2.1997)

2. - Yalova Milletvekili Yaşar Okuyan ve 33
arkadaşının, Bulgaristan'dan yurdumuza göç
eden soydaşlarımızın sorunlarının
araştırılarak alınması gereken
tedbirlerin belirlenmesi amacıyla Anayasanın 98
inci, İçtüzüğün 104 ve 105 inci
maddeleri uyarınca bir Meclis Araştırması
açılmasına ilişkin önergesi (10/167)
(Başkanlığa geliş tarihi : 26.2.1997)

Gensoru Önergesi

1. - Samsun Milletvekili Biltekin Özdemir ve
41 arkadaşının, 4214 Sayılı
Yetki Kanununu kötüye kullanmak suretiyle kamu personelinin
ücret rejimiyle ilgili yanlış ve adaletsiz politikalar
izledikleri iddiasıyla Bakanlar Kurulu üyeleri hakkında
Anayasanın 99 uncu ve İçtüzüğün
106 ncı maddeleri uyarınca bir Gensoru açılmasına
ilişkin önergesi (11/10) (Başkanlığa
geliş tarihi : 25.2.1997) (Dağıtma tarihi : 26.2.1997)

BİRİNCİ OTURUM

Açılma Saati : 15.00

26 Şubat 1997 Çarşamba

BAŞKAN : Başkanvekili Hasan
KORKMAZCAN

KÂTİP ÜYELER : Ahmet
DÖKÜLMEZ (Kahramanmaraş), Fatih ATAY (Aydın)




BAŞKAN - Türkiye Büyük Millet
Meclisinin 61 inci Birleşimini açıyorum.


III. - YOKLAMA

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız vardır; görüşmelere
başlıyoruz. 

Gündeme geçmeden önce, üç
milletvekili arkadaşıma gündemdışı
söz vereceğim. 

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Siirt Milletvekili Nizamettin Sevgili'nin,
Siirt Sosyal Sigortalar Hastanesindeki uygulamalara ilişkin
gümdemdışı konuşması ve
Çalışma ve Sosyal Güvenlik Bakanı
Necati Çelik'in cevabı

BAŞKAN - Gündemdışı
ilk sözü Siirt Milletvekili Sayın Nizamettin
Sevgili'ye veriyorum. 

Sayın Sevgili, Siirt Sosyal Sigortalar Hastanesindeki
uygulamalarla ilgili olarak gündemdışı
söz talebinde bulunmuştur.

Buyurun Sayın Sevgili.

Sayın Sevgili, konuşma süreniz
5 dakikadır.

NİZAMETTİN SEVGİLİ (Siirt)
- Sayın Başkan, değerli milletvekilleri; Siirt
İlimizde açılması düşünülen
SSK 50 nci Yıl Hastanesiyle ilgili bilgi sunmak üzere
huzurunuzdayım. Bu vesileyle, Yüce Parlamentonun değerli
mensuplarını saygıyla selamlıyorum.


Değerli milletvekilleri, 1990 yılındaki
idarî yapılanmayla kolu kanadı kırılan
Siirt, ikinci bir darbeyi, işsizlik belasından ve
onun getirilerinden yedi. Yetersiz altyapı merkezleri ve
göç nedeniyle köylerin boşalması
yaşam koşullarını  ağırlaştırdı.
Aşırı nüfus artışı,
işsizlik, yoksulluk ve olumsuz çevre koşulları
en çarpıcı olarak yöre insanının
sağlığını olumsuz etkiledi. Aynı
hanede birden fazla aileninin yaşaması, şiddete
bağlı ruhsal bozuklukların artması; yeterli
beslenmeme, ısınmama, temizlik koşullarına
uymama; yetersiz ve kirli içmesuyu, atık sulların
yeterli tahliye edilmemesi, katı atıkların
rastgele atılması; eğitim düzeyinin  düşüklüğü,
sağlık kurumlarındaki yetersizlik, yörede
en ciddî hastalıkların sorun olacağını
gösterir oldu.

Öte yandan, can güvenliği nedeniyle
hastaların ileri merkezlere transfer edilmemesi, Siirt'te
sağlık sorununun önemini daha da artırmaktadır.
İshal, tifo, solunum yolu hastalıkları, kızamık,
maltahumması, trahom, sıtma, tüberküloz,
beslenme yetersizliği Siirt'te tehlikeli boyutlardadır.
Bebek ölüm hızı ve anne ölümleri
Türkiye ortalamasının iki katıdır.
Doğumların yüzde 70'i, sağlık kurumlarının
dışında olmaktadır. İşte,
bu koşullarda yaşayan Siirt halkı için
SSK 50 nci Yıl Hastanesi bir umuttu, sosyal devlet olmanın
bir getirisiydi, Anayasamızın 56 ncı maddesinin
emriydi. Bunun tahakkuku için sarf ettiğim çabayı
ve zamanı anlatmama gerek yok; çünkü,
bu, benim görevimdi, sorumluluğumdu. Ancak, 54 üncü
Hükümet, pek çok konuda olduğu gibi, hastanenin
açılması konusunda da taahhütlerini
yerine getirmemiştir, Siirtliyi maalesef hafife almıştır.

Değerli milletvekilleri, müsaadenizle, Siirt
SSK Hastanesiyle ilgili bazı bilgileri arz etmek istiyorum:
Siirt SSK Hastanesi bir dispanserden ibaretti. Anayol Hükümeti
döneminde, benim çok ciddî girişimlerim
üzerine, zamanın Sayın Bakanı Emin Kul
Beyefendinin yardım ve talimatlarıyla, dispanser,
SSK Yönetim Kurulunun 12.6.1996 tarih ve 7281 sayılı
yazılarıyla, 50 nci Yıl Hastanesi olarak
değiştirilmiş bulunmaktadır. Bu konu için
de, ben, zamanın Bakanı Sayın Emin Kul'a
teşekkürlerimi ve şükranlarımı
burada arz etmek istiyorum. (ANAP ve DSP sıralarından
alkışlar)

Yine, Anayol Hükümeti döneminde, 15
Eylül 1996 tarihinde hastanenin açılışını
planlamış bulunmakta idik. Bu konu için tüm
hazırlıklar yapılmış ve uzman,
pratisyen, ebe, hemşire, sağlık memuru, memurlar
ve cihazların alımı için gereken ödeneklerin
temini cihetine gidileceği planlanmış idi. Sekiz
ayı aşkın bir zamandan beri Refahyol Hükümeti
işbaşındadır. Çok acı
bir gerçeği, siz, sayın milletvekillerinin bilgilerine
büyük bir teessürle arz etmek istiyorum. 26.2.1997
Çarşamba günü itibariyle, yani, bugün,
Siirt SSK Hastanesinde 1 çocuk uzmanı, 3 pratisyen,
1 eczacı, 4 hemşire, 1 laborant, 1 veznedar, 5 memur,
2 hizmetli, 3 gece bekçisi olmak üzere toplam 21 kişi
görev yapmaktadır. Takdir buyurursunuz ki, bu kadrolar
değil bir hastaneye, ancak ve ancak bir sağlık
evi veyahut da en fazla bir sağlık ocağına
kâfi gelmek durumundadır. Hiç zaman geçirilmeksizin,
kadirşinas ve vefakâr Siirtli hemşerilerime
hizmet sunabilmek için, aşağıda arz edeceğim,
uzman doktor, pratisyen, hemşire, memur, işçi...

(Mikrofon otomatik cihaz tarafından kapatıldı)

BAŞKAN - Sayın Sevgili, konuşmanızı
tamamlayın efendim.

NİZAMETTİN SEVGİLİ (Devamla)
- ...eleman ve demirbaşların tahsis edilmesini Siirt
Milletvekili olarak bendeniz ve tüm Siirtli hemşerilerim
sabırsızlıkla bekliyoruz: Genel cerrahî
uzmanı, kadın hastalıkları uzmanı,
göğüs hastalıkları uzmanı,
kulak-burun-boğaz uzmanı, üroloji uzmanı,
ortopedi uzmanı, psikiyatri uzmanı, nöroloji
uzmanı, beyin cerrahisi uzmanı, biyokimya uzmanı,
fizik tedavi uzmanı, cildiye uzmanı, radyoloji uzmanı,
3 pratisyen doktor, 2 diş hekimi, 2 eczacı, 17 hemşire,
16 ebe, diş teknisyeni, röntgen teknisyeni, biyokimya
teknisyeni... Bunların bir an önce gönderilmesini
Sayın Bakanımdan özellikle istirham ediyorum.
Bunlar, Siirt'e bir an önce gönderilirse, Siirt SSK
Hastanesi tam teşekküllü hastane durumuna gelmiş
olacaktır.

Sayın Başkan, değerli milletvekilleri,
son yirmi yıl değerlendirildiğinde, SSK'da, hizmet
talebinin artışıyla bu talebe cevap vermek
üzere yapılan yatırım ve alınan
önlemler kıyaslanmayacak ölçüde yetersizdir.
SSK'nın finansmanı, insangücü ve altyapı
politikalarının hemen hemen tümü, sigortalının
sağlık hizmetlerine ulaşmadaki eşitsizliğini
artırıcı niteliktedir.

Sağlık hizmetlerinde, sigortalıların,
eşit sağlık hizmeti için eşit olanaklardan
yararlanmalarını sağlayacak politikalar gereklidir.


SSK, sağlık hizmetlerini kâr hedeflerine
göre değil, toplumsal yarar hedeflerine göre yapılandırmak
zorundadır. İşte bu yüzden, hiçbir
mazerete sığınmadan, Sayın Bakan başta
olmak üzere tüm ilgililer bunun gereğini hemen yapmalıdırlar.
Siirtliler de, SSK 50 nci Yıl Hastanesinin açılışını
umutla ve dörtgözle beklemektedirler. Bunu, Siirtliler
adına, Siirt Milletvekili olarak, Sayın Bakanımdan
istirham ediyorum ve böylece, Siirt'in mağduriyetini
bir nebze önlemiş olacağız.

(Mikrofon otomatik cihaz tarafından kapatıldı)

BAŞKAN - Sayın Sevgili, son cümlenizle
teşekkürlerinizi sunun efendim.

NİZAMETTİN SEVGİLİ (Devamla)
- Bunun gereğinin yapılacağını ümit
ediyorum ve bekliyorum.

Hepinize en derin saygılarımı
sunuyorum. (Alkışlar)

BAŞKAN - Gündemdışı
konuşan Siirt Milletvekili Sayın Nizamettin Sevgili'ye
teşekkür ediyorum. 

Hükümet adına gündemdışı
konuşmaya cevap vermek üzere, Çalışma
ve Sosyal Güvenlik Bakanı söz istemişlerdir.

Buyurun Sayın Bakan.

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan, değerli milletvekili arkadaşlarım;
Siirt Milletvekili Sayın Nizamettin Sevgili'nin Siirt SSK
50 nci Yıl Hastanesiyle ilgili olarak yaptığı
gündemdışı konuşmayı cevaplamak
üzere huzurlarınızda bulunuyorum; sözlerime
başlarken, hepinizi, Sayın Başkanın
şahsında saygıyla selamlıyorum.

Değerli arkadaşlarım, üzülerek
ifade etmeye ne yazık ki mecburum ki, Sosyal Sigortalar
Kurumu, gerek sağlık hizmetleri açısından
gerek sigorta hizmetleri açısından çok
uzun yıllar ihmal edilmiştir. Yaklaşık
30 milyon insana hizmet sunan bu Kurum, bu ihmal sonucu, büyük
oranda mefluç haldedir. İşte, değerli
milletvekili arkadaşım, bunlardan bir tanesini, Siirt
50 nci Yıl Hastanesini Yüce Meclisin kürsüsüne
taşımıştır. 

Geldiğimiz günden bugüne, Kurumu, işte,
içine düşürüldüğü bu
acı durumdan çıkarmak için yoğun
bir çaba içerisindeyiz. Eleman alımı
bakımından çaba içerisindeyiz, tıbbî
cihaz alımı bakımından yoğun bir
çaba içerisindeyiz; ancak, takdir edilecektir ki,
yılların ihmali, yılların tahribi,
altı aylık, yedi aylık, sekiz aylık
bir zaman zarfında telafi edilemez, telafi edilmesi beklenemez;
ancak, işte, 506 sayılı Yasada yaptığımız
değişiklikler komisyonlarda görüşülmeye
başlanmıştır; prim tahsilatının
hızlandırılması çalışmamız
yine Meclis komisyonlarında görüşülmektedir
ve buna benzer çalışmalarla Sosyal Sigortalar
Kurumu bütünüyle ele alınmış
ve yeniden ihya edilmeye çalışılmaktadır.

Sayın Nizamettin Sevgili'nin, çok haklı
olarak ifade ettiği gibi, doğu ve güneydoğuda
işsizlik had safhadadır, yoksulluk had safhadadır
ve benim de kanaatim odur ki, bu acı tablo, terörü
besleyen çok önemli bir amildir. Bu bölge,  hem
işsizlik yönüyle hem göçü durdurma
yönüyle hem de sağlık hizmetlerini insan
onuruna yaraşır bir seviyeye taşımak
suretiyle mutlaka  yeniden  ihya edilmelidir. Hükümetimiz,
 bu düşünceden hareketle, çok yakın
bir tarihte Bakanlar Kurulunu Ağrı'da toplamıştır;
bölge bakımından işsizliği önleme,
göçü önleme istikametinde çok yoğun
bir program uygulanmaktadır. 

Sadece 1997 yılı için o bölgede
hayvancılık başlıbaşına
teşvik edilecektir ve ilave olarak 100 bin ton et üretimi
o bölgede gerçekleştirilmek istenmektedir, ki,
 bölge bakımından, 100 bin ton ilave et üretimi
demek, 70 bin artı istihdam demektir.

Dolayısıyla, Hükümetimiz,
o bölge için bugüne kadar söylenen bütün
vaatleri kuvveden fiile çıkarmaya, sözden uygulamaya
geçirmeye çalışmaktadır. 

Sağlık hizmetleri bakımından
da, hem Sağlık Bakanlığı olarak hem
de Sosyal Sigortalar Kurumu olarak, o bölge için,
yeni bir kısım tedbirler düşünülmüştür,
planlanmıştır, programlanmıştır
ve mutlaka o bölgeye hekimin gitmesi, o bölgeye hemşirenin
gitmesi, o bölgeye memurun gitmesi sağlanacaktır.
Bu konuda, hem Bakanlığım hem Sağlık
Bakanlığı tam bir uyum içerisinde ve
kararlılık içerisinde hareket edecektir.

Değerli milletvekili arkadaşlarım,
Siirt 50 nci Yıl SSK Hastanesi 1996 Aralık ayında
müteahhitten devralınmıştır ve
1997 Ocak ayında, dispanser bu hastaneye taşınmıştır;
personel alımı yönüyle takviye edilmiştir,
1996 Haziran ayından 26 Şubat 1997 tarihine kadar
bu hastaneye 19 ilave personel verilmiştir, ki, şu
anda hastanede, 2 uzman tabip, 3 pratisyen tabip, 2 eczacı
olmak üzere yaklaşık 35 personel hizmet görmektedir;
bunun 19'u benim dönemimde atanmıştır.


NİZAMETTİN SEVGİLİ (Siirt)
- Hepsi 21, Sayın Bakan.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Bana verilen
resmî rakamları sizlere takdim ediyorum. Sayın
Sevgili, şayet sizin söylediğiniz doğruysa,
çıktıktan sonra çek ederiz, teyit
ederiz; ama, kurumun bana verdiği resmî rakamları
sizlere takdim ediyorum.

Değerli milletvekilleri, buna rağmen, kabul
etmek lazımdır ki, sigortalı eş ve
çocuklarına, hastanelerimizin insan onuruna yaraşır
hizmet sunma imkânı bulunmamaktadır. Mutlaka,
yeni takviyelere ihtiyaç vardır; hem tıbbî
cihaz olarak yeni takviyelere ihtiyaç vardır hem
araç-gereç olarak takviyelere ihtiyaç vardır
hem de eleman olarak takviyelere ihtiyaç vardır.


Sayın Sevgili ve Siirt'in değerli diğer
milletvekili arkadaşlarım da bu konuyu yakından
takip etmektedirler; kendilerine müteşekkirim ve inşallah,
en yakın zamanda Siirt İline gelerek bu hastaneyi
de resmen açarız ve bu eleman alımlarıyla
hastanemizi yeteri elemana kavuştururuz. Tıbbî
cihaz alımına çıkılmıştır.
Bu cihazlar da, inşallah, en kısa zamanda hastanemize
ulaştırılacaktır. 

Bu duygu ve düşüncelerle Yüce
Meclisi saygıyla selamlarken, konuyu gündeme getirdikleri
için Sayın Sevgili'ye de teşekkürlerimi
ayrıca arz ediyorum. 

Sağ olun efendim. (RP, DYP ve ANAP sıralarından
alkışlar)

BAŞKAN - Gündemdışı
konuşmayı cevaplayan Çalışma
ve Sosyal Güvenlik Bakanı Sayın Necati Çelik'e
teşekkür ediyorum.

2. - İçel Milletvekili Abdulbaki
Gökçel'in, İçel İlinde meydana
gelen doğal afetler ve sınır ticareti nedeniyle
çiftçilerin uğramış oldukları
haksızlığa ilişkin gündemdışı
konuşması ve Tarım ve Köyişleri
Bakanı Musa Demirci'nin cevabı

BAŞKAN - İkinci sırada, gündemdışı
konuşma yapmak üzere, İçel Milletvekili
Sayın Abdulbaki Gökçel bulunuyor. (DSP sıralarından
alkşılar)

Sayın Gökçel, İçel
İlindeki doğal afetlerle ilgili olarak, çiftçilerimizin
uğramakta olduğu haksızlıkları konu
alan gündemdışı söz talebinde bulunmuştur.


Sayın Gökçel, buyurun efendim.

Konuşma süreniz 5 dakikadır.

ABDULBAKİ GÖKÇEL (İçel)
- Sayın Başkan, sayın milletvekilleri; tüm
Çukurova bölgesini etkisi altına alan İçel
İlindeki doğal afetlerle ilgili açıklamalarda
bulunmak ve sınır ticareti amacıyla ithal
edilen mallar sebebiyle Mersin'de çiftçilerimizin
uğramakta olduğu haksızlığı arz
etmek üzere gündemdışı söz
almış bulunuyorum. Sözlerime başlarken,
Yüce Meclisi saygıyla selamlarım. 

Değerli milletvekilleri, bilindiği gibi,
İçel İlimiz, yılın 12 ayında,
her türlü tarımsal üretime uygun toprak
ve iklim özelliklerine sahip olan bir ildir ve bu ilimizde
üretilen tarım ürünleri, iç tüketimde
tüm ülkemiz illerinde tüketilmekte olup, narenciye
ve turfanda sebzenin dışsatımıyla da,
1995 yılı itibariyle, ülke ekonomimize 175
milyon dolar döviz sağlamıştır. Ayrıca,
ülkemiz işsizlerine istihdam olanakları sağlamakta
olduğu da bilinen bir gerçektir. 

Geçen sene, verim düşüklüğü
nedeniyle, yapmış olduğu masraflarını
bile alamayan İçel'deki narenciye ve yaş turfanda
sebze üreticilerimiz, geçtiğimiz 1.12.1996 tarihinde,
Türkiye'nin yoğun gündemi içerisinde pek
dikkat çekmeyen şiddetli dolu afetine maruz kalmıştı.
Daha sezonun başında yağan şiddetli dolu,
narenciye ve yaş turfanda sebze üreticimizi daha da
çok yaşam sıkıntısına
sokmuştu. 

Bu konuda, Tarım ve Köyişleri Bakanlığı
İçel İl Müdürlüğümüzce
gerekli hasar tespit çalışmaları yapılmış,
Mersin çevresinde bu afet sonucunda zarara uğrayan
çiftçilerimize ait raporlar ilgili mercilere verilmişti.


Bu çiftçilerimiz, önümüzdeki
sezonu nasıl getirebileceklerini, devletimizin bu konuda
yardımcı olup olamayacağını kara
kara düşünmekteyken, 5 Şubat 1997 tarihinde,
tüm Çukurova Bölgesini etkisi altına alan
şiddetli don afeti, İçel İlimizdeki
narenciye ve turfanda sebze seralarının tamamını
öldürmek suretiyle çiftçilerimizi yıkıma
uğratmıştır.

Bir sezon içerisinde iki sefer doğal afete
maruz kalan İçelli yurttaşlarımıza
bir defa daha geçmiş olsun dileklerimi sunuyorum.


Türkiye Cumhuriyeti Devleti, bu tür afetlerden
zarar görenleri normal yaşamlarına döndürecek
güç ve kaynağı her zaman yaratabilmekte
ve bunu tereddütsüz kullanabilmektedir; ancak, Türkiye'nin
yoğun gündemi nedeniyle bu afetzede yurttaşlarımızın
unutulmamalarını ve gereken ilgiyi görmelerini
bekliyoruz. 

Sayın Başkan, değerli milletvekilleri;
bu konuda Hükümetin, soruna, Türk Devletinin her
zaman sergilediği sorumluluk anlayışıyla
yaklaşmasından duymuş olduğum memnuniyeti
de belirtmek istiyorum. Doğal afetlerden hemen sonra hem Devlet
Bakanımız Sayın Ayfer Yılmaz Hanımefendi
hem de Tarım ve Köyişleri Bakanımız
Sayın Musa Demirci afet bölgesinde gerekli incelemeleri
yapmışlardır; meydana gelen zararları
gözleriyle görmüşlerdir. Kendilerine huzurlarınızda
teşekkür ediyorum. Umut ederim ki, bu olumlu çalışmalar
geçmiş yıllarda olduğu gibi lafta kalmasın.


Değerli arkadaşlar, niçin lafta
kalmasın diyorum: Şu elimdeki belge, tabiî
afetlerden zarar gören çiftçilerimizin Ziraat
Bankasına ve tarım kredi kooperatiflerine olan borçlarının
faizsiz ertelenmesi hakkında, daha önceki tabiî
afetlerden dolayı, Bakanlar Kurulumuzun almış
olduğu karardır. Fakat, bu karar, 1.10.1996 tarihinde
alınmasına rağmen, halen daha bu çiftçilerimizin
Ziraat Bankasına olan borçlarının
faizsiz ertelenmesi uygulanmamıştır, onun
için lafta kalmasın diyorum. 

Tabiî afetten zarar gören çiftçilerimizin
Ziraat Bankasına, tarım kredi kooperatiflerine olan
borçlarının faizsiz ertelenmesini...

(Mikrofon otomatik cihaz tarafından kapatıldı)

BAŞKAN - Sayın Gökçel, konuşmanızı
tamamlayın efendim. 

ABDULBAKİ GÖKÇEL (Devamla) - ...eski
borçlarının faizlerinin silinmesini, bu çiftçilerimize
ve daha önce kredi almayanlara yeni kredi imkânları
sağlanmasını bekliyorum. 

Sayın Başkan, değerli milletvekilleri;
biraz da, sınır ticareti amacıyla ithal edilen
mallar sebebiyle, Mersin'deki çiftçilerimizin uğramakta
olduğu haksızlığa değinmek istiyorum.
Geçtiğimiz aylardan bu yana, sınır ticareti
yapan illerden, Mersin Toptancı Haline TIR'lar dolusu yaş
sebze ve meyve getirilmektedir. Sınır ticareti yoluyla
gümrüksüz ithal edilen malların ilimize
getirilerek satılması haksız rekabet koşulları
yaratmakta ve sıkıntılar çekmekte
olan yöre çiftçilerimizi yöre çiftçilerimizi
daha da zor durumda bırakmaktadır. Oysa, 5.1.1996
tarihinde yürürlüğe girmiş olan, Bakanlar
Kurulunun, sınır ticaretinin düzenlenmesine
ilişkin kararının amacı... 

(Mikrofon otomatik cihaz tarafından kapatıldı)

ABDULBAKİ GÖKÇEL (Devamla) - Bir
dakikanızı rica edeyim Sayın Başkanım.

BAŞKAN - Son cümlenizle tamamlayın
efendim. 

ABDULBAKİ GÖKÇEL (Devamla) - ...
doğu ve güneydoğu illerimize kara sınırı
bulunan ülkeler ile bu illerimizde yaşayan mukim gerçek
kişilerin zarurî ihtiyaçlarını
karşılamaktır. Sınır ticareti
yapılacak illerimiz de bu kararda açıklanmıştır.
Bu kararda “gerçek kişilerin iştigal alanları
dahilinde, ihtiyaçları göz önünde
bulundurulmak üzere, il değerlendirme kurulunca belirlenen
miktar ve değerlerde ithalat yapma hakkı vardır.
Sınır ticareti yoluyla ithal edilecek mallar ticarî
mahiyette olamazlar; sadece, gerçek kişilerin zarurî
ihtiyaçlarını karşılamaktan
ibarettir” denilmektedir. 

Bakanlar Kurulu kararında sınır
ticareti yoluyla ithal edilecek malların ticarî mahiyette
olamayacağı, gerçek kişilerin zarurî
ihtiyaçlarını karşılamak amacıyla
ithalat yapılabileceği açıkça
ifade edilmesine rağmen, sınır ticareti yoluyla
ithal edilen mallar ticarî amaçlı olarak ithal
edilmekte ve satılmaktadır.

(Mikrofon otomatik cihaz tarafından kapatıldı)

ABDULBAKİ GÖKÇEL - (Devamla) -
Sayın Başkan, bir dakika verin,  bitireyim artık.


BAŞKAN - Buyurun efendim, tamamlayın.


ABDULBAKİ GÖKÇEL (Devamla) - Bunun
en bariz örneği, geçtiğimiz aylardan bu yana
Mersin Toptancı Halinde yaşanmaktadır. Kanunun
amacına aykırı olarak yapılan bu tür
uygulama ve girişimlerin engellenmesi, sınır
ticareti yoluyla yurda giren malların kanunun amacına
uygun olarak denetlenmesi için bir an önce önlem
alınmalıdır. Sınır ticareti
yoluyla ithal edilen malların İlimizde serbestçe
pazarlanması önlenmelidir. Bunlar yapıldığı
takdirde, çiftçilerimizin uğramakta olduğu
haksızlıktan kurtulacağına inanıyorum.
Aksi taktirde, çiftçilerimiz, oluşan haksız
rekabet koşulları nedeniyle, ürettikleri malları
pazarlama olanağı bulamayacak, mallarını,
maliyetinin altında bir fiyatla satmak durumunda kalacaklardır.
Bu da İlimiz tarım sektöründe daha büyük
kriz yaşanmasına neden olacaktır. 

(Mikrofon otomatik cihaz tarafından kapatıldı)


ABDULBAKİ GÖKÇEL (Devamla) - Sonuç
olarak, bu haksızlığa meydan verilmemesi ve
doğal afetten zarar görmüş olan çiftçilerimize
gerekli yardımın yapılması hususunda
Yüce Meclisin ve ilgili bakanlığın desteğini
bekler, Yüce Meclise saygılarımı sunarım.
(DSP ve CHP sıralarından alkışlar)

BAŞKAN - Gündemdışı
konuşan İçel Milletvekili Sayın Abdulbaki
Gökçel'e teşekkür ediyorum.

Hükümet, bu konuşmaya da cevap vermek
istiyor.

Tarım ve Köyişleri Bakanı
Sayın Musa Demirci, buyurun. (RP sıralarından
alkışlar)

TARIM VE KÖYİŞLERİ BAKANI
MUSA DEMİRCİ (Sıvas) - Sayın Başkan,
değerli milletvekilleri; İçel Milletvekilimiz
Sayın Abdulbaki Gökçel'in, Çukurova
yöresinde meydana gelen don olayıyla alakalı
olarak yapmış olduğu gündemdışı
konuşmaya cevap arz etmek istiyorum.

Değerli milletvekilleri, şubat ayının
2'si ile 7'si arasında, Adana'da, İçel'de
ve Antalya yöresinde don hadisesi meydana gelmiştir.
Bilhassa Adana ve Antalya yöresinde, sühunet, eksi 7'ye
kadar düşmüş; ancak, İçel
yöresinde bu biraz daha şiddetli olmuş, ısı,
eksi 9'a, hatta eksi 13'e kadar düşmüştür.
Böylece, narenciye, hububat alanlarında ve Antalya'da
muz bahçelerinde, en önemlisi de örtüaltı
sebzeciliğimizde fevkalade hasar meydana gelmiştir.


Adana İlimizdeki hasar, 5 ilçede ve
72 köyde, 151 600 dekar sahada meydana gelmiştir. 

Bunun yanında, İçel Vilayetimizde,
7 ilçede ve 136 köyde 126 bin dekar alanda, yüzde
50'den başlayıp yüzde 100'e varan oranlarda
hasar meydana gelmiştir. Burada, daha çok narenciye
alanlarında yüzde 100, diğer sahalarda, örtüaltı
sebzecilikte, yüzde 50 veya üzerinde bir hasar meydana
gelmiştir.  

Antalya Vilayetimizde, daha önce bir sel hadisesi
olmuştu; bu, İçel İlimizde de oldu.
Antalya İlimizde 3 ilçede ve 55 köyde, toplam
38 bin dekar sahada, yüzde 5 ilâ yüzde 100 arasında
hasar söz konusudur. Tabiî, hemen, valilerimizin görevlendirdiği
tarım il müdürlükleri kanalıyla,
süratle, hasar tespit çalışmaları
yapılmıştır. Onun neticesinde, hasardan
veyahut da don hadisesinden hemen kısa bir süre sonra,
biz, yanımıza bir heyet almak suretiyle, Mersin
ve Antalya yörelerimizde bir araştırma, bir
incelemede bulunduk. Ayrıca, bölge milletvekilleri
ve bölgede bulunan bakanlar da, o bölgede, gerçekten,
hassasiyet göstermek suretiyle çiftçinin yanında
oldular ve büyük bir araştırmayı
bu arkadaşlarımız da yaptı.

Netice itibariyle, biz, şu anda, aldığımız
bilgilerin tamamını Bakanlar Kuruluna arz etmek
üzere bir kararname hazırladık. Kararnamenin
içeriği şudur: Yüzde 40'tan yüzde 100'e
varan hasarla karşı karşıya kalan çiftçilerimizin
Ziraat Bankasına, tarım kredi kooperatiflerine ve
diğer tarım kuruluşlarına olan borçları
1 yıl süreyle ve faizsiz olarak ertelenecektir.

Ayrıca, tabiî, bazı çiftçilerimiz
var ki, herhangi bir kuruluştan kredi alma imkânı
olmamış, almamışlar ve kendi öz
kaynaklarıyla yatırım yapmışlar.
Bu çiftçilerimizin de, aynı kararnameye bir
madde eklemek suretiyle, yine, Ziraat Bankasından veya
tarım kredi kooperatiflerinden, düşük faizli
-yüzde 30 faizli- bir kredi almalarını bu şekilde
sağlamış olacağız.

Ayrıca, tabiî, yine, hemen bu tarihlere
rastlayan bir dönemde, bilhassa Nevşehir civarında
da, yine, sühunetin fevkalade aşağıya düşmesinden,
bilhassa yerüstündeki patates depolarında yüzde
5'e varan bir hasar meydana gelmiştir. Tabiî, bu sene,
aşağı yukarı 4 milyon 700 bin tonluk bir
rekolte oldu patateste. O bakımdan, o yörede de bir
sıkıntı var. Bilhassa, sıkıntının
defedilebilmesi bakımından, biliyorsunuz, Irak sınırı
açıldı, Nahcivan sınırı
açıldı ve yine, Van yöresinde ve Kars
yöresindeki sınırlar açılmak
suretiyle, bu bölgelerden, bilhassa patates sevkıyatı
başladı. Ayrıca, tabiî, ihracatta bir
teşvik desteği de vardı. Bu bakımdan,
bu çiftçilerimizde de bir rahatlama söz konusu
oldu. 

Yine, bu çiftçilerimizin sulamadan
dolayı elektrik borçları var. O, 31 Marta
kadar ertelenmişti. Yine bir çalışma
başlattık. İlgili bakanımıza
da konu intikal etmiştir. O konuda bir çalışma
yapılıyor ve tahmin ediyorum ki, gerek Çukurova
yöresindeki, Antalya yöresindeki çiftçilerimizin
gerekse diğer yörelerdeki patates üreticilerinin
sıkıntılarını yakın
bir zamanda aşacağız. 

Ben, konuyu gündeme getirdikleri için,
milletvekilimize teşekkür ediyorum ve bölge çiftçilerine
de geçmiş olsun diyorum.

Sağ olun efedim. (RP ve ANAP sıralarından
alkışlar)

BAŞKAN - Gündemdışı
konuşmayı cevaplayan Tarım ve Köyişleri
Bakanı Sayın Musa Demirci'ye teşekkür
ediyorum.

Sayın Bakan, aynı zamanda, gündemdışı
söz verme imkânı bulamadığımız
diğer çiftçi bölgelerinin milletvekillerinin
de sorunlarını ele almak suretiyle, o ihtiyacı
da karşılamış oldular; ayrıca
teşekkür ediyorum.

3. - Adana Milletvekili Orhan Kavuncu'nun, Doğu
Türkistan'da meydana gelen olaylara ilişkin gümdemdışı
konuşması

BAŞKAN - Şimdi, gündemdışı
üçüncü söz sırası, Adana
Milletvekili Sayın Orhan Kavuncu'nun. Sayın Kavuncu,
Doğu Türkistan'daki olaylarla ilgili olarak gündemdışı
söz isteminde bulunmuştur. (BBP ve RP sıralarından
alkışlar)

Sayın Kavuncu, konuşma süreniz
5 dakikadır.

Buyurun.

ORHAN KAVUNCU (Adana) - Değerli Başkan,
değerli milletvekilleri; Büyük Birlik Partisi ve
şahsım adına, hepinizi saygıyla selamlıyorum.

4 Şubatta, Kadir Gecesinde, Çin'in Uygur
Özerk Bölgesi yaptığı ve Çince
-kazanılmış topraklar, fethedilmiş topraklar-
anlamına gelen Sincan ismini verdiği Doğu Türkistan'da
cereyan eden olaylarla ilgili olarak söz almış
bulunuyorum.

Olaylar, Doğu Türkistan'ın kuzeybatısında
Kulca Şehrinde, Kadir Gecesi Kur'an okumak için bir
araya gelmiş 30 civarında hanımın bu
eylemlerini, Kur'an okuma isteklerini engelleyen ve bunları
karakola götüren Çin polisine karşı,
oradaki soydaşlarımızın tepkisiyle
başlamıştır. Karakolun önünde
toplanan halka, Çinli polisler, bu hanımlardan 3'ünün
cesedini dışarıya atmak suretiyle cevap vermişler
ve bunun üzerine olaylar, Kulca'dan, Doğu Türkistan'ın
bütün eyaletlerine, bütün yerleşim yerlerine
yayılmıştır. Şu ana kadar aldığımız
bilgilere göre, Kulca'da, soydaşlarımızdan
196 kişi öldürülmüştür. 4
Şubat ilâ 7 Şubat tarihleri arasında
3 500 kişinin tutuklandığı, 1 000'den
fazla soydaşımızın yaralandığı
gelen bilgiler arasındadır. Olaylar, şu anda,
Doğu Türkistan'ın her tarafına yayılmış;
ancak, Çin güvenlik kuvvetleri, Kulca'da sükûneti
sağlamış, orada isyan halinde bulunan, tepkilerini,
öfkelerini bastıramayan soydaşlarımızı
eğitim kamplarına, temerküz kamplarına
toplamış bulunmaktadırlar. 

Daha sonra, bayram sabahı, sadece Başkent
Urumçi'de, iki camide bayram namazı kılınmasına
müsaade eden ve uluslararası basını
da oraya götürmek suretiyle insan haklarına,
sözde, nasıl saygı gösterdiklerini ispat
etmek isteyen Çin idaresi, Doğu Türkistan'ın
diğer yerleşim yerlerinde, bu bayram namazı kılma
işine müsaade etmediği için, halk tekrar
camilerin, mescidlerin önünde toplanmış
ve Çinli askerlerle aralarında, ister istemez çatışmalar
çıkmıştır. Şu anda, Hotan
vilayetine bağlı Karakaş, Guma ve Kargalık'ta,
sonra güneyde İlçi ve Lop isimli yerleşim
yerlerinde Çinli asker ve polislerden şehirler arındırılmış;
ancak, Çin güçleri de, bu yerleşim yerlerini
kuşatma altına almış bulunmaktadır.


Bu akan kana dur denilmesi gerekmektedir. Anadolu
insanının bölgeye ilgisiz kalamayacağını
buradan ifade etmek istiyorum. “Turfanda” sözümüz,
bölgenin Turfan şehrinden gelmektedir; orada, sebze
ve meyveler erken yetiştiği için, turfanda sözü
gelişmiştir. Uygurlar, Türk toplulukları
arasında medeniyeti en önce kavramış,
benimsemiş bir topluluk olduğu için, medenî
karşılığı uygar sözü,
bu Uygurlardan gelmiştir. Divanü Lûgat-it Türk'ün
yazarı Kaşgarlı Mahmut, bölgedeki Kaşgar
Şehrindendir. Dede Korkut hikâyeleri, bölgenin
eseridir. Dolayısıyla, Uygur durdukça, Dede
Korkut durdukça, Turfan durdukça, Kaşgar durdukça,
Anadolu Türklüğünün bölgeye duygusal
ilgisi devam edecektir. (BBP sıralarından alkışlar)

Mesele, Çin'in içişlerine karışmak
değildir; orada insan hakları ihlal edilmektedir. Türkiye,
AGİT'i, Birleşmiş Milletler İnsan Hakları
İnceleme Komisyonunu, bölgeye gözlemci heyetler
göndermeye davet etmelidir. Dışişleri
Bakanlığı Sözcümüz Büyükelçi
Sayın Akbel'in “protesto gösterileri ile bayrağa
saygısızlığı birbirine karıştırmamak
gerekir” şeklindeki ifadelerini olumlu buluyoruz.

(Mikrofon otomatik cihaz tarafından kapatıldı)

BAŞKAN - Sayın Kavuncu, konuşmanızı
tamamlayın efendim.

ORHAN KAVUNCU (Devamla) - Türkiye, bütün
uluslararası kuruluşlar nezdinde etkinliklerde bulunmalı,
hiçbir etkinlikten çekinmemelidir; çünkü,
oradaki soydaşlarımızın en tabiî
insan haklarına, yaşama haklarına sahip olması,
bizim için, her türlü menfaatın üzerindedir.


Elbette, Çin'le dostane ilişkilerin
gelişmesine evet diyoruz; ancak, orada soydaşlarımızın
kanları ve gözyaşları akarken geliştirilecek
dostluğun, bize hayır getirmeyeceğini düşünüyoruz.
Bu dostluk, bizim kadar, Çin'in de faydasınadır.
Onun için, Çin yetkililerine her fırsatta
anlatmamız gerekiyor ki, Çin'in bizimle dostluğunu
geliştirebilmesi, Doğu Türkistan'da insanlıkdışı
uygulamalarından vazgeçmesiyle mümkündür.

Hepinizi saygıyla selamlıyorum. (Alkışlar)


BAŞKAN - Gündemdışı
konuşan Adana Milletvekili Sayın Orhan Kavuncu'ya
teşekkür ediyorum. 

Bu konuşmaya Hükümet adına
cevap verecek Sayın Bakan?.. Yok.

İki adet Meclis araştırması
önergesi vardır; okutuyorum.

B)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Hatay Milletvekili Fuat Çay ve 25
arkadaşının, özelleştirme uygulamalarının
yarattığı sorunların tespiti ile alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/166)

Türkiye Büyük Millet Meclisi
Başkanlığına

Türkiye'de yapılan özelleştirmelerin
incelenmesi, aksaklıkların ortaya çıkarılması,
ulusal yararlar bakımından stratejik kuruluşlarla
ilgili özelleştirme uygulamalarının gözden
geçirilmesi, uygulamanın yarattığı
sorunların ve çözüm önerilerinin
tespiti için Anayasanın 98 inci, İçtüzüğün
104 ve 105 inci maddeleri gereğince Meclis araştırması
açılmasını saygılarımızla
arz ederiz.

1. Fuat Çay (Hatay)

2. Yahya Şimşek (Bursa)

3. Haydar Oymak (Amasya)

4. Aydın Güven Gürkan (İzmir)

5. Ali Rıza Bodur (İzmir)

6. Celal Topkan (Adıyaman)

7. Bekir Kumbul (Antalya)

8. Yusuf Öztop (Antalya)

9. Ali Haydar Şahin (Çorum)

10. Nezir Büyükcengiz (Konya)

11. Metin Arifağaoğlu (Artvin)

12. Zeki Çakıroğlu (Muğla)

13. Önder Kırlı (Balıkesir)

14. Nihat Matkap (Hatay)

15. Mahmut Işık (Sıvas)

16. Ercan Karakaş (İstanbul)

17. Algan Hacaloğlu (İstanbul)

18. Birgen Keleş (İzmir)

19. Ali Şahin (Kahramanmaraş)

20. Ahmet Güryüz Ketenci (İstanbul)

21. Ayhan Fırat (Malatya)

22. Ali Dinçer (Ankara)

23. Şahin Ulusoy (Tokat)

24. Erdoğan Yetenç (Manisa)

25. Fatih Atay (Aydın)

26. Mehmet Moğultay (İstanbul)

Gerekçe:

Türkiye'de ekonomik sorunların aşılmasında
mucize bir formül olarak, gündeme getirilen özelleştirme
çerçevesinde yapılan uygulamalar sürekli
tartışma konusu olmuştur.

RP-DYP Hükümetinin denk bütçe
ve kaynak yaratma projeleri çerçevesinde özelleştirmeye
önemli bir yer verilmiştir. Gerçeklere dayalı
olmayan bu projeler çerçevesinde özelleştirmeye
önemli yer verilmesi konuyu daha ciddileştirmektedir.
Bu projeleri hayata geçirmeye çalışırken
kamu işletmelerinin ve varlıklarının
acelece, peşkeş çekme yaklaşımıyla
elden çıkarılmaya çalışıldığına
tanık olunmaktadır. Kimi zaman mevcut yasalara aykırı
olarak, kimi zaman yasaların öngördüğü
şartlardan kurtulmak için karşı hile
yollarını içeren uygulamalar kaygıları
daha da artırmaktadır. 

Bu çerçevede demir, çelik, telekomünikasyon,
enerji santralları gibi, kârlı ve ulusal yararlar
bakımından stratejik kamu işletmeleri, tesisleri
elden çıkarılmaya çalışılmaktadır.


Siyasî etkinin partizan tutumun özelleştirme
uygulamalarına yansıdığı bu uygulamalardan
devletin zarar ettirildiği yönünde ciddî kuşkular
mevcuttur. 

Özelleştirilen kuruluşlarda yasalar
ve özelleştirmeden güdülen amaçlara
aykırı davranıldığı da
üzerinde durulması gereken bir başka noktadır.
Bu çerçevede, özelleştirme bedellerinin
düşük tutulması, işletmelere talip
olanlara kuruluşlardan para aktarılması, bu
paralarla özelleştirme teminatlarının
karşılanması, taksitlerin zamanında
ödenmemesi, kuruluşların makine ve teçhizatlarının
başka bölgelere götürülmesi, işletmelerdeki
hurda olarak nitelenen malzemelerin ek gelir yaratması
ve özelleştirilen kuruluşlarda üretimin
yapılmaması gibi sorunlarla karşılaşılmaktadır.


Bu nedenlerle, Türkiye'de yapılan özelleştirmelerin
incelenmesi, aksaklıkların ortaya çıkarılması,
ulusal yararlar bakımından stratejik kuruluşlarla
ilgili özelleştirme uygulamalarının gözden
geçirilmesi, uygulamanın yarattığı
sorunların ve çözüm önerilerinin
tespiti için Anayasanın 98 inci, İçtüzüğün
104 üncü ve 105 inci maddeleri gereğince Meclis
araştırması açılması
zorunluluğu doğmuştur.

BAŞKAN - Bilgilerinize sunulmuştur.

Önerge gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır. 

İkinci Meclis araştırması
önergesini okutuyorum:

2. - Yalova Milletvekili Yaşar Okuyan ve
33 arkadaşının, Bulgaristan'dan yurdumuza
göç eden soydaşlarımızın
sorunlarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/167)

Türkiye Büyük Millet Meclisi
Başkanlığına

Bulgaristan'dan 1989 yılında, bilinen
sebeplerle Türkiye'ye göç eden soydaşlarımızın
çeşitli sorunlarla karşı karşıya
kaldıkları ve hâlâ birçok sorunlarına
maalesef bir çözüm bulunamadığı
bir gerçektir. 1989 yılında Türkiye'ye
göç eden soydaşlarımızın
önemli bir kısmına o tarihteki Anavatan İktidarı
döneminde konutları yaptırılmış
ve soydaşlarımız en asgarî önemli
bir kısmının konut sahibi olması sağlanmıştır.
Ancak, söz konusu göçmen konutlarının
halen bir kısmında, projelerde yer almasına
rağmen, bunca geçen zaman içerisinde sosyal
tesis, okul, cami, mezarlık, sağlık ocağı
gibi bölümleri hâlâ gerçekleştirilmemiş
ve bu konutlara yerleştirilen soydaşlarımız
çeşitli sıkıntılarla başbaşa
bırakılmıştır. 

31 Aralık 1992 yılı sonuna kadar
gelen soydaşlarımızın bir kısmı
konut için para yatırdıkları halde,
o tarihten bu güne kadar konut sahibi olamadıkları
gibi, bugün bu konuyla ilgili sorunun nasıl çözüleceğine
dair bir bilgi dahi ilgililere verilmemektedir. Bazı soydaşlarımızın
çok düşük ücretlerle, âdeta
karın tokluğuna bazı işlerde çalıştırıldıkları
da acı bir gerçektir. Soydaşlarımızın
Bulgaristan'daki sosyal güvenlik haklarıyla ilgili
olarak ciddiye alınabilecek ve sonuç almaya yönelik
bir girişimin yapılmamış olduğunu
da üzüntüyle gözlemliyoruz. Yine yukarıdaki
tarihe kadar Türkiye'ye gelenlere verilmiş olan ikâmet
tezkerelerine rağmen, zaman zaman soydaşlarımızın
çeşitli sorunlarla karşı karşıya
kalmalarına mani olunamamış ve hâlâ
bu kapsamdaki soydaşlarımızın Türk
tabiyetine geçme işlemleri tamamlanamamıştır.


Ayrıca 1 Ocak 1993 tarihinden sonra çeşitli
tarihlerde yurdumuza yakınlarının yanına
misafir, turist, grup veya çeşitli yollarla gelip
de geri dönmeyerek ailelerinin ve yakınlarının
yanlarında sığınan soydaşlarımızın
çocuklarının Millî Eğitim Bakanlığımızın
talimatları doğrultusunda okullara alındıkları
ve halen öğrenimlerine devam ettikleri bir gerçektir.
Büyük bir kısmının bu süre
içerisinde Bulgaristan'daki mallarını ellerinden
çıkarıp Türkiye'de ev bark sahibi oldukları
ve Türkiye Cumhuriyeti tabiyetindekilerle evlenip çoluk
çocuk sahibi oldukları açık bir gerçektir.
Bu konuyla ilgili olarak, soydaşlarımızla
ilgili kuruluşların Türk Hükümetinden
talepleri arasında, 1 Ocak 1993 ile 31 Aralık 1995
tarihleri arasında yukarıdaki yollardan Türkiye'ye
gelenlere son bir kez, Türkiye'de oturduklarını
kanıtlamak kaydıyla, ikâmetgâh tezkeresi
verilmesi talebinde bulundukları bilinmektedir. 

En son İçişleri Bakanlığı
genelgesiyle ikâmet tezkeresi bulunmayan bütün
soydaşlarımızın 1 Nisan 1997 tarihine
kadar Bulgaristan'a zorla gönderileceği ve bununla ilgili
olarak valiliklere talimat verildiği anlaşılmıştır.
Bu durum soydaşlarımız arasında haklı
olarak huzursuzluğa ve tepkiye yol açmıştır.


Bütün yukarıdaki kısaca belirtilen
konuların incelenmesi ve soydaşlarımızın
durumlarının araştırmaya konu edilmesi,
alınacak olan tedbirlerin tespiti, soydaşlarımızın
sorunlarının çözülmesi için
gerekenlerin neler olduğunun araştırılması
ve neticede Anayasanın 98 inci, İçtüzüğün
104 ve 105 inci maddeleri gereğince bir araştırma
komisyonu kurulmasını arz ve teklif ederiz. 

1. Yaşar Okuyan  (Yalova)

2. M. Cavit Kavak  (İstanbul)

3. Mustafa Cumhur Ersümer  (Çanakkale)


4. Enis Sülün  (Tekirdağ) 

5. Şükrü Yürür  (Ordu)

6. İbrahim Gürdal  (Antalya)

7. Ahmet Alkan  (Konya)

8. Murat Başeşgioğlu  (Kastamonu)

9. Ahmet Kabil  (Rize)

10. Yusuf Pamuk  (İstanbul)

11. Recep Mızrak  (Kırıkkale)

12. Yusuf Ekinci  (Burdur)

13. Nabi Poyraz  (Ordu)

14. Aslan Ali Hatipoğlu  (Amasya)

15. İsmail Durak Ünlü  (Yozgat)

16. Nejat Arseven  (Ankara)

17. Cemil Çiçek  (Ankara)

18. Güneş Taner  (İstanbul)

19. Korkut Özal  (İstanbul)

20. Hüsnü Sıvalıoğlu
 (Balıkesir)

21. Emin Kul  (İstanbul)

22. Ersin Taranoğlu  (Sakarya)

23. Ali Talip Özdemir  (İstanbul)

24. Abdullah Akarsu  (Manisa)

25. Hüsnü Doğan  (İstanbul)

26. Rüştü Kâzım Yücelen
 (İçel)

27. Edip Safder Gaydalı  (Bitlis)

28. Sami Küçükbaşkan  (Antalya)

29. Erkan Mumcu  (Isparta)

30. Ömer Ertaş  (Mardin)

31. Cemal Özbilen  (Kırklareli)

32. Miraç Akdoğan  (Malatya)

33. Veysel Atasoy  Zonguldak)

34. İbrahim Çebi  (Trabzon)

MUSTAFA RÜŞTÜ TAŞAR (Gaziantep)
- Sayın Başkan, ben de önergeye katılıyorum.

HALİT DUMANKAYA (İstanbul) -Ben
de katılıyorum Sayın Başkan.

ÜNAL YAŞAR (Gaziantep) -Sayın
Başkan, ben de katılıyorum.

BAŞKAN - Sayın Mustafa Taşar,
Sayın Halit Dumankaya ve Sayın Ünal Yaşar
da önergeye katıldıklarını belirttiler;
tutanağa geçti.

Efendim, katılma isteminizi yazılı
olarak Başkanlığa duyurmanızı rica
ediyorum. 

Önerge bilgilerinize sunulmuştur.

Önerge, gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

Bir gensoru önergesi vardır; önerge
bastırılıp sayın milletvekillerine
dağıtılmıştır. 

Önerge 500 kelimeden fazla olduğu için
özetini okutuyorum:

3. - Samsun Milletvekili Biltekin Özdemir
ve 41 arkadaşının, 4214 sayılı
Yetki Kanununu kötüye kullanmak suretiyle kamu personelinin
ücret rejimiyle ilgili yanlış ve adaletsiz politikalar
izledikleri iddiasıyla Bakanlar Kurulu üyeleri hakkında
gensoru açılmasına ilişkin önergesi
(11/10) (1)




(1) (11/10) esas numaralı gensoru önergesi
tutanağa eklidir.

Türkiye Büyük Millet Meclisi
Başkanlığına

1- Ülkeyi yönetenlerin ve özellikle
hükümetlerin başarısında çok
özel bir önem ve yer taşıyan ve sayıları
2 milyona yaklaşmış bulunan memurlar ve diğer
kamu görevlileriyle, bunların 1 milyondan fazla sayıda
emekli, dul ve yetimlerini ilgilendiren personel rejiminde son
dört beş yılda yaratılan ağır
bozulmaya ek olarak, Refahyol Hükümetinin, bilhassa
28.11.1996 tarih ve 4214 sayılı Yetki Kanunu çerçevesinde
yapmış olduğu ve rejimi tamamen yozlaştırarak
altüst eden adaletsiz, ehliyetsiz ve gelişigüzel
uygulamaları, meselenin Yüce Meclisin huzuruna getirilmesini
zorunlu kılmış ve yetkisini kötüye
kullanan Hükümet hakkında gensoru önergesi
verilmesi gereği duyulmuştur.

2. 1984-1991 yılları arasında
kademeli şekilde yürürlüğe konulan çok
sayıda kanun hükmünde kararnameyle, kamu personelinin
çeşitli kesimleri arasında özlük
hakları bakımından adalet ve hizmet gereklerine
uygun olarak tesis edilmiş bulunan dengeler, son üç
dört yıllık dönemde maaş katsayılarının
yanlış ve tutarsız bir şekilde tespit
edilmesi neticesinde tamamen bozulmuş, bilhassa 1994 ve
1995 yıllarında aylık katsayıları
sabit tutularak, emekliliğe esas aylık, toplam maaş
içerisinde iyice gerilemiş, bu durum, sosyal güvenlik
kurumlarına yapılan kesintileri de azaltarak, sosyal
güvenlik sistemine, diğer büyük yanlışların
yanı sıra, bu yönden de zarar verilmiştir.


3. Kamu personeli ücret rejiminin, ciddî
hazırlık isteyen, çalışanlar,
emekliler, hizmet sınıfları, hiyerarşik
kademeler ve kariyer memuriyetler arasında hem yatay hem
de dikey olarak sağlıklı ve duyarlı dengeler
kurulmasını gerektiren bir olgu olduğu dikkate
alınmadan “ortalama ücret artışı”
adı altında, konuyu, sadece basit bir aylık
artışı olarak değerlendiren 1992 sonrası
yaklaşımının halen devam ettiğini
görmekteyiz.

4. Nitekim, 21 Aralık 1996 tarihli ve 568
sayılı Kanun Hükmünde Kararname ile 25
Ocak 1997 tarih ve 569 sayılı Kararnamelerle yapılan
düzenlemeler, önce savunma ve güvenlik kuvvetleri
arasındaki, sonra da ek zam verilmeyen diğer hizmet
sınıfları arasındaki ve nihayet, çalışanlarla
emekli olan kamu görevlileri arasındaki unvan, rütbe
ve maaş dengelerini tamamen bozmuştur. 

5. a) Bütçe görüşmeleri
sırasında yüzde 90'lar dolayında seyreden
enflasyon önünde, hiç olmazsa malî yılın
ilk yarısı için yüzde 50 artış
yapılmasına ilişkin Anavatan Partisi olarak
yaptığımız teklifleri Hükümet
reddetmiş, şimdi, bu yanlışını,
Yetki Kanununu amacından saptırıp, yanlış
uygulayarak telafiye çalışmaktadır.


b) Yapılan düzenlemeleri karşılayacak
ödenek bütçede yoktur. Yıl içinde
personel için eködenek kanunu çıkarılması
zorunlu hale gelmiştir. Bütçenin öz gelirlerini
artıracak ciddî bir gelir politikası da, zaten,
benimsenmemiştir. Hayalî kaynaklarla, topluma, son
derece yanıltıcı mesajlar verilmektedir.


c) Başbakan “eködeme, kuruluşun
içindeki dengeleri kurmak içindir”, “herkese
eşit zam vermek adaletsizliktir” şeklinde beyanlarda
bulunmasına rağmen, şu ana kadar, bunun tam aksini
yürürlüğe koyarak, hem yatay hem dikey dengeleri
daha da bozmuş, adaletsizliği ve Meclisin verdiği
yetkiyi kötüye kullanmayı kendisi yaratmıştır.

d) Hizmet sınıfları arasında
ayırımcılık yapılmıştır.

e) Aynı sınıf içerisinde
bile ayırımcılık yapılmıştır.

f) Emekliler hiç dikkate alınmamış,
çalışanlarla emekliler arasındaki farklılıklar
hem yatay hem dikey olarak bozulmuştur.

g) Enflasyonun, tüm çalışanları,
emeklileri etkilediği gözardı edilmiştir.

h) Hükümet üyeleri birbirlerini nakzeden,
gerçekçi olmayan beyanlarda bulunmuşlar, verdikleri
sözü tutmamış ve tutamamışlar,
güvenilirliklerini zedelemişlerdir. 

ı) Her bir hizmet sınıfı
için basit düzenlemeler, uzun çalışmayı
gerektiriyormuş gibi takdim edilmiş, konu istismar
edilerek çalışanlar üzerinde nüfuz
kullanılmıştır. 

j) Hükümet, ek zam farklılığını
yaratmak suretiyle, memurumuza, cumhuriyet tarihimizin en büyük
haksızlığını ve adaletsizliğini
yapmıştır. Personel rejiminin yürürlüğe
konulduğu 1970'li yılların başında
dahi zam verilmesinde hizmet sınıfları arasında
bugün yapıldığı gibi yüzde
40'lara ulaşan düzeyde farklılıklar yapılmamıştır.

Yukarıda kısaca açıklandığı
ve ekli raporumuzda da ayrıntılı bir biçimde
sunulduğu üzere, Hükümet, Yetki Kanununu yanlış
kullanmaktadır; tehlikeli surette kötüye kullanmaktadır;
bilgili ve adaletli bir davranış sergileyememektedir.


Bütün bu nedenlerle, Hükümet
hakkında, Anayasanın 99 uncu ve Türkiye Büyük
Millet Meclisi İçtüzüğünün
106 ncı maddeleri uyarınca gensoru açılması
hususundaki işbu önergemizi gereği için
müsaadelerinize saygılarımızla arz ederiz.

1. Biltekin Özdemir (Samsun)

2. Miraç Akdoğan (Malatya)

3. Yıldırım Aktürk (Uşak)

4. Metin Gürdere (Tokat)

5. Hayrettin Uzun (Kocaeli)

6. Ekrem Pakdemirli (Manisa)

7. Mehmet Ali Bilici (Adana)

8. Mahmut Bozkurt (Adıyaman)

9. Hüseyin Yayla (Hatay)

10. Abbas İnceayan (Bolu)

11. Yücel Seçkiner (Ankara)

12. Yusuf Namoğlu (İstanbul)

13. Naim Geylani (Hakkâri)

14. Nizamettin Sevgili (Siirt)

15. İrfan Köksalan (Ankara)

16. Şinasi Altıner (Karabük)

17. Ahmet Neidim (Sakarya)

18. Eyüp Cenap Gürpınar (Şanlıurfa)

19. Refik Aras (İstanbul)

20. Emin Kul (İstanbul)

21. Nejat Arseven (Ankara)

22. İbrahim Özsoy (Afyon)

23. Kaya Erdem (İzmir)

24. Işın Çelebi (İzmir)

25. Mehmet Sağdıç (Ankara)

26. Yaşar Eryılmaz (Ağrı)

27. Şükrü Yürür (Ordu)

28. Seyit Eyüpoğlu (Şanlıurfa)

29. Yılmaz Karakoyunlu (İstanbul)

30. Metin Öney (İzmir)

31. Hüsnü Doğan (İstanbul)

32. Esat Bütün (Kahramanmaraş)

33. İrfan Demiralp (Samsun)

34. Hüsnü Sıvalıoğlu
(Balıkesir)

35. Ersin Taranoğlu (Sakarya)

36. Murat Başesgioğlu (Kastamonu)

37. Adil Aşırım (Iğdır)

38. Aslan Ali Hatipoğlu (Amasya)

39. Mahmut Oltan Sungurlu (Gümüşhane)

40. Abdulkadir Baş (Nevşehir)

41. Yusuf Selahattin Beyribey (Kars)

42. İsmail Durak Ünlü (Yozgat)

BAŞKAN - Bilgilerinize sunulmuştur.

Gensoru önergesinin görüşme
günü, Danışma Kurulunca daha sonra belirlenerek,
Genel Kurulun oyuna sunulacaktır. 

Sayın milletvekilleri, şimdi, gündemin
“Seçim” kısmına geçiyoruz.

V. - SEÇİMLER

A) KOMİSYONLARA ÜYE SEÇİMİ

1. - (10/108) esas numaralı Meclis Araştırması
Komisyonuna üye seçimi

BAŞKAN - Polis tarafından dinlenen telefonlar
hakkındaki iddiaları araştırmak amacıyla,
Genel Kurulun 28.1.1997 tarihli 51 inci Birleşiminde kurulan
(10/108) esas numaralı Meclis Araştırması
Komisyonu üyeliklerine siyasî parti gruplarınca
gösterilen adayların listesi, basılıp,
sayın üyelere dağıtılmıştır.


Şimdi, listeyi okutup oylarınıza
sunacağım:

Polis Tarafından Dinlenen Telefonlar Hakkındaki
İddiaları Araştırmak Amacıyla
Kurulan Meclis Araştırması Komisyonu Üyelikleri
Aday Listesi (10/108)

Adı Soyadı Seçim Çevresi

RP

Sıtkı Cengil Adana

Suat Pamukçu Bayburt

Şeref Malkoç  Trabzon

ANAP 

Adil Aşırım  Iğdır

İsmail Durak Ünlü  Yozgat

DYP 

Ünal Erkan  Ankara

İlyas Yılmazyıldız  Balıkesir

DSP

Çetin Bilgir  Kars

CHP

Sabri Ergül  İzmir

BAŞKAN - Listeyi oylarınıza sunuyorum:
Kabul edenler... Kabul etmeyenler... Kabul edilmiştir.

Meclis araştırması komisyonuna
seçilen arkadaşlarıma başarılar
diliyorum.

Meclis araştırması komisyonuna
seçilmiş bulunan sayın üyelerin, 27 Şubat
1997 Perşembe günü saat 11.00'de anabina zemin
kat PTT karşısındaki 172 numaralı Meclis
soruşturması komisyonları toplantı
salonunda toplanarak başkan, başkanvekili, sözcü
ve kâtip seçimini yapmalarını rica
ediyorum.

Komisyonun toplantı yer ve saati ayrıca
ilan tahtalarına da asılmıştır.

Sayın milletvekilleri, gündemin “Sözlü
Sorular” kısmına geçiyoruz.


VI. - SORULAR VE CEVAPLAR

A)  SÖZLÜ SORULAR VE CEVAPLARI

1. - Ağrı Milletvekili M. Sıddık
Altay'ın, Ağrı'nın Hamur İlçesine
bağlı bazı köy ve mezralarda kapalı
bulunan okullara ilişkin Millî Eğitim Bakanından
sözlü soru önergesi (6/205)

BAŞKAN - 1 inci sırada, Ağrı
Milletvekili Sıddık Altay'ın, Ağrı'nın
Hamur İlçesine bağlı bazı köy
ve mezralarda kapalı bulunan okullara ilişkin Millî
Eğitim Bakanından sorusu vardır.

Sayın Bakan?.. Yok.

Bu önerge, daha önce iki defa cevaplandırılmadığı
için, İçtüzüğün 98 nci
maddesinin son fıkrası uyarınca yazılı
soruya çevrilecektir; önerge gündemden çıkarılmıştır.

2. - Ağrı Milletvekili M. Sıddık
Altay'ın, Doğu ve Güneydoğu Anadolu Bölgesinde
branş öğretmeni ihtiyacına ilişkin
Millî Eğitim Bakanından sözlü soru
önergesi (6/206)

BAŞKAN - 2 nci sırada, Ağrı
Milletvekili Sıddık Altay'ın, Doğu ve
Güneydoğu Anadolu Bölgesinde branş öğretmeni
ihtiyacına ilişkin Millî Eğitim Bakanından
sorusu vardır.

Sayın Millî Eğitim Bakanı?..
Yok.

Bu önerge, daha önce iki defa cevaplandırılmadığından,
İçtüzüğün 98 inci maddesi gereğince
yazılı soruya çevrilecektir; önerge
gündemden çıkarılmıştır.

3. - Ağrı Milletvekili M. Sıddık
Altay'ın, Ağrı'nın Hamur İlçesinde
yapımı devam eden lojmanlara ilişkin Millî
Eğitim Bakanından sözlü soru önergesi
(6/207)

BAŞKAN - 3 üncü sırada, Ağrı
Milletvekili Sıddık Altay'ın, Ağrı'nın
Hamur İlçesinde yapımı devam eden
lojmanlara ilişkin Millî Eğitim Bakanından
sorusu vardır.

Sayın Millî Eğitim Bakanı?..
Yok.

Bu önerge, üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge, gündemden çıkarılmıştır.


4. - Ağrı Milletvekili M. Sıddık
Altay'ın, Ağrı - Hamur - Köşk ve
Tükenmez köyleri arasındaki yola köprü
yapılmasına ilişkin Devlet Bakanından
sözlü soru önergesi (6/208)

BAŞKAN - 4 üncü sırada, Ağrı
Milletvekili Sayın Sıddık Altay'ın,
Ağrı-Hamur-Köşk ve Tükenmez Köyleri
arasındaki yola köprü yapılmasına
ilişkin, Devlet Bakanından sözlü soru önergesinin
görüşmesine başlıyoruz.

Soruyu cevaplayacak Devlet Bakanı?.. Genel
Kurulda hazır bulunmadığından, görüşmeyi
tamamlayamıyoruz.

Bu önerge de üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir. Önerge, gündemden çıkarılmıştır.


5. - Ağrı Milletvekili M. Sıddık
Altay'ın, Ağrı'nın Hamur İlçesindeki
Sağlık Merkezine ilişkin Sağlık Bakanından
sözlü soru önergesi (6/209)

BAŞKAN - 5 inci sırada, Ağrı
Milletvekili Sıddık Altay'ın, Ağrı'nın
Hamur İlçesindeki sağlık merkezine ilişkin,
Sağlık Bakanından sözlü soru önergesinin
görüşmelerine geçiyoruz. 

Önergeyi cevaplayacak Sayın Sağlık
Bakanı?.. Genel Kurul salonunda bulunmuyor.

Bu önerge de üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge, gündemden çıkarılmıştır.


6. - Ağrı Milletvekili M. Sıddık
Altay'ın, Ağrı'nın Hamur İlçesindeki
Merkez Sağlık Ocağının onarım
ve kalorifer tesisatı ihtiyacına ilişkin Sağlık
Bakanından sözlü soru önergesi (6/210)

BAŞKAN - 6 ncı sırada, Ağrı
Milletvekili Sıddık Altay'ın, Ağrı'nın
Hamur İlçesindeki Merkez Sağlık Ocağının
onarım ve kalorifer tesisatı ihtiyacına ilişkin,
Sağlık Bakanından sözlü soru önergesinin
görüşmesine başlıyoruz.

Soru önergesini cevaplandıracak Sayın
Bakan ?..Genel Kurul salonunda bulunmadığından
görüşme tamamlanamamıştır.

Bu önerge, üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.


7. - Ağrı Milletvekili M. Sıddık
Altay'ın, Sağlık kuruluşlarında,
Sağlık Meslek Liselerinden mezun olanların görevlendirilmemelerine
ilişkin Sağlık Bakanından sözlü
soru önergesi (6/211)

BAŞKAN - 7 nci sırada, Ağrı
Milletvekili Sıddık Altay'ın, sağlık
kuruluşlarında, sağlık meslek liselerinden
mezun olanların görevlendirilmemelerine ilişkin
Sağlık Bakanından sözlü soru önergesi
bulunmaktadır. 

Önergeyi cevaplandıracak Sayın
Bakan?.. Genel Kurul salonunda bulunmadığından
görüşme tamamlanamamıştır.

Bu önerge de üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.

8. - Ağrı Milletvekili M. Sıddık
Altay'ın, Ağrı'nın, Taşlıçay
İlçesindeki hastane ve lojman inşaatına
ilişkin Sağlık Bakanından sözlü
soru önergesi (6/212)

BAŞKAN - 8 inci sırada, Ağrı
Milletvekili Sıddık Altay'ın, Ağrı'nın,
Taşlıçay İlçesindeki hastane
ve lojman inşaatına ilişkin Sağlık
Bakanından sözlü soru önergesi bulunmaktadır..

Önergeyi cevaplandıracak Sayın
Bakan?.. Genel Kurul salonunda bulunmadığından,
görüşme yapılamamaktadır.

Bu önerge de üç birleşim içerisinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.


9. - Ağrı Milletvekili M. Sıddık
Altay'ın, Ağrı ve ilçelerinin kütüphane
ihtiyacına ilişkin Kültür Bakanından
sözlü soru önergesi (6/214)

BAŞKAN - 9 uncu sırada, Ağrı
Milletvekili Sıddık Altay'ın, Ağrı
ve ilçelerinin kütüphane ihtiyacına ilişkin
Kültür Bakanından sözlü soru önergesi
bulunmaktadır.

Önergeyi cevaplandıracak Sayın
Bakan?.. Genel Kurul salonunda bulunmamaktadır.

Böylece, bu önerge de üç birleşim
içinde cevaplandırılmadığından,
İçtüzüğün 98 inci maddesinin
son fıkrası uyarınca yazılı
soruya çevrilecektir; önerge, gündemden çıkarılmıştır.

10. - Ağrı Milletvekili M. Sıddık
Altay'ın, Ağrı - Patnos'da Büyük Klima
İstasyon Müdürlüğü kurulmasına
ilişkin Devlet Bakanından sözlü soru önergesi
(6/219)

BAŞKAN - 10 uncu sırada, Ağrı
Milletvekili Sıddık Altay'ın, Ağrı-Patnos'da
Büyük Klima İstasyon Müdürlüğü
kurulmasına ilişkin Devlet Bakanından sözlü
soru önergesi yer almaktadır. 

Önergeyi cevaplayacak Sayın Bakan var
mı?.. Önergeyi cevaplayacak Sayın Bakan Genel
Kurulda hazır bulunmadığından, önergenin
görüşülmesi ertelenmiştir. 

11. - Ağrı Milletvekili M. Sıddık
Altay'ın, Ağrı - Eleşkirt Meteoroloji
İstasyonunun ne zaman açılacağına
ilişkin Devlet Bakanından sözlü soru önergesi
(6/220)

BAŞKAN - 11 inci sırada, Ağrı
Milletvekili Sıddık Altay'ın, Ağrı-Eleşkirt
Meteoroloji İstasyonunun ne zaman açılacağına
ilişkin Devlet Bakanından sözlü soru önergesi
bulunmaktadır.

Önergeyi cevaplayacak Sayın Bakan?..
Genel Kurul salonunda bulunmamaktadır. 

Önergenin görüşülmesi ertelenmiştir.

12. - Ağrı Milletvekili M. Sıddık
Altay'ın, Ağrı - Hamur İlçesine
Meteoroloji İstasyonu kurulmasına ilişkin
Devlet Bakanından sözlü soru önergesi (6/221)

BAŞKAN - 12 nci sırada, Ağrı
Milletvekili Sıddık Altay'ın, Ağrı-Hamur
İlçesine Meteoroloji İstasyonu kurulmasına
ilişkin Devlet Bakanından sözlü soru önergesi
bulunmaktadır. 

Önergeyi cevaplayacak Sayın Bakan?..
Genel Kurul salonunda bulunmamaktadır; bu önerge de
ertelenmiştir.

13. - Ağrı Milletvekili M. Sıddık
Altay'ın, Patnos Devlet Hastanesi ve lojman inşaatına
ilişkin Sağlık Bakanından sözlü
soru önergesi (6/222)

BAŞKAN - 13 üncü sırada, Ağrı
Milletvekili Sıddık Altay'ın, Patnos Devlet
Hastanesi ve lojman inşaatına ilişkin Sağlık
Bakanından sözlü soru önergesi yer almaktadır.

Önergeyi cevaplayacak Sayın Sağlık
Bakanı?.. Genel Kurul salonunda bulunmamaktadır.

Önergenin görüşülmesi ertelenmiştir.

14. - Ağrı Milletvekili M. Sıddık
Altay'ın, Ağrı - Patnos Spor Salonu inşaatına
ilişkin Devlet Bakanından sözlü soru önergesi
(6/223)

BAŞKAN - 14 üncü sırada, Ağrı
Milletvekili Sıddık Altay'ın, Ağrı-Patnos
Spor Salonu inşaatına ilişkin Devlet Bakanından
sözlü soru önergesi yer almaktadır.

Önergenin görüşülebilmesi
için Sayın Bakanın Genel Kurul salonunda
hazır bulunması gerekiyor. Şu anda, önergeyi
cevaplayacak Sayın Bakan?.. Bulunmadığından
önergenin görüşülmesi ertelenmiştir.

15. - Ağrı Milletvekili M. Sıddık
Altay'ın, Ağrı - Hamur İlçesi
Ceylanlı -Kamışlı köyleri arasında
bağlantıyı sağlayacağı belirtilen
köprü yapımına ilişkin Devlet Bakanından
sözlü soru önergesi (6/224)

BAŞKAN - 15 inci sırada, Ağrı
Milletvekili Sıddık Altay'ın, Ağrı-Hamur
İlçesi Ceylanlı-Kamışlı
köyleri arasında bağlantıyı sağlayacağı
belirtilen köprü yapımına ilişkin
Devlet Bakanından sözlü soru önergesi yer
almaktadır.

Önergeyi cevaplayacak Sayın Bakan?..
Genel Kurulda hazır bulunmadığından,
önergenin görüşülmesi ertelenmiştir.

16. - Ağrı Milletvekili M. Sıddık
Altay'ın, Ağrı İli ve ilçelerindeki
elektrik kesintilerine ilişkin Enerji ve Tabiî Kaynaklar
Bakanından sözlü soru önergesi (6/225)

BAŞKAN - 16 ncı sırada, Ağrı
Milletvekili Sıddık Altay'ın, Ağrı
İli ve ilçelerindeki elektrik kesintilerine ilişkin
Enerji ve Tabiî Kaynaklar Bakanından sözlü
soru önergesi bulunmaktadır.

Sözlü soru önergesini cevaplayacak
Sayın Enerji ve Tabiî Kaynaklar Bakanı?..
Genel Kurul salonunda bulunmamaktadır; bu sebeple önergenin
görüşülmesi ertelenmiştir.

17. - Ağrı Milletvekili M. Sıddık
Altay'ın, OYAK'ın üyelerine yaptırmak
istediği konutlarla ilgili birim fiyatına ilişkin
Millî Savunma Bakanından sözlü soru önergesi
(6/226)

BAŞKAN - 17 nci sırada, Ağrı
Milletvekili Sıddık Altay'ın, OYAK'ın
üyelerine yaptırmak istediği konutlarla ilgili
birim fiyatına ilişkin Millî Savunma Bakanından
sözlü soru önergesi yer almaktadır.

Sözlü soru önergesini cevaplayacak
Sayın Millî Savunma Bakanı?.. Genel Kurul
salonunda bulunmamaktadır; bu sebeple, sözlü
sorunun görüşülmesi ertelenmiştir.

18. - Ağrı Milletvekili M. Sıddık
Altay'ın, Ağrı - Diyadin İlçesinin
spor sahası ihtiyacına ilişkin Devlet Bakanından
sözlü soru önergesi (6/228)

BAŞKAN - 18 inci sırada, Ağrı
Milletvekili Sıddık Altay'ın, Ağrı-Diyadin
İlçesinin spor sahası ihtiyacına ilişkin
Devlet Bakanından sözlü soru önergesi yer
almaktadır.

Sözlü soru önergesini cevaplayacak
Sayın Bakan?.. Genel Kurul salonunda bulunmamaktadır;
bu sebeple, önergenin görüşülmesi ertelenmiştir.

19. - Ağrı Milletvekili M. Sıddık
Altay'ın, Ağrı - Diyadin İlçesinde
bulunan kaplıcaların, sosyal tesis ihtiyacına
ilişkin Turizm Bakanından sözlü soru önergesi
(6/229)

BAŞKAN - 19 uncu sırada, Ağrı
Milletvekili Sıddık Altay'ın Ağrı-Diyadin
İlçesinde bulunan kaplıcaların, sosyal
tesis ihtiyacına ilişkin Turizm Bakanından
sözlü soru önergesi bulunmaktadır.

Önergeyi cevaplayacak Sayın Turizm Bakanı?..
Genel Kurul salonunda bulunmamaktadır; bu sebeple, 19 uncu
sıradaki önergenin görüşülmesi
de ertelenmiştir.

20. - Ağrı Milletvekili M. Sıddık
Altay'ın, Şekerova Barajı projesine ilişkin
Enerji ve Tabiî Kaynaklar Bakanından sözlü
soru önergesi (6/230)

BAŞKAN - 20 nci sırada, Ağrı
Milletvekili Sıddık Altay'ın Şekerova
Barajı projesine ilişkin Enerji ve Tabiî Kaynaklar
Bakanından sözlü soru önergesi bulunmaktadır.

Önergeyi cevaplayacak Sayın Enerji ve
Tabiî Kaynaklar Bakanı?.. Genel Kurul salonunda bulunmamaktadır;
bu sebeple, bu önergenin görüşülmesi
de ertelenmiştir.

21. - Ağrı Milletvekili M. Sıddık
Altay'ın, E-80 Karayoluna ilişkin Bayındırlık
ve İskân Bakanından sorusu ve Devlet Bakanı
Lütfü Esengün'ün cevabı (6/232)

BAŞKAN - 21 inci sırada, Ağrı
Milletvekili Sıddık Altay'ın E-80 Karayoluna
ilişkin Bayındırlık ve İskân
Bakanından sözlü soru önergesi yer almaktadır.

Bu önergeyi cevaplayacak...

DEVLET BAKANI LÜTFÜ ESENGÜN (Erzurum)
- Sayın Başkan, ben cevap vereceğim.

BAŞKAN - Önergeyi cevaplamak üzere,
Hükümet adına, bir Sayın Bakan söz
istemiştir. 

Önergeyi okutuyorum: 

Türkiye Büyük Millet Meclisi
Başkanlığına

Aşağıdaki sorumun karayollarından
sorumlu Bayındırlık ve İskân
Bakanı tarafından sözlü olarak cevaplandırılmasını
arz ederim.

Saygılarımla.

 Sıddık Altay

 Ağrı

Eleşkirt-Ağrı-Taşlıçay-Diyadin-
Doğubeyazıt ve Gürbulak, uluslararası yol
niteliğindeki E-80 karayolunda bulunan uğrak noktalarıdır.
Ağır tonajlı vasıtaların geçtiği
bu karayolu büyük tahribata uğramış
ve ölümcül trafik kazalarının meydana
gelmesine yol açmıştır.

Bu karayolumuzun satıh kaplamasının
yenilenmesi için 1996 yılı için planınız
var mıdır? Varsa, ne zaman başlanacaktır?

BAŞKAN - Soruyu, Bayındırlık
ve İskân Bakanı adına cevaplamak üzere,
Devlet Bakanı Sayın Lütfü Esengün
söz istemişlerdir.

Buyurun Sayın Bakan.

Sayın Bakan, konuşma süreniz 5
dakikadır.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Ağrı
Milletvekilimiz Sayın Sıddık Altay'a, Ağrı
İlinin sorunlarına gösterdiği bu yakın
alakadan dolayı öncelikle teşekkürlerimi
arz ediyorum.

Bu sorular, Hükümetimizden önce görev
yapan 53 üncü Hükümet döneminde, o zamanın
Sayın Başbakanı ve bakanlarına tevcih
edilmiş sorulardır. 

Şimdi, huzurunuzda arz edeceğim cevap da,
maalesef, üzerinden altı ay, yedi ay geçmiş,
28 Haziran 1996 tarihini taşıyan ve o günün
şartları içerisinde hazırlanmış
bir cevaptır. 

Cevabı şöyle arz ediyorum: 

Eleşkirt-Ağrı-Taşlıçay-Doğubeyazıt-Gürbulak
yolu; Aras ayrımı-Eleşkirt 49 kilometre. Türkiye
Büyük Millet Meclisince verilen eködenekle yolun
temel ve asfalt mıcırı malzemesi temini ihalesi
yapılmış olup, malzeme üretimi devam
etmektedir. Yolun 19 kilometrelik kesimine temel malzemesi çekilmiş,
diğer kesimlere de devam eden malzeme çekim işi
bitirildikten sonra yolun asfalt onarımı yapılacaktır.

Eleşkirt-Ağrı arasındaki
kaplamada herhangi bir sorun bulunmadığından
bu kısımda bir çalışma yapılmayacaktır.

Ağrı-Taşlıçay-Diyadin
ayrımı 52 kilometre; 12 kilometre astarsız
sathî kaplama olarak 1996 yılı programında
yer almaktadır. Geri kalan kesim için, Türkiye
Büyük Millet Meclisince verilen eködenekle astarlı
sathî kaplama onarımı yapılacaktır.


Yolun temel ve asfalt mıcırı
temini ihalesi yapılmış, malzeme üretimi
devam etmektedir. Bu kesimde astarsız ve astarlı
sathî kaplama onarımı yapılacaktır.

Diyadin ayrımı-Doğubeyazıt-Gürbulak
yolu, 76 kilometre; 1988 yılında sıcak karışım
ihalesi yapılmış, iş devam ederken,
1994 yılında çıkan kararname doğrultusunda,
müteahhit firma tarafından tasfiye edilmiştir.
Çaldıran ayrımı-Doğubeyazıt-Gürbulak
arası (42 kilometre) sıcak karışım
olarak tamamlanmıştır. Diyadin ayrımı-Çaldıran
ayrımı arası, 1996 yılı bitümlü
sıcak karışım programında 9,5
milyar lira ödenekle yer almakta olup, bitümlü
sıcak karışım kaplama ihalesi 1996
yılı içerisinde yapılacaktır.

Tabiî, bu -geçen yıl da arz ettiğim
gibi- inşallah yapılmış hizmetlerdir.
Sayın Sıddık Altay tarafından, son
durumu sual eden bir yazılı soru önergesi tevcih
edildiği takdirde, Bayındırlık ve İskân
Bakanlığımız tarafından kendilerine
gereken cevap takdim edilecektir. 

Saygılarımla arz ediyorum.

BAŞKAN - Sayın Bakan, bir saniye...
Kürsüde bekler misiniz; sayın soru sahibinin
bir söyleyeceği varsa, ara vermeden onu da cevaplayalım.


Sayın Sıddık Altay, bir talebiniz
var mı?

MEHMET SIDDIK ALTAY (Ağrı) - Sayın
Bakana teşekkür ediyorum. Son durumu, bir yazılı
soru önergesiyle öğreneceğim.

BAŞKAN - Teşekkür ederim.

22. - Ağrı Milletvekili M. Sıddık
Altay'ın, Ağrı - Doğubayazıt İlçesinde
yapımına başlanan sağlık ocağına
ve sağlık personeli ihtiyacına ilişkin
Sağlık Bakanından sözlü soru önergesi
(6/233)

BAŞKAN - 22 nci sırada, Ağrı
Milletvekili Sıddık Altay'ın, Ağrı-Doğubeyazıt
İlçesinde yapımına başlanan
sağlık ocağına ve sağlık personeli
ihtiyacına ilişkin Sağlık Bakanından
sözlü soru önergesi vardır.

Önergeyi cevaplayacak Sayın Bakan?..
Genel Kurul salonunda bulunmamaktadır. 

Önergenin görüşülmesi ertelenmiştir.


Önerge sahibi Sayın Sıddık
Altay Genel Kurul salonunda bulunduğu için, bu cevaplamalarla
ilgili görüş belirtme hakkı vardır;
söz isterse kendisine söz verebilirim.

23. - Ağrı Milletvekili M. Sıddık
Altay'ın, Ağrı ve ilçelerinde yapımı
devam eden hastane ve sağlık ocaklarına ilişkin
Sağlık Bakanından sözlü soru önergesi
(6/234)

BAŞKAN - 23 üncü sırada, Ağrı
Milletvekili Sıddık Altay'ın, Ağrı
ve ilçelerinde yapımı devam eden hastane
ve sağlık ocaklarına ilişkin Sağlık
Bakanından sözlü soru önergesi yer almaktadır.

Önergeyi cevaplayacak Sayın Sağlık
Bakanı?.. Genel Kurul salonunda hazır bulunmamaktadır;
bu sebeple, önergenin görüşülmesi ertelenmiştir.

24. - Ağrı Milletvekili M. Sıddık
Altay'ın, Ağrı - Eleşkirt İlçesindeki
Devlet hastane ve sağlık ocaklarındaki sağlık
personeli ihtiyacına ilişkin Sağlık Bakanından
sözlü soru önergesi (6/235)

BAŞKAN -24 üncü sırada,
Ağrı Milletvekili Sıddık Altay'ın,
Ağrı-Eleşkirt ilçesindeki devlet hastane
ve sağlık ocaklarındaki sağlık personeli
ihtiyacına ilişkin Sağlık Bakanından
sözlü soru önergesi bulunmaktadır.

Önergeyi cevaplayacak Sayın Sağlık
Bakanı?.. Genel Kurulda hazır bulunmamaktadır;
bu sebeple, önergenin görüşülmesi ertelenmiştir.

25. - Ağrı Milletvekili M. Sıddık
Altay'ın, Ağrı - Eleşkirt İlçesindeki
il kütüphanesinin hizmet binası ihtiyacına
ilişkin Kültür Bakanından sözlü
soru önergesi (6/236)

BAŞKAN - 25 inci sırada, Ağrı
Milletvekili Sıddık Altay'ın, Ağrı-Eleşkirt
İlçesindeki il kütüphanesinin hizmet binası
ihtiyacına ilişkin Kültür Bakanından
sözlü soru önergesi yer almaktadır.

Önergeyi cevaplayacak Sayın Kültür
Bakanı?.. Genel Kurul salonunda bulunmamaktadır;
bu sebeple, önergenin görüşülmesi ertelenmiştir.

26. - Ağrı Milletvekili M. Sıddık
Altay'ın, Ağrı - Doğubayazıt İlçesinde
yapımı sürdürülen kültür
sitesi inşaatına ilişkin Kültür Bakanından
sözlü soru önergesi (6/237)

BAŞKAN - 26 ncı sırada, Ağrı
Milletvekili Sıddık Altay'ın, Ağrı
Doğubayazıt İlçesinde yapımı
sürdürülen kültür sitesi inşaatına
ilişkin Kültür Bakanından sözlü
soru önergesi bulunmaktadır.

Önergeyi cevaplayacak Kültür Bakanı?..
Şu anda Genel Kurul salonunda hazır bulunmamaktadır;
bu sebeple, önergenin görüşülmesi ertelenmiştir.

27. - Ağrı Milletvekili M. Sıddık
Altay'ın, Ağrı İlçelerinde öğretmen
evi yapılmasına ilişkin Millî Eğitim
Bakanından sözlü soru önergesi (6/238)

BAŞKAN - 27 nci sırada, Ağrı
Milletvekili Sıddık Altay'ın, Ağrı
ilçelerinde öğretmen evi yapılmasına
ilişkin Millî Eğitim Bakanından sözlü
soru önergesi bulunmaktadır.

Soru önergesini cevaplayacak Sayın Millî
Eğitim Bakanı?.. Genel Kurulda hazır bulunmamaktadır;
bu sebeple, önergenin görüşülmsi ertelenmiştir.

28. - Ağrı Milletvekili M. Sıddık
Altay'ın, Ağrı Eleşkirt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/239)

BAŞKAN - 28 inci sırada, Ağrı
Milletvekili Sıddık Altay'ın, Ağrı
Eleşkirt İlçesinde yapımı devam
eden imam hatip lisesine ilişkin Millî Eğitim
Bakanından sözlü soru önergesi yer almaktadır.

Önergeyi cevaplayacak Sayın Millî
Eğitim Bakanı?.. Genel Kurulda hazır bulunmamaktadır.

Önergenin görüşülmesi ertelenmiştir.

29. - Ağrı Milletvekili M. Sıddık
Altay'ın, Ağrı - Doğubayazıt İlçesinde
yapımı devam eden İmam Hatip Lisesine ilişkin
Millî Eğitim Bakanından sözlü soru
önergesi (6/240)

BAŞKAN - 29 uncu sırada, Ağrı
Milletvekili Sıddık Altay'ın, Ağrı
Doğubeyazıt İlçesinde yapımı
devam eden imam hatip lisesine ilişkin Millî Eğitim
Bakanından sözlü soru önergesi yer almaktadır.

Önergeyi cevaplayacak Sayın Millî
Eğitim Bakanı?.. Genel Kurul salonunda hazır
bulunmamaktadır.

Önergenin görüşülmesi ertelenmiştir.

30. - Bayburt Milletvekili Suat Pamukçu'nun,
bazı enerji nakil hatlarının ihalesine ilişkin
Enerji ve Tabiî Kaynaklar Bakanından sözlü
soru önergesi (6/241)

BAŞKAN - 30 uncu sırada, Bayburt Milletvekili
Suat Pamukçu'nun, bazı enerji nakil hatlarının
ihalesine ilişkin Enerji ve Tabiî Kaynaklar Bakanından
sözlü soru önergesi bulunmaktadır.

Önergeyi cevaplayacak Sayın Enerji ve
Tabiî Kaynaklar Bakanı?.. Genel Kurul salonunda bulunmamaktadır.

Önergenin görüşülmesi ertelenmiştir.

31. - Çanakkale Milletvekili Ahmet Küçük'ün,
köy korucularına ilişkin İçişleri
Bakanından sözlü soru önergesi (6/242)

BAŞKAN - 31 inci sırada, Çanakkale
Milletvekili Ahmet Küçük'ün, köy korucularına
ilişkin İçişleri Bakanından sözlü
soru önergesi bulunmaktadır.

Önergeyi cevaplayacak Sayın İçişleri
Bakanı?.. Genel Kurul salonunda hazır bulunmamaktadır;
bu sebeple, soru önergesinin görüşülmesi
ertelenmiştir.

32. - Ağrı Milletvekili M. Sıddık
Altay'ın, Türkiye'ye çeşitli kaynaklardan
yapılacak yardımlardan Doğu ve Güneydoğu
bölgelerine bir pay ayrılıp ayrılmayacağına
ilişkin Devlet Bakanından sözlü soru önergesi
(6/243)

BAŞKAN - 32 nci sırada, Ağrı
Milletvekili Sıddık Altay'ın, Türkiye'ye
çeşitli kaynaklardan yapılacak yardımlardan
Doğu ve Güneydoğu bölgelerine bir pay ayrılıp
ayrılmayacağına ilişkin Devlet Bakanından
sözlü soru önergesi bulunmaktadır. 

Sözlü soru önergesi cevaplayacak Devlet
Bakanı?.. Genel Kurul salonunda hazır bulunmamaktadır.

Önergenin görüşülmesi ertelenmiştir.

33. - Ağrı Milletvekili M. Sıddık
Altay'ın, Ağrı Sigorta Hastanesinin sağlık
personeli ihtiyacına ilişkin sorusu ve Çalışma
ve Sosyal Güvenlik Bakanı Necati Çelik'in cevabı
(6/244)

BAŞKAN - 33 üncü sırada, Ağrı
Milletvekili Sıddık Altay'ın, Ağrı
Sigorta Hastanesinin sağlık personeli ihtiyacına
ilişkin Çalışma ve Sosyal Güvenlik
Bakanından sözlü soru önergesi bulunmaktadır.

Sayın Bakan?.. Burada. 

Önergeyi tekrar okutuyorum:

Türkiye Büyük Millet Meclisi
Başkanlığına 

Aşağıdaki sorumun Sayın Çalışma
ve Sosyal Güvenlik Bakanı tarafından sözlü
olarak cevaplandırılmasını arz ederim.


 Mehmet Sıddık Altay 

 Ağrı

Ağrı Sigorta Hastanesinde 2 pratisyen
hekim ve 6 hemşire görev yapmaktadır. Ağrı
İli ve 7 ilçesinde binlerce sigortalı bulunmaktadır.
Gerek sigortalıları gerekse ailelerini tedavi edecek
uzman hekim sigorta hastanesinde olmadığından,
Erzurum ve Ankara'daki hastanelere sevk edilmektedir. Bu da, hastaların
tedavisini geciktirmekte, aynı zamanda, işgücü
kayıplarına neden olmaktadır. Şimdiye
kadar neden sigorta hastanesine uzman hekim tayin edilmemiştir?
Yeterli uzman hekim, ebe, sağlık memuru, hastane müdürü
1996 yılı içinde tayin edilecek mi? 

BAŞKAN - Buyurun Sayın Bakan. 

Konuşma süreniz 5 dakikadır. 

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan, değerli milletvekili arkadaşlarım;
hepinizi saygıyla selamlıyorum. 

Ağrı Milletvekili Sayın Mehmet
Sıddık Altay'ın SSK Ağrı Hastanesinin
sağlık personeli ihtiyacına ilişkin sözlü
soru önergesini cevaplandırmak üzere huzurlarınızda
bulunuyorum. 

Değerli milletvekilleri, Sayın Altay'ın
soru önergesi 1996 yılının haziran ayında
verilmiştir. Bakanlık görevine geldiğimden
hemen sonra, Sayın Milletvekilinin ivedilikle bilgilendirilmesini
sağlamak amacıyla, kendilerine, 26 Temmuz 1996 tarihinde
yazılı bir cevap göndermiştim. Şimdi,
o tarihten bu yana meydana gelen gelişmelerle birlikte,
durumu, bir kez daha Yüce Genel Kurula arz etmek istiyorum.


Değerli milletvekili arkadaşlarım,
geçtiğimiz dönemde, Başbakanlığın
tasarruf tedbirleriyle ilgili genelgeleri nedeniyle SSK sağlık
tesislerinin personel ihtiyacının karşılanması,
ne yazık ki mümkün olmamıştır.
Personel yetersizliği nedeniyle, inşaatı tamamlanan
bazı hastaneler açılamamış,
bazılarında ise düşük kapasiteyle
hizmet verilmesi öngörülmüştür.


Hükümetimizin konuya verdiği önemin
bir sonucu olarak, bu dönemde, açık kadrolarımızın
bir bölümüne atama yapılması konusunda
gerekli çabanın gösterildiği, Muhterem
Heyetinizin malumlarıdır. 

Sayın Milletvekilimizin soru önergesini
verdiği tarihten bu yana, yapılan atamalarla, pratisyen
hekim adedi 2'den 4'e, hemşire adedi 6'dan 8'e çıkarılmış;
ayrıca, 1 uzman hekim atanmıştır. İdarî
personel eksikliğinin giderilmesi için sınavla
alınan personel arasından, Ağrı Hastanesine
1 memur, 1 şoför, 1 bekçi ve 4 hizmetli atanmıştır.
Doktor ve hemşire takviyesi bundan sonra da sürdürülecektir.


Muhterem Heyetin ve Değerli Milletvekilimizin
bilgilerine, saygıyla arz ediyorum. 

Sağ olun efendim. 

BAŞKAN - Sözlü soru önergesini
cevaplayan Çalışma ve Sosyal Güvenlik
Bakanı Sayın Necati Çelik'e teşekkür
ediyorum. 

Soru sahibinin bir sözü var mı efendim?
Yok. 

Buyurun Sayın Bakan; teşekkür ediyorum.

Sayın milletvekilleri, sözlü soruların
görüşülmesine kaldığımız
yerden devam ediyoruz.

34. - Ağrı Milletvekili M. Sıddık
Altay'ın, Hamur İlçesinin bazı köylerinin
imam ihtiyacına ilişkin Başbakandan sorusu
ve Devlet Bakanı Nevzat Ercan'ın cevabı (6/245)

BAŞKAN - 34 üncü sırada, Ağrı
Milletvekili Sıddık Altay'ın, Ağrı'nın
Hamur İlçesinin bazı köylerinin imam
ihtiyacına ilişkin Başbakandan sözlü
soru önergesi bulunmaktadır. 

Önergeyi cevaplayacak Sayın Başbakan
veya sayın bakan?.. Soru önergesini Sayın Başbakan
adına cevaplamak üzere, Devlet Bakanı Sayın
Nevzat Ercan hazır bulunmaktadır. 

Soruyu okutuyorum: 

Türkiye Büyük Millet Meclisi
Başkanlığına

Aşağıdaki sorumun, Başbakan
tarafından sözlü olarak cevaplandırılmasını
arz ederim. 

Saygılarımla.

 M. Sıddık Altay

 Ağrı

Ağrı'nın Hamur İlçesi
Müftülüğüne bağlı 47 köyden
sadece 14 köyde kadrolu imam bulunmaktadır. Halkın
dinî vecibelerini yerine getirmek için önem
taşıyan imamlık kadrosunun boş tutulması,
kabul edilebilir bir yönetim şekli değildir.

Boş olan 33 imam kadrosuna, 1996 yılı
içerisinde atama yapılacak mı? Yapılmayacaksa
nedenleri?..

BAŞKAN - Buyurun Sayın Bakan.

Cevap süreniz 5 dakikadır.

DEVLET BAKANI NEVZAT ERCAN (Sakarya) - Sayın
Başkan, muhterem milletvekilleri; ağrı milletvekilimiz
Sayın Sıddık Altay'a ait soruya cevap vermek
üzere huzurlarınızdayım; Yüce Heyetinize
saygılar sunarım.

Ağrı'nın Hamur İlçesinde
bulunan köylerden 37'sinde imam-hatip kadrosu vardır.
Bu ilçemizde, 7 köyün imam-hatip kadrosu bulunmamaktadır.
Kadro kifayetsizliği sebebiyle, bu köylere kadro tahsisi
yapılamadığından, imam-hatip ataması
da bugüne kadar yapılamamıştır;
ancak, imam-hatip kadrosu bulunan 37 köyden 22'sinde görevli
bulunmakta olup, 15'inde görevli bulunmamaktadır.

Demek ki, değerli arkadaşımızın
bu soruyu sorduğu tarihlerde, soru önergesinde zikrettiği,
“ancak 14 kadrolu imam bulunduğu” şeklindeki
açıklaması sonrası, biliyorsunuz,
 Türkiye genelinde, 77 ilde -3 il hariç- sınav
yapılarak, 3 100 adet imam-hatibin ataması yapıldı.
Ataması yapılan 3 100 adet imam-hatipten de 8 adedinin,
Hamur İlçesindeki imam hatip bulunmayan camilerimize
atandığı -o tarihten sonra- ortaya çıkmış
bulunmaktadır. Şimdi,  görevli bulunmayan, kalan
15 camimize de imam-hatip atamaları için atama izni
beklenmektedir. Atama izni sağlanabildiği takdirde, belki,
yine, bu, boş olan 15 camimize kısmen atama yapılabilecektir.

Yüce Heyetinizi saygıyla selamlıyorum.

BAŞKAN - Sözlü soruyu cevaplandıran
Devlet Bakanı Sayın Nevzat Ercan'a teşekkür
ediyorum.

Önerge sahibinin bir sözü var mı
efendim?

MEHMET SIDDIK ALTAY (Ağrı) - Sayın
Bakana teşekkür ediyorum efendim.

BAŞKAN - Önerge sahibi de teşekkür
ediyorlar.

Sözlü soru cevaplandırılmıştır.

35. - Adana Milletvekili Tuncay Karaytuğ'un,
Mersin Gümrüğü ve limanındaki bazı
kamu görevlilerinin rüşvet aldığı
iddiasına ilişkin Başbakandan sözlü
soru önergesi (6/246)

BAŞKAN - 35 inci sırada, Adana Milletvekili
Tuncay Karaytuğ'un, Mersin Gümrüğü ve Limanındaki
bazı kamu görevlilerinin rüşvet aldığı
iddiasına ilişkin, Başbakandan sözlü
soru önergesi bulunmaktadır.

Önergeyi cevaplayacak Sayın Bakan?..
Genel Kurul salonunda bulunmamaktadır.

Önergenin görüşülmesi ertelenmiştir.

36. - Adıyaman Milletvekili Ahmet Çelik'in,
Fırat Nehri üzerinde bir köprü yapılmasına
ilişkin Bayındırlık ve İskân
Bakanından sorusu ve Devlet Bakanı Lütfü
Esengün'ün cevabı (6/247)

BAŞKAN - 36 ncı sırada, Adıyaman
Milletvekili Ahmet Çelik'in, Fırat Nehri üzerinde
bir köprü yapılmasına ilişkin, Bayındırlık
ve İskân Bakanından sözlü soru önergesi
yer almaktadır.

Önergeyi, Bayındırlık ve
İskân Bakanı adına cevaplamak üzere,
Devlet Bakanı Sayın Lütfü Esengün
söz istemiştir.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorumun Bayındırlık
ve İskân Bakanı tarafından sözlü
olarak cevaplandırılmasını arz ederim.

Saygılarımla.

 Dr. Ahmet Çelik

 Adıyaman

Soru: Atatürk Baraj sularının
yükselmesiyle Adıyaman-Diyarbakır karayolu
trafiğe uzun yıllardır kapalıdır.
Bu yolun trafiğe açılması için,
Fırat Nehri üzerinde köprü yapılması
düşünülüyor mu? Köprü yapımı
düşünülüyorsa, ihalesi ne zaman yapılacak
ve mevzubahis köprü ne zaman bitirilecektir?

BAŞKAN - Sayın Bakan, cevap süreniz
5 dakikadır; buyurun.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; hepinizi
saygıyla selamlıyorum.

Adıyaman Milletvekilimiz Sayın Ahmet
Çelik tarafından, yine, bizden önceki hükümete
tevcih edilmiş olan ve 16 Temmuz 1996 tarihi itibariyle
hazırlanan cevabı bilgilerinize arz ediyorum.

Atatürk Baraj gölünde su tutulmaya
başlandıktan sonra, Adıyaman-Diyarbakır
devlet yolundaki Nissibi Köprüsü sular altında
kalmış ve bu yolun alternatifi olarak da, Adıyaman-Kâhta-Narince
9 uncu Bölge hududu yolu yapılmıştır.
Ayrıca, baraj gölünden feribotla Diyarbakır'a
bağlantı sağlanmıştır.

Bu nedenle, sözü edilen güzergâhta
ve baraj gölü üzerinde bir köprü yapımı
çok yüksek maliyeti gerektirdiğinden, şimdilik
düşünülmemektedir.

Bilgilerinize saygıyla arz ediyorum.

BAŞKAN - Önerge sahibinin bir söyleyeceği?..
Yok.

Önerge cevaplandırılmıştır.

Önergeyi cevaplayan Devlet Bakanı Lütfü
Esengün'e teşekkür ediyorum.

37. - Adıyaman Milletvekili Ahmet Çelik'in,
Adıyaman'da yapımı süren hava meydanının
hizmete açılmasına ilişkin Ulaştırma
Bakanından sözlü soru önergesi (6/248)

BAŞKAN - 37 nci sırada, Adıyaman
Milletvekili Ahmet Çelik'in, Adıyaman'da yapımı
süren hava meydanının hizmete açılmasına
ilişkin, Ulaştırma Bakanından sözlü
soru önergesi yer almaktadır.

Önergeyi cevaplayacak Sayın Bakan?..
Genel Kurul salonunda hazır bulunmamaktadır. 

Önergenin görüşülmesi ertelenmiştir.

38. - Konya Milletvekili Mustafa Ünaldı'nın,
Bir gazetede yayımlanan “Patrikhane TC'yi takmıyor”
başlıklı haberde yer alan iddialara ilişkin
Başbakandan sözlü soru önergesi (6/249)

BAŞKAN - 38 inci sırada, Konya Milletvekili
Mustafa Ünaldı'nın, bir gazetede yayımlanan
“Patrikhane Türkiye Cumhuriyetini takmıyor”
başlıklı haberde yer alan iddialara ilişkin
Başbakandan sözlü soru önergesi yer almaktadır.

Önergeyi cevaplayacak Sayın Başbakan
veya cevap verecek Sayın Bakan?.. Genel Kurul salonunda
hazır bulunmamaktadır.

Önergenin görüşülmesi ertelenmiştir.

39. - Ağrı Milletvekili M. Sıddık
Altay'ın, Patnos Barajı ve Patnos Ovası sulama
inşaatlarının personel yetersizliğine
ilişkin Enerji ve Tabiî Kaynaklar Bakanından
sözlü soru önergesi (6/250)

BAŞKAN - 39 uncu sırada, Ağrı
Milletvekili Sıddık Altay'ın, Patnos Barajı
ve Patnos Ovası sulama inşaatlarının
personel yetersizliğine ilişkin Enerji ve Tabiî
Kaynaklar Bakanından sözlü soru önergesi
bulunmaktadır.

Önergeyi cevaplayacak Sayın Bakan?..
Genel Kurul salonunda bulunmamaktadır. 

Önergenin görüşülmesi ertelenmiştir.


40. - Konya Milletvekili Mustafa Ünaldı'nın,
Kuzey Kıbrıs Türk Cumhuriyeti Cumhurbaşkanı
Rauf Denktaş'ın bir gazetede yer alan bazı
sözlerine ilişkin Başbakandan sorusu ve Devlet
Bakanı Lütfü Esengün'ün cevabı
(6/251)

BAŞKAN - 40 ıncı sırada,
Konya Milletvekili Mustafa Ünaldı'nın, Kıbrıs
Türk Cumhuriyeti Cumhurbaşkanı Rauf Denktaş'ın,
bir gazetede yer alan bazı sözlerine ilişkin,
Başbakandan sözlü soru önergesi bulunmaktadır.

Önergeyi cevaplayacak Sayın Bakan?..
Genel Kurul salonunda hazır bulunuyorlar. 

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Mesut Yılmaz tarafından
sözlü olarak cevaplandırılmasını
delaletlerinize arz ederim. 

Saygılarımla.

 Prof. Dr. Mustafa Ünaldı

 Konya

Sorular: 

25.5.1996 tarihli Akit Gazetesinde yer alan bir haberde,
Sayın Denktaş'ın “Kıbrıs,
tarihte görülmemiş ölçüde sahipsiz
ve desteksiz bırakılıyor” sözlerine
yer verilmektedir. 

1- Haberdeki iddia doğru mudur?

2- Doğruysa, bunun İsrail'le ilişkilerle
ilgisi var mıdır?

3- Doğruysa, bunun gümrük birliğiyle
ilgisi var mıdır?

BAŞKAN - Sözlü soru önergesini
cevaplamak üzere, Devlet Bakanı Sayın Lütfü
Esengün söz istemişlerdir. 

Buyurun efendim. 

Cevap süreniz 5 dakikadır.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Konya
Milletvekili Sayın Ünaldı'nın sualine
cevaplarımızı arz ediyorum.

Kıbrıs Türkünün ve Kıbrıs
davasının sahipsiz ve desteksiz bırakılması
gibi bir durum söz konusu olamaz. Türkiye, Kıbrıs
Türkünün özgürlük ve adalet mücadelesini,
bugün kadar, tüm imkânlarıyla desteklemiştir;
bu desteğini gelecekte de sürdürmekte kararlıdır.
Bu kararlılığın en son göstergesi,
Sayın Cumhurbaşkanımız ile Kuzey Kıbrıs
Türk Cumhuriyeti Cumhurbaşkanı Sayın
Denktaş arasında 28 Aralık 1995 tarihinde
imzalanan ve Türkiye'nin Kıbrıs davasındaki
tam ve sarsılmaz siyasî desteğini gösteren
ortak bildiridir. 

Türkiye, Kıbrıs Türk halkının
ekonomik kalkınmasının ve refah düzeyinin
yükseltilmesi amacıyla da çabalarını
sürdürmektedir. Kuzey Kıbrıs Türk
Cumhuriyetinde üretilen tüm ürünlerin, Türkiye'ye
gümrüksüz ihraç edilmelerine imkân
sağlayacak şekilde kıyı ticareti kapsamına
alınması, Kuzey Kıbrıs Türk Cumhuriyetine
turist taşıyan charter uçaklarının
zorunlu olarak ülkemize yaptıkları touch down
için ödedikleri meblağın tarafımızdan
karşılanması gibi tedbirler, bu yöndeki
çabalarımızın ürünleridir.

Amaç, Kuzey Kıbrıs Türk
Cumhuriyeti ekonomisini, üretime ve ihracata dönük,
rekabet edebilen bir yapıya kavuşturmak, Kuzey Kıbrıs
Türk Cumhuriyetinin siyasî bağımsızlığını,
ekonomik yeterlilikle pekiştirmektir. Kuzey Kıbrıs
Türk Cumhuriyeti tarafından yürürlüğe
konulan yapısal değişim programıyla birlikte,
bu yönde önemli mesafeler alınmıştır.


Son birbuçuk yıldır, Kıbrıs
sorununun, uluslararası ilişkiler gündeminin
en ön sıralarında yer almadığı
doğrudur. Bunun sebebi, Kıbrıs Rum tarafının
Birleşmiş Milletler müzakere sürecine geri
dönmeme yolunda gösterdiği uzlaşmaz tutumdur.
Bu olguya bağlı olarak, Kıbrıs müzakere
süreci de bir durgunluk dönemine girmiş olup,
Türk dışpolitikasının, başka
konulara öncelik vermesi ve bu nedenle Kıbrıs
sorununu ikinci planda bırakması gibi bir yaklaşım,
kesinlikle söz konusu değildir.

Durumu, sayın soru sahibi arkadaşımızın
ve Yüce Heyetinizin bilgilerine, saygıyla arz ediyorum.

BAŞKAN - Soru sahibi Sayın Ünaldı?..
Şu anda salonda bulunmuyorlar. 

Soru cevaplandırılmıştır.
Soruyu cevaplayan Devlet Bakanı Sayın Lütfü
Esengün'e teşekkür ediyorum. 

Türkiye Büyük Millet Meclisinin de,
Kıbrıs konusunda, Sayın Cumhurbaşkanlarımız
Sayın Süleyman Demirel ve Sayın Rauf Denktaş'ın
ortak bildirisinin imzasını takip eden günde,
bütün gruplarımızın imzasıyla
ortak bir destek bildirisi çıkardığını,
ayrıca ifade ediyorum.

41. - Konya Milletvekili Mustafa Ünaldı'nın,
Türkiye - İsrail Askerî Eğitim İşbirliği
Anlaşması ile ilgili basına yansıyan
bir beyanına ilişkin Başbakandan sözlü
soru önergesi (6/252)

BAŞKAN - Sayın milletvekilleri, 41 inci
sırada, Konya Milletvekili Mustafa Ünaldı'nın,
Türkiye-İsrail Askerî Eğitim İşbirliği
Anlaşmasıyla ilgili basına yansıyan
bir beyanına ilişkin, Başbakandan sözlü
soru önergesi bulunmaktadır. 

Önergeyi cevaplayacak Sayın Başbakan?..
Genel Kurul salonunda bulunmamaktadır. 

Önergenin görüşülmesi ertelenmiştir.

42. - Konya Milletvekili Mustafa Ünaldı'nın,
Hollanda'daki İslam Kolejlerinden mezun olanların
bu okullarda geçen öğretim sürelerinin Türkiye'de
eksik değerlendirildiği iddiasına ilişkin
Millî Eğitim Bakanından sözlü soru
önergesi (6/253)

BAŞKAN - 42 nci sırada, Konya Milletvekili
Mustafa Ünaldı'nın, Hollanda'daki İslam
kolejlerinden mezun olanların bu okullarda geçen
öğretim sürelerinin Türkiye'de eksik değerlendirildiği
iddiasına ilişkin, Millî Eğitim Bakanından
sözlü soru önergesi yer almaktadır. 

Önergeyi cevaplayacak Sayın Millî
Eğitim Bakanı?.. Genel Kurul salonunda hazır
bulunmamaktadır. 

Önergenin görüşülmesi ertelenmiştir.

43. - Ağrı Milletvekili M. Sıddık
Altay'ın, Ağrı İline bağlı
köy ve mezralardaki göçleri önlemeye yönelik
projelere ilişkin Devlet Bakanından sözlü
soru önergesi (6/254)

BAŞKAN - 43 üncü sırada, Ağrı
Milletvekili Sıddık Altay'ın, Ağrı
İline bağlı köy ve mezralardaki göçleri
önlemeye yönelik projelere ilişkin, Devlet Bakanından
sözlü soru önergesi bulunmaktadır. 

Sözlü soru önergesini cevaplayacak
Sayın Bakan?.. Genel Kurul salonunda bulunmamaktadır.

Sözlü soru önergesinin görüşülmesi
ertelenmiştir. 

44. - Ağrı Milletvekili M. Sıddık
Altay'ın, kalkınmada öncelikli yörelerdeki
çiftçilere ek kredi verilmesine ilişkin Tarım
ve Köyişleri Bakanından sözlü soru
önergesi (6/255)

BAŞKAN - 44 üncü sırada, Ağrı
Milletvekili Sıddık Altay'ın, kalkınmada
öncelikli yörelerdeki çiftçilere ek kredi
verilmesine ilişkin, Tarım ve Köyişleri
Bakanından sözlü soru önergesi bulunmaktadır.


Sözlü soru önergesini cevaplayacak
Sayın Tarım ve Köyişleri Bakanı?..
Genel Kurul salonunda bulunmamaktadır. 

Sözlü soru önergesinin görüşülmesi
ertelenmiştir. 

45. - Ağrı Milletvekili M. Sıddık
Altay'ın, 1996-1997 Hububat Alım Kararnamesine ilişkin
Tarım ve Köyişleri Bakanından sözlü
soru önergesi (6/256)

BAŞKAN - 45 inci sırada, Ağrı
Milletvekili Sıddık Altay'ın, 1996-1997 Hububat
Alım Kararnamesine ilişkin, Tarım ve Köyişleri
Bakanından sözlü soru önergesi bulunmaktadır.


Sözlü soru önergesini cevaplayacak
Sayın Tarım ve Köyişleri Bakanı?..
Genel Kurul salonunda hazır bulunmamaktadır. 

Sözlü soru önergesinin görüşülmesi
ertelenmiştir. 

46.- Ağrı Milletvekili M. Sıddık
Altay'ın, Ağrı il sınırları
içindeki bazı akarsular üzerinde baraj yapılmasına
ilişkin Enerji ve Tabiî Kaynaklar Bakanından
sözlü soru önergesi (6/257)

BAŞKAN - 46 ncı sırada, Ağrı
Milletvekili Sıddık Altay'ın, Ağrı
İl sınırları içindeki bazı
akarsular üzerinde baraj yapılmasına ilişkin,
Enerji ve Tabiî Kaynaklar Bakanından sözlü
soru önergesi bulunmaktadır. 

Sözlü soru önergesini cevaplayacak
Sayın Enerji ve Tabiî Kaynaklar Bakanı?..
Genel Kurul salonunda bulunmamaktadır. 

Sözlü soru önergesinin görüşülmesi
ertelenmiştir. 

47. - Ağrı Milletvekili M. Sıddık
Altay'ın, Ağrı Yazıcı Barajı
projesine ilişkin Enerji ve Tabiî Kaynaklar Bakanından
sözlü soru önergesi (6/258)

BAŞKAN - 47 nci sırada, Ağrı
Milletvekili Sıddık Altay'ın, Ağrı
Yazıcı Barajı projesine ilişkin, Enerji
ve Tabiî Kaynaklar Bakanından sözlü soru
önergesi bulunmaktadır. 

Sözlü soru önergesini cevaplayacak
Sayın Enerji ve Tabiî Kaynaklar Bakanı?..
Genel Kurul salonunda bulunmamaktadır. 

Bu sebeple, sözlü soru önergesinin
görüşülmesi ertelenmiştir. 

48. - Ağrı Milletvekili M. Sıddık
Altay'ın, Eleşkirt - Aydıntepe, Tutak-Nadir
Şeyh, Tutak-Karahalit barajlarının yapımına
ilişkin Enerji ve Tabiî Kaynaklar Bakanından
sözlü soru önergesi (6/259)

BAŞKAN - 48 inci sırada, Ağrı
Milletvekili Sıddık Altay'ın, Eleşkirt
-Aydıntepe, Tutak-Nadir, Şeyh, Tutak-Karahalit barajlarının
yapımına ilişkin, Enerji ve Tabiî Kaynaklar
Bakanından sözlü 

soru önergesi bulunmaktadır. 

Önergeyi cevaplayacak Sayın Enerji ve
Tabiî Kaynaklar Bakanı?.. Genel Kurul salonunda hazır
bulunmamaktadır. 

Sözlü soru önergesinin görüşülmesi
ertelenmiştir.

49. - Ağrı Milletvekili M. Sıddık
Altay'ın, Ağrı İli sınırları
içinde bulunan Murat Nehri üzerinde bir baraj yapılıp
yapılmayacığına ilişkin Enerji
ve Tabiî Kaynaklar Bakanından sözlü soru
önergesi (6/260)

BAŞKAN - 49 uncu sırada, Ağrı
Milletvekili Sıddık Altay'ın, Ağrı
İli sınırları içinde bulunan
Murat Nehri üzerinde bir baraj yapılıp yapılmayacağına
ilişkin, Enerji ve Tabiî Kaynaklar Bakanından
sözlü soru önergesi yer almaktadır. 

Önergeyi cevaplayacak Sayın Enerji ve
Tabiî Kaynaklar Bakanı?.. Genel Kurulda hazır
bulunmadığından, sözlü soru önergesinin
görüşülmesi ertelenmiştir.

50. - Ağrı Milletvekili M. Sıddık
Altay'ın, Ağrı-Patnos İlçesinde
bulunan Badişan Deresi üzerinde bir baraj yapılıp
yapılmayacağına ilişkin Enerji ve Tabiî
Kaynaklar Bakanından sözlü soru önergesi
(6/261)

BAŞKAN - 50 nci sırada, Ağrı
Milletvekili Sıddık Altay'ın, Ağrı-Patnos
İlçesinde bulunan Badişan Deresi üzerinde
bir baraj yapılıp yapılmayacağına
ilişkin, Enerji ve Tabiî Kaynaklar Bakanından
sözlü soru önergesi bulunmaktadır.

Sözlü soru önergesini cevaplayacak
Sayın Enerji ve Tabiî Kaynaklar Bakanı?..
Genel Kurul salonunda bulunmamaktadır. 

Sözlü soru önergesinin görüşülmesi
ertelenmiştir.

51. - Konya Milletvekili Mustafa Ünaldı'nın,
gazetelerde yer alan “İsrail nükleer deneme için
Türkiye'yi seçti” şeklindeki habere ilişkin
Başbakandan sözlü soru önrergesi (6/262)

BAŞKAN - 51 inci sırada, Konya Milletvekili
Mustafa Ünaldı'nın, gazetelerde yer alan “İsrail,
nükleer deneme için Türkiye'yi seçti”
şeklindeki habere ilişkin, Başbakandan sözlü
soru önergesi bulunmaktadır.

Önergeyi cevaplayacak Sayın Başbakan
veya cevap verecek Sayın Bakan?.. Genel Kurul salonunda
hazır bulunmadığından, önergenin
görüşülmesi ertelenmiştir.

52. - Konya Milletvekili Mustafa Ünaldı'nın,
BM Genel Sekreteri Butros Gali'nin Habitat toplantılarında
Türkiye ile ilgili beyanlarına ilişkin Başbakandan
sorusu ve Devlet Bakanı Lütfü Esengün'ün
cevabı (6/263)

BAŞKAN - 52 nci sırada, Konya Milletvekili
Mustafa Ünaldı'nın, Birleşmiş Milletler
Genel Sekreteri Butros Gali'nin Habitat toplantılarında
Türkiye ile ilgili beyanlarına ilişkin, Başbakandan
sözlü soru önergesi yer almaktadır. 

Bakanlar Kurulu sıralarından, önergenin
cevaplandırılacağı işaret ediliyor.


Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Mesut Yılmaz tarafından
sözlü olarak cevaplandırılmasını
delaletlerinize arz ederim. 

Saygılarımla.

 Prof. Dr. Mustafa Ünaldı

 Konya

Sorular:

1- Habitat toplantılarında Birleşmiş
Milletler Genel Sekreteri Butros Gali'nin, Türkiye'yle ilgili
olarak sarf ettiği sözler hakkındaki tavrınız
nedir?

2- Bu konuda ne işlem yaptınız?

BAŞKAN - Sözlü soru önergesi,
Devlet Bakanı Sayın Lütfü Esengün
tarafından cevaplandırılacaktır.

Cevap süreniz 5 dakikadır Sayın
Bakan, buyurun.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Birleşmiş
Milletler Genel Sekreteri Butros Gali, Habitat-II Konferansı
vesilesiyle, 2 Haziran 1996 gecesi Açık Hava Tiyatrosunda
düzenlenen kültür faaliyetinde yaptığı
konuşmada “İstanbul Türk Cumhuriyeti”
konferansın 3 Haziran 1996 tarihinde açılışı
vesilesiyle yaptığı konuşmada da “Türkiye
Federal Cumhuriyeti” tabirlerini kullanmıştır.
Bu yanlışlıklar tarafımızdan
derhal Genel Sekreter Butros Gali'nin dikkatine getirilmiş
ve düzeltilmesi istenmiştir. Genel Sekreter, sekretaryasından
kaynaklanan bu maddî hatalar nedeniyle özür dilemiştir.
Ayrıca, Genel Sekreterin basın sözcüsü
de, 3 Haziranda düzenlediği basın toplantısında
gerekli tavzihte bulunmuştur. 

Bu arz ettiğim cevap metni, Dışişleri
Bakanlığımız tarafından hazırlanarak
Başbakanlığa sunulan cevaptır. Malumlarınız
olduğu üzere, Butros Gali görevini tamamlayarak,
yerini yeni Genel Sekretere devretmiştir. Dolayısıyla,
Butros Gali'den, hem Birleşmiş Milletler, hem dünya,
hem de Türkiye kurtarmıştır diye şahsî
görüşümü de arz ediyorum. 

Saygılarımı sunuyorum. (RP sıralarından
alkışlar)

BAŞKAN - Önerge sahibi?.. Genel Kurul
salonunda bulunmuyor. 

Sözlü soru önergesi cevaplandırılmıştır.


Sözlü soru önergesini cevaplayan Devlet
Bakanı Sayın Lütfü Esengün'e teşekkür
ediyorum. 

53. - Konya Milletvekili Nezir Büyükcengiz'in,
kamu kurum ve kuruluşlarında değişik pozisyonlarda
çalışıp aynı işleri yapan
personel arasındaki ücret farklılığına
ilişkin Maliye Bakanından sözlü soru önergesi
(6/264)

BAŞKAN - 53 üncü sırada, Konya
Milletvekili Nezir Büyükcengiz'in, kamu kurum ve kuruluşlarında
değişik pozisyonlarda çalışıp
aynı işleri yapan personel arasındaki ücret
farklılığına ilişkin, Maliye Bakanından
sözlü soru önergesi yer almaktadır.

Önergeyi cevaplayacak Sayın Maliye Bakanı?..
Genel Kurul salonunda hazır bulunmamaktadır.

Önergenin görüşülmesi ertelenmiştir.

54. - Ağrı Milletvekili M. Sıddık
Altay'ın, hayvan besicilerinin borçlarının
ertelenmesine ilişkin Başbakandan sözlü
soru önergesi (6/265)

BAŞKAN - 54 üncü sırada, Ağrı
Milletvekili Sıddık Altay'ın, hayvan besicilerinin
borçlarının ertelenmesine ilişkin,
Başbakandan sözlü soru önergesi bulunmaktadır.

Önergeyi cevaplayacak Sayın Başbakan?..
Genel Kurul salonunda hazır bulunmamaktadır.

Önergenin görüşülmesi ertelenmiştir.

55. - Burdur Milletvekili Kâzım Üstüner'in,
Burdur-Antalya demiryolu projesine ilişkin Ulaştırma
Bakanından sözlü soru önergesi (6/266)

BAŞKAN - 55 inci sırada, Burdur Milletvekili
Kâzım Üstüner'in, Burdur-Antalya demiryolu
projesine ilişkin, Ulaştırma Bakanından
sözlü soru önergesi yer almaktadır.

Önergeyi cevaplayacak Sayın Ulaştırma
Bakanı?.. Genel Kurul salonunda hazır bulunmamaktadır.

Önergenin görüşülmesi ertelenmiştir.

56. - Denizli Milletvekili Hilmi Develi'nin, Denizli
İl Müdürlüğüne bağlı
sera sebzeciliği ve çiçekçiliği üretme
istasyonu kurulmasına ilişkin Tarım ve Köyişleri
Bakanından sözlü soru önergesi (6/269)

BAŞKAN - 56 ncı sırada, Denizli
Milletvekili Hilmi Develi'nin, Denizli İl Müdürlüğüne
bağlı sera sebzeciliği ve çiçekçiliği
üretme istasyonu kurulmasına ilişkin Tarım
ve Köyişleri Bakanından sözlü soru
önergesi bulunmaktadır.

Önergeyi cevaplayacak Sayın Tarım
ve Köyişleri Bakanı?.. Genel Kurul salonunda
hazır bulunmamaktadır.

Önergenin görüşülmesi,
bu sebeple, ertelenmiştir.

57. - Denizli Milletvekili Hilmi Develi'nin, Denizli
İlinde Bakanlığa bağlı bir serakent
kurulmasına ilişkin Tarım ve Köyişleri
Bakanından sözlü soru önergesi (6/270)

BAŞKAN - 57 nci sırada, Denizli Milletvekili
Hilmi Develi'nin, Denizli İlinde Bakanlığa bağlı
bir serakent kurulmasına ilişkin, Tarım ve
Köyişleri Bakanından sözlü soru önergesi
bulunmaktadır.

Sözlü soru önergesini cevaplayacak
Sayın Tarım ve Köyişleri Bakanı?..
Genel Kurul salonunda bulunmamaktadır.

Bu sebeple, sözlü soru önergesinin
görüşülmesi ertelenmiştir.

58. - Denizli Milletvekili Hilmi Develi'nin, Denizli
İlinin karayolunun otoyola dönüştürülmesine
ilişkin Bayındırlık ve İskân
Bakanından sorusu ve Devlet Bakanı Lütfü
Esengün'ün cevabı (6/271)

BAŞKAN - 58 inci sırada, Denizli Milletvekili
Hilmi Develi'nin, Denizli İlininin karayolunun otoyola
dönüştürülmesine ilişkin, Bayındırlık
ve İskân Bakanından sözlü soru önergesi
bulunmaktadır.

Önergeyi cevaplamak üzere, Hükümet
sıralarından söz istenmiştir.

Önergeyi okutuyorum:

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sayın Mehmet Keçeciler tarafından sözlü
olarak yanıtlanmasını arz ederim.

Saygılarımla.

 Hilmi Develi

 Denizli

Konu: Otoyol Yapımı

Soru 1 - Ege, İç Anadolu ve Akdeniz
Bölgesini birbirine bağlayan anaarter üzerinde bulunan
Denizli'nin yoğun kalkınma çabasına yeterince
hizmet veremeyen mevcut karayolunun iyileştirilmesi için,
otoyol yapımı konusunda Bakanlığınızın
yaptığı çalışmalar var mıdır;
var ise, ne aşamadadır?

Soru 2 - Denizli'nin, hem konumu hem de hızla
kalkınan ve sanayileşen bir il olması nedeniyle,
konu üzerinde, Bakanlığınızca, bir
an önce çalışmalara başlamanız
gerekmez mi?

BAŞKAN - Sözlü soruyu cevaplamak
üzere, Devlet Bakanı Sayın Lütfü
Esengün konuşacaktır.

Sayın Bakan, buyurun.

Cevap süreniz 5 dakikadır.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Denizli
Milletvekili Sayın Hilmi Develi'nin biraz önce okunan
soru önergesinin cevabını arz ediyorum:

Denizli İli için önemli bir bağlantıyı
teşkil edecek olan Aydın-Denizli Otoyolu, Kamu Ortaklığı
Fonundan finanse edilen 1996 yılı otoyol programının
etüt, proje ve yapım bölümlerinde yer almaktadır.
Önproje ihalesinin bu yıl içerisinde yapılması
planlanmakta olup, proje çalışmalarının
bitimini müteakip, finansman temini halinde, yapım
ihalesine geçilecektir. Arz ettiğim durum, 17 Temmuz
1996 tarihi itibariyledir. 

Aradan geçen zaman içerisinde, inşallah,
suale konu olan yol yapılmış veya ihalesi
yapılmıştır.

MEHMET GÖZLÜKAYA (Denizli) - Proje ihalesinin
yapıldığını biliyoruz.

DEVLET BAKANI LÜTFÜ ESENGÜN (Devamla)
- Evet.

Dolayısıyla, sayın soru sahibinin,
durumu, bir defa daha, Bayındırlık ve İskân
Bakanlığından şahsen veya İçtüzük
gereğince, sözlü veya yazılı soru
önergesiyle sormasında yarar olduğu kanaatindeyim.


Saygıyla arz ediyorum. 

BAŞKAN - Sayın Bakan, bir saniye, kürsüyü
terk etmeyin.

Sözlü soru sahibi olarak Sayın Develi'nin
bir sözü var mı?

HİLMİ DEVELİ (Denizli) - Sayın
Başkan, Sayın Bakanın anlattığı
17 Temmuz 1996; oysa, bugünkü takvim 26 Şubat
1997... Dolayısıyla, verdiği cevap güncellik
taşımıyor. 

BAŞKAN - Sayın Bakan da güncellik
taşımadığını ifade etti.
Zaten, güncel olsa da, cevapta değişecek bir durum
yok, fiilî durumda değişiklik olmadığı
için. Sözlü veya yazılı soruyla
yeniden gündeme getirmeniz icap edecek; ama, İçtüzük
gereğince, Sayın Bakana ve size söz verdiğim
için, bu sözlü sorunun cevaplandırılmış
olduğunu tutanağa geçirmek durumundayım.


Sözlü soru cevaplandırılmıştır.

Sözlü soruyu cevaplayan Devlet Bakanı
Sayın Lütfü Esengün'e teşekkür
ediyorum. 

Değerli milletvekilleri, soruların cevaplandırılmasıyla
ilgili süremiz tamamlanmıştır. 

Gündemin “Kanun Tasarı ve Teklifleriyle
Komisyonlardan Gelen Diğer İşler Bölümüne”
geçiyoruz. 

Önce, sırasıyla, yarım
kalan işlerden başlıyoruz. 

VII. - KANUN TASARI VE TEKLİFLERİYLE
KOMİSYONLARDAN GELEN

DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
görüşmelerine kaldığımız
yerden devam edeceğiz. 

Komisyon?.. Yok.

Tasarı üzerinde daha önce görüşmeler
yapılmıştı; ancak, Komisyon hazır
olmadığı için, ertelenmiştir. 

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)

BAŞKAN - Ceza Muhakemeleri Usulü Kanunu,
 Devlet Güvenlik Mahkemelerinin Kuruluş ve Yargılama
Usulleri Hakkında Kanuna ilişkin tasarının
müzakeresine başlayacağız.

Komisyon?.. Yok.

Ertelenmiştir.

3. - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
: 209) (1) 




(1) 209 S. Sayılı Basmayazı
6.2.1997 tarihli 56 ncı Birleşim tutanağına
eklidir.

BAŞKAN - Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu raporunun görüşmelerine
kaldığımız yerden devam edeceğiz.

Komisyon?.. Hazır.

Hükümet?.. Hazır.

Komisyon ve Hükümet yerlerini almışlardır.

Bu tasarıyla ilgili geçen birleşimde
tasarının tümü üzerinde Cumhuriyet
Halk Partisi Grubu adına konuşma tamamlanmıştı.

Şimdi, tasarının tümü
üzerinde söz alan diğer üyelerin isimlerini
okuyorum: Anavatan Partisi Grubu adına, Kırıkkale
Milletvekili Recep Mızrak; Demokratik Sol Parti Grubu adına,
İstanbul Milletvekili Zekeriya Temizel; Doğru Yol Partisi
Grubu adına, Kastamonu Milletvekili Haluk Yıldız
söz istemişlerdir.

Şahısları adına; İstanbul
Milletvekili Emin Kul, Hatay Milletvekili Nihat Matkap, Yozgat
Milletvekili Kâzım Arslan, Çorum Milletvekili
Mehmet Aykaç, Trabzon Milletvekili Hikmet Sami Türk,
Kocaeli Milletvekili Bekir Yurdagül, 

Adana Milletvekili Sayın Sıtkı
Cengil, Hatay Milletvekili Sayın Atilâ Sav söz
istemiş bulunmaktadırlar. 

Şimdi, gruplar adına...

BİLTEKİN ÖZDEMİR (Samsun)
- Sayın Başkan, usul hakkında söz alma
imkânımız var mı efendim?

BAŞKAN - Şu esnada yok; kürsüye
hatip çağırmak üzereyim. O konuşma
bittikten sonra, usule ilişkin ne gibi bir isteminiz var,
onu tespit edeceğim.

Şimdi, Anavatan Partisi Grubu adına,
Sayın Recep Mızrak'a söz veriyorum. Buyurun.
(ANAP sıralarından alkışlar)

Sayın Mızrak, konuşma süreniz
20 dakikadır.

ANAP GRUBU ADINA RECEP MIZRAK (Kırıkkale)
- Sayın Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı üzerindeki görüşlerimizi
belirtmek üzere, Anavatan Grubu adına söz almış
bulunmaktayım; sözlerime başlarken, şahsım
ve grubum adına, hepinizi ve ayrıca, Türkiye
dışında bulunan tüm gurbetçi ve
soydaşlarımızı saygıyla selamlıyorum.

Değerli arkadaşlar, bugün itibariyle,
yurt dışında ikamet eden vatandaşlarımızın
sayısı yaklaşık olarak 3,5 milyona
ulaşmış bulunmaktadır. Çalışma
ve Sosyal Güvenlik Bakanlığının
verdiği rakamlara göre, 25 ülkede toplam 3 milyon
370 bin Türk vatandaşı yaşamaktadır.
Bu sayının yaklaşık 3 milyonu Batı
Avrupa ülkelerinde bulunmakta, bunlardan da 2 milyon 100
bin gibi çok büyük bir bölümü
Almanya'da ikamet etmektedir. Bu ülkeyi, vatandaşlarımızın
sayısal çokluğu itibariyle, sırasıyla,
Fransa, Hollanda, Avusturya, Belçika, İsviçre
ve diğerleri takip etmektedir. Batı Avrupa ülkeleri
dışında ikamet eden 370 bin vatandaşımız
ise, yine sayısal büyüklükleri itibariyle,
Amerika Birleşik Devletleri, Avustralya, Kanada ve başta
Suudî Arabistan olmak üzere Arap ülkelerinde bulunmaktadır.


Bilindiği üzere, İkinci Dünya
Savaşında çalışan genç
nüfusun önemli bir kısmını kaybeden
Batı Avrupa ülkeleri, takip eden yıllarda,
ihtiyaç duydukları işgücünü,
başka ülkelerden karşılamak mecburiyetiyle
karşı karşıya kalmışlardır.
Ekonomik faaliyetlerinin devamı için gerekli işgücü
ihtiyacını en fazla hisseden o zamanki Batı
Almanya, bu ihtiyacını, 1955 yılından
itibaren İtalya, 1960 yılından itibaren de
Yunanistan ve İspanya'dan sağlamaya başlamıştır.


Bu çerçevede, ülkemiz ile Almanya
arasında 30 Kasım 1960 tarihinde imzalanan anlaşmayla,
hızlı bir işgücü göçü
başlamıştır. İlk üç
senede Almanya'da 27 bine ulaşan Türk nüfusu,
1965 yılında 100 bine, 1971 yılında
500 bine, 1973 yılında 910 bine ulaşmıştır.
Bugün itibariyle, Almanya'da, o gün ilk defa çalışmaya
başlayan birinci neslin yanında, ikinci, üçüncü
ve hatta dördüncü nesille birlikte, yaklaşık
2 milyon 100 bin vatandaşımız yaşamaktadır.
Halen yurt dışında yaşayan vatandaşlarımızın
sayısı, ülke nüfusumuzun yaklaşık
yüzde 5'ine tekabül etmektedir. 

İlk önceleri, büyük ölçüde,
yurt dışında çalışan Türk
işçileri, bugün ise, yurt dışında
ikâmet eden, yaşayan vatandaşlarımız
olarak nitelendirebileceğimiz bizim insanlarımız,
başlangıçtaki yalın işçi
görevinin oldukça dışına taşmış,
ülkemiz ekonomisine çok yönlü imkânlar
sağlamaya, dışpolitikamızda da önemli
yer tutmaya başlamışlardır. 

1960'lı yıllardan bu yana yaklaşık
otuzbeş yıl içerisinde resmî yollardan
gönderilen döviz miktarı 45 milyar doların
üzerinde oluşmuştur. Merkez Bankası ve
diğer bankalardaki döviz tevdiat hesapları tutarı
15 milyar doları geçmiş, bunun yanında
aynî olarak ülkemize getirilen her türlü
makine, teçhizat ve diğer eşyalar da önemli
miktarlara ulaşmıştır. Hepsinden önemlisi,
o tarihlerde işçi olarak giden bu vatandaşlarımız
ile bunların neslinin sahibi bulunduğu irili ufaklı
40 bini aşkın işletme söz konusu ülkelerde
faaliyet göstermektedir. Dışa açılan
teşebbüsçülüğümüzün
öncüleri sayılabilecek bu faaliyetler, buralara
yönelik ihracatımızın ciddî boyutlara
ulaşmasının en önemli etkeni olmuştur.
Elbette ki, yurt dışında ikamet eden, faaliyet
gösteren vatandaşlarımız, Türk millî
kimliğinin dışarıda gelişip güç
kazanmasının da nedenini teşkil etmişlerdir.
Orada doğup, orada eğitim gören gençlerimiz,
ülkemizin gelişmesine katkıda bulunmakta, yurtdışı
temsil görevlerini hakkıyla yerine getirmeye çalışmaktadırlar.


Sayın Başkan, değerli arkadaşlar;
Anayasamızın 62 nci maddesinde aynen “Devlet,
yabancı ülkelerde çalışan Türk
vatandaşlarının aile birliğinin, çocuklarının
eğitiminin, kültürel ihtiyaçlarının
ve sosyal güvenliklerinin sağlanması, anavatanla
bağlarının korunması ve yurda dönüşlerinde
yardımcı olunması için gerekli tedbirleri
alır” denilmektedir. Yurt dışında
yaşayan ve ülkemiz için son derece önemli,
son derece yararlı faaliyetlerde bulunan, anlam ifade eden
bu vatandaşlarımız için, Anayasamızın
amir hükmüne rağmen, fazla bir şey yapabildiğimizi
de söylemek maalesef mümkün değildir. Âdeta
kendi hallerine terk edilen, yığınla sorunlarına
çözümler getirilemeyen bu insanlarımız
için bir şeyler yapmanın zamanı çoktan
gelmiştir. Hep onlardan istemenin yanı sıra,
aynı zamanda, verebilmenin çabası içine
de girilmelidir. Konuyla ilgili 100'ü aşkın
sorun çözüm beklemektedir. Acil ve önemlilerinden
başlayarak bir an önce ve gerçek anlamda harekete
geçmenin gereği açıkça görülmelidir.
Bu hususta bugüne kadar çeşitli boyutlarda çalışmalar
yapılmış, sorunlar tespit edilmiş, raporlar
hazırlanmıştır. Bu safhada, artık,
çözüm ve sonuca gitme çabaları
ağırlık kazanmalıdır. Bu noktadan
hareketle, aynı zamanda, huzurunuza getirilen bu tasarı
vesilesiyle çok önemli gördüğümüz
bazı sorunları ile bunlara getirilmesi gereken çözümler
hakkında Grubumuzun görüşlerini de açıklamak
istiyorum. 

Özellikle, Almanya'nın karşı
çıkması nedeniyle henüz belli bir çözüme
kavuşturulamayan burada yaşayan vatandaşlarımızın
çifte vatandaşlık sorunu giderek önem
kazanmaktadır. 

Türkiye Cumhuriyeti vatandaşlarının,
ülkemize olan tabiyet bağının kaybedilmesi
halinde de, yabancı statüsüne geçilmesi
yönünde sorunlar çıkabilmektedir. 

İnsanlarımızın yabancı
düşmanlığına karşı korunarak
siyasî etkinlik kazanmasının en iyi yolu,
çifte vatandaşlıktır. Bu hususun, anayasasında
karşı bir hüküm bulunmamasından
da yararlanılarak, özellikle Almanya'ya benimsetilmesi
temel politika yapılmalıdır. 

Yurt dışındaki vatandaşlarımızın
vatandaşlıktan çıkma izni veya tekrar
geri dönme başvuruları çok uzun zaman
almaktadır. Başvuruları en kısa zamanda
sonuçlandıracak tedbirler bir an önce alınmalıdır.


Vatandaşlıktan çıkma izni
ile tekrar kabulü arasında geçen hukukî
boşluğun doldurularak, Türk vatandaşlığından
doğan hakların kaybolmaması yolunda Türk
Vatandaşlığı Kanununda gerekli değişikliklerin
yapılması da bir diğer çözüm
yolu olarak görülmektedir.

Vatandaşlıktan çıkan insanlarımızın
Alman tabiyetine geçtikten sonra, tekrar Türkiye Cumhuriyeti
tabiyetine geçmesi, Almanlarca istenilmemektedir ve engeller
çıkarılmaktadır ki, bu konuda da gerekli
teşebbüslerde mutlaka bulunulmalıdır.


Türkiye'deki seçimlerde oy kullanabilmeleri
için gerekli tedbirler alınmalı ve yeterli
düzenlemeler, diğer devletlerle de teşebbüse
geçilmek suretiyle, mutlaka yapılmalıdır.
Bu şekilde, vatandaşlarımıza oy kullanma
imkânı sağlanacak ve böylece, ülkelerine
olan bağlılıkları daha da sağlamlaştırılmış
olacaktır. 

Karşılıklı ziyaret ve
beraberliklerin artırılması, elbette, yararlı
sonuçlar doğuracaktır. Özellikle Almanya'da
yaşayan Türk vatandaşlarımızın
birinci derecedeki akrabaları dahi vize almadan bu ülkeye
girememektedirler. 

Yine, vatandaşlarımız, Avrupa
Birliği ülkelerine olan seyahatlerinde de vize almak
zorunda bırakılmaktadırlar. 

Alman Hükümetinin son olarak aldığı
ve 15 Ocak 1997 tarihinden itibaren uygulamaya koyduğu bir
kararı, burada yaşayan vatandaşlarımızı
daha da üzmüş ve sıkıntıya
sokmuştur. Günümüzdeki insan hakları
uygulamalarına son derece aykırı biçimde
ve aileleri parçalar bir mahiyette, 16 yaşından
küçük çocuklarda, Türkiye'de yaşayanların
Almanya'ya gidebilmeleri için vize alma şartı,
Almanya'da ailelerinin yanında bulunanlarda ise, oturma
izni şartının getirilerek 15 Ocak tarihinden
itibaren yürürlüğe konulmuş olması,
maalesef, Hükümetimiz tarafından da atlanılmış,
gerekli tepkiler gösterilemeyerek gerekli teşebbüslerde
de bulunulamamıştır. Gerek millî hukuka
ve gerekse uluslararası hukuka ters olan bu uygulamanın
iptali için, gerekli teşebbüslere acilen geçilmelidir.
Son derece önemli olan bu ve diğer vize konularına
nihaî çözüm bulunana kadar, Türkiye'deki
yabancı temsilciliklerin rencide edici, aşırı
ve keyfî vize şartları koymalarının
önüne geçilebilmesi için, çaba
gösterilmelidir. Avrupa'da çalışma iznine
sahip işçilerimizin, Avrupa Birliği ülkelerinde
herhangi bir kayda tabi olmaksızın serbestçe
çalışabilmelerine imkân verilmesine
kesin çözümün, Türkiye'nin Avrupa Birliğine
tam üyeliğiyle mümkün olabileceği düşünülmektedir.
Ancak, yine de, mal ve hizmetlerin serbestçe dolaşımını
öngören Gümrük Birliği Antlaşmasının
doğal uzantısından yararlanarak, daha iyi şartların
yaratılması için uğraşılmalıdır.


Değerli arkadaşlar, yurt dışında
yaşayan vatandaşlarımızın, özellikle
Millî Eğitim Bakanlığını ilgilendiren
sorunlarının bir an önce giderilmesi hususunda
da büyük teşebbüslerde bulunulmalı
ve bu konuya da önem verilmelidir. 

Din adamı ihtiyaçlarının
karşılanması, kültürel ihtiyaçlarının
karşılanması, kültür merkezlerinin
açılması ve zamanımızın
kısalığı dolayısıyla arz
etmeye fırsat bulamadığım 100 civarındaki
sorunlarının tespit ve bunların giderilmesi
için gerekli gayretlerin gösterilmesi lazımdır.
Bu vesileyle, yurt dışında bulunan -çalışan
veya çalışmayarak bulunan- başka ülke
vatandaşı bile olsa, dünyadaki tüm soydaşlarımızın
birtakım problemleri olabilmektedir; ki, bunlarla da yakından
ilgilenmek mecburiyetini hissetmekteyiz. Öyle ki, büyük
devletler, ancak büyük milletlerle olabilir. Türk
Milletine, tarih, büyük millet olarak bir değer
biçmiş; kabul etsek de etmesek de büyük
millet olmanın gereğini de yerine getirmek zorundayız.
En son olarak, mesela, Kerkük'ten bu tarafa -Irak'taki Türkmenlerden-
gelmek zorunda kalan, kaçmak mecburiyetinde bulunan 30
kadar Türkmen, şu günlerde, iade edilme gibi bir
karar içerisindedirler -ki, belki de iade edilmişlerdir-
bunlar döndükleri zaman, orada, bunları bekleyen
akıbet idamdır veya kurşuna dizilmektir. Aynı
şekilde, Bulgaristan'dan gelen soydaşlarımızın
iadesine yönelik olarak, 20 Ocak 1997 tarihli genelgenin
ve İçişleri Bakanlığının
bu konudaki düzenlemesinin de yeniden gözden geçirilmesi
gerekir diye düşünmekteyiz. 

Değerli arkadaşlar, Anayasamızın
62 nci maddesi uyarınca, Türkiye Cumhuriyeti Devleti
tarafından çözülmek ya da çözülmesine
yardımcı olunmak zorunda bulunulan, yurt dışında
bulunan Türk vatandaşlarının, belli başlı
100'ü aşkın sorunlarından bazılarına,
biraz önce arz ettiğim gibi, kısaca değindikten
sonra, yine aynı maddeye dayanılarak hazırlandığı
ifade edilen ve Yüce Meclisin huzuruna getirilen bu yasa
tasarısı hakkındaki görüşlerimizi
de arz etmek istiyorum.

Bir kere, her şeyden önce, bu yasa tasarısının,
Anayasamızın 62 nci maddesinin devletimize verdiği
bir görevin sonucunda hazırlanmış ve
yurt dışında bulunan işçilerimizin,
Türk vatandaşlarının kendileri ve aile
fertlerinin sosyal güvenliklerinin sağlanmasına
yönelik bir düzenleme olduğu kanaatine ulaşmakta
güçlük çektiğimizi ifade etmek istiyorum.
Bu, aslında, yeni bir kaynak paketi hüviyetindedir.
400 bin kişiyi kapsamına almak suretiyle, 5 milyar
dolar kaynak sağlamaya matuf bir düzenleme niteliğindedir.
Zaten, bu Hükümet tarafından da böyle açıklanmış
ve detayları da verilmek suretiyle, 25 Kasım 1996
tarihinde, Sayın Başbakan ve Sayın Başbakan
Yardımcısının müştereken
yaptıkları basın toplantısında,
üçüncü kaynak paketinin içerisinde
kamuoyuna böyle takdim edilmiştir. 

Anayasamızın 62 nci maddesi, biraz
önce de ifade ettiğim gibi, yurt dışında
çalışan Türk vatandaşlarının,
eğitim, kültürel ve diğer ihtiyaçlarıyla
birlikte, sosyal güvenliklerinin sağlanmasını
emretmektedir. Yani, burada, sosyal güvenlikleri sağlanacak
olanlar, yurt dışında muayyen bir süre
kalmış olan vatandaşlarımız olmasına
rağmen, bu kanun tasarısına göre, geçmişte
ve halen yurt dışında bulunanlar, yurt dışında,
hangi sebeple olursa olsun, olursa olsun, bir gün dahi bulunmuş
olanlar, herhangi bir yaş şartı aranmaksızın,
kendileri ve aile fertleri, kanunlaşması halinde,
bu tasarının hükümlerinden istifade edebileceklerdir.

Daha önce başka ülkelerin vatandaşları
olarak o ülkelerde yaşarken, bazı sebeplerle
ülkemize gelen insanlarımız, yani göçmenlerimiz,
yurt dışında bulunanlar ile yurt dışında
bulunup da ölenlerin hak sahipleri de 15 Mart 1997 tarihine
kadar, bu tasarıda belirtilen hükümlere göre
borçlanmaları halinde yine bu sistemden yararlanabileceklerdir.

Kanun tasarısında yer alan diğer
bir husus da, yurt dışında geçen sürelerini
borçlanarak değerlendirmiş olanlara da, aylıklarını
artırmak bakımından, yeniden, borçlanma
hakkı tanınmış olacaktır. 

Diğer taraftan, düzenlemenin getirdiği
uygulama, 15 Mart 1997 tarihine kadar ilk taksitlerini, diğerlerini
ise 15 Mayıs 1997 ve 15 Temmuz 1997 tarihlerine kadar yatırmak
suretiyle bir defaya mahsus olmak üzere yapılabilmektedir.

Asgarî borçlanma 5 bin gün olmakta
ve her bir gün için 2,5 dolar üzerinden 12 500
doların ilgili hesaba, yani Ziraat Bankası nezdinde
açılan Yurtdışı Sosyal Güvenlik
Kasasına yatırılması gerekmektedir.

Değerli arkadaşlar, tüm bunlara baktığımız
zaman, bu kanun tasarısıyla getirilmek istenen düzenlemenin,
Anayasamızın 62 nci maddesinin amir hükmü
gereğince, yurt dışında çalışan
Türk vatandaşlarına sosyal güvenlik sağlamaya
yönelik olmadığı, yeni bir kaynak paketi
niteliğinde bir düzenleme olduğu kanaatine ayrıca
ulaşılmaktadır. Böyle olunca, sistemin,
yani Kasanın aktuaryel dengesi, başka bir ifadeyle
tahsilat-ödeme dengesi sağlanabiliyorsa, aynen bedelsiz
ithalatta olduğu gibi, yurt dışında yaşamış
olan vatandaşlarımızla beraber, yurt içerisinde
yaşayan vatandaşlarımızın da,
yasalaşması halinde, bu kanundan istifade etmesi
gerekir diye düşünüyor ve yararlanamayacak
olmalarını da bir eksiklik ve adaletsizlik olarak
kabul ediyorum.

Değerli arkadaşlar, ister bazı vatandaşlarımızı
sosyal güvenlik şemsiyesi altına almak olarak,
isterseniz bir kaynak paketi olarak nitelendirelim, bu düzenleme
de, maalesef, bu zamana kadar yapılan diğer hukukî
düzenlemelerde olduğu gibi, yine, aceleye getirilmiştir.
Burada, yatırılacak primler, emekliliğin başlayacağı
tarih ve bunların sonucunda, kasanın gelir-gider
dengesi iyi hesap edilememiştir. İleriki yıllarda
-en fazla yedi sekiz sene sonra- sosyal güvenlik teşkilatlarımızın
içinde bulunduğu bugünkü durumla, aynen karşılaşılacağı,
aynı ortam içine düşülüp altından
kalkılamayacak bir ödeme sıkıntısıyla
karşı karşıya kalınacağı
kaçınılmaz olacaktır. 

506 sayılı Sosyal Sigortalar Kanununa
göre, bağlanacak malullük ve yaşlılık
aylığının  ayda 258 dolar ve  tedricî
olarak ödeme  esasına göre yılda  3 250
dolar olduğu, maaşlarındaki artış
oranlarının da dolar kurundaki artışla
aynı seviyede olacağı ve dolar cinsinden hesaplanıp
yüzde 10 oranında gelir getireceği ve yine, yüzde
10 oranında nema verileceği varsayımlarına
göre yapılan hesaplamalarda, bu tasarının
-tahsil edilecek prim miktarı, prim süresi ve emekliliğin
başlangıç tarihi dahil- hükümlerinin
aynen kanunlaşması halinde, emekliliğin başlangıç
tarihinden itibaren en geç yedi yıl sonrasından
başlayarak, aktuaryel dengesinin aleyhe bozulup sistemin
tıkanacağı ortaya çıkmaktadır.


Tasarının 7 nci maddesine göre,
primlerini tam olarak ödeyen ve 6 ncı maddesinde belirtilen
üç yıllık bekleme süresini tamamlayan
iştirakçilerin emekli olabilmeleri için, kadın
ise 50, erkek ise 55 yaşını doldurmuş
olmaları gerekmektedir. Başka bir ifadeyle, emeklilik
başlangıç yaşı kadında
50, erkekte 55'tir. 

Devlet Planlama Teşkilatının
1995, 1996 ve 1997 yıllarına ait, ülkemizde
ortalama yaşama süresiyle ilgili yaptığı
tahmine göre, yaşama süresi, erkeklerde 68,4,
kadınlardaysa 70,8 yıldır. 

Yine, Devlet İstatistik Enstitüsü
Başkanlığı tarafından yapılan,
on onbeş  gün içerisinde yayımlanacak
olan çalışmalara göre, yaşama süresi,
erkekte 69, kadında 73 yıldır. Yani, bu sistemden
istifade ederek emekli olmak isteyen iştirakçilerden
kadınlar yaklaşık olarak 23 yıl, erkekler
ise yine yaklaşık olarak 14 yıl emekli maaşı
alacaklar demektir. Sistemin ise, Kasadan, kadınlara 23,
erkeklere 14 yıl emekli maaşı ödeyeceği
anlamına gelmektedir. Başka bir ifadeyle, bir taraftan
12 500 dolar tutarındaki primi alıp, bunu üç
yıl bekletip, yüzde 10 faiz oranıyla borçlanabildiğimiz
alternatif borç kaynaklarının yerine kullanılması,
diğer taraftan, bunun karşılığında
14 sene, 23 sene emeklilik maaşı ödenmesidir.
Kaldı ki, ölümden sonra da iştirakçilerin
bakmakla yükümlü oldukları kimseler, aynı
haklardan yararlanmaya devam edeceklerdir ve ayrıca,  bu
süre içerisinde sağlık yardımından
da istifade edeceklerdir.

Değerli arkadaşlar, buradaki başabaş
noktası, yani, toplanan primlerin dolar bazında
yüzde 10 oranı üzerinden nemalarıyla birlikte
ödenecek emekli aylıklarını karşılama
noktası ...

(Mikrofon otomatik cihaz tarafından kapatıldı)

BAŞKAN - Sayın Mızrak, bir saniye...

Konuşmanızı tamamlayın
efendim.

RECEP MIZRAK (Devamla) - Hay hay.

... süre olarak emekliliğin başlangıç
tarihinden itibaren, erkeklerde 6 yıl, kadınlarda
8 yıl; ortalama ise, 7,5 yıl öncesi olarak
teşekkül etmektedir. Yani, kadınlarda 42, erkeklerde
49 yaşından daha yaşlı her iştirakçinin
sisteme katılımı, Kasayı menfi yönde
etkilemekte; tersinden bakacak olursak, bu yaşlardan daha
küçük iştirakçilerin emeklilik için
prim yatırmaları ise, kendilerinin aleyhine bir
durum yaratmaktadır ve bu hesaplamalar yapılırken,
sağlık harcamaları da -biraz önce arz etmeye
çalıştığım gibi- hiç
dikkate alınmamıştır. Burada iştirakçilerin
yaş olarak yoğunluğu ve başabaş noktasından
sonraki yaşlarda yoğunlaşacak olursa -ki, tahminimiz
o istikamettedir- kasanın gelir-gider dengesindeki aleyhe
bozulma ciddî anlamda sıkıntı yaratacak
ve “bugünü kurtaralım” derken, gelecekte
daha önemli boyutlarda altından kalkılamayacak
derecede problemlerle karşı karşıya
kalınacaktır.

Değerli arkadaşlar, sonuç olarak,
bu tasarıyı, bugün takdim edildiği gibi,
yurt dışında bulunanların sosyal güvenliklerini
sağlamaya yönelik bir tasarı olarak mütalaa
ve kabul etmek maalesef mümkün değildir; kendilerinin
de 25 Kasım 1996  tarihli basın toplantılarında
kamuoyuna takdim ettikleri gibi, bir kaynak paketidir. 

Elbette ki, ülkeninin ekonomik ve sosyal faaliyetlerinde
kullanılmak üzere kaynağa ihtiyaç vardır
ve özkaynaklarımızın yani, gelirlerin
yetişmemesi halinde, yabancı kaynağa başvurularak
borçlanma yoluna da gidilecektir ve borçlanmanın
da iç ve dış tüm meselelerimizi ipotek
altına alabilen diğer ülkeler ve bu ülkelerin
kuruluşları yerine, kendi vatandaş ve kuruluşlarımıza
yapılmasında elbette fayda vardır; özellikle
de tercih edilmelidir. Ancak, hesabı kitabı iyice
yapılmayan, dengeleri iyi kurulamayan borçlanmaların,
devletimize ne derece büyük sıkıntılar
getireceği de aşikârdır ve örneklerini
sürekli olarak yaşamaktayız. 

(Mikrofon otomatik cihaz tarafından kapatıldı)

RECEP MIZRAK (Devamla) - 1 dakika daha müsaade
ederseniz...

BAŞKAN - Tamamlayın efendim.

RECEP MIZRAK (Devamla) - Bu bakımdan, tasarıyı,
bugünü kurtarmak maksadıyla gibi bir düşünceyle
olmasa da, gelecekte büyük sıkıntılarla
karşılaşmamızı kaçınılmaz
kılacak, aceleye getirilmiş, hazırlığı
iyi yapılıp, dengeleri iyi kurulamamış;
hatta, Plan ve Bütçe Komisyonunda görüşülüp,
müzakere edilememiş bir tasarı, bir kaynak paketi
olarak mütalaa etmek doğru olacaktır kanaatini
taşıyor; tasarının çekilerek,
daha ciddî ve arz etmeye çalıştığım
mahzurların giderilmek suretiyle yeniden getirilmesinde
fayda mülahaza ettiğimizi ifade ediyor; bu duygu ve düşüncelerle,
Yüce Heyetinizi saygıyla selamlıyorum. (ANAP
sıralarından alkışlar)

BAŞKAN - Anavatan Partisi Grubu adına
konuşan, Kırıkkale Milletvekili Sayın
Recep Mızrak'a teşekkür ediyorum.

Sayın Biltekin Özdemir, usule ilişkin
bir istemi olduğunu ifade etmişti; tespit edeyim.

Buyurun efendim.

BİLTEKİN ÖZDEMİR (Samsun)
- Sayın Başkanım, vasıtanızla,
Büyük Millet Meclisine, usul açısından
şu hususu arz etmek istiyorum: Bildiğiniz gibi, Büyük
Millet Meclisinin, Anayasamızca kurulmuş bir Plan
ve Bütçe Komisyonu vardır. Bu Komisyon, malî
hususlarda, Büyük Millet Meclisinin, en geniş
biçimde, doğru kararı almasına yardımcı
olmak üzere teşkil edilmiş bir ihtisas komisyonudur.
Huzurunuzdaki tasarı da, teşkil edilen bir Kasaya,
muayyen koşullarla gelirlerin girmesine, buradan gelirlerin
çıkmasına, aylık ödenmesine,
eğer bu iki denge arasında bir fark oluşursa,
bu farkın devlet tarafından garanti edilmesine,
gelirlerinin ve bilcümle muamelatının her türlü
vergi, resim ve harçtan muafiyetine ilişkin hükümler
dışında hiçbir hususu düzenlememektedir.


Şimdi, bu içerikte bir tasarının,
Plan ve Bütçe Komisyonunda, Meclisin bu ihtisas Komisyonunda
görüşülmeden huzurunuza tekemmül etmiş
veya tekâmül etmiş şekliyle gelmiş
olduğu düşünülebilir mi; elbette düşünülemez.
İşlenmiş olan bu usul eksikliğinin kesin
surette giderilmesi gerektiği ihtiyacını, vasıtanızla,
Büyük Millet Meclisinin bu konuda bir karar almasını
takdirlerinize saygılarımla arz ederim.

BAŞKAN - Teşekkür ederim Sayın
Özdemir.

Sizin isteminizi tespit edince, Meclis oturumlarındaki
klasik anlamda usul tartışmalarının
dışında bir konuyu gündeme getiriyorsunuz;
onu anlıyorum. 

İçtüzüğümüzün
63 üncü maddesine göre, burada bir usul tartışması
açabilmemiz için, görüşmeye yer
olup olmaması, Başkanı, gündeme veya
Türkiye Büyük Millet Meclisinin çalışma
usullerine uymaya davet, bir konuyu öne alma veya geriye
bırakma gibi usule ait konular getirilmesi lazım.
Sizin buyurduğunuz hususlar, bunların kapsamında
bulunmamaktadır. 

Komisyonların çalışmasına
ilişkin usul ise, İçtüzüğümüzün
73 üncü maddesinde belirlenmiştir. 73 üncü
maddenin üçüncü fıkrasında
“Başkan, gelen tasarıları ilgili komisyonlara
doğrudan doğruya havale eder ve bunu tutanak dergisine
ve ilan tahtasına yazdırır.

Bu havaleye bir milletvekili itiraz etmek isterse
oturumun başında söz alır” denilmektedir.

Şimdiye kadar bu tasarıya ilişkin,
komisyona havale tarihinden itibaren herhangi bir itiraz vuku
bulmamıştır 73 üncü madde kapsamında;
o sebeple, konu, bu noktaya gelmiştir. 

Komisyonların, bu konuda kendini yetkili görmek
suretiyle görüş bildirmesi, yine, İçtüzüğümüze
göre mümkündür; ancak, o işlem de, artık,
geride kalmıştır. 

Şu anda, Meclis gündemine girmiş,
görüşülmeye başlanmış,
bazı sözcülerin üzerinde konuştukları
bir tasarının görüşmesini erteleyebilmeme
imkân yok; bu konuda bir usul müzakeresi açmak
suretiyle, Genel Kurulumuzun bir karar alması da mümkün
değil; o sebeple, görüşmelere kaldığımız
yerden devam ediyoruz.

Şimdi, söz sırası, Demokratik
Sol Parti Grubu adına, İstanbul Milletvekili Sayın
Zekeriya Temizel'in. 

Buyurun Sayın Temizel. (DSP sıralarından
alkışlar)

Konuşma süreniz 20 dakikadır.

DSP GRUBU ADINA ZEKERİYA TEMİZEL (İstanbul)
- Sayın Başkan, sayın milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı üzerinde Demokratik Sol Partinin
görüşlerini belirtmek üzere, söz almış
bulunuyorum; sözlerime başlarken, Demokratik Sol Parti
adına, hepinizi saygıyla selamlıyorum.

Değerli milletvekilleri, önünüzde
bir yasa tasarısı var. Önünüzdeki
yasa tasarısının adına baktığınızda,
yurt dışında bulunup da herhangi bir sosyal
güvenlik kuruluşu kapsamında bulunmayan insanlara,
sosyal güvenlik kurumlarımızda bir sosyal güvence
sağlanıyor diye düşünebilirsiniz; böyle
düşündüğünüz için de,
yasa tasarısına karşı çıkmak
aklınızdan bile geçmez; çünkü,
istersiniz ki, gerek yurt içinde gerek yurt dışında
bulunan tüm yurttaşlarımız, bir sosyal
güvenlik kuruluşundan yararlansın, onun kapsamında
olsun; ancak, yasa tasarısını inceleyince,
durumunun hiç de öyle olmadığını
hemen görürsünüz; çünkü,
önünüzdeki yasa tasarısı yurt dışında
çalışanların Türk sosyal güvenlik
sisteminin üç temel emekli kurumundan birisine katılmasına
ilişkin hükümler içermiyor; Türk sosyal
güvenlik sisteminin üç temel kurumunun yanına
bir kurum daha ekliyor: Yurtdışı Sosyal Güvenlik
Kasası.

Değerli millevekilleri, bu yasa tasarısı,
birçok bakımdan çok önemli sakıncalar
taşımaktadır. Bir defa -biraz önce bir
sayın milletvekili de Sayın Özdemir de belirtti-
önünüzdeki yasa tasarısının,
Türkiye Büyük Millet Meclisinde görüşülme
süreci açısından çok büyük
bir eksikliği bulunmaktadır. 

Yasa tasarısı, yeni bir sosyal güvenlik
kurumu yaratmakta ve neredeyse tamamı malî hükümler
taşımaktadır.

Yurt dışında bulunanlara sosyal
güvenlik sağlamak için, yeni bir kurum oluşturmaya
gerek var mıdır? Bunun maliyeti ne olacaktır?
Kurulacak olan sistem için aktuaryel hesaplar yapılmış
mıdır? 2 500 dolar karşılığı
satılan devlet garantisinin anlamı nedir? Bu garantinin
devlete getireceği yük, ne zaman ve ne kadar olacaktır?


Bu gibi soruların yanıtlarının
tasarının ihtisas komisyonunda görüşülmesi
sırasında aranılması, en doğru
olanıdır; ancak, biraz önce belirtildiği
gibi, tasarı, bu konularda, Anayasal olarak kurulmuş
bir komisyon olan Plan ve Bütçe Komisyonunda incelemeye
tabi tutulmamıştır, yani görüşülmemiştir.
Hem örgütlenme yaratan hem de başından
sonuna kadar malî hükümler taşıyan
bu yasa tasarısının ihtisas komisyonu olarak
Plan ve Bütçe Komisyonunda görüşülmemesi,
çok önemli bir eksikliktir; hepinizin bildiği
gibi, 1961 Anayasası, ilgili komisyonlarda görüşülmemesini
iptal nedeni sayıyordu. 

YÜKSEL YALOVA (Aydın) - Gayet  tabiî...

ZEKERİYA TEMİZEL (Devamla) - 1982 Anayasasında
bu hüküm yok; ama, artık, Türk  demokrasisinde
bunun yerleşmiş olduğu varsayımından
kaynaklandığını kabul etmek zorundasınız.


YÜKSEL YALOVA (Aydın) - Parlamento teamülleri
de öyle.

ZEKERİYA TEMİZEL (Devamla) - Yoksa,
başka türlü -şurada saydığınız
zaman neredeyse çoğunluğunun üçte biri,
hatta beşte biri bile olmayan milletvekillerinin bu Genel
Kurulda bu tasarıyı bu kadar ayrıntısıyla
tartışıp da ülke yararına veya
yararlananlar yararına bir hale getirmesi mümkün
mü; değil- olması da mümkün değil.
(DSP ve ANAP sıralarından “Bravo” sesleri,
alkışlar)

Değerli milletvekilleri, Sayın Başkan,
haklı olarak, şu aşamada bir usul tartışması
açmanın olanaksız olduğunu belirtti;
ancak, İçtüzükte, bu konuda, Meclise doğru
davranmaya ve olumlu  katkıda bulunmaya olanak tanıyan
bir madde var; o da, İçtüzüğün
88 inci maddesi. İçtüzüğün 88
inci maddesi uyarınca, Hükümet “ilgili komisyonda
görüşülsün” diye bu tasarıyı
geri çekebilir. Ne yazık ki, Sayın Çalışma
ve Sosyal Güvenlik Bakanının yerinde, şu
anda, Sayın Kültür Bakanı oturuyor. Sayın
Çalışma ve Sosyal Güvenlik Bakanı,
bu tasarıyı geri çekip, ilgili ihtisas komisyonunda
görüşülüp, tekrar Meclise getirilmesini
istediği takdirde, biz, bu tartışmaları
burada keser, gereken katkıyı orada yapar, sonra
da -eğer olumlu bir şey yaratabiliyorsak- bu Meclisten
geçmesini sağlarız. 

Sayın Bakan, bu tasarıyı, şu
aşamada çekmeyi düşünüyor musunuz?
(RP sıralarından gürültüler) Var
efendim; 88 inci maddede bir usul var.

BAŞKAN - Sayın sözcü, Genel
Kurula hitaben konuşacaksınız. 

Sayın Bakan, sorduğunuz soruya bir cevap
mı verdi? Cevap verdiyse, ben de tespit etmek istiyorum;
çünkü, konu usule ilişkindir.

ZEKERİYA TEMİZEL (Devamla) - Verdiler
efendim; ilgili komisyonda görüşüldüğüne
kanaat getirdiklerini söylediler. 

BAŞKAN - Evet. Tamam efendim. 

Yani, Sayın Hükümet, bu tasarının
tekrar ilgili komisyonda görüşülmesini talep
ederse, İçtüzüğe göre bu mümkündür.
Tabiî, bu arada, esas komisyonun dışındaki
komisyonlardan da -bu arada Plan ve Bütçe Komisyonundan
da- görüş alınması mümkündür.


REFİK ARAS (İstanbul) - İlgili
Sayın Bakan burada.

BAŞKAN - Sayın Bakanın değişik
bir beyanı olacak mı efendim? 

MEHMET GÖZLÜKAYA (Denizli) - Sayın
Başkan, konuşma devam etsin, Hükümet -eğer
isterse- konuşmanın bitiminde cevaplasın.

ASLAN ALİ HATİPOĞLU (Amasya) -
Anayasa Mahkemesinden döneceği kesin olan tasarıyı
görüşmenin bir anlamı yok. Biz bunu Komisyonda
da tekrar ettik.

TEVHİT KARAKAYA (Erzincan) - Nereden kefil
oluyorsunuz Anayasa Mahkemesine; bütün kurumlara kefil
oldunuz, onların adına konuşuyorsunuz. 

BAŞKAN - Değerli arkadaşlarım,
karşılıklı tartışmada
bulunmayalım. Sayın Temizel konuşmasına
devam ediyor.

Bu arada, eğer Hükümetin -görüşmelerin
sonuna kadar- bir düşüncesi olursa, onu ifade
ederler.

Buyurun efendim.

ZEKERİYA TEMİZEL (Devamla) - Sayın
Başkan, sayın milletvekilleri; Hükümetin
gereğince tartışılmak üzere ilgili
komisyona çekmediği bu yasa tasarısı,
aslında, Anayasamızın eşitlik ilkesine
ve Türkiye'nin de katıldığı uluslararası
anlaşmaların hükümlerine aykırıdır.
İşte, bu nedenle, bunun, ilgili komisyonlarda tartışılması
gerekiyordu. 

Neden mi aykırıdır; çünkü,
sosyal güvenlik sistemlerinde, sosyal güvenlik kurumu
ile sosyal güvenlikten yararlananlar arasındaki ilişki,
çalışmaya ilişkindir; yani, ilişki,
bir çalışma ilişkisidir. Çalışma
ilişkisi dışındaki ilişkilerle
kurulan ve genellikle de para yatırmaya dayanan ilişkiler,
bir sosyal güvenlik ilişkisi değil, basit bir sigorta
ilişkisidir. 

Bu yasa tasarısı ise, sosyal güvenlikten
yararlanma koşulu olarak, çalışmayı
değil, bulunmayı -altını çizerek
söylüyorum- gerektirmektedir. Yasa tasarısının
3 üncü maddesi, yurt dışında bulunanlar
ile yurt dışında bulunmuş olanların,
kendilerinin ve aile bireylerinin bu yasadan yararlanacakları
hükmünü getirmektedir. Aslında, yasa tasarısının
borçlanmak suretiyle sosyal güvenlik bakımından
değerlendirilebileceğini belirttiği günlerin,
yaşamın herhangi bir evresinde geçen günlerden
hiçbir farkı ve özelliği bulunmamaktadır.
Bu ifadenin, diğer sosyal güvenlik düzenlemelerine
benzerlik sağlamak için kullanıldığını
ve bunun dışında herhangi bir anlamının
olmayacağını, hepimizin kabul etmesi gereği
vardır. 

Türkiye'deki işçiler, 20-25 yıl
çalışıp, bu sürede prim ödeyerek
bazı haklar elde ederken, yurt dışındakiler
ya da yurt dışından geçmiş olanlar,
hiçbir çalışma şartı olmaksızın
ve -kaba bir hesapla- ülke içindekilerin ödediklerinin
yarısını ödeyerek, aynı haklara
sahip olacaklardır. Daha açık bir anlatımla,
5 bin işgünü karşılığı
12 500 dolar ödeyenler, çalışarak 5 bin
işgünü prim ödeyenlerin ödediğinin
yarısı kadar prim ödeyeceklerdir. Yani, hem
çalışıp toplumsal üretime katkıda
bulunulmamakta hem de çalışanların
yarısı kadar prim ödeyerek emekli olunmaktadır
ki, bu, Anayasanın eşitlik ilkesine aykırıdır.
(DSP sıralarından alkışlar) 

Bir sosyal güvenlik sisteminin mantığında,
çalışarak üretime katılanların
ve çalıştıkları süre içerisinde
prim biriktirenlerin, çalışmadıkları
sürede aylık almaları bulunmaktadır.
Sosyal güvenlik sisteminin parasal boyutunu oluşturan
nesillerarası dayanışma, ancak çalışanlar
arasında söz konusu olmakta; çalışanlar,
çalışırken çalışamayacak
durumdakilere bakarken, onlar çalışamayacak
duruma geldiklerinde de çalışanlar onlara
bakmaktadır. Bir gün bile çalışmamış
bir kişinin 12 500 dolar yatırması halinde
emeklilik hakkını elde etmesi, bir gazetemizin -yurtdışı
baskısıdır bu- manşetten de belirttiği
gibi “turistlikten emekliyiz” çağrışımını
yapmaktadır. Değerli arkadaşlar, işte bu
durum, sosyal güvenlik sisteminin mantığına
aykırıdır. 

Yurt dışında bulunanların
sosyal güvenliklerinin sağlanmasına yönelik
Anayasanın 62 nci maddesi, çalışanların
çalıştıkları süreleri yurtiçi
sosyal güvenlik kurumlarıyla ilgilendirerek sosyal
güvenlik kapsamına alınmasını
öngörmektedir. Yoksa, Anayasanın, yurt dışında
çalışanlara değil de yurt dışında
bulunanlara, çalışanların geleceğini
satarak sosyal güvenlik sağlaması gibi bir amacı
olamaz. Kaldı ki, yurt dışında çalışanların
sosyal güvenliklerinin sağlanmasıyla ilgili olarak
çıkarılmış olan yasalar zaten
mevcuttur. Bunların bazı eksikliklerinin olduğu
da bir gerçektir. Bu eksiklikler giderilerek, yurt dışında
çalışanların sosyal güvenceye
kavuşturulması mümkün olabilir. Nitekim,
Hükümet de böyle yasaların varlığını
önünüzdeki yasayı sevk ettikten sonra fark
etmiş olmalı ki, yasanın eksikliklerini gidermek
yerine, 3201 sayılı Yasaya göre emekli olacakların
parasal yükümlülüklerini artırarak,
Türkiye Büyük Millet Meclisine sevk ettiği
yasanın önünü açmaya çalışmıştır.


Bu uygulamalar da göstermektedir ki, değerli
arkadaşlar, amaç, yurt dışında
çalışanlara sosyal güvence sağlamak
değildir. Çalışanlara sosyal güvence
sağlamayacak olan bu yasa, aslında, yurt dışında
çalışanları da, bazı haklarının
kaybedilmesi tehlikesiyle karşı karşıya
bırakmaktadır. Bu konuya özellikle dikkatinizi
çekmek istiyorum. 

Bugün, yabancı sosyal güvenlik sistemleri,
özellikle Alman sosyal güvenlik sistemi, yabancıların
emekli aylığı bağlanmadan sistemden çıkmasını
teşvik etmektedir. Belirli bir süre çalışanlar,
kendi katkılarını alarak sistemden çıkabilmekte;
ayrıca, bir miktar teşvik primi bile alabilmektedirler.
Anlaşılan, yapılan bu düzenlemeyle, uygulama
bizim tarafımızdan da teşvik edilmekte, yıllarını
bu ülkeye harcamış olan insanlara, Alman sisteminden
çıkın, birikmiş primlerinizi alın,
aldığınız paranın 12 500 dolarını
bize verirseniz, üç yıl bekledikten sonra sizi
emekli ederiz, kalan miktar da yanınıza kâr
kalır, öyle 65 yaşına kadar beklemek
zorunda da kalmazsınız denilebilmektedir. 

Daha önce yurt dışında yaşayıp
da çeşitli nedenlerle Türkiye'ye göçmüş
olan soydaşlarımızın sorunu ise, başka
özellikler göstermektedir değerli arkadaşlar.
Anayurtlarına sığınmış olan
bu soydaşlarımızın sosyal güvenliklerinin
şimdiye dek sağlanamaması bir devlet ayıbı
ise, şimdi, bu insanlara sosyal güvenlik hakkının
satılmaya kalkışılması da ayrı
bir ayıptır. Kaldı ki, 12 500 doları
bulamayıp da bu hakkı satın alamayanlar ne
yapacaktır? Bunların geldikleri ülkelerdeki
gelir düzeyleri düşünüldüğünde,
bu olayın saçmalığı çok
daha açık bir şekilde ortaya çıkar.


Değerli milletvekilleri, getirilen düzenleme,
Uluslararası Çalışma Örgütünün
102 sayılı Sözleşmesine de aykırıdır.
102 sayılı ILO Sözleşmesi, bir kişinin,
iki ayrı ülkede aynı anda sosyal güvenlik
kapsamına alınmasına karşı çıkar.
Bu nedenle, ülkeler, sosyal güvenlik konusunda duplikasyonlara
-yani, çifte prim alma olayına- meydan vermemek
için, sosyal güvenlik anlaşmaları yaparlar.
Bu anlaşmalarda da, genellikle, sağlık giderlerinin
karşılanmasına ilişkin düzenlemeler
vardır ve bu düzenlemelere göre, eğer bir
birey bir ülkedeki sosyal güvenlikten yararlanıyorsa,
birey ve aile fertleri nerede ikamet ederlerse etsinler, sağlık
giderleri, aylığı bağlayan ülke tarafından
karşılanmaktadır; eğer emekli aylığı
iki ülke tarafından ayrı ayrı bağlanmışsa,
bu halde ikamet esası geçerli olmakta, sağlık
giderleri, ikamet edilen ülke tarafından karşılanmaktadır.
Bu durumda, örneğin, Almanya'da çalışan
bir yurttaşımızın aile fertleri Türkiye'de
bulunuyorsa, bunların sağlık giderleri, Almanya'daki
sağlık güvenlik kurumu tarafından karşılanmaktadır;
ancak, bu kişiler, bu yasadan yararlanarak bir de Türkiye'de
emekli olurlarsa -yani, Almanya'da çalışırken
bir de Türkiye'de emekli olmaları halinde- Türkiye'deki
aile fertlerinin sağlık giderlerini Türkiye'deki
Kasa karşılayacaktır. Böylece, Türkiye,
anlaşmalarla sağladığı bir haktan
kendi eliyle vazgeçmektedir. Üstelik de, böyle
bir hakkın kaybedilmesi ilk defa olmamaktadır. Hepinizin
bildiği gibi, Hükümet, bedelsiz ithalat hakkı
tanıyarak döviz fonları oluştururken
aynı hatayı yapmış ve gümrük
birliği çerçevesinde almış olduğumuz
en önemli haklardan biri olan kullanılmış
otomobil ithalatının yasaklanmasını
kendi eliyle kaldırarak, iç sanayii tahrip etme
pahasına, ülkeyi kullanılmış makine
ve araç mezarlığına çevirmekten
çekinmemiştir. 

Kaldı ki, bu yasayla emekli olarak Türkiye'de
emekli aylığı alanların gelirlerinde
de herhangi bir değişiklik olmaması olasılığı
bulunmaktadır. Yurttaşlarımızdan bazılarına,
çalıştıkları ülkelerde,
gelirlerindeki düşüklüğü telafi
etmek amacıyla, bazı yardım ve ek ödemeler
yapılmaktadır. Dolayısıyla, bu durumda
olanların bu sistem içerisinde emekli olmaları
halinde, yapılan yardım, ödeme miktarı
kadar emekli aylıklarından düşülerek
yapılacaktır; bundan kesin olarak emin olun. 

Bunun yanında, hepinizin bildiği gibi,
çalıştıkları ülkelerde
işsiz kalan yurttaşlarımıza işsizlik
parası ödenmektedir. Bu yurttaşlarımıza
eğer Türkiye'de aylık bağlanırsa, bunlar
çalışma hayatından çekilmiş
sayılacağından... Altını bir daha
çiziyorum: Eğer işsizlik parası alanlara
Türkiye'de emekli aylığı bağlanırsa,
bunlar çalışma hayatından çekilmiş
sayılacağından, işsizlik yardımından
büyük bir ihtimalle yararlanamayacaklardır. 

Değerli arkadaşlar, bütün bunların
bu düzenlemeyi yapanlar tarafından bilinmemesi, kesinlikle
söz konusu olamaz.

Bakın, burada, Başbakanlığın
1995 yılının aralık ayında
yayımladığı bir kitap var (Yurt Dışındaki
Vatandaşlarımızla İlgili Sorunlar ve
Çözüm Önerileri) ve bu, Başbakanlık
Batı Avrupa'daki Türklerle ilgili müşavirlik
tarafından yayımlanmış. Burada, yurt
dışındaki vatandaşlarımızın
kesin dönüş yapmadan Türkiye'de emekli olmaları
halinde hangi sorunların ortaya çıkacağını
madde madde sıralamış- aşağı
yukarı, bizim açıklamalarımızın
aynısı- artı, Çalışma
ve Sosyal Güvenlik Bakanlığı, ilgili bakanlık
görüşü olarak, böyle bir uygulamanın
ülke yararına olmadığını
çok açık bir şekilde yazmış.
Şimdi, Başbakanlık ve Çalışma
ve Sosyal Güvenlik Bakanlığı tarafından
ülke yararına olmadığı kabul edilen
ve bir kitap halinde yayımlanmış olan böyle
bir olay, bir yasa tasarısıyla ortadan kaldırılmaya
çalışılıyor. 

Değerli arkadaşlar, Türkiye'de, yaptım
oldularla yapılan düzenlemeler, artık, Türkiye'yi
herhangi bir  yere götürmüyor. Özellikle,
bir sosyal güvenlik sistemi, yaptım oldularla hiçbir
şekilde kurulamaz. Belki de, yaptım oldulara başvurulmaması
gereken tek yön veya en önemli konu burasıdır.
Özellikle yurt dışında bulunan yurttaşlarımız
açısından, konunun birçok boyutu bulunmaktadır.
Tüm bu boyutlar göz önünde bulundurulmadan
yapılacak düzenleme, yarar yerine, hem ülkeye
hem de bu insanlara, kesin olarak, zarar getirir. 

Peki, değerli arkadaşlar, bu sistem, bir
sosyal güvenlik sistemi olarak işlem görebilir
mi; yani, böyle bir olasılık var mıdır?
Yasa tasarısıyla, sosyal güvenlik sistemimizin
üç temel kurumuna dördüncü bir kurum
daha eklenmektedir. Bu kurum içerisinde ve tasarıda,
bundan yararlanacak olan kişilere ilişkin ayrıntılı
açıklamalara yer verilmemektedir; direkt olarak
Sosyal Sigortalar Yasasına atıfta bulunmak suretiyle,
oradaki hükümlerin burada da uygulanacağı
söylenmektedir. Böyle bir düzenlemeyle bir sosyal
güvenlik kurumunun hizmet vermesi, kesinlikle olanaklı
değildir; çünkü, sistem, bir defalık
yatırılan 10 bin dolarların değerlendirilmesi
esası üzerine kurulmuştur. Bir kimseden aldığınız
10 bin doları değerlendirerek, o kimseye, belki de
onbeş yıl boyunca ayda 10 milyon lira maaş
ödeyebilirsiniz; ama, Hükümetin açıkladığı
gibi, ayda 250 dolardan, bu insanlara -hele 55 yaşında
emekli olacağını ve 70 yaşına kadar
yaşayacağını da varsayıyorsanız-
bu kadar süre içerisinde, kesinlikle, emekli aylığı
ödeme olasılığınız yoktur.
Kaldı ki, iştirakçinin ölümünden
sonra bakmakla yükümlü olduklarına, dul
ve yetimlerine de aylık bağlanmasını
düşünürseniz, demek ki, 55 yaşında
emekli olan birisine, aşağı yukarı, yirmi
yirmibeş yıl emekli aylığı ödenmesi
gerekmektedir. Sosyal  Sigortalar Kurumunda bu bilgiler zaten
var. Üstelik, bu sistemin içerisine bir de sağlık
giderlerini katarsanız, hesaplar tamamen karmakarışık
olur. Biraz önce bir değerli arkadaşım,
sistemin yedi yıl içerisinde çökeceğini
söyledi. Değerli arkadaşlar, sağlık
giderleri, emekli ödemelerinin, aşağı yukarı
yüzde 20'si ilâ yüzde 30'u arasında bir
miktar oluşturmaktadır. Bunu da hesaba kattığınız
takdirde, sistem, dörtbuçuk yıl içerisinde,
tam anlamıyla çökmektedir. Dörtbuçuk
yıldan sonra, bu sandığın, daha doğrusu
bu Kasanın tüm masraflarını devlet karşılamaya
başlayacaktır.

Değerli arkadaşlar, böyle bir sisteme,
bir sosyal güvenlik sistemi demek olası değildir.
Hiçbir yurttaş, kimseye, günü kurtarmak
için sistemi ve çalışanların
geleceğini yok edin diye yetki vermez -bu yetki, Hükümete
de verilmemiştir- alınan yetki de, hiçbir
zaman, bu amaçla kullanılamaz. Yapılan düzenlemenin
doğuracağı sonuçları görmemek,
gerçekten mümkün değildir. 

Bu tasarıya olumlu oy verecek değerli
milletvekilleri, daha önceden, belki de, bu yasanın
doğuracağı sonuçları bilmemenin rahatlığı
içerisinde olumlu oy kullanma olanağına sahiptiniz;
ancak, şu anda değilsiniz. Bu yasanın doğuracağı
sakıncaları, biz, buradan, zamanımızın
elverdiği ölçüde belirtiyoruz. Eğer,
bununla yetinmiyorsanız....

(Mikrofon otomatik cihaz tarafından kapatıldı)

BAŞKAN - Sayın Temizel, konuşmanızı
tamamlayın efendim.

ZEKERİYA TEMİZEL (Devamla) - ...Başbakanlığın
yayımladığı şu kitabı değerlendirin,
Çalışma ve Sosyal Güvenlik Bakanlığının
oradaki görüşlerine bakın. Bu sistem, gerçekten,
Türk sosyal güvenlik sistemine herhangi bir katkıda
bulunacak bir sistem değildir. Böyle bir devlet yönetimi
olduğunu söylemek, gerçekten söz konusu değildir.
Üstelik, böyle bir düzenleme yaparak, Türkiye'nin
olanaklarını harekete geçiriyoruz diye övünme
imkânınız da yoktur. 

Tasarı, kurmuş olduğu Kasada birikecek
paraların ne şekilde kullanılacağını
11 inci maddesinde belirtmektedir. Ne diyor 11 inci madde: “Kasanın
gelirleri, devletin çıkardığı
borçlanma senetlerine yatırılacak...”
Neymiş yapılacak olan: Kasanın tüm gelirleri,
devlet borçlanma kâğıtlarına yatırılacakmış!
Şimdi, bu düzenlemeye, bir sosyal güvenlik düzenlemesi
demek mümkün olabilir mi? Zaten, bu düzenlemelerin
kaynak paketleri arasında sayılmış
olması da, bunun en temel göstergesidir.

Değerli milletvekilleri, kaynak paketlerinin
açıklanmaya başlandığı günden
bu yana sürekli söylüyoruz. Yaratılan kaynak
falan yok. Hükümet, borç olarak el koyabileceği
döviz fonları yaratıp bunlara el koyarak, borçlanma
yapısını değiştirmeye çalışıyor,
Türk Lirası borçlarını döviz
cinsinden borca çevirmeye çalışıyor.
İşte, bu yasa da bunlardan bir tanesi. Uygun enstrümanlar
kullandığında, böyle bir değişimi
kabul etmek mümkün olabilir; ancak, Hükümet,
borç yapısını değiştirirken
uygun enstrümanlar da kullanmıyor. Üstelik, borçlanmanın
maliyeti de, söylediklerinin aksine, çok çok
ağır; çünkü, borçlanmanın
maliyeti sadece bunlar için ödenecek faizler değil.
Hükümet, döviz fonlarına bir yandan faiz
öderken bir yandan da promosyon yapmakta; bu promosyonlarla,
buralara para yatırmayı cazip hale getirmeye çalışmaktadır.

(Mikrofon otomatik cihaz tarafından kapatıldı)

BAŞKAN - Sayın Temizel, toparlayın
efendim.

ZEKERİYA TEMİZEL (Devamla) - Bedelsiz
ithalat olayında bu promosyon, 50 bin mark yatırana,
yüzde 10 faizin yanında bir de otomobil ithal hakkı
verilmesiydi. Bu promosyonun bedelini, otomobil üreticileri
ve Türk sanayicisi ödedi. Dövizle emeklilik kasasına
yatırılacak 12 500 doların promosyonu da,
üç yıl sonra başlayacak olan, sağlık
güvenceli emeklilik maaşı. Bunun bedelini ödeyecek
olanlar ise, tüm çalışanlar; sıkıntısını
çekecek olanlar da, değerli milletvekilleri, devlete
güvenerek paralarını buralara yatıranlar.

Hükümet, bu alandan 4 milyar dolar imkân
yaratılacağını iddia ediyor. 

Değerli milletvekilleri, size buradan çok
açık olarak söylüyorum: Buradan Türkiye'ye
ne 5 milyar dolar ne de 4 milyar dolar gelecek. Bu işin
faturasının çıkışını
çok fazla beklemenize de gerek kalmayacak. Bu Hükümet
bu konularda çok net hesap hataları yapıyor.
Daha iki ay önce, dürüst vergi mükelleflerini
rencide etme pahasına, çok sınırlı
bir gruba... 

Şu konuyu özellikle dinlemenizi rica ediyorum
değerli milletvekilleri. Hükümet, bundan iki ay
önce, çok sınırlı bir gruba,
altın ve kıymetli maden stok affı çıkardı
ve buradan da 64 trilyon lira gelir elde edeceğini söyledi.
Şimdi, size, bu yasanın uygulanmasından ne
kadar gelir elde edildiğini söylüyorum: Şu
ana kadar yapılan tahsilat 543 milyar, tahakkuk da 863
milyar. Yani, 1 trilyon bile değil, atmışdörtte
bir bile değil. Nerede kaldı 64 trilyon lira? 64 trilyon
lira gelecek diye bu kadar insanı rencide etme hakkını
elde edenler, bunun hesabını birilerinden sormayacaklar
mı? Bunun sorulması gerekir. (DSP sıralarından
alkışlar) Nerede kaldı -o zaman söylenen-
“40 bin tane kuyumcu mağdur, bir an önce bu yasanın
çıkmasını bekliyor” diyenler?
Yasadan yararlanan tüm kuyumcuların adedi 2 300. İşin
garip kısmı da, bunun toplamını beyan
edenlerin sayısı, sadece 30 civarında. 

(Mikrofon otomatik cihaz tarafından kapatıldı)

BAŞKAN - Sayın Temizel... 

ZEKERİYA TEMİZEL (Devamla) -Değerli
milletvekilleri, birileri, bu Hükümeti yanlış
yönlendiriyor; kulaktan dolma bilgiler, ipe sapa gelmez varsayımlarla
yanlış işlemler yaptırıyor; tüm
bunların faturasını da Türk Halkı
ödüyor. Bu yasa tasarısıyla getirilmek
istenilen dövizle emeklilik satışının
ağır faturasını da, yine, halkımız
ödeyecek. Umuyoruz ki, Türkiye Büyük Millet
Meclisi, bu defa buna izin vermeyecek. 

Türkiye Büyük Millet Meclisinin, bu
ağır faturayı çalışanlara
ödettirmeyeceği umuduyla, hepinize saygılar sunuyorum.
(DSP, ANAP ve CHP sıralarından alkışlar)

BAŞKAN -Demokratik Sol Parti Grubu adına
konuşan İstanbul Milletvekili Sayın Zekeriya
Temizel'e teşekkür ediyorum. 

Tasarının tümü üzerinde,
gruplar adına dördüncü konuşmayı,
Doğru Yol Partisi Grubu adına, Kastamonu Milletvekili
Sayın Haluk Yıldız yapacaklardır.


Buyurun Sayın Yıldız. (DYP sıralarından
alkışlar) 

Konuşma süreniz 20 dakikadır. 

DYP GRUBU ADINA HALUK YILDIZ (Kastamonu) - Sayın
Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısı üzerinde, DYP Grubunun görüşlerini
belirtmek üzere söz almış bulunmaktayım.
Sözlerime başlamadan önce, Grubum ve şahsım
adına, hepinizi saygıyla selamlarım.

Bilindiği üzere, ulusal sosyal güvenlik
haklarından yararlanma imkânı bulunmayan yurt
dışında çalışmakta olan
vatandaşlarımız ile bunların geçindirmekle
yükümlü oldukları kişiler ve ölümleri
halinde geride kalan hak sahiplerinin sosyal güvenliklerinin
sağlanması için, 30.5.1978 tarih, 2147 sayılı
ve 8.5.1985 tarih, 3201 sayılı yasalar yürürlüğe
konulmuştur; ancak, anılan kanunlardan yararlanmak
için yurda kesin dönüş yapma şartı
olduğundan, vatandaşlarımızın büyük
bir bölümü bu kanunlardan yararlanamadığından,
vatandaşlarımızın da istekleri dikkate
alınarak, yeni bir kanunun yürürlüğe
konulması gerekli olmuştur. 

Değerli milletvekilleri, Türkiye Büyük
Millet Meclisine sunulan, Yurtdışında Bulunanların
Sosyal Güvenlikleri Hakkında Borçlanma Kanununun
amacı, kanunun yürürlüğe girdiği
tarihte yurt dışında bulunan veya daha önce
yurt dışında bulunmuş vatandaşlarımızın
kendileri, aile bireyleri ve hak sahiplerinin yurt dışında
veya yurt içinde geçmiş veya geçecek
günlerinin borçlandırılarak sosyal güvenlikleri
bakımından değerlendirilmesidir. Kanun, ikili
veya çok taraflı sosyal güvenlik sözleşmesi
yapılmış olup olmadığına
bakılmaksızın, bu kanunun yürürlük
tarihinde yurt dışında bulunan veya daha önce
yurt dışında bulunmuş vatandaşlarımızı,
aile bireylerini ve hak sahiplerini kapsamaktadır. Bu kanuna
göre borçlanacak kişilerin, bunların
hak sahiplerinin ve aile bireylerinin, en az 5 bin gün karşılığı
prim ödemeleri gerekmektedir. Borçlanılarak
değerlendirilecek olan her gün için ödenecek
prim karşılığı 2,5 dolar olduğundan,
borçlanacak her kişi 12 500 dolar ödeyecektir.
Bu kanuna göre borçlananlar, borçlarını,
üç eşit taksitle, kanunun yürürlüğe
girdiği tarihle ile 15 Mart 1997 tarihi arasında; ölenlerin
hak sahipleri ise, iki eşit taksitle ödeyeceklerdir.
Borçlanan kadın sigortalılar 50, erkek sigortalılar
55 yaşını doldurduklarında ve üç
tam yıl bekledikten sonra, Sosyal Sigortalar Kanunu hükümlerine
göre aylık bağlanacaktır. Ölüm
aylığı bağlanması sırasında
kadın sigortalının 50, erkek sigortalının
55 yaşını doldurmuş olması şartı
aranmayacaktır. 

Değerli milletvekilleri, sosyal güvenlik
kuruluşlarından aylık alanların bu
kanuna göre borçlanmaları halinde, almakta
oldukları aylıklar, tarafına ödenmeye
devam edecektir. Üç yıl dolduğunda, aylık
aldıkları sosyal güvenlik kuruluşu tarafından,
borçlandıkları hizmetleri dikkate alınarak
hesaplanacak yeni aylıkları ödenecektir. 

Sosyal sigorta haklarının sağlanması
için, Yurtdışı Sosyal Güvenlik
Kasası kurulmuştur. Kasa, Çalışma
ve Sosyal Güvenlik Bakanlığına bağlı
olarak çalışmaktadır. 

Kasa, Çalışma ve Sosyal Güvenlik
Bakanlığı Müsteşarının
başkanlığında, Sosyal Sigortalar Kurumu
Genel Müdürü ile Çalışma ve
Sosyal Güvenlik Bakanlığı, Maliye Bakanlığı
ve Hazine Müsteşarlığının
bağlı olduğu Devlet Bakanlığınca
görevlendirilecek birer üyeden oluşacak yönetim
kurulunca yönetilecektir. 

Primlerin tahsili ve her türlü ödemeler,
Kasa hesabından yapılacaktır. 

Kasanın denetimi, Başbakanlık
Yüksek Denetleme Kurulunca yapılacaktır. 

Kasa gelirleri;

a) Devletin çıkardığı
borçlanma senetlerine yatırılacak,

b) Faiz haddi yürürlükteki hükümlere
göre en yüksek düzeyde olmak üzere, Türkiye
Cumhuriyeti Ziraat Bankasına yatırılmak suretiyle
işletilecektir.

Kasa gelirleriyle taşınmaz mal alınamayacaktır;
ancak, Türkiye Cumhuriyeti Ziraat Bankası, üç
yıllık süreyle, Kasa hesabında ayı
içinde toplanan prim ve gelirleri, takip eden aybaşı
itibariyle, o yılki hazine tahvili ortalama faiz hadlerinden
aşağı olmamak üzere, devletin çıkardığı
borçlanma senetlerine yatıracaktır. 

Diğer taraftan, Türkiye Cumhuriyeti Ziraat
Bankası, tahsil edilen prim tutarlarının
yüzde 20'sini, ayı içinde, yurtdışı
sosyal güvenlik kasası hesabından, kasanın
devlet güvencesi payı olarak bütçeye irat
kaydedilmek üzere Hazineye aktaracaktır. 

Bu tasarıyla getirilen değişiklik
ve sağlanan hakları kısaca açıklamak
gerekirse: 

30.5.1978 tarih, 2147 sayılı veya 8.5.1985
tarihli, 3201 sayılı Kanunlardan yararlanamamış
vatandaşlarımıza da borçlanma hakkı
getirilerek, sosyal güvenlikleri sağlanmıştır;
gerek 2147 gerekse 3201 sayılı Kanunlardan yararlanamayan
vatandaşlarımızın mağduriyetleri
de önlenmiş olacaktır. 

Kanunun yürürlüğe girdiği
tarihten önce yurtdışında bulunmuş
ve ölmüş vatandaşlarımız ile
kanunun yürürlük tarihi ile borçlanmaya
ait ilk taksitin son ödeme tarihi arasında ölenlerin
hak sahiplerine de borçlanma hakkı tanınmıştır.


2147 ve 3201 sayılı Kanunlara göre
borçlanarak aylık almakta olanlara, sosyal güvenlik
sözleşmesi uygulanmak suretiyle, sosyal güvenlik
kuruluşlarınca kısmî aylık bağlanmış
olan sigortalı veya hak sahiplerine de borçlanma
hakkı tanınarak, aylıklarının
yükseltilmesi sağlanmıştır. 

Ülkemizle ilgili sosyal güvenlik sözleşmesi
bulunmayan ülkelerde iş üstlenen Türk ve
yabancı işverenler yanında çalışan
vatandaşlarımıza, topluluk sigortası
yoluyla sigortalı olma imkânı sağlanmıştır.


Borçlanma yapanlara, prim borcunun ödenmesinden
en az üç yıl geçtikten sonra aylık
bağlanacak olmasına rağmen, bağlanacak aylığın
hesaplanmasına esas göstergenin tespiti, prim borcunun
tamamının ödendiği tarihteki gösterge
tespit tablolarından yapılmak suretiyle, vatandaşlarımızın
aylıkları, aradan geçen yıllar nedeniyle
enflasyona karşı korunmuştur. 

Bu tasarıya göre, borçlanılan
günlere göre bağlanacak veya yükseltilecek
aylıklar nedeniyle, sosyal güvenlik kuruluşlarımız
ek bir malî külfetle karşılaşmayacaklardır.
Bağlanacak aylıklar ve yapılacak sağlık
yardımları giderleri, yurtdışı
sosyal güvenlik kasası tarafından karşılanacaktır.

Değerli milletvekilleri, bu tasarıya göre
yapılacak aylık ödemeleri ve sağlık
yardımları giderleri nedeniyle, devlet tarafından
da herhangi bir ödemede bulunulmayacak; bilakis, bu tasarının
uygulanması nedeniyle elde edilecek prim gelirlerinin yüzde
20'si, devlet güvencesi payı olarak, Hazineye ödenmek
suretiyle kaynak yaratılmıştır.

Borçlanma yapmak suretiyle, hemen aylığa
hak kazanan vatandaşlarımıza bu aylığın
ödenmesi için, en az üç yıllık
bekleme süresi getirilmek suretiyle, sistemin aktuaryel dengesi
sağlanmıştır.

Sayın Başkan, değerli milletvekilleri;
3201 sayılı Kanun ile bu tasarıyı
mukayese etmek gerekirse: 

3201 sayılı Kanunda, sadece yurt dışında
geçen çalışma süreleri, bu süreler
arasında veya sonunda her birinde çalışılmayan
sürelerin bir yıla kadar olan süreleri ve yurt
dışında ev kadını olarak geçen
süreleri borçlanılabilmekte iken, bu tasarıyla
yurt dışında bulunmuş kişilerin
kendisi, hak sahipleri ve aile bireylerine borçlanabilme
hakkı tanınmıştır.

3201 sayılı Kanunda hizmetlerin borçlanılabilmesi
için yurtdışı hizmetlerinin belgelenmesi
esas iken, bu tasarayı göre borçlanabilmek
için, hizmetlerin belgelenme zorunluluğu yoktur.

3201 sayılı Kanunda borçlanılacak
süre isteğe bağlı iken, bu tasarıya
göre borçlanılacak süre, en az 5 bin gün
olarak belirlenmiştir.

3201 sayılı Kanunda borçlanmış
olan kişilere aylık bağlanabilmesi için
kesin dönüş şartı var iken, bu tasarıya
göre borçlanmış kişiler yurt dışında
ikamet ederken de kendilerine aylık bağlanabilecektir.
Bu tasarıya göre borçlanacakları aylıkları
kurulacak yurtdışı sosyal güvenlik kasası
tarafından ödeneceği için, Sosyal Sigortalar
Kurumuna parasal yönden hiçbir yük getirmeyecek
ve Kurumun aktuaryel dengesini de bozmayacaktır. 

Sayın Başkan, değerli milletvekilleri;
görüşülmekte olan kanun tasarısını
desteklediğimizi belirtir; hayırlı olması
dileğiyle saygılar sunarım. (DYP ve RP sıralarından
alkışlar)

BAŞKAN - Doğru Yol Partisi Grubu adına
konuşan Kastamonu Milletvekili Sayın Haluk Yıldız'a
teşekkür ederim.

Şimdi, grupları adına son konuşmayı
yapmak üzere, Refah Partisi Grubu adına İstanbul
Milletvekili Sayın Osman Yumakoğullarına söz
veriyorum. (RP ve DYP sıralarından alkışlar)

Konuşma süreniz 20 dakikadır.

RP GRUBU ADINA OSMAN YUMAKOĞULLARI (İstanbul)
 - Sayın Başkan, değerli milletvekilleri; Yurtdışında
Bulunanların Sosyal Güvenlikleri Hakkında Borçlanma
Kanunu Tasarısıyla ilgili olarak Refah Partisi Grubu
adına görüşlerimi arz etmek üzere
huzurlarınızdayım; bu vesileyle, Yüce
Heyetinizi saygıyla selamlıyorum.

Anayasamızın 62 nci maddesi, yurtdışında
bulunan yurtdaşlarımızın ve aile bireylerinin
diğer hakları yanında, sosyal güvenliklerinin
de sağlanmasını devlete görev olarak vermiştir.
Devlet, bu görevi yerine getirmek bakımından
1978 yılında 2147 sayılı Kanunu yürürlüğe
koymuş ve bu Kanunun yurtdışındaki vatandaşlarımızın
sorunlarına cevap vermemesi konumunu dikkate alarak, 1985
yılında 3201 sayılı Kanunu yürürlüğe
koymuştur. 1985 yılından beri yürürlükte
bulunan 3201 sayılı Kanunda öngörülen
kesin dönüş şartına bağlı
borçlanma hakkının getirdiği sorunlar,
yurtdışında bulunan vatandaşlarımız
bakımından yeni bir borçlanma kanununu gündeme
getirmiştir. Bu tespitler doğrultusunda hazırlanan
kanun tasarısının amacını,
yurtdışında bulunan veya daha önce yurtdışında
bulunmuş olanların bu Kanunda belirtilen esaslara
göre borçlanılan günlerini sosyal güvenlik
bakımından değerlendirmesidir, şeklinde
belirleyebiliriz. Dolayısıyla, borçlanma
sistemimizden, uzun yıllar sosyal güvenlikten yoksun
kalan göçmenlerimiz de faydalanacaktır. Bu
şekilde, göçmenlerimiz, Anayasımızın
62 nci maddesi çerçevesinde, sosyal güvenlik
şemsiyesine kavuşmuş olacaklardır. 

Kanun tasarısında borçlanma
esasları şu şekilde düzenlenmiştir:
“Yurtdışında bulunanlar ile yurtdışında
bulunmuş olanlar, kendilerinin veya aile bireylerinin yurtdışında
veya yurtiçinde geçen veya gelecek günlerini
istekleri halinde 15 Mart 1997 tarihine kadar bu Kanun hükümlerine
göre borçlanmak suretiyle sosyal güvenlikleri
bakımından değerlendirebileceklerdir.”
Kanun tasarısında düzenlenen borçlanma
sistemine göre, öncelikle sistem, bir borçlanma
kanunudur ve isteğe bağlı bir uygulamadır.


Bu genel belirlemeden sonra, kanundan kimlerin yararlanacağını
ortaya koymak gerekecektir; kanun tasarısına göre,
yurtdışında bulunanlar, yurtdışında
bir gün dahi bulunmuş olanlar, herhangi bir yaş
şartı aranmaksızın kendileri veya aile
bireyleri yararlanabileceklerdir. Borçlanılan gün
karşılığında çalışma
şartı olmadığı gibi, geçmiş
ve gelecek süreleri borçlanma imkânı
da yasa tasarısıyla tanınmıştır.


Kanun tasarısında, borçlanılacak,
sosyal güvenlik bakımından değerlendirilecek
olan her 1 gün için ödenecek prim karşılığı,
2,5 dolar olarak tespit edilmiştir. Dolayısıyla,
borçlanma talebinde bulunan kişinin, borçlanma
karşılığı ödeyebileceği
prim tutarı, borçlanılan gün sayısının,
ikinci fıkrada belirtilen gün karşılığı
2,5 doların çarpımı suretiyle hesaplanacaktır.
Hesaplanan prim tutarı, üç eşit taksitle
ödenecektir. İlk taksit 15 Mart 1997 tarihine kadar,
ikinci taksit 15 Mayıs 1997 tarihine kadar, üçüncü
taksit 15 Temmuz 1997 tarihine kadar Türkiye Cumhuriyeti
Ziraat Bankasına veya muhabirlerine dolar olarak yatırılmak
suretiyle ödenecektir.

Kanun tasarısının diğer
önemli bir düzenlemesi de, hak sahiplerine borçlanma
hakkı tanımasıdır. Yurtdışında
bulunanlar ile yurtdışında bulunup da ölenlerin
hak sahipleri de, 15 Mart 1997 tarihine kadar, bu kanun tasarısı
hükümlerine göre borçlanmak suretiyle borçlandıkları
günlerini sosyal güvenlikleri bakımından
değerlendirebileceklerdir. 

Kanun tasarısında yer alan diğer
bir düzenleme de, yurtdışında geçen
sürelerini borçlanarak değerlendirmiş olanlara
da aylıklarını artırma bakımından
borçlanma hakkı tanınmasıdır.
Bilindiği üzere, birkısım vatandaşlarımız
veya hak sahipleri, 30.5.1978 tarihli 2147 sayılı
veya 8.5.1985 tarihli 3201 sayılı Kanunlara göre
borçlanarak, ilgili sosyal güvenlik kuruluşunca
kendilerine veya hak sahiplerine aylık bağlanmış
bulunmaktadır. Bu borçlanma kanunlarına ek
olarak, birkısım vatandaşlarımıza
da, sosyal güvenlik sözleşmeleri uygulanmak suretiyle,
sosyal güvenlik kuruluşlarınca kendilerine veya
hak sahiplerine kısmî aylık bağlanmıştır.
Bu kapsamdaki vatandaşlarımızdan, kendileri
veya ölenlerin hak sahipleri, borçlanmalarını
15 Mart 1997 tarihine kadar bu kanun tasarısı hükümlerine
göre yaparak, borçlandıkları günlerini
sosyal güvenlikleri bakımından değerlendirebileceklerdir.

Kanun tasarısında, primi ödenmiş
sürelerin değerlendirilmesi şu esasa dayandırılmıştır:
Borçlanma yapanlar, yazılı taleplerini, ilk
taksitlerine ait ödendi belgesini de eklemek suretiyle Sosyal
Sigortalar Kurumuna bildirecek, işlemlerini tamamlamış
olacaklardır. Ayrıca, ikinci ve üçüncü
taksitlerini de ödeyerek borçlanma hakkına
ait yükümlülüklerini yerine getirmiş
olacaklardır. 

Bu çerçevede, bu kanun hükümlerine
göre borçlanılarak primi ödenen günler,
borçlanma tutarının tamamen ödendiği
tarihten ancak üç yıl sonra sosyal güvenlik
bakımından primi ödenmiş süreler
olarak değerlendirilecektir. Bunlardan biri yaşlılık
ve ölüm aylığı, diğeri sağlık
yardımıdır. 

Kanun tasarısına göre, borçlanılan
günlere karşılık aylık bağlanabilmesi
için üç temel şart öngörülmüştür:

1- En az 5 bin gün karşılığı
borçlanarak primi ödenmiş olması, 

2- Kadın ise 50, erkek ise 55 yaşını
doldurmuş olması, 

3- Üç tam yıl bekleme süresinin
tamamlanmış olmasıdır. 

Bu şartların üçünü
bir araya getirmiş olan kimse veya hak sahipleri, Sosyal
Sigortalar Kurumuna yazılı istekte bulunmak suretiyle,
yaşlılık ve ölüm aylığı
bağlanmasını talep edeceklerdir. Bu şartlara
bağlı olarak hak kazanılan aylık hesabı,
506 sayılı Sosyal Sigortalar Kanunu hükümlerine
göre yapılacaktır. Dolayısıyla,
sistem, isteğe bağlı bir uygulamayı, özel
bir prim ödemeyi öngörmesine rağmen, aylık
bağlama şartları, 506 sayılı Sosyal
Sigortalar Kanunundaki esaslara dayandırılarak,
borçlanma yapan vatandaşlarımıza temel
bir sosyal sigorta sisteminin uygulanması amaçlanmıştır.


Ölüm aylığı bağlanmasında,
ölenin yaş şartı aranmaksızın
aylık bağlanması hükmü öngörülmüş
ve hak sahiplerine bağlanacak aylıkta, 506 sayılı
Sosyal Sigortalar Kanunu hükümlerinin uygulanacağı
konusunda kanun tasarısında açık hükme
yer verilmiştir. 

Kanun tasarısında yapılan düzenlemede,
aylık bağlananlar ile bunların 506 sayılı
Kanunun 36 ncı maddesinde belirtilen aile bireylerine,
aylık bağlama tarihinden itibaren ve Türkiye'de
bulundukları sürece, aynı Kanunun ilgili maddelerine
göre, sağlık yardımı yapılması
öngörülmüştür. 

Kanun tasarısıyla, sistemin
uygulanması, özel bir kuruluşa, “yurtdışı
sosyal güvenlik kasası” diye isimlendirilen kasaya
verilmiştir. Yurtdışı sosyal güvenlik
kasası, Çalışma ve Sosyal Güvenlik
Bakanlığına bağlı olacaktır.
Bu kanun hükümlerine göre, borçlanılan
günlere ait primlerin tahsili ve her türlü ödemeler,
Türkiye Cumhuriyeti Ziraat Bankası nezdinde açılan
yurtdışı sosyal güvenlik kasası
hesabı adına yapılacaktır. 

Sistemin en önemli konularından birisi
de, sistemin devlet güvencesinde olmasıdır.
Bu güvence sisteminin sağlanması bakımından,
Türkiye Cumhuriyeti Ziraat Bankasına, tahsil edilen
prim tutarlarının yüzde 20 sini, ayı
içinde yurtdışı sosyal güvenlik
kasası hesabından kasanın devlet güvencesi
payı olarak ve bütçeye irat kaydedilmek üzere
Hazineye aktarma görevi verilmiştir. 

Bu Kanun uygulamasında, öngörülen
sisteme ait doğan sosyal sigorta haklarına ait işlemler
ile diğer hizmetler Sosyal Sigortalar Kurumu Genel Müdürlüğünce
yürütülecek olup, sosyal sigorta haklarına
ait ödemeler kasa tarafından karşılanacaktır.


Kasanın denetimi, Başbakanlık
Yüksek Denetleme Kurulunca yapılır. Kasa hakkında
iflas hükümleri yürütülemez. 

Kasa paraları ve malları, Türk
Ceza Kanunu bakımından devlet malı sayılır.

Kasanın alacakları, devlet alacağı
derecesinde imtiyazlıdır. 

Kasanın gelirleri ile bu kanun hükümlerine
göre bağlanan aylıklar her türlü vergi,
resim ve harçtan muaftır. 

Kanun tasarısında, kasa yönetim
kurulunun görevleri şu şekilde belirtilmiştir:


1- Kasanın iş programını
ve bütçesini hazırlayıp bütçe
bölümleri arasındaki aktarmalarla ek ve olağanüstü
ödenek önerilerini inceleyip, onaylanmak üzere
Çalışma ve Sosyal Güvenlik Bakanlığına
sunmak,

2- Kasanın yıllık bilançosunu
ve faaliyet raporunu hazırlayıp, Başbakanlık
Yüksek Denetleme Kuruluna ve birer örneğini de Çalışma
ve Sosyal Güvenlik Bakanlığı ve Hazine
Müsteşarlığına sunmak, 

3- 506 sayılı Sosyal Sigortalar Kanununun
139 uncu maddesi uyarınca teknik bilanço hazırlayıp,
Çalışma ve Sosyal Güvenlik Bakanlığı
ile Başbakanlık Devlet Planlama Teşkilatı
ve Hazine Müsteşarlığına sunmak,


4- Kasa adına ita amiri ve diğer konularda
yetki verilecek yönetim kurulu üyesi ve diğer kişiler
ile bunların yetki sınırlarını
belirlemek, 

5- Kasayı idarî ve yargı mercilerinde
üçüncü kişilere karşı
temsil yetkisi verilecek kişileri belirlemek,

6 - Kasa gelirlerinin bu kanun hükümleri
içinde işletilmesi konusunda kararlar vermek, 

7 - Kasa için fayda görülen hallerde;
dava ve icra kovuşturması haline gelmemiş olan
uyuşmazlıkların uyuşma yoluyla çözümlenmesi
ve bunlara ait paraların terkini, kasa leh ve aleyhine
açılmış dava ve icra kovuşturmalarının
uzlaşma veya tahkimi yoluyla çözümlenmesi
hakkında kararlar vermek, 

8.- Çalışma ve Sosyal Güvenlik
Bakanlığınca gönderilen bu kanunla ilgili
diğer hususları inceleyip karara bağlamak, 

Olarak tespit edilmiştir. 

Kanun tasarısında, kasa gelirlerinin
işletilmesi iki aşamalı olarak öngörülmüştür.
Üç yıllık süreyle sınırlı
olarak Türkiye Cumhuriyeti Ziraat Bankası kasa hesabında
ayı içinde toplanan prim ve gelirleri, takip eden
aybaşı itibariyle o yılki hazine tahvili ortalama
faiz hadlerinden aşağı olmamak üzere devletin
çıkardığı borçlanma senetlerine
yatırılarak değerlendirilecektir. Bu düzenlemeyle,
kasada biriken prim karşılığı fonların
üç yıllık yasal bekleme süresi
içinde özel işletme metodu benimsenmiştir.


Belirtilen geçici dönem sonunda, kasa
yönetimi, kasanın gelirlerini devletin çıkardığı
borçlanma senetlerine yatırmak, faiz haddi yürürlükteki
hükümlere göre en yüksek düzeyde olmak
üzere Türkiye Cumhuriyeti Ziraat Bankasına yatırmak
suretiyle işletilecektir. Kasa gelirleriyle taşınmaz
mal alınmaması hususunda özel hükme yer
verilmiştir. 

Değerli milletvekilleri, kanun tasarısı,
sistem itibariyle, özel ve geçici süreli bir
borçlanma hükmü içermekle birlikte, bu
hükümlerin dışında, Türkiye'yle
ikili sosyal güvenlik sözleşmesi bulunmayan ülkelerde
iş üstlenen Türk veya yabancı işverenler
yanında çalışacak Türk işçilerinin
sosyal güvenlikleri bakımından, yurtdışı
topluluk sigortası sisteminin kurulmasını
da düzenlemektedir. Yurtdışı topluluk
sigortası, malullük, yaşlılık
ve ölüm sigorta kollarını kapsayacaktır.
Çalışılan her ülkeye göre
ve bu kanun hükümlerine uygun olarak Çalışma
ve Sosyal Güvenlik Bakanlığınca belirlenecek
genel şartlara göre çalışacaktır.


Yurtdışı  topluluk sigortası,
işverenler ile kasa arasında isteğe bağlı
bir sistem olmakla birlikte, Çalışma ve Sosyal
Güvenlik Bakanlığı, çalışılan
ülkeye göre, topluluk sigortası uygulamasını
zorunlu kılabilmesi konusunda yetki öngörmüştür.


Kanun tasarısının uygulanmasıyla
ilgili usul ve işlemler Maliye Bakanlığı,
Hazine Müsteşarlığı, Sosyal Sigortalar
Kurumu Genel Müdürlüğü ile Türkiye
Cumhuriyeti Ziraat Bankasının uygun görüşü
alınarak Çalışma ve Sosyal Güvenlik
Bakanlığınca çıkarılacak
yönetmelikle belirlenecektir.

Kanun tasarısında yer alan diğer
bir konu da, 9.1.1985 tarihli 3148 sayılı Kanunla
onaylanması uygun görülen Türkiye Cumhuriyeti
ile Libya Arap Halk Sosyalist Cemahiriyesi arasında sosyal
güvenlik sözleşmesi kapsamındaki Türk
daimî işçileri adına bu sözleşmenin
4 üncü maddesi hukmüne göre transfer edilecek
primlerin hesaplanmasıyla ilgilidir. Bu primlerin hesaplanmasında,
işçi ve işveren arasında yapılan
hizmet sözleşmesinde belirlenen ücretin Türk
Lirası karşılığı ve Libya
Arap Halk Sosyalist Cemahiriyesi sigorta prim oranlarının
esas alınması hususunda yasal bir düzenleme
yapılacaktır. Bu da, bu düzenlemeye göre
hesaplanan prim tutarının, 506 sayılı
Sosyal Sigortalar Kanunu hükümlerine göre belirlenen
prime esas kazancın üst sınırı
ve prim oranına göre hesaplanan primden fazla olmayacağı
konusundaki düzenlemedir. 

Değerli milletvekilleri, uzun zaman Avrupa'da
kalan, Avrupa'daki işçilerin dertlerini yakinen bilen
bir insan olarak, şunu açık ve net olarak
ifade ediyorum ki: Bugün, Türk işçilerinin
arasında işsiz kalanların “arbeit loss”
dediğimiz yardımı alanların, işsizlik
parası alanların adetleri her geçen gün
hızla artmaktadır. Lahey Adalet Divanının
kararına rağmen, oradaki bir işçimiz haklılığını
ispat etmesine rağmen, maalesef, Almanya'nın en büyük
gazeteleri “Türk gitmek zorundadır” başlığını
atmışlardır bu karardan sonra. Onunla da kalmamışlar,
“çalışamaz hale gelen Türk'e Avrupa
Birliğinde yer yoktur” demişlerdir. İşte,
bu insanlar, 65 yaşından önce emekli olamadıklarından
dolayı, kendileri için bir sosyal güvence bekliyorlardı,
bu tasarının, bu insanların beklentilerine
cevap vereceğinden dolayı, Refah Partisi Grubu olarak
bu tasarıyı destekliyoruz. 

Yüce Heyetinize saygılar sunuyorum. (RP
sıralarından alkışlar)

BAŞKAN - Refah Partisi Grubu adına konuşan
İstanbul Milletvekili Sayın Osman Yumakoğulları'na
teşekkür ediyorum.

Sayın milletvekilleri, çalışma
süremizin bitimine çok az zaman kaldı; kalan
süre içerisinde bir üyeye kişisel söz
vereceğim.

İstanbul Milletvekili Sayın Emin Kul
var kişisel sözlerde birinci sırada; buyurun
Sayın Kul.

Konuşma süreniz 10 dakikadır.

EMİN KUL (İstanbul) - Teşekkür
ederim Sayın Başkan.

Sayın Başkan, sayın milletvekilleri;
209 sıra sayılı kanun tasarısı
üzerinde, şahsım adına söz almış
bulunuyorum, görüşlerimi arz etmeden önce
sizleri saygıyla selamlıyorum.

Sayın Başkan, sayın milletvekilleri;
1991 yılından bu yana geçen zaman süreci
içerisinde, sosyal güvenlik sistemimizin önemli
bir bölümünü oluşturan kurumlar, başta
Sosyal Sigortalar Kurumu olmak üzere, siyasî iktidarın,
bütün uyarılarımıza rağmen
yaptığı müdahaleler ve uygulamaları
sonucu çöküntüye doğru sürüklenen
çok büyük sarsıntılar geçirmiştir.
Yaklaşık altı yılı aşan
bir süre içerisinde yer verdiğimiz uyarılar
Meclis zabıtlarından incelenirse bugün gelinen
tablonun çok daha önce haber verilmiş olduğu
görülecektir. Olumsuz gelişmelere sadece Sosyal
Sigortalar Kurumu açısından bakarsak, 1991'de
128 milyar lira gelir fazlasıyla bıraktığımız
Sosyal Sigortalar Kurumu, 1996 yılında 163 trilyon
lira, 1997 yılında 350 trilyon lira bir açıkla
karşı karşıya getirilmiştir. Sosyal
güvenlik kurumlarının açıkları,
bu yıl sonunda 500 trilyon lirayı aşacaktır.


Sorunları, defaatle dile getirdiğimiz
ve bir önergemizle geç de olsa kurulan Meclis araştırma
komisyonumuzun raporunda kısmen yer aldığı
için, burada tekraren belirtmeyeceğim; ancak, yaklaşık
sekiz aydır sadece aktüer denge çöküntüsüne
ilişkin olarak bile hiçbir çözüm
üretilmemiş olmasını görmek gerçekten
endişe vericidir. Bu alanda esnafımızın
sosyal güvenliğiyle ilgili Bağ-Kur'un aktüer
dengesini daha da bozacak bir tasarıyla, Sosyal Sigortalar
Kurumunun sorunlarını çözmekten uzak,
elde kalan gayrimenkullerin satılmasına yönelik
bir tasarıdan başka, sorunlara çare olabilecek
Hükümetin gerçekleştirdiği hiçbir
önlem ve hiçbir yasal düzenleme yoktur. 

Şimdi, 48 saat beklemeksizin komisyona ve komisyon
gündemine getirilerek ve bir iki saatte komisyondan geçirilerek
Genel Kurula getirilen 14 maddelik sözde bir borçlanma
tasarısıyla karşı karşıyayız.


Ayrıca, bu tasarı, Plan ve Bütçe
Komisyonundan geçirilme ihtiyacını da duymadan
huzurumuza getirilmiştir. 

Yurt dışında bulunanların
sosyal güvenlik borçlanması adı altında
getirilen bu kanun tasarısının, ne sosyal
güvenlik kavramıyla ve ne de sosyal güvenlik
borçlanmasıyla hiçbir ilgisi yoktur. 

REFİK ARAS (İstanbul) - Sayın
Başkan, dinlenmiyor...

BAŞKAN - Sayın Kul, bir saniye... Sürenizi
durdurdum...

Değerli milletvekili arkadaşlarım
ve sayın bakanlar, biraz önce konuşma süremizin
sonuna yaklaştığımızı ifade
ettim; ama, konuşma süremiz bitti, bugünkü
konuşmaları tamamladık demedim. 

Şu anda, kürsüde, bir değerli
hatibimiz, konuyla ilgili görev yapmış eski
bir bakanımız görüşlerini ifade
ediyor; 5 dakika daha sabır rica ediyorum...

Buyurun Sayın Kul.

EMİN KUL (Devamla) - Teşekkür ederim
Sayın Başkan.

Bu tasarı, bütün içeriğiyle,
aynen Sosyal Sigortalar Kurumunun elde kalan gayrimenkullerinin
satışı tasarısında olduğu
gibi, önce, üçüncü kaynak paketinin
üçüncü bölümünde, ikinci
kaynak olarak Kasım 1996'da ilan edilen, dolar cinsinden
nakit bulma arayışında araç olmak üzere
kullanılan ve düzenlenmiş bir tasarıdır.


Bakınız, üçüncü
kaynak paketinin -ki, burada kaynak paketi- 56, 57, 58 ve 59 uncu
sayfalarında, âdeta, kanun tasarısının
gerekçesi yer almış ve hatta 59 uncu sayfada,
aceleyle “dolar” yerine “mark” denmek suretiyle,
ne denli tutarsız bir girişim yapıldığı
da ortaya çıkmıştır. 

Bakınız, hesap yapılırken,
12 500 dolar yerine 12 500 marktan 5 milyar dolar gelir sağlanacağı
kaynak paketinin 59 uncu sayfasında yer alıyor.
Yani, önce dolar bulmak amacıyla bir alan tespit edilmekte,
sonra, bu amaç, sosyal güvenlik konusunda bir araç
olarak kullanılmaktadır. Temel gerekçesi
bu olan kanun tasarısı, ayrıca, bir kaynak
yaratma sonucunu da sağlamaktan uzak, sadece bir para toplama
tasarısıdır ve sosyal güvenlikle hiçbir
ilgisi yoktur. 

Sayın Başkan, sayın milletvekilleri,
bu kanun tasarısı, öncelikle, içeriği
itibariyle Plan ve Bütçe Komisyonundan geçmeden
Genel Kurula gelmiş bir tasarı olduğu için,
esasen, Genel Kurulca reddî gerekir. Ayrıca, yekdiğeriyle
ilişkili, 2, 3, 4, 6, 7 ve 9 uncu maddelerinin hükümleriyle
ve bu nedenle de tümüyle, Anayasanın 10, 11,
60 ve 73 üncü maddelerine aykırıdır.
Esasen, bu konuda önergelerimiz vardır; sırası
geldiğinde, önergelerimizde bu aykırılığı
ortaya koyacağız. 

Tasarı, sosyal güvenlik ve sosyal güvenlik
borçlanması kavramlarıyla ters düşen,
bu kavramları berhava eden bir içerikte bulunmaktadır.
Bu nedenle de, sigortacılıkla hiçbir ilgisi
olmayan, aktuer denge hesabı bulunmayan, gelecekte, bu
görünümüyle, Sosyal Sigortalar Kurumuna ağır
yükler getirecek bir niteliktedir. 

Tasarı, ne Hükümetçe ne Komisyonca
geri alınacak değildir; zira, tasarının
beklemeye tahammülü yoktur; çünkü,
tasarıyla ilgili borçlanma 15 Mart 1997 tarihiyle
sınırlandırılmıştır.


Bu tasarının, aktüer dengesi bakımından
da sağlıklı bir yönü bulunmamaktadır.
Toplanan bütün gelirler maaş olarak ödenmeye
başlandığında, gider olarak ödenmeye
başlandığında, yaklaşık beş
yılda tükenecektir. Ondan sonra da kasa açık
verecek, iflas edecek veyahut da kasanın yükümlülükleri
Sosyal Sigortalar Kurumunun sırtında kalacaktır.

Bu tasarı, yürürlükte bulunan
sosyal güvenlik mevzuatı ve bu alandaki kurumlaşmayla
da çatışkanlık içerisinde olduğu
gibi, kendi mantığı içerisinde dahi tutarsızlık
ve çelişkileri barındırmaktadır.


Sayın Başkan, sayın milletvekilleri;
tasarının bu genel niteliği dışında,
tasarının mantığına bakıldığında,
özetle tespit edebileceğimiz durum şudur: Yaş
sınırı olmaksızın, Türk
vatandaşı olup olmadığına dahi
bakılmaksızın, herhangi bir sosyal güvenlik
kurumunda, geçmişte bir günlük olsun, iştirakçiliği
olup olmadığına bakılmaksızın,
yurt dışında herhangi bir nedenle birkaç
saat bulunmuş olan herkes ve bunların bakmakla yükümlü
olduğu ana, baba, eş ve çocukları, hem
geçmişe ve hem de geleceğe doğru; yani, yaşadıkları
ve yaşayacakları süreler için, bu kanun
tasarısıyla “Kasa” denilen, benim “kasa
antika” diye nitelendirdiğim bu nam altındaki,
tüzelkişiliği dahi bulunmayan garip bir alındı
veznesine, eksiksiz 12 500 dolar ödedikten 3 sene sonra emeklilik,
ölüm, maluliyet sigortasını kazanmış
sayılarak, bu sigorta kollarının aylık
ve ödeneklerini kasadan alacaklar ve sağlık hizmetleri
de kasa tarafından karşılanacaktır.
Ayrıca, yurt dışında herhangi bir nedenle
bulunmuş olup halen ölmüş olanların
mirasçıları ve kanunun yürürlüğe
gireceği tarihe kadar ölecek olanların mirasçıları
da, kasaya 12 500 dolar yatırdıklarında aynı
haklardan yararlanmış olacaklardır.

BAŞKAN - Sayın Kul, 2 dakikalık
süreniz kaldı.

EMİN KUL (Devamla) - Teşekkür ederim
Sayın Başkan.

İşte, özetle tasarının
genel mantığı budur. Görüldüğü
gibi, bu mantık, 12 500 doları olana Türk vatandaşı;
olmayana, vatandaşlıktan çıkarılanlara,
örgüt mensuplarına, kara para aklanmasına
ardına kadar açık, yurt dışına
çıkma imkânı bulunmayana ve “sosyal
güvenlik borçlanması” kavramına
ise sıkı sıkıya kapalı bir
tasarıdır. Bu tasarı -özür dileyerek
ifade ediyorum- Banker Bako zihniyetini yansıtan bir mantığın
eseridir.

12 500 doları olana, parasını
toplayan bu kasanın aktüer dengesi söz konusu
olmadığı gibi, toplanacağı tahmin
edilen 5 milyar doların yüzde 20'sinin Hazineye aktarılacağının
hükme bağlanması gibi bir garabetin yanında,
kalan 4 milyar doların, tasarının 11 inci
maddesine göre, faizle çalıştırılacağının
hükme bağlanmış olması, faizci düzene
ve faize karşı olduğunu ilan edenlerin sosyal
güvenliği dahi faize bağladıklarının
hazin bir göstergesidir. 

Sayın Başkan, sayın milletvekilleri;
siyasî sonuçlar elde etmek için suni gündemleri
bizzat üreterek toplumsal huzurun ve güvenliğin
sarsılmasına sebebiyet veren her konuda, üzerine
basmamakta çok özen göstermemiz gereken mayınları
döşeyen bir siyaset anlayışı, bu
tasarıyla da, üzülerek belirtmek gerekir ki,
sosyal güvenlik kavramını berhava edecek bir
girişimi sergilemiş olmaktadır. Bu tasarı,
her halükarda, Anayasa Mahkemesinden dönmeye mahkûmdur.
Bu nedenle, tasarı, maddelerine geçilmeden ya reddedilmelidir
veya Hükümetçe, Komisyonca geri çekilmelidir;
ama, Anayasa Mahkemesini, sürekli uyarılara rağmen
bidayet mahkemesine çeviren bir zihniyet, bu tasarıyı,
hukuka uygun değil, kol gücüyle Yüce Meclisten
geçirebilir; ama, bu kabul, hiçbir zaman, bu tasarının
hukuka uygunluğunu, sosyal güvenlik kavramına
uygunluğunu, sosyal güvenlik borçlanması
kavramına uygun olduğunu ortaya koymaz. 

Bu tasarıya oy vermekten sakınmanızı,
tasarının maddelerine geçilmesini reddetmenizi
özellikle arz ediyor, saygılar sunuyorum. (ANAP, DSP
ve CHP sıralarından alkışlar)

BAŞKAN - Tasarı üzerinde kişisel
görüşlerini belirten İstanbul Milletvekili
Sayın Emin Kul'a teşekkür ediyorum.

Sayın milletvekilleri, görüşme
süremiz tamamlanmıştır. 

Kanun tasarı ve tekliflerini görüşmek
için, 27 Şubat 1997 Perşembe günü
saat 15.00'te toplanmak üzere, birleşimi kapatıyorum.

Kapanma Saati: 19.07






B)  YAZILI SORULAR VE CEVAPLARI

1. - İstanbul Milletvekili Ercan Karakaş'ın,
çifte vatandaşlık uygulamasına ilişkin
Başbakandan sorusu ve İçişleri Bakanı
Meral Akşener'in yazılı cevabı (7/1865)

Türkiye Büyük Millet Meclisi
Başkanlığına

Aşağıda yer alan sorularımın
Sayın Başbakan tarafından yazılı
olarak yanıtlanmasını arz ederim.

  Ercan Karakaş

  İstanbul

Bilindiği gibi 1995 yılında vatandaşlık
yasasında değişiklik yapılarak Avrupa'nın
çeşitli ülkelerinde ve özellikle de Almanya'da
yaşayan yurttaşlarımızın bulundukları
ülkelerin vatandaşlığına geçmeleri,
çifte vatandaşlık hakkı tanınarak
kolaylaştırılmıştı. Ancak
uygulamada bazı aksaklıklar ve yanlışlıklar
olduğu görülmektedir. Yurt dışında
yaşayan yurttaşlarımız bunların
düzeltilmesini beklemektedir.

Sorular :

1. Yurt dışındaki yurttaşlarımızın
Türkiye Cumhuriyeti Vatandaşlığından
çıkma ve tekrar girme işlemleri uzun zaman
almaktadır. Bu süre bazı hallerde bir yılı
bulmaktadır. Bu süreyi kısaltacak yeni düzenlemeler
getirmeyi düşünüyor musunuz?

Yurt dışındaki işçilerimizin
vatandaşlıktan çıkma ve tekrar girme
işlemlerini Bakanlar Kurulu onayı yerine İçişleri
Bakanlığının onayı ile yapılması
konusundaki düşünceniz nedir?

2. Çifte vatandaşlık hakkına
sahip olan yurttaşlarımıza Türkiye'de
üç aydan fazla kaldıkları zaman çıkış
da ceza kesildiği doğru mudur? Doğruysa, bu uygulamayı
değiştirmek için herhangi bir çalışma
yapılmakta mıdır?

3. Çifte yurttaşlık hakkına
sahip olan yurttaşlarımızın yabancılar
gibi Ege, Marmara ve Benzerî “askerî güvenlik
bölgelerinde” mülk edinmelerinin yasak olduğu
doğrumudur? Doğruysa bu uygulamanın değiştirilmesi
yönünde bir çalışma var mıdır?

 T.C.

 İçişleri Bakanlığı

 Nüfus ve Vatandaşlık İşleri
Genel Müdürlüğü

 Şb. Md. : B050NÜV0080003.226/6024 24.2.1997

Konu : Soru önergesi

Türkiye Büyük Millet Meclisi
Başkanlığına

İlgi : a) TBMM Bşk.lığının
20.1.1997 günlü ve 13800 sayılı yazısı.

b) Başbakanlığın 27.1.1997
günlü ve B.02.0.KKG/106-450-4/449 sayılı
yazısı.

c) Devlet Bk.lığının 30.1.1997
günlü ve B.02.0.0010/01800 sayılı yazısı.

İstanbul Milletvekili Ercan Karakaş'ın
 Sayın Başbakanımıza tevcih ettiği
ve kendileri adına tarafımdan cevaplandırılması
tensip edilen yazılı soru önergesi ile ilgili
hazırlanan cevap ekte sunulmuştur.

Arz ederim.

  Dr. Meral Akşener

  İçişleri Bakanı

İstanbul Milletvekili Ercan Karakaş'ın
Yazılı Soru Önergesinin Cevabı

1. Türkiye ilke olarak çifte vatandaşlığı
kabul eden, benimseyen ve destekleyen bir ülkedir. Mevzuatımızdaki
çifte vatandaşlığa cevap veren hükümler
403 sayılı Türk Vatandaşlığı
Kanununda 13.2.1981 tarihli ve 2383 sayılı Kanunla
düzenlenmiş olmasına rağmen, çok
sayıdaki vatandaşımızın yaşadığı
Almanya'nın vatandaşlık kazanımında
Türk Vatandaşlığından çıkmayı
şart koşması nedeniyle önce Türk
Vatandaşlığından çıkma izni
almak daha sonra da Türk vatandaşlığına
yeniden alınmak zorunda kalmaktadırlar.

403 sayılı Türk Vatandaşlığı
Kanununun 8, 20 ve 22 nci maddelerinde hüküm bulan yeniden
vatandaşlığa alınma, Türk Vatandaşlığından
çıkma ve Türk Vatandaşlığını
muhafaza ederek başka bir devlet vatandaşlığına
geçme işlemlerinin kısa bir süre içerisinde
sonuçlandırılması amacıyla
son yıllarda Bakanlığımızca bir
dizi yasal ve idarî düzenlemeler yapılmıştır.
Yapılan bu düzenlemelerle işlemler basitleştirilmiş,
zaman kaybına neden olan bazı gereksiz yazışmalar,
formaliteler ve araştırma konuları kaldırılmış
olup, bu düzenlemelerden dış temsilciliklerimiz
de haberdar edilmiş ve vatandaşlarımıza
kolaylık sağlamak açısından bu
işlemlerde kullanılan form-dilekçeler her
işlemin özelliğine göre yeniden düzenlenerek
müracaat makamlarına gönderilmiştir. Tüm
bilgi ve belgelerin bilgisayar çıktısı
olarak alınması sağlandığından
işlemler çok kısa bir sürede tamamlanmaktadır.
Ancak Türk Vatandaşlığından çıkma
izni ve yeniden Türk Vatandaşlığına
alınma Bakanlar Kurulunca onaylanmaktadır. Bakanlar
Kurulundan karar alınmasını gerektiren bir
işlemin 4-5 aydan önce sonuçlandırılması
mümkün olamamaktadır. Kaldı ki vatandaşlık
kazanımında Türk Vatandaşlığından
çıkmak için kişilere verilen süre
de iki yıldır.

Devlet kavramının, o devlete bağlı
belirli bir insan topluluğu olmadan düşülemeyeceği
bilinen bir gerçektir. Bu bağlılığı
sağlayan hukuk kavramı da “Vatandaşlık”tır.
Bilindiği gibi vatandaşlık Türkiye'nin de
dahil olduğu kara Avrupası sisteminde kabul edildiği
üzere, kişileri devlete bağlayan siyasî bir
bağ olup, doğrudan doğruya Devletin hükümranlık
haklarıyla ilgili bulunmaktadır. Bu nedenle de niteliği
itibariyle kamu düzenini ilgilendiren vatandaşlığa
alınma ve vatandaşlıktan çıkma
konusu, bahis konusu sistemde münhasıran Hükümet
tasarruflarının konusunu teşkil etmektedir.
Ayrıca vatandaşlık, bir devletin kendi nüfusunu
tayin meselesi olması dolayısıyla sadece
bu açıdan bile yine siyasî bir karakter taşımaktadır.
Bu itibarla, Devletin egemenlik hakkını ilgilendiren
siyasî ağırlıklı bir konuyu tayin
yetkisinin, Bakanlar Kurulu yerine bir Bakanlığa bırakılmasının
vatandaşlık hukuku ile bağdaşmayacağı
düşünülmektedir.

Kanunda böyle bir düzenlemenin yapıldığı
var sayılsa bile bu durumun İdare Hukukunun temel
prensiplerinden olan usülde paralellik ilkesine ters düşeceği
ve kanunun sistematiğini de bozacağı açıktır.

2. Bakanlığımızı
ilgilendirmediğinden cevaplandırılmamıştır.

3. Bakanlığımızı
ilgilendirmediğinden cevaplandırılmamıştır.

2. - Artvin Milletvekili Süleyman Hatinoğlu'nun,
memur maaşlarını ödeyebilmek için
döviz bozdurulduğu iddiasına ilişkin sorusu
ve Maliye Bakanı Abdüllatif Şener'in yazılı
cevabı (7/1936)

Türkiye Büyük Millet Meclisi
Başkanlığına

Aşağıdaki sorularımın
Sayın Maliye Bakanı tarafından yazılı
olarak cevaplandırılması hususunda delaletlerinizi
arz ederim.

  Süleyman Hatinoğlu

  Artvin

Bugünkü basınımızda
da yer alan haberlere göre Hazine Müsteşarlığı
tarafından memur maaşlarını ödeyebilmek
için döviz bozdurulduğu belirtilmektedir.

Bu nedenle sorularım :

1. Memur maaşlarını ödemek
için bozdurulan bu dövizler, bedelsiz ithalat gelirlerinden
elde edilen dövizler midir?

2. 15.1.1997 tarihli memur maaşlarını
ödemek için bozdurulan döviz miktarı ne
kadardır?

3. Takip eden aylarda memur maaşlarını
ödemek için döviz bozdurmayı düşünüyor
musunuz? Eğer düşünüyorsanız bozduracağınız
döviz miktarlarını açıklar mısınız?

4. Dövizin bu kadar süretle artmakta olduğu
ülkemizde, memurun maaş kaybını önlemek
için o günkü kur üzerinden memur maaş
ödemelerini dövizle yapmayı düşünür
müsünüz?

5. Memurlara yapacağınız ek ilave
zammın miktarını ve kesin tarihini açıklar
mısınız?

 T.C.

 Maliye Bakanlığı

 Bütçe ve Malî Kontrol Genel Müdürlüğü

 Sayı : B.07.0.BMK.0.11.013/600-2597 26.2.1997

Konu : Yazılı soru önergesi

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığının
24.1.1997 tarih ve A.01.0.GNS. 0.10.00.02.7/1936-5007/14095 sayılı
yazıları.

Artvin Milletvekili Sayın Süleyman Hatinoğlu'nun
7/1936 esas nolu yazılı soru önergesinde yer
alan sorulara ait cevaplar aşağıda sunulmuştur.

Bilindiği üzere Hazinenin nakit yönetimi
çerçevesinde, belirli bir dönemde yapılacak
harcamalar toplamından o dönemde gerçekleşen
gelir miktarı çıkarılmakta ve finansman
ihtiyacına ulaşılmaktadır.

Finansman ihtiyacının tesbitinde, banka
hesaplarında bulunan veya borçlanma yoluyla elde
edilen tüm nakit imkânları bir arada değerlendirilmektedir.
Bütçe uygulama prosedüründe de belli kaynakların
belirli harcamalar için kullanılması sözkonusu
olmadğından harcamalar toplam olarak dikkate alınmaktadır.

Dolayısıyla, belirli bir dönemde
banka hesaplarından yapılan TL. kullanımının
veya bozdurulan döviz miktarının, belli bir
harcamayı finanse etmek üzere kullanıldığını,
ifade etmek mümkün bulunmamaktadır.

Öte yandan Hükümetimizin göreve
başlamasından bugüne kadar çalışanlarımızın
maaşlarında ek iyileştirmeler hariç
kümülatif olarak yüzde 95 oranında bir artış
sağlanmıştır. Askerî personel ile
emniyet mensuplarımızın maaşlarında
ayrıca ilave iyileştirmeler yapılmıştır.
Bütçe imkânlarındaki genişlemelere
paralel olarak, diğer kamu personelimizin maaşlarında
da ek iyileştirmeler yapılacak olup, halen bu çalışmalara
devam edilmektedir.

Bilgilerine arz olunur.

  Doç. Dr. Abdüllatif Şener

  Maliye Bakanı

3. - Bursa Milletvekili Ertuğrul Yalçınbayır'ın,
Bursa 1 ve 2 nci etap çevre yolunun yapıpımına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1938)

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
tarafından yazılı olarak cevaplandırılması
hususunu TBMM içtüzüğünün 99 uncu
maddesi uyarınca arz ederim. 16.10.1997

  Ertuğrul Yalçınbayır

  Bursa

Sorular :

1. Bursa'da kilitlenen trafiğin açılmasına
katkıda bulunmak amacıyla şehirlerarası
kamyon, TIR, otobüs ve otomobil trafiğini Yeni Yalova
yolundan santral garaj kavşağına sokmadan İzmir-Balıkesir
ve Mudanya yoluna aktarmak için Bursa Büyükşehir
Belediye Başkanlığınca yapılan
ve 1 inci etap çevre yolu ve 2 nci etap çevre yolu
diye adlandırılan yolların yapım görevi
yasal olarak Bakanlığınıza ait midir?

2. Bursa 1 inci ve 2 nci etap çevre yollarının
yapımı görevi bakanlığınıza
ait ise, bu yolların yapım masraflarını
zorunlu olarak üstlenen ve bu hususta 113,2 milyar TL. harcayan
Bursa Büyükşehir Belediyesine bu harcama miktarını
ödeyecek misiniz?

3. Şehirlerarası trafiğin transit
olarak şehir içine girmeden akışını
sağlamak için Bursa Büyükşehir Belediyesince
yapılmak üzere planlanan Bursa Küçükbalıklı
köprüsü mevkiinde köprülü kavşak
inşaatına maddî katkılarınız
olacak mı?

 T.C.

 Bayandırlık ve İskân
Bakanılğı

 Basın ve Halkla İlişkiler Müşavirliği

 Sayı : B.09.0.BHİ.0.00.00.25/2-A/352
26.2.1997

Konu : Bursa Milletvekili Ertuğrul Yalçınbayır'ın
yazılı soru önergesi

Türkiye Büyük Millet Meclisi
Başkanlığına

İlgi : T.B.M.M.'nin 28.1.1997 gün ve
A.01.0.GNS.0.10.02-5169-14174 sayılı yazısı.
(7/1938)

İlgi yazı ekinde alınan, Bursa
Milletvekili Ertuğrul Yalçınbayır'ın
Bakanlığımıza yönelttiği yazılı
soru önergesi incelenmiştir.

Soru : 1. Bursa'da kilitlenen trafiğin açılmasına
katkıda bulunmak amacıyla şehirlerarası
kamyon, TIR, otobüs ve otomobil trafiğini Yeni Yalova
yolundan santral garaj kavşağına sokmadan İzmir-Balıkesir
ve Mudanya yoluna aktarmak için Bursa Büyükşehir
Belediye Başkanlığınca yapılan
ve 1 inci etap çevre yolu ve 2 nci etap çevre yolu
diye adlandırılan yolların yapım görevi
yasal olarak Bakanlığınıza ait midir?

Soru : 2. Bursa 1 inci ve 2 nci etap çevre
yollarının yapımı görevi bakanlığınıza
ait ise, bu yolların yapım masraflarını
zorunlu olarak üstlenen ve bu hususta 113,2 milyar TL. harcayan
Bursa Büyükşehir Belediyesine bu harcama miktarını
ödeyecek misiniz?

Cevap : 1, 2. Bursa Büyükşehir Belediyesince
DSİ Setteleri üzerine inşa edilen, İzmir
Devlet Yolunu Bursa-Yalova yoluna bağlayan ve Yakın
Çevre Yolu diye adlandırılan yol meskûn
alan içinde olup; imar yolu niteliğindedir.

İkinci bölümü olan ve halen
yapımı sürdürülen Ankara bağlantısı
da aynı standart ve özelliktedir. Bu nedenle söz
konusu yollar Belediye Başkanlığının
sorumluluğundadır.

Soru : 3. Şehirlerarası trafiğin
transit olarak şehir içine girmeden akışını
sağlamak için Bursa Büyükşehir Belediyesince
yapılmak üzere planlanan Bursa Küçükbalıklı
köprüsü mevkiinde köprülü kavşak
inşaatına maddî katkılarınız
olacak mı?

Cevap : 3. Küçükbalıklı
semtinin, Bursa-Yalova Devlet yolu ile kesiştiği yerde
köprülü kavşak yapımına ilişkin
Karayolları Genel Müdürlüğümüzün
Yatırım Programında herhangi bir proje bulunmadığı
gibi, bütçe İmkânları da yeterli
durumda değildir.

Ancak, talep edilen köprülü kavşağın
yapımının Bursa Büyükşehir
Belediyesince gerçekleştirilmesi mümkün
gözükmektedir. Bu konuda Bursa Büyükşehir
Belediye Başkanlığınca Karayolları
14 üncü Bölge Müdürlüğümüz
ile temasa geçilmesi ve teknik şartları belirleyecek
protokolün düzenlenmesi gerekmektedir. Bu husus, 2.1.1997
gün ve 16-0006 sayılı yazımız
ile Belediyesine bildirilmiştir.

Bilgilerinize arz ederim.

  Cevat Ayhan

  Bayındırlır ve İskân
Bakanı

4. - Ordu Milletvekili Hüseyin Olgun Akın'ın,
Halk Bankası Genel Müdürlüğü tarafından
verilen kredilere ilişkin sorusu ve Devlet Bakanı
H. Ufuk Söylemez'in yazılı cevabı (7/2016)

Türkiye Büyük Millet Meclisi
Başkanlığına

Halk Bankası kredileri hakkında ki
aşağıda belirtilen soruların ilgili Devlet
Bakanı Rüşdü Saracoglu tarafından
sözlü olarak cevaplandırılmasını
arz ederim.  21.4.1996

  Hüseyin Olgun Akın

  Ordu

Halk Bankası Genel Müdürlüğünden
23.12.1993-29.8.1994 tarihleri arasında;

1. Verilen kredi miktarı ne kadardır?

2. Kimlere ne miktarda kredi verilmiştir?

3. Bu kredilerden ne kadarı zamanında
tahsil edilmiş? Ne kadar miktarı tahsil edilememiştir?
Tahsil edilemeyen krediler için ne gibi kanunî işlemler
yapılmıştır?

 T.C.

 Devlet Bakanlığı

 Sayı : B.02.0.015 (02) 143 24.2.1997

Türkiye Büyük Millet Meclisi
Başkanlığına

İlgi : 3.2.1997 tarih ve 7/2016-1930/5219
sayılı yazınız.

Ordu Milletvekili Sayın Hüseyin Olgun
Akın'a ait 7/2016-1930 sayılı sözlü
soru önergesine Bakanlığım ilgili kuruluşu
T. Halk Bankası tarafından hazırlanan cevap
yazısı ekte sunulmuştur.

Bilgilerinizi ve gereğini arz ederim.

  H. Ufuk Söylemez

  Devlet Bakanı

Ek : T. Halk Bankası yazısı

T.C. Devlet Bakanlığına

(Sayın Ufuk Söylemez)

Ordu Milletvekili Sayın Hüseyin Olgun
Akın'ın cevaplanmasını istediği;
ülkemiz bankacılık sektörünün
önde gelen, etkin bankalarından birisi, aynı
zamanda esnaf ve sanatkârla küçük ve orta
ölçekli işletmelerin tek finans kuruluşu
olan Türkiye Halk Bankası hakkındaki sorulara
yönelik, Bankamız cevabı ilişikte sunulmaktadır.

Bilgilerinize arz ederiz.

Saygılarımızla.

Ek : 1

 O. Nuri Ertuğ Yenal Ansen

 Genel Müdür Yrd. Genel Müdür

Türkiye Halk Bankası Genel Müdürlüğünden
23.12.1993-28.8.1994 Tarihleri Arasında;

Soru :1. Verilen kredi miktarı ne kadardır?

Cevap : 1. Türkiye Halk Bankası kurulduğu
günden bugüne kadar başta esnaf, sanatkâr,
küçük ve orta ölçekli işletmeler
olmak üzere; ülkemiz üretim, yatırım
ve istihdam hacmine katkıda bulunan, tüm işletmeleri
başarıyla finanse etmiş, güvenilir bir
bankadır.

Bu doğrultuda; bankamızca, 1993 yıl
sonunda 8 trilyon 815 milyar lira ihtisas kredileri, 10 trilyon
840 milyar lira da ticarî ve bireysel olmak üzere toplam
19 trilyon 655 milyar lira kredi kullandırılmıştır.
Ağustos/94 itibariyle bu krediler 11 trilyon 758 milyar lira
ihtisas, 12 trilyon 260 milyar lirada diğer olmak üzere
toplam 24 trilyon 18 milyar liraya yükseltilmiştir.
Toplam kredilerde söz konusu dönemde oluşan 4,4
trilyon liralık artışın 2,9 trilyon
lirası ihtisas kredilerinde gerçekleşmiştir.

Sonuç olarak; bankamız kuruluşundan
bu güne kadar temel amaç ve görevleri doğrultusunda
faaliyet göstermiş son günlerde bu çalışmalarına
hız kazandırarak hedef kitlesi olan esnaf, sanatkâr
ve KOBİ'lere kullandırdığı kredilerin
tutar, limit ve vadelerini artırarak faiz oranlarını
düşürmüştür.

Böylece esnaf ve KOBİ'lere kullandırılan
ihtisas kredilerinin payı 1994 yılındaki
% 58 düzeyinden % 76 düzeyine ulaşmıştır.

Soru : 2. Kimlere ne miktarda kredi verilmiştir?

Cevap : 2. Türkiye Halk Bankası tüm
bankacılık işlemlerini yaparken, kanun ve
kararnamelere göre faaliyette bulunan bir banka olduğu
gerçeğini daima gözönünde bulundurmaktadır.

Bu nedenle kredi kullandırımında
herhangi bir kişi ya da işletmeye Banka riski ve güvenilirliğini
zedeleyebilecek düzeyde kredi kullandırılmamış,
kanunî sınırlar içerisinde kullandırılan
kredilerde ise kârlılık ve verimlilik ilkesi
çerçevesinde hareket edilmiştir.

Ancak kredi kullandırılan kişi
ve kurumların adları ile kullandırılan
kredi tutarları Bankalar Kanununun 83 üncü maddesi
gereğince “Banka Sırrı” kabul edildiği
için açıklanması mümkün
olmamaktadır.

Soru : 3. Bu kredilerden ne kadarı zamanında
tahsil edilmiş? Ne kadar miktarı tahsil edilememiştir?
Tahsil edilemeyen krediler için ne gibi kanunî işlemler
yapılmıştır?

Cevap : 3. Bankanın toplam kredilerinin içindeki
ihtisas kredileri payının yüksekliği, bu
kredileri kullanan işletme ölçeğinin küçük
olması Türkiye Halk Bankası tarafından
kullandırılan kredilerin riskinin bir çok
işletme üzerine dağıtılmış
olduğunu, yani toplam kredi riskinin düşüklüğünü
güsterir.

Bankamızca kredilendirme öncesi müşteri
seçiminde titiz davranılarak firmalar malî
ve ekonomik yönden incelenmektedir. Tahsili gecikmiş
alacaklarımız, toplam kredilerimizin içinde
% 1,2 gibi düşük bir oranda olup, bunların
tamamı da şahsî ve maddî teminata bağlıdır.

5. - Gaziantep Milletvekili Mustafa Rüştü
Taşar'ın, ekmek fiyatına ilişkin Başbakandan
sorusu ve Bayındırlık ve İskân
Bakanı Cevat Ayhan'ın yazılı cevabı
(7/2027)

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından, delaletlerinizle
yazılı olarak cevaplandırılması
hususunu saygılarımla arz ederim.

  Mustafa Taşar

  Gaziantep

1. Ramazan Bayramından sonra ekmeğin fiyatının
20 000 TL. olacağı yolundaki haberler konusunda ne
düşünüyorsunuz?

2. Bütün Türkiye'de ekmeğin 15
000 TL.'den satılması yolundaki kararınızın
üzerinden henüz iki ay geçmeden, ekmeğin
gramaj olarak küçültülmesi ve fiyatının
da 20 bin TL.'ye çıkarılması hazırlıkları
karşısında, Hükümet olarak nasıl
bir tavır sergileyeceksiniz?

3. Ekmeğin bütün Türkiye'de standart
olarak 250 gramdan satılmasını hedefleyen
ve Hükümetiniz tarafından hazırlanan Yönetmelik
çıktığı zaman, ekmek fiyatlarında
da bir standarda gitmeyi düşünüyor musunuz?
Eğer böyle bir düşünceniz var ise ekmeğe
uygulamayı düşündüğünüz
fiyat nedir?

 T.C.

 Tarım ve Köyişleri Bakanlığı

 Toprak Mahsulleri Ofisi Genel Müdürlüğü
21.2.1997

 Sayı : 013-06.6.5-176

Konu : Ekmek fiyatları.

Türkiye Büyük Millet Meclisi
Başkanlığına

İlgi : Gaziantep Milletvekili Sayın
Mustafa Taşar'ın Sayın Başbakan tarafından
cevaplandırılmasını talep ettiği
soru önergesi.

1. Ramazan Bayramından sonra ekmeğin 20
000 TL. den satılacağına dair haber sadece İstanbul
Fırıncılar Derneği tarafından
açıklanan bir haber olup Mart ayında yürürlüğe
gireceği ifade edilmiştir. Buna karşılık
olarak başta Ankara Fırıncılar Odası
Başkanlığı olmak üzere birçok
ilimiz odaları ekmeğe herhangi bir zam yapmayı
düşünmediklerini açıklamışlardır.
Nitekim şu anda Türkiye genelinde ortalama ekmek fiyatı
15 371 TL/250 gr. olup; 80 ilden 50'sinde ekmek fiyatı
15 000 TL.'nin altında bulunmaktadır.

2. 1996 Kasım ayında ekmek fiyatları
yükselme eğilimine girmiş ancak Hükümetimizin
aldığı bir dizi tedbir sayesinde bu yükselme
eğilimi durmuş ve Toprak Mahsulleri Ofisininde buğday
satış fiyatlarını zarar etmeyecek şekilde
aşağı çekmesiyle ekmek fiyatları
bugünkü düzeyinde kalabilmiştir. Aksi halde
gerekli tedbirler alınmamış olsaydı
bugün Türkiye'de ortalama ekmek fiyatı 15 371
TL/250 gr. değil 25 000 TL. ve hatta daha da üzerinde
olacaktı. Ayrıca T.M.O.'nin stoklarında piyasanın
ihtiyacını karşılayacak şekilde
yeterli buğday stokuda bulunmaktadır.

3. Diğer taraftan Türkiye'de tek tip ekmek
satılmasını sağlayacak olan ekmek standardı
ve kodeksi yürürlüğe girdiğinde “Halk
tipi ekmek” olarak adlandırabileceğimiz bu ekmeğin
fiyatı üzerinde fırıncılar istedikleri
gibi oynayamayacaktır. Bunun dışında
üretilecek ekmek “Lüks ekmek” adıyla
değişik fiyattan satılabilecektir.

Gereğini bilgilerinize arz ederim.

  Cevat Ayhan

  Tarım ve Köyişleri Bakan V.

6. - Hatay Milletvekili Atila Sav'ın, yeni
telefon rehberi basılıp basılmayacağına
ilişkin sorusu ve Ulaştırma Bakanı Ömer
Barutçu'nun yazılı cevabı (7/2054)

Türkiye Büyük Millet Meclisi
Başkanlığına

Türk Telekom A.Ş. Genel Müdürlüğü
ile ilgili aşağıdaki sorumun, Ulaştırma
Bakanınca yazılı olarak yanıtlanması
dileğimi bilgi ve değerlendirmenize sunarım.

Saygılarımla.

  Atila Sav

  Hatay

Soru :

Ankara'da basılıp dağıtılan
son Telefon Rehberi 1990 tarihlidir. İstanbul dahil kalabalık
nüfuslu ve çok telefon abonesi bulunan öbür
kentlerde de aynı durum vardır.

Rehber olmadan telefon kullanılması
son derece güçtür. 118 bilinmeyen numaralar servisi
de hizmete yetişememektedir.

Bakanlık ve Türk Telekom A.Ş.'nin
yeni Rehberle ilgili düşüncesi ve çalışması
hangi aşamadadır?

Halk arasındaki yaygın düşünceye
göre özelleştirmenin geri kalması ile Rehberin
basılmaması arasında bir ilişki vardır.
Bu izlenim doğru mudur?

 T.C.

 Ulaştırma Bakanlığı

 Araştırma Planlama ve Koordinasyon

 Kurulu Başkanlığı 24.2.1997

 Sayı : B.11.0.APK.0.10.01.21.EA/254-4464

Konu : Hatay Milletvekili Atilla Sav'ın yazılı
soru önergesi

Türkiye Büyük Millet Meclisi
Başkanlığına

İlgi : TBMM Başkanlığının
12.2.1997 gün ve A.01.0.GNS.0.10.00.02/2054-5262-14819 sayılı
yazısı.

Hatay Milletvekili Atila Sav'ın Bakanlığıma
yönelttiği 7/2054-5262 sayılı yazılı
soru önergesinin cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Hatay Milletvekili Atila Sav'ın 7/2054-5262
sayılı yazılı soru önergesi ve
cevabı

Sorular :

Ankara'da basılıp dağıtılan
son Telefen rehberi 1990 tarihlidir. İstanbul dahil kalabalık
nüfuslu ve çok telefon abonesi bulunan öbür
kentlerde de aynı durum vardır.

Rehber olmadan telefon kullanılması
son derece güçtür. 118 bilinmeyen numaralar servisi
de hizmete yetişememektedir.

Bakanlık ve Türk Telekom A.Ş.'nin
yeni rehberle ilgili düşüncesi ve çalışması
hangi aşamadadır?

Halk arasında yaygın düşünceye
göre özelleştirmenin geri kalması ile rehberin
basılmaması arasında bir ilişki vardır.
Bu izlenim doğru mudur?

Cevap :

Basım ve dağıtımı
Türk Telekom'un yasal yükümlülüğünde
olan rehberler, 1986 yılına kadar reklam toplama
işi de dahil olmak üzere Türk Telekom'ca il bazında
ihale yapılmak suretiyle bastırılmıştır.

1986 yılında yapılan ihale ile
rehberlerin basımı ITT Bilka Bilgi ve Kaynak Tic.
A.Ş. firmasınca yapılmaya başlanmış,
ancak firmanın sözleşme gereklerini yerine getirmemesi
nedeniyle sözleşme 1992 yılında feshedilmiştir.
1993 yılında ülkemizde yeni numaralama planına
yönelik çalışmalar nedeniyle rehber basımı
gündeme gelmemiştir. Mart 1994 ve Nisan 1995 tarihinde
rehberlerin her türlü masrafı firmaya ait olmak
üzere iki kez ihalesi yapılmış, ancak
iştirak olmadığından ihaleler iptal edilmiştir.
Bunun üzerine alfabetik telefon rehberlerinin bir defaya
mahsus olmak üzere rehber masraflarının büyük
bir kısmının Türk Telekom tarafından
karşılanmasına bir kısmının
da abonelere yansıtılmasına karar verilmiştir.

Buna göre; ülke genelinde tüm illeri
kapsayacak şekilde Kasım 1995 tarihinden itibaren
1996 yılının ilk yarısına kadar
rehber ihaleleri gerçekleştirilmiş, ancak uzun
bir süre rehber basılmaması nedeniyle 118 abone
bilgilerinin rehber standartlarına uygun hale getirilmesi
işlemleri zaman almıştır. Bu nedenle
programda öngörülen sürelerde gecikme olmuştur.
Rehberlerin basımındaki gecikmelerin Türk Telekom'un
özelleştirilmesi ile bir ilgisi bulunmamaktadır.

Türkiye genelinde 79 il için 81 (İstanbul
için 3 rehber alanı) rehber alanı belirlenmiştir.
Basım işlemi tamamlanan 78 rehber alanında
60'ında rehberler, avans yatıran abone adreslerine
teslim edilmiştir. 18 rehber alanında dağıtım
sürdürülmektedir. Kalan 3 rehber alanına
ait rehberlerin de basım işlemleri sürdürülmektedir.

Alfabetik Telefon Rehberlerinin Basım
ve Dağıtım Durumunu Gösterir Tablo

Rehber Baskı

 Alanı Adedi Son Durumu




Adana 190 000 Basıldı, dağıtımı
tamamlandı

Adıyaman 26 500 Basıldı, dağıtıma
7.2.1997 tarihinde başlanıldı

Afyon 85 000 Basıldı, dağıtımı
tamamlandı

Ağrı 36 000 Basıldı, dağıtımı
sürüyür

Aksaray 40 000 Basıldı, dağıtımı
tamamlandı

Amasya 58 000 Basıldı, dağıtımı
tamamlandı

Ankara 315 000 Baskıda, ilk 100 bin adedinin
dağıtımına 25.2.1997 tarihinde

  başlanacak

Antalya 126 685 Basıldı, dağıtımı
tamamlandı

Ardahan 13 000 Basıldı, dağıtımı
tamamlandı

Artvin 25 000 Basıldı, dağıtımı
tamamlandı

Aydın 130 000 Basıldı, dağıtımı
sürüyor

Balıkesir 160 000 Basıldı, dağıtımı
tamamlandı

Bartın 30 000 Basıldı, dağıtımı
tamamlandı

Batman 19 500 Basıldı, dağıtım
sürüyor

Bayburt 10 500 Basıldı, dağıtımı
tamamlandı

Bilecik 41 600 Basıldı, dağıtımı
tamamlandı

Bingöl 12 000 Basıldı, dağıtımı
tamamlandı

Bitlis 12 000 Basıldı, dağıtım
sürüyor

Bolu 90 000 Basıldı, dağıtımı
tamamlandı

Burdur 52 000 Basıldı, dağıtımı
tamamlandı

Bursa 270 000 Basılmadı, ilk 100 bin
adedinin dağıtımına 22.3.1997 tarihinde

  başlanacak

Çanakkale 90 000 Basıldı, dağıtımı
tamamlandı

Rehber Baskı

 Alanı Adedi Son Durumu




Çankırı 34 100 Basıldı,
dağıtımı tamamlandı

Çorum 53 850 Basıldı, dağıtım
sürüyor

Denizli 120 000 Basıldı, dağıtım
sürüyor

Diyarbakır 55 500 Basıldı, dağıtımı
tamamlandı

Edirne 67 000 Basıldı, dağıtımı
tamamlandı

Elazığ 67 000 Basıldı, dağıtımı
tamamlandı

Erzincan 30 000 Basıldı, dağıtımı
tamamlandı

Erzurum 50 000 Basıldı, dağıtımı
tamamlandı

Eskişehir 150 000 Basıldı, dağıtımı
tamamlandı

Gaziantep 101 000 Basıldı, dağıtım
sürüyor

Giresun 50 000 Basıldı, dağıtımı
tamamlandı

Gümüşhane 9 900 Basıldı,
dağıtım sürüyor

Hakkâri 5 000 Basıldı, dağıtımı
tamamlandı

Hatay 140 000 Basıldı, dağıtımı
tamamlandı

Iğdır 13 000 Basıldı, dağıtım
sürüyor

Isparta 75 000 Basıldı, dağıtımı
tamamlandı

İçel 150 500 Basıldı,
dağıtımı tamamlandı

İstanbul-1 220 000 Basıldı,
dağıtıma 14.12.1996 tarihinde başlanıldı

(212-2,4)

İstanbul-2 350 000 Basıldı,
90 492 adedinin dağıtımına 7.2.1997 tarihinde

(212-5,6,7,8)  başlanıldı

İstanbul-3 350 000 Basıldı,
dağıtıma 27.11.1996 tarihinde başlanıldı

(216-3,4)

İzmir 383 294 Basılmadı, ilk
100 bin adedinin dağıtımına 12.3.1997
tarihinde

  başlanacak

Karabük 42 000 Basıldı, dağıtımı
tamamlandı

Karaman 35 000 Basıldı, dağıtımı
tamamlandı

Kars 33 000 Basıldı, dağıtımı
tamamlandı

Kastamonu 50 000 Basıldı, dağıtımı
tamamlandı

Kayseri 100 000 Basıldı, dağıtımı
tamamlandı

Kırıkkale 30 000 Basıldı,
dağıtımı tamamlandı

Kırklareli 75 000 Basıldı, dağıtımı
tamamlandı

Kırşehir 37 500 Basıldı,
dağıtımı tamamlandı

Kilis 10 500 Basıldı, dağıtım
sürüyor

Kocaeli 134 785 Basıldı, dağıtımı
tamamlandı

Konya 180 000 Basıldı, dağıtımı
tamamlandı

Kütahya 91 000 Basıldı, dağıtımı
tamamlandı

K. Maraş 48 000 Basıldı, dağıtım
sürüyor

Rehber Baskı

 Alanı Adedi Son Durumu




Malatya 84 500 Basıldı, dağıtımı
tamamlandı

Manisa 135 000 Basıldı, dağıtımı
tamamlandı

Mardin 31 000 Basıldı, dağıtımı
tamamlandı

Muğla 115 000 Basıldı, dağıtıma
12.2.1997 tarihinde başlanıldı

Muş 12 900 Basıldı, dağıtımı
tamamlandı

Nevşehir 40 000 Basıldı, dağıtımı
tamamlandı

Niğde 50 000 Basıldı, dağıtımı
tamamlandı

Ordu 70 000 Basıldı, dağıtımı
tamamlandı

Rize 50 000 Basıldı, dağıtımı
tamamlandı

Sakarya 100 000 Basıldı, dağıtımı
tamamlandı

Samsun 110 000 Basıldı, dağıtımı
tamamlandı

Siirt 14 400 Basıldı, dağıtımı
tamamlandı

Sinop 24 000 Basıldı, dağıtımı
tamamlandı

Sıvas 90 000 Basıldı, dağıtımı
tamamlandı

Şırnak 12 000 Basıldı,
dağıtımı tamamlandı

Tekirdağ 85 000 Basıldı, dağıtımı
sürüyor

Tokat 80 000 Basıldı, dağıtımı
tamamlandı

Trabzon 86 000 Basıldı, dağıtımı
tamamlandı

Tunceli 6 500 Basıldı, dağıtımı
tamamlandı

Şanlıurfa 45 000 Basıldı,
dağıtımı tamamlandı

Uşak 62 500 Basıldı, dağıtımı
tamamlandı

Van 39 000 Basıldı, dağıtımı
tamamlandı

Yalova 21 500 Basıldı, dağıtım
sürüyor

Yozgat 35 630 Basıldı, dağıtımı
tamamlandı

Zonguldak 110 000 Basıldı, dağıtımı
tamamlandı




TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












