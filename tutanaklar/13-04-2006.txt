






DÖNEM: 22





DÖNEM: 22 CİLT: 116 YASAMA
YILI: 4



TÜRKİYE
BÜYÜK MİLLET MECLİSİ
TUTANAK
DERGİSİ


88 inci
Birleşim
13 Nisan 2006 Perşembe


İ Ç İ N D E K İ L E R
 I. - GEÇEN TUTANAK ÖZETİ
II. - GELEN KÂĞITLAR
III. - BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1.- Trabzon Milletvekili Asım Aykan'ın, bazı televizyon kanallarında
yapılan yayınların çocuklar ve gençler üzerindeki olumsuz etkileri ile toplumun
örf ve âdetlerine uygun programlar yapılmasının önemine ve bu konularda
alınması gereken tedbirlere ilişkin gündemdışı konuşması
2.- Kocaeli Milletvekili Salih Gün'ün, Tuzla'da toprağa gömülü olarak
bulunan zehirli atık varilleri ile bölgede çevre kirliliğine karşı alınması
gereken önlemlere ilişkin gündemdışı konuşması ve Çevre ve Orman Bakanı Osman
Pepe'nin cevabı 
3.- Kütahya Milletvekili Alaettin Güven'in, Kutlu Doğum Haftasına
ilişkin gündemdışı konuşması
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
1.- Çanakkale Milletvekilleri Mehmet Daniş ve İbrahim Köşdere'nin,
Gelibolu Yarımadası Tarihî Millî Parkı Kanununa Geçici Bir Madde Eklenmesine
Dair Kanun Teklifi (Kamu İhale Kanununa Geçici Madde Eklenmesine Dair Kanun
Teklifi) ile Plan ve Bütçe Komisyonu Raporu (2/212) (S. Sayısı: 305)
2.- Bazı Kamu Alacaklarının Tahsil ve Terkinine İlişkin Kanun Tasarısı
ile Plan ve Bütçe Komisyonu Raporu (1/1030) (S. Sayısı: 904)
3.- Muğla Milletvekili Orhan Seyfi Terzibaşıoğlu'nun; 190 Sayılı Genel
Kadro ve Usulü Hakkında Kanun Hükmünde Kararname ile 2985 Sayılı Toplu Konut
Kanununda Değişiklik Yapılması Hakkında Kanun Teklifi ile Plan ve Bütçe
Komisyonu Raporu (2/727) (S. Sayısı:1138)
4.- Sosyal Güvenlik Kurumu Kanunu Tasarısı ve Sağlık, Aile, Çalışma ve
Sosyal İşler ile Plan ve Bütçe Komisyonları Raporları (1/1153) (S. Sayısı:
1102)
5.- Türk Silahlı Kuvvetleri Personel Kanununda Değişiklik Yapılmasına
Dair 607 Sayılı Kanun Hükmünde Kararname ve Türk Silahlı Kuvvetleri Personel
Kanununda Değişiklik Yapılmasına Dair Kanun Tasarısı ile Millî Savunma
Komisyonu Raporu (1/278, 1/1034) (S. Sayısı: 17 ve 17'ye 1 inci Ek) 
6.- Gülhane Askeri Tıp Akademisi Kanununun Bazı Maddelerinde Değişiklik
Yapılmasına Dair Kanun Hükmünde Kararname ve Millî Savunma Komisyonu Raporu
(1/277) (S. Sayısı: 1079)
7.- Tarım Kanunu Tasarısı ve Avrupa Birliği Uyum ile Tarım, Orman ve
Köyişleri Komisyonları Raporları (1/977) (S. Sayısı: 1052)
V.- AÇIKLAMALAR VE SATAŞMALARA İLİŞKİN
KONUŞMALAR
1.- Ordu Milletvekili Eyüp Fatsa'nın, Isparta Milletvekili Erkan
Mumcu'nun, konuşmasında, Genel Başkanlarına ve Gruplarına sataşması nedeniyle
konuşması
2.- Ulaştırma Bakanı Binali Yıldırım'ın, Isparta Milletvekili Erkan
Mumcu'nun, konuşmasında, Hükümete sataşması nedeniyle konuşması
3.- Gaziantep Milletvekili Ömer Abuşoğlu'nun, Manisa Milletvekili
Hüseyin Tanrıverdi'nin, konuşmasında, Partisine sataşması nedeniyle konuşması
VI.- SORULAR VE CEVAPLAR
A) YazIlI
Sorular ve CevaplarI
1.- Balıkesir Milletvekili Sedat PEKEL'in, çocuk suçluluğuna ilişkin
Başbakandan sorusu ve Adalet Bakanı Cemil ÇİÇEK'in cevabı (7/12220)
2.- Konya Milletvekili Atilla KART'ın, İstanbul 4. Ağır Ceza
Mahkemesinin bir dosyasına ilişkin Başbakandan sorusu ve Adalet Bakanı Cemil
ÇİÇEK'in cevabı (7/12395)
3.- Konya Milletvekili Atilla KART'ın, tasfiye halindeki İhlas Finans
Kurumuna ilişkin Başbakandan sorusu ve Devlet Bakanı ve Başbakan Yardımcısı
Abdüllatif ŞENER'in cevabı (7/12607)
4.- Şanlıurfa Milletvekili Mehmet Vedat MELİK'in, Şanlıurfa'da
çocuklarda görülen bir hastalığa ilişkin sorusu ve Sağlık Bakanı Recep AKDAĞ'ın
cevabı (7/12690)
5.- Kastamonu Milletvekili Mehmet YILDIRIM'ın, pancar üretimine ve şeker
kaçakçılığına ilişkin Başbakandan sorusu ve Sanayi ve Ticaret Bakanı Ali
COŞKUN'un cevabı (7/12696)
6.- Bursa Milletvekili Kemal DEMİREL'in, engelli personele ilişkin
sorusu ve Bayındırlık ve İskân Bakanı Faruk Nafız ÖZAK'ın cevabı (7/12746)
7.- Malatya Milletvekili Süleyman SARIBAŞ'ın, fındık borsası kurulmasına
ve Fiskobirlik'in, malî durumuna ilişkin sorusu ve Sanayi ve Ticaret Bakanı Ali
COŞKUN'un cevabı (7/12877)
8.- Malatya Milletvekili Süleyman SARIBAŞ'ın, kayısı borsası kurulmasına
ve Kayısıbirlik'in malî durumuna ilişkin sorusu ve Sanayi ve Ticaret Bakanı Ali
COŞKUN'un cevabı (7/12878)
9.- Malatya Milletvekili Süleyman SARIBAŞ'ın, şeker ve yapay
tatlandırıcı kaçakçılığına ilişkin sorusu ve Sanayi ve Ticaret Bakanı Ali
COŞKUN'un cevabı (7/12879)
10.- Malatya Milletvekili Süleyman SARIBAŞ'ın, bazı şeker fabrikalarının
özelleştirilmesine ilişkin sorusu ve Sanayi ve Ticaret Bakanı Ali COŞKUN'un
cevabı (7/12880)
11.- Malatya Milletvekili Süleyman SARIBAŞ'ın, şeker sektörüne ve
denetimine ilişkin sorusu ve Sanayi ve Ticaret Bakanı Ali COŞKUN'un cevabı
(7/12881)
12.- Adana Milletvekili N. Gaye ERBATUR'un, ithalatta uygunluk
denetimine ilişkin sorusu ve Sanayi ve Ticaret Bakanı Ali COŞKUN'un cevabı
(7/12883)
13.- Tunceli Milletvekili V. Sinan YERLİKAYA'nın, mayınlı arazilerin
temizlenmesine ilişkin Başbakandan sorusu ve Millî Savunma Bakanı M. Vecdi
GÖNÜL'ün cevabı (7/13057)
I. - GEÇEN TUTANAK ÖZETİ

TBMM Genel Kurulu saat 15.00'te açılarak üç oturum
yaptı.

Manisa Milletvekili Ufuk Özkan'ın, özelleştirme
uygulamalarının vergi ve istihdam üzerindeki etkilerine ilişkin gündemdışı
konuşmasına, Devlet Bakanı ve Başbakan Yardımcısı Mehmet Ali Şahin cevap verdi.

Çankırı Milletvekili Hikmet Özdemir, Emir Karatekin'in
(Karatekin Gazi) Çankırı tarihindeki önemine; İlin, ekonomik yönden
kalkınmasını hızlandırmak için kültür ve turizm değerlerinin daha fazla
tanıtılması konusunda yapılması gerekenlere,
Kahramanmaraş Milletvekili Mehmet Yılmazcan, Kutlu
Doğum Haftasına,
İlişkin gündemdışı birer konuşma yaptılar.

Gündemin "Genel Görüşme ve Meclis Araştırması
Yapılmasına Dair Öngörüşmeler" kısmının 170 inci sırasında yer alan
(10/221), 242 nci sırasında yer alan (10/303), 243 üncü sırasında yer alan
(10/304) esas numaralı Meclis araştırması önergelerinin öngörüşmelerinin, Genel
Kurulun 12.4.2006 Çarşamba günkü birleşiminde ve birlikte yapılmasına ilişkin
CHP Grup önerisinin, yapılan görüşmelerden sonra, kabul edilmediği;
Gelen kâğıtlar listesinde yayımlanan ve bastırılarak
dağıtılan ve gündemin "Kanun Tasarı ve Teklifleri ile Komisyonlardan Gelen
Diğer İşler" kısmının 15 inci sırasında yer alan 1102 sıra sayılı kanun
tasarısının bu kısmın 6 ncı sırasına, 311 inci sırasında yer alan 1052 sıra
sayılı kanun tasarısının 7 nci sırasına, 344 üncü sırasında yer alan 1123 sıra
sayılı kanun tasarısının 8 inci sırasına, 356 ncı sırasında yer alan 1139 sıra
sayılı kanun tasarısının 9 uncu sırasına, 17 nci sırasında yer alan 871 sıra
sayılı kanun tasarısının 10 uncu sırasına alınmasına; bu tasarıların; 
1102 sıra sayılı kanun tasarısının;
1 ila 25 inci maddelerinin (25 madde) birinci bölüm,
26 ila 37 nci maddelerinin (12 madde) ikinci bölüm,
38 ila 45 inci maddelerinin (8 madde), 
Geçici 1 ila 5 inci maddelerinin (5 madde) } üçüncü bölüm,
 
Toplam 50 madde

1052 sıra sayılı kanun tasarısının;
1 ila 13 üncü maddelerinin (13 madde) birinci bölüm,
14 ila 26 ncı maddelerinin (13 madde),
Geçici 1 ila 2 nci maddelerinin (2 madde) }
ikinci bölüm,
 
Toplam 28 madde

1123 sıra sayılı kanun tasarısının;
1 ila 14 üncü maddelerinin (14 madde) birinci bölüm,
15 ila 34 üncü maddelerinin (20 madde) ikinci bölüm,
35 ila 53 üncü maddelerinin (19 madde) üçüncü bölüm,
54 ila 75 inci maddelerinin (22 madde),
Geçici 1 ila 4 üncü maddelerinin (4 madde)
} dördüncü bölüm,

Toplam 79 madde

1139 sıra sayılı kanun tasarısının;
1 ila 13 üncü maddelerinin (13 madde) birinci bölüm,
14 ila 42 nci maddelerinin (29 madde) ikinci bölüm,
43 ila 59 uncu maddelerinin (17 madde) üçüncü bölüm,
60 ila 78 inci maddelerinin (19 madde) dördüncü bölüm,
79 ila 98 inci maddelerinin (20 madde) beşinci bölüm,
99 ila 109 uncu maddelerinin (11 madde),
Geçici 1 ila 13 üncü maddelerinin (13 madde)} altıncı bölüm,
 
Toplam 122 madde

871 sıra sayılı kanun tasarısının;
1 ila 22 nci maddelerinin (22 madde) birinci bölüm,
23 ila 26 ncı maddelerinin (4 madde),
1 ila 10 uncu ek maddelerinin (10 madde)
Geçici 1 ila 6 ncı maddelerinin (6 madde) } İkinci bölüm,
 
Toplam 42 madde

Halinde,
İçtüzüğün 91 inci maddesi gereğince temel kanun olarak
görüşülmesine; 18.04.2006 Salı ve 19.04.2006 Çarşamba günleri sözlü sorular ve
diğer denetim konularının görüşülmeyerek kanun tasarı ve tekliflerinin
görüşülmesine; Genel Kurulun 18.04.2006 Salı günü 15.00-23.00, 19.04.2006
Çarşamba günü 15.00-21.00, 20.04.2006 Perşembe günü 14.00-21.00 saatleri
arasında çalışmasına ilişkin AK Parti Grup önerisinin, yapılan görüşmelerden
sonra, kabul edildiği;
Açıklandı.

CHP Grup önerisiyle ilgili lehte ve aleyhte konuşma
taleplerinin, müracaat eden milletvekili sayısının İçtüzükte belirtilen
konuşmacı sayısından fazla olması nedeniyle kurayla belirlenmesi üzerine,
Başkanın tutumu hakkında usul tartışması yapıldı.

Gündemin "Kanun Tasarı ve Teklifleri ile
Komisyonlardan Gelen Diğer İşler" kısmının:
3 üncü sırasında bulunan, Kamu İhale Kanununa Geçici
Madde Eklenmesine Dair Kanun Teklifinin (2/212) (S. Sayısı: 305) görüşmeleri,
daha önce geri alınan maddelere ilişkin komisyon raporu henüz gelmediğinden;
1 inci sırasında bulunan, Türk Silahlı Kuvvetleri Personel
Kanununda Değişiklik Yapılmasına Dair 607 Sayılı Kanun Hükmünde Kararname ve
Türk Silahlı Kuvvetleri Personel Kanununda Değişiklik Yapılmasına Dair Kanun
Tasarısının (1/278, 1/1034) (S. Sayısı: 17 ve 17'ye 1 inci Ek),
2 nci sırasında bulunan, Gülhane Askeri Tıp Akademisi
Kanununun Bazı Maddelerinde Değişiklik Yapılmasına Dair 604 Sayılı Kanun
Hükmünde Kararnamenin (1/277) (S. Sayısı: 1079), 
4 üncü sırasında bulunan, Bazı Kamu Alacaklarının
Tahsil ve Terkinine İlişkin Kanun Tasarısının (1/1030) (S. Sayısı: 904), 
5 inci sırasında bulunan, Muğla Milletvekili Orhan
Seyfi Terzibaşıoğlu'nun; 190 Sayılı Genel Kadro ve Usulü Hakkında Kanun
Hükmünde Kararname ile 2985 Sayılı Toplu Konut Kanununda Değişiklik Yapılması
Hakkında Kanun Teklifinin (2/727) (S. Sayısı:1138),
Görüşmeleri, ilgili komisyon yetkilileri Genel Kurulda
hazır bulunmadığından;
Ertelendi.
6 ncı sırasına alınan ve İçtüzüğün 91 inci maddesi
kapsamında değerlendirilerek temel kanun olarak bölümler halinde görüşülmesi
kararlaştırılmış bulunan Sosyal Güvenlik Kurumu Kanunu Tasarısının (1/1153) (S.
Sayısı: 1102) tümü üzerindeki görüşmeler tamamlanarak maddelerine geçilmesi
kabul edildi.

13 Nisan 2006 Perşembe günü, alınan karar gereğince
saat 14.00'te toplanmak üzere, birleşime 20.52'de son verildi.

Sadık Yakut
Başkanvekili






Yaşar
  Tüzün 





Harun
  Tüfekci







Bilecik 





Konya







Kâtip Üye 





Kâtip Üye




 II. - GELEN
KÂĞITLAR  No: 121
13 Nisan 2006 Perşembe
Teklifler
1.- Tokat Milletvekili Mehmet Ergün Dağcıoğlu'nun;
Serbest Bölgeler Kanununun Bir Maddesinde Değişiklik Yapılması Hakkında Kanun
Teklifi (2/759) (Plan ve Bütçe Komisyonuna) (Başkanlığa geliş tarihi:
10.4.2006)
2.- Iğdır Milletvekili Dursun Akdemir'in; Bazı
Kanunlarda Değişiklik Yapılması Hakkında Kanun Teklifi (2/760) (Millî Eğitim,
Kültür, Gençlik ve Spor Komisyonuna) (Başkanlığa geliş tarihi: 5.4.2006)
3.- Mersin Milletvekili Mustafa Özyürek ve 17
Milletvekilinin; 5464 Sayılı Banka Kartları ve Kredi Kartları Kanununda Değişiklik
Yapılması Hakkında Kanun Teklifi (2/761) (Sanayi, Ticaret, Enerji, Tabiî
Kaynaklar, Bilgi ve Teknoloji Komisyonuna) (Başkanlığa geliş tarihi: 6.4.2006)
4.- Bursa Milletvekili Mehmet Altan Karapaşaoğlu'nun;
Toprak Koruma ve Arazi Kullanımı Kanununa Bir Geçici Madde Eklenmesi Hakkında
Kanun Teklifi (2/762) (Çevre ile Tarım, Orman ve Köyişleri Komisyonlarına)
(Başkanlığa geliş tarihi: 6.4.2006)
Süresi İçinde
Cevaplandırılmayan Yazılı Soru Önergeleri
1.- Denizli Milletvekili Ümmet KANDOĞAN'ın, Denizli'deki
dokumacıların kullandığı elektriğin fiyatlandırılmasına ilişkin Maliye
Bakanından yazılı soru önergesi (7/12122)
2.- İzmir Milletvekili Enver ÖKTEM'in, Vergi Barışı
Kanununun uygulamalarına ilişkin Başbakandan yazılı soru önergesi (7/12605)
3.- İzmir Milletvekili Ahmet ERSİN'in, İzmir'deki kamu
kurum ve kuruluşlarının bazı hizmet ihalelerine ilişkin Başbakandan yazılı soru
önergesi (7/12606) 
4.- İstanbul Milletvekili Emin ŞİRİN'in, Telsim
ihalesine ve haberleşme güvenliğine ilişkin Başbakandan yazılı soru önergesi
(7/12609)
5.- Denizli Milletvekili Ümmet KANDOĞAN'ın, çeşitli
maddelerdeki KDV oranına ilişkin Başbakandan yazılı soru önergesi (7/12610)
6.- Bursa Milletvekili Mehmet KÜÇÜKAŞIK'ın, enerji
kaynakları politikasına ilişkin Başbakandan yazılı soru önergesi (7/12611)
7.- Antalya Milletvekili Atila EMEK'in, Antalya'nın
Manavgat İlçesine organize yat yapım ve çekek yeri yapılıp yapılmayacağına
ilişkin Başbakandan yazılı soru önergesi (7/12613)
8.- Adana Milletvekili Tacidar SEYHAN'ın, TEDAŞ
yöneticilerine ve personeline ilişkin Başbakandan yazılı soru önergesi
(7/12617)
9.- Antalya Milletvekili Tuncay ERCENK'in, Antalya
İlinde deniz turizminin geliştirilmesine yönelik çalışmalara ilişkin
Başbakandan yazılı soru önergesi (7/12618)
10.- Balıkesir Milletvekili Orhan SÜR'ün, bir ders
kitabındaki Ermeni meselesiyle ilgili ifadelere ilişkin Dışişleri Bakanı ve
Başbakan Yardımcısından yazılı soru önergesi (7/12623)
11.- Konya Milletvekili Atilla KART'ın, istisnai
memuriyet ve danışmanlık kadrolarından diğer kamu görevlerine yapılan atamalara
ilişkin Devlet Bakanı ve Başbakan Yardımcısından (Mehmet Ali ŞAHİN) yazılı soru
önergesi (7/12627)
12.- İstanbul Milletvekili Emin ŞİRİN'in, TMSF'nin Star
Gazetesini yönetimine ilişkin Devlet Bakanı ve Başbakan Yardımcısından
(Abdullatif ŞENER) yazılı soru önergesi (7/12629)
13.- Antalya Milletvekili Feridun Fikret BALOĞLU'nun,
Isparta'da Antalya plakalı araçlara yüksek oranda trafik cezası uygulandığı
iddialarına ilişkin İçişleri Bakanından yazılı soru önergesi (7/12634)
14.- İzmir Milletvekili Ahmet ERSİN'in, aranan bir
şahısla ilgili iddialara ilişkin İçişleri Bakanından yazılı soru önergesi
(7/12635) 
15.- Samsun Milletvekili Musa UZUNKAYA'nın, çeşitli
suçlarla ilgili verilere ilişkin İçişleri Bakanından yazılı soru önergesi
(7/12636)
16.- Sinop Milletvekili Engin ALTAY'ın, Sinop-Erfelek
Belediyesinin zorunlu tasarruf hesap icmallerine ilişkin İçişleri Bakanından
yazılı soru önergesi (7/12637) 
17.- Ankara Milletvekili Zekeriya AKINCI'nın, Mamak
Belediyesi ile bir şirket arasındaki ilişkiye ilişkin İçişleri Bakanından
yazılı soru önergesi (7/12638)
18.- İzmir Milletvekili Hakkı ÜLKÜ'nün, Türkiye
Elektrik Dağıtım Şebekesi İyileştirme Projesinin ihalesine ilişkin Maliye
Bakanından yazılı soru önergesi (7/12642) 
19.- Mardin Milletvekili Muharrem DOĞAN'ın, hurda
araçlara yönelik mali af düzenlenmesine ilişkin Maliye Bakanından yazılı soru
önergesi (7/12643)
20.- Konya Milletvekili Ahmet IŞIK'ın, CHP Genel
Başkanının avukatlığı sırasında verdiği gelir vergisi beyannamelerine ilişkin
Maliye Bakanından yazılı soru önergesi (7/12646) 
21.- İstanbul Milletvekili Kemal KILIÇDAROĞLU'nun,
likit ve pastörize yumurtadaki KDV oranının düşürülmesine ilişkin Maliye
Bakanından yazılı soru önergesi (7/12647)
22.- Ardahan Milletvekili Ensar ÖĞÜT'ün, Elazığ
Merkezdeki sağlık personeline ilişkin Sağlık Bakanından yazılı soru önergesi
(7/12649) 
23.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12650) 
24.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12651) 
25.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12652) 
26.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12653) 
27.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12654) 
28.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12655) 
29.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12656) 
30.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12657) 
31.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12658) 
32.- Ardahan Milletvekili Ensar ÖĞÜT'ün, Elazığ'ın bir
ilçesindeki sağlık personeline ilişkin Sağlık Bakanından yazılı soru önergesi
(7/12659) 
33.- Ardahan Milletvekili Ensar ÖĞÜT'ün, Bolu
Merkezdeki sağlık personeline ilişkin Sağlık Bakanından yazılı soru önergesi
(7/12660) 
34.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12661) 
35.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12662) 
36.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12663)
37.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12664) 
38.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12665) 
39.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12666) 
40.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12667) 
41.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12668) 
42.- Ardahan Milletvekili Ensar ÖĞÜT'ün, Bolu'nun bir
ilçesindeki sağlık personeline ilişkin Sağlık Bakanından yazılı soru önergesi
(7/12669) 
43.- Ardahan Milletvekili Ensar ÖĞÜT'ün,
Düzce-Merkezdeki sağlık personeline ilişkin Sağlık Bakanından yazılı soru
önergesi (7/12670) 
44.- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12671) 
45.- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12672) 
46- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12673) 
47.- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12674) 
48.- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12675) 
49.- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12676) 
50.- Ardahan Milletvekili Ensar ÖĞÜT'ün, Düzce'nin bir
ilçesindeki sağlık personeline ilişkin Sağlık Bakanından yazılı soru önergesi
(7/12677) 
51.- Ardahan Milletvekili Ensar ÖĞÜT'ün, Çankırı
Merkezdeki sağlık personeline ilişkin Sağlık Bakanından yazılı soru önergesi
(7/12678) 
52.- Ardahan Milletvekili Ensar ÖĞÜT'ün, Çankırı'nın bir
ilçesindeki sağlık personeline ilişkin Sağlık Bakanından yazılı soru önergesi
(7/12679) 
53.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12680) 
54.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12681) 
55.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru önergesi
(7/12682) 
56.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12683) 
57.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12684) 
58.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12685) 
59.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12686) 
60.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12687) 
61.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12688) 
62.- Ardahan Milletvekili Ensar ÖĞÜT'ün, Çankırı'nın
bir ilçesindeki sağlık personeline ilişkin Sağlık Bakanından yazılı soru
önergesi (7/12689) 
63.- Konya Milletvekili Atilla KART'ın, Konya-Ankara
hızlı tren projesine ilişkin Ulaştırma Bakanından yazılı soru önergesi
(7/12691)
64.- Konya Milletvekili Atilla KART'ın, Konya'da çöken
Zümrüt Apartmanı mağdurları için bir çalışma yapılıp yapılmadığına ilişkin
Başbakandan yazılı soru önergesi (7/12697) 
65.- Antalya Milletvekili Nail KAMACI'nın, Antalya'nın
Manavgat İlçesinin yükseköğretim öğrenci yurdu ihtiyacına ilişkin Başbakandan
yazılı soru önergesi (7/12698) 
66.- İzmir Milletvekili Enver ÖKTEM'in, HAMAS Liderinin
ülkemizi ziyaretine ilişkin Başbakandan yazılı soru önergesi (7/12699)
67.- Denizli Milletvekili Mustafa GAZALCI'nın, sağlık
ve eğitim hizmetlerine yönelik bir beyanına ilişkin Başbakandan yazılı soru
önergesi (7/12700)
68.- Hatay Milletvekili Gökhan DURGUN'un, bir
milletvekili hakkında basında çıkan iddialara ilişkin Başbakandan yazılı soru
önergesi (7/12701)
69.- Tekirdağ Milletvekili Enis TÜTÜNCÜ'nün, ülkemizde
yaşayan Romanlara ilişkin Başbakandan yazılı soru önergesi (7/12702) 
70.- İstanbul Milletvekili Emin ŞİRİN'in, Boğaziçi İmar
Yüksek Koordinasyon Kurulunun bir kararına ilişkin Başbakandan yazılı soru
önergesi (7/12703)
71.- Konya Milletvekili Atilla KART'ın, İGDAŞ ve Belbim
firmalarına yönelik yolsuzluk iddialarına ilişkin Başbakandan yazılı soru
önergesi (7/12704)
72.- Konya Milletvekili Atilla KART'ın, yapı denetim
şirketi ortağı belediye meclisi üyelerine ilişkin Başbakandan yazılı soru
önergesi (7/12705)
73.- Konya Milletvekili Atilla KART'ın, bürokraside
politik kadrolaşma iddialarına ilişkin Başbakandan yazılı soru önergesi
(7/12706)
74.- Hatay Milletvekili Gökhan DURGUN'un, Hatay'da
kapatılan Meyve Fidancılığı Araştırma Enstitüsünün arazisine ilişkin
Başbakandan yazılı soru önergesi (7/12707)
75.- Kocaeli Milletvekili İzzet ÇETİN'in, konut
edindirme yardımı hesaplarının tasfiyesine ilişkin Başbakandan yazılı soru
önergesi (7/12709) 
76.- Sinop Milletvekili Engin ALTAY'ın, Genişletilmiş
Ortadoğu ve Kuzey Afrika Projesine ilişkin Başbakandan yazılı soru önergesi
(7/12710)
77.- Denizli Milletvekili Ümmet KANDOĞAN'ın, Rekabet
Kurulunca kesilen cezaların tahsilatına ilişkin Başbakandan yazılı soru
önergesi (7/12713)
78.- Antalya Milletvekili Nail KAMACI'nın, Antalya
Atatürk Devlet Hastanesinin alımlarına ilişkin Başbakandan yazılı soru önergesi
(7/12715)
79.- Hatay Milletvekili Mehmet ERASLAN'ın, Devlet
Bakanı Kürşad TÜZMEN hakkındaki bir iddiaya ilişkin Başbakandan yazılı soru
önergesi (7/12717) 
80.- Antalya Milletvekili Nail KAMACI'nın, Antalya'da
verilen maden ruhsatlarına ve madencilik faaliyetlerinin denetimine ilişkin
Başbakandan yazılı soru önergesi (7/12718)
81.- Antalya Milletvekili Tuncay ERCENK'in, AB
ülkelerinde işadamlarının serbest dolaşımına ilişkin Başbakandan yazılı soru önergesi
(7/12720)
82.- Denizli Milletvekili Mustafa GAZALCI'nın, mayınlı
arazilerin temizlenmesine ilişkin Başbakandan yazılı soru önergesi (7/12721)
83.- Ordu Milletvekili İdris Sami TANDOĞDU'nun, konut
edindirme yardımı kesintilerine ilişkin Başbakandan yazılı soru önergesi
(7/12722) 
84.- Antalya Milletvekili Feridun Fikret BALOĞLU'nun,
Başbakan ve bakanların uğurlanma ve karşılanmalarına dair genelgenin
uygulamasına ilişkin Başbakandan yazılı soru önergesi (7/12723)
85.- İstanbul Milletvekili Bihlun TAMAYLIGİL'in, Türk
Telekomun özelleştirilmesinde imzalanan sözleşmelere ilişkin Başbakandan yazılı
soru önergesi (7/12727) 
86.- Kocaeli Milletvekili Mehmet Sefa SİRMEN'in,
İzmit'te Vakıflar Genel Müdürlüğüne ait bir işhanının kiralanmasına ilişkin
Başbakandan yazılı soru önergesi (7/12728) 
87.- İstanbul Milletvekili Mehmet SEVİGEN'in, yeni uydu
için gerekli transponder alımına ilişkin Başbakandan yazılı soru önergesi
(7/12729) 
88.- Tekirdağ Milletvekili Mehmet Nuri SAYGUN'un, konut
edindirme yardımı hesaplarına ilişkin Başbakandan yazılı soru önergesi
(7/12730)
89.- Hatay Milletvekili Fuat ÇAY'ın, Samsun-Ceyhan
petrol boru hattı uygunluk belgesi onaylarına ilişkin Başbakandan yazılı soru
önergesi (7/12733) 
90.- Malatya Milletvekili Muharrem KILIÇ'ın, Birinci
Ordu Komutanlığının bir ihalesine ilişkin Başbakandan yazılı soru önergesi
(7/12734)
91.- Manisa Milletvekili Hasan ÖREN'in, bölünmüş yol
projesine ilişkin Bayındırlık ve İskân Bakanından yazılı soru önergesi
(7/12745) 
92.- Bursa Milletvekili Kemal DEMİREL'in, engelli
personele ilişkin Çevre ve Orman Bakanından yazılı soru önergesi (7/12756)
93.- Adana Milletvekili N. Gaye ERBATUR'un, ithalatta
uygunluk denetimine ilişkin Çevre ve Orman Bakanından yazılı soru önergesi
(7/12757)
94.- İstanbul Milletvekili Onur ÖYMEN'in, Avusturya
Başbakanının Kıbrıs sorunuyla ilgili açıklamalarına ilişkin Dışişleri Bakanı ve
Başbakan Yardımcısından yazılı soru önergesi (7/12759) 
95.- Antalya Milletvekili Nail KAMACI'nın, Türk basını
ile ilgili bir beyanına ilişkin Dışişleri Bakanı ve Başbakan Yardımcısından
yazılı soru önergesi (7/12760) 
96.- Bursa Milletvekili Kemal DEMİREL'in, engelli
personele ilişkin Dışişleri Bakanı ve Başbakan Yardımcısından yazılı soru
önergesi (7/12761) 
97.- Ankara Milletvekili Yakup KEPENEK'in, Çek
Dışişleri Bakanıyla görüşmesinde sarf ettiği iddia edilen bazı sözlerine
ilişkin Dışişleri Bakanı ve Başbakan Yardımcısından yazılı soru önergesi
(7/12762)
98.- İstanbul Milletvekili Emin ŞİRİN'in, TMSF
Başkanının basına yaptığı açıklama ile aynı konuda bilgi edinme başvurusuna
verilen cevaptaki tenakuza ilişkin Devlet Bakanı ve Başbakan Yardımcısından
(Abdullatif ŞENER) yazılı soru önergesi (7/12772) 
99.- Antalya Milletvekili Nail KAMACI'nın,
hastanelerdeki başhekim yardımcılığı kadrolarına ilişkin Devlet Bakanı ve
Başbakan Yardımcısından (Mehmet Ali ŞAHİN) yazılı soru önergesi (7/12773)
100.- İstanbul Milletvekili Emin ŞİRİN'in, Merkez
Bankasının döviz alımına ilişkin Devlet Bakanından (Ali BABACAN) yazılı soru
önergesi (7/12783)
101.- İstanbul Milletvekili Emin ŞİRİN'in, SPK'nın DASK
Yönetim Kurulu üyeliği hakkındaki yazılarına ilişkin Devlet Bakanından (Ali
BABACAN) yazılı soru önergesi (7/12785)
102.- Kırklareli Milletvekili Mehmet S. KESİMOĞLU'nun,
kurulması düşünülen nükleer santrallere ilişkin Enerji ve Tabiî Kaynaklar
Bakanından yazılı soru önergesi (7/12792)
103.- İzmir Milletvekili Hakkı ÜLKÜ'nün, jeotermal ve
güneş termal kaynaklara sahip bölgelere ilişkin Enerji ve Tabiî Kaynaklar
Bakanından yazılı soru önergesi (7/12793) 
104.- İzmir Milletvekili Hakkı ÜLKÜ'nün,
sıvılaştırılmış doğalgaz dönüşüm tesislerine ilişkin Enerji ve Tabiî Kaynaklar
Bakanından yazılı soru önergesi (7/12794)
105.- Adana Milletvekili N. Gaye ERBATUR'un, ithalatta
uygunluk denetimine ilişkin Enerji ve Tabiî Kaynaklar Bakanından yazılı soru
önergesi (7/12796)
106.- Antalya Milletvekili Nail KAMACI'nın, Antalya'nın
bir köyünün yol, su ve elektrik sorununa ilişkin İçişleri Bakanından yazılı
soru önergesi (7/12797)
107.- Konya Milletvekili Atilla KART'ın, Konya'daki bir
dershanenin yapı güvenliğine ilişkin İçişleri Bakanından yazılı soru önergesi
(7/12798)
108.- İzmir Milletvekili Enver ÖKTEM'in, Konya'daki bir
gösteride yaşanan olaya ilişkin İçişleri Bakanından yazılı soru önergesi
(7/12799) 
109.- İstanbul Milletvekili Emin ŞİRİN'in, Galatasaray
Adası projesiyle ilgili bir iddiaya ilişkin İçişleri Bakanından yazılı soru
önergesi (7/12800)
110.- Antalya Milletvekili Nail KAMACI'nın, Antalya
içme suyu şebekesinin durumuna ilişkin İçişleri Bakanından yazılı soru önergesi
(7/12802)
111.- Antalya Milletvekili Nail KAMACI'nın, Antalya'nın
Yeşildere Mahallesi ve Şarampol bölgesinin kamu güvenliğine ilişkin İçişleri
Bakanından yazılı soru önergesi (7/12804)
112.- Denizli Milletvekili Ümmet KANDOĞAN'ın, İstanbul-Eminönü'nde
bir karakolun kapatılmasına ve yapılan kamulaştırmalara ilişkin İçişleri
Bakanından yazılı soru önergesi (7/12806)
113.- İstanbul Milletvekili Emin ŞİRİN'in, Şemdinli
olayları soruşturmasına ilişkin İçişleri Bakanından yazılı soru önergesi
(7/12807)
114.- Konya Milletvekili Atilla KART'ın, Özel Güvenlik
Hizmetlerine Dair Kanunun uygulanmasındaki sorunlara ilişkin İçişleri
Bakanından yazılı soru önergesi (7/12808) 
115.- İstanbul Milletvekili Berhan ŞİMŞEK'in,
Başbakanın Mersin gezisinde eylem yapan çiftçiye baskı yapıldığı iddiasına
ilişkin İçişleri Bakanından yazılı soru önergesi (7/12809) 
116.- Konya Milletvekili Atilla KART'ın,
Diyarbakırspor-Konyaspor maçında meydana gelen olaylara ilişkin İçişleri
Bakanından yazılı soru önergesi (7/12810) 
117.- Kocaeli Milletvekili Mehmet Sefa SİRMEN'in,
İzmit'in Alikahya Beldesindeki imar planına aykırı yapılaşmaya ilişkin İçişleri
Bakanından yazılı soru önergesi (7/12811) 
118.- İstanbul Milletvekili Bihlun TAMAYLIGİL'in,
İstanbul'da depremle ilgili bir projenin direktörlüğüne yapılan atamaya ilişkin
İçişleri Bakanından yazılı soru önergesi (7/12812) 
119.- Kocaeli Milletvekili Mehmet Sefa SİRMEN'in,
Kocaeli Büyükşehir Belediyesinin bir ihalesine ilişkin İçişleri Bakanından
yazılı soru önergesi (7/12813) 
120.- Kocaeli Milletvekili İzzet ÇETİN'in, Kocaeli
Büyükşehir Belediyesinin SEKA Kent Parkı Projesi ihalesine ilişkin İçişleri
Bakanından yazılı soru önergesi (7/12814)
121.- Tekirdağ Milletvekili Erdoğan KAPLAN'ın,
Tekirdağ'ın Çorlu İlçesinde esnafa yönelik vergi uygulamalarıyla ilgili
iddialara ilişkin Maliye Bakanından yazılı soru önergesi (7/12830) 
122.- Adana Milletvekili Kemal SAĞ'ın, bazı ürünlerdeki
KDV oranlarına ilişkin Maliye Bakanından yazılı soru önergesi (7/12831)
123.- İstanbul Milletvekili Emin ŞİRİN'in, Merkez Vergi
Uzlaşma Komisyonuna ilişkin Maliye Bakanından yazılı soru önergesi (7/12844) 
124.- Adana Milletvekili Tacidar SEYHAN'ın, oğluna
ticari avantaj sağladığı iddialarına ve bir belediyeye yapılan yardıma ilişkin
Maliye Bakanından yazılı soru önergesi (7/12845) 
125.- İzmir Milletvekili Enver ÖKTEM'in, yurt dışındaki
bir Türk okulunun açılışına katılan bürokratlara ilişkin Millî Eğitim
Bakanından yazılı soru önergesi (7/12846) 
126.- Sinop Milletvekili Engin ALTAY'ın, eğitim
istatistiklerine ilişkin Millî Eğitim Bakanından yazılı soru önergesi (7/12847)

127.- Sinop Milletvekili Engin ALTAY'ın, düzenleyici
işlemlere ve atamalara ilişkin Millî Eğitim Bakanından yazılı soru önergesi
(7/12848) 
128.- Sinop Milletvekili Engin ALTAY'ın, kısmi zamanlı
usta öğreticilere ilişkin Millî Eğitim Bakanından yazılı soru önergesi
(7/12849) 
129.- Sinop Milletvekili Engin ALTAY'ın, il yapım
programlarına ve e-yatırım projesine ilişkin Millî Eğitim Bakanından yazılı
soru önergesi (7/12850) 
130.- Denizli Milletvekili Mustafa GAZALCI'nın, yurt
dışında sürekli görevlendirmelere ilişkin Millî Eğitim Bakanından yazılı soru
önergesi (7/12851)
131.- Yalova Milletvekili Muharrem İNCE'nin,
okullardaki yetiştirme ve sınavlara hazırlama kurslarına ilişkin Millî Eğitim
Bakanından yazılı soru önergesi (7/12853) 
132.- Antalya Milletvekili Feridun Fikret BALOĞLU'nun,
Antalya'nın Serik İlçesindeki bir öğrenci yurduna ilişkin Millî Eğitim
Bakanından yazılı soru önergesi (7/12854) 
133.- İzmir Milletvekili Enver ÖKTEM'in,
İzmir-Torbalı-Subaşı Beldesindeki öğretmen ihtiyacına ilişkin Millî Eğitim
Bakanından yazılı soru önergesi (7/12855) 
134.- Denizli Milletvekili Mustafa GAZALCI'nın,
Diyarbakır'da bir grup ilköğretim müfettişi hakkında soruşturma açılmasına ve
ilköğretim müfettişlerinin statüsüne ilişkin Millî Eğitim Bakanından yazılı
soru önergesi (7/12856) 
135.- Denizli Milletvekili Mustafa GAZALCI'nın
sözleşmeli öğretmenlerin özlük haklarına ilişkin Millî Eğitim Bakanından yazılı
soru önergesi (7/12857) 
136.- Ankara Milletvekili Ayşe Gülsün BİLGEHAN'ın, okul
öncesi eğitime ilişkin Millî Eğitim Bakanından yazılı soru önergesi (7/12858) 
137.- Antalya Milletvekili Nail KAMACI'nın,
öğrencilerin işledikleri suçlara ilişkin Millî Eğitim Bakanından yazılı soru
önergesi (7/12859) 
138.- Antalya Milletvekili Nail KAMACI'nın, Antalya'nın
bir beldesindeki okul binası yapımına ilişkin Millî Eğitim Bakanından yazılı
soru önergesi (7/12860) 
139.- Bursa Milletvekili Kemal DEMİREL'in, engelli
personele ilişkin Millî Eğitim Bakanından yazılı soru önergesi (7/12861) 
140.- Ordu Milletvekili İdris Sami TANDOĞDU'nun,
gençler arasındaki şiddetin azaltılmasına yönelik çalışmalara ilişkin Millî
Eğitim Bakanından yazılı soru önergesi (7/12862) 
141.- İstanbul Milletvekili Emin ŞİRİN'in, Ordu Devlet
Hastanesi onarım ihalesine ilişkin Sağlık Bakanından yazılı soru önergesi
(7/12863) 
142.- Iğdır Milletvekili Dursun AKDEMİR'in, İstanbul
Küçükçekmece'de yeni bir hastane yapımına ilişkin Sağlık Bakanından yazılı soru
önergesi (7/12864)
143.- Ordu Milletvekili İdris Sami TANDOĞDU'nun,
doktorların çalışma koşullarına ve yabancı doktor çalıştırılmasına ilişkin
Sağlık Bakanından yazılı soru önergesi (7/12865) 
144.- İzmir Milletvekili Enver ÖKTEM'in, yabancı sağlık
personeli çalıştırılmasına ilişkin Sağlık Bakanından yazılı soru önergesi
(7/12866) 
145.- Burdur Milletvekili Ramazan Kerim ÖZKAN'ın,
Burdur'un Karamanlı İlçesinin uzman hekim ihtiyacına ilişkin Sağlık Bakanından
yazılı soru önergesi (7/12867) 
146.- Şanlıurfa Milletvekili Turan TÜYSÜZ'ün, tedavi
faturalarının incelenmesine ilişkin Sağlık Bakanından yazılı soru önergesi
(7/12868) 
147.- Şanlıurfa Milletvekili Turan TÜYSÜZ'ün, Gün
Hastanesi projesine ve zorunlu hizmet yerine, getirilmesi düşünülen uygulamalara
ilişkin Sağlık Bakanından yazılı soru önergesi (7/12869)
148.- Antalya Milletvekili Nail KAMACI'nın, bir
hastanenin kanalizasyon sorununa ilişkin Sağlık Bakanından yazılı soru önergesi
(7/12870)
149.- Kocaeli Milletvekili İzzet ÇETİN'in, Bolu İzzet
Baysal Devlet Hastanesinin ruh sağlığı ve hastalıkları hastanesine
dönüştürülmesine ilişkin Sağlık Bakanından yazılı soru önergesi (7/12871) 
150.- Bursa Milletvekili Kemal DEMİREL'in, engelli
personele ilişkin Sağlık Bakanından yazılı soru önergesi (7/12872) 
151.- Adana Milletvekili N. Gaye ERBATUR'un, ithalatta
uygunluk denetimine ilişkin Sağlık Bakanından yazılı soru önergesi (7/12873) 
152.- Ordu Milletvekili İdris Sami TANDOĞDU'nun,
başhekim, şef ve şef yardımcısı atamaları ile performans ödemelerine ilişkin
Sağlık Bakanından yazılı soru önergesi (7/12874) 
153.- Şanlıurfa Milletvekili Turan TÜYSÜZ'ün, yabancı
doktor çalıştırılmasına ilişkin Sağlık Bakanından yazılı soru önergesi
(7/12875)
154.- Antalya Milletvekili Hüseyin EKMEKÇİOĞLU'nun, Antalya
Havaalanı Dış Hatlar Terminalinin işletme ihalesine ilişkin Ulaştırma
Bakanından yazılı soru önergesi (7/12897) 
155.- Gaziantep Milletvekili Abdulkadir ATEŞ'in,
TCDD'nin işletme fazlası taşınmazlarının satışına ilişkin Ulaştırma Bakanından
yazılı soru önergesi (7/12898) 
156.- Hatay Milletvekili Züheyir AMBER'in, Muş
Havaalanı pistinin onarımına ilişkin Ulaştırma Bakanından yazılı soru önergesi
(7/12899) 
157.- Antalya Milletvekili Nail KAMACI'nın bir gazetede
çıkan TCDD ile ilgili haberdeki iddialara ilişkin Ulaştırma Bakanından yazılı
soru önergesi (7/12900)
158.- Adana Milletvekili N. Gaye ERBATUR'un, TCDD'nin
işletme fazlası gayrimenkullerinin satışına ilişkin Ulaştırma Bakanından yazılı
soru önergesi (7/12903) 
159.- Adana Milletvekili N. Gaye ERBATUR'un, ithalatta
uygunluk denetimine ilişkin Ulaştırma Bakanından yazılı soru önergesi (7/12904)

160.- İstanbul Milletvekili Emin ŞİRİN'in, Avea'nın
abone bilgilerine ilişkin Ulaştırma Bakanından yazılı soru önergesi (7/12905) 
161.- İzmir Milletvekili Enver ÖKTEM'in, TCDD'nin bazı
taşınmazlarının satışına ilişkin Ulaştırma Bakanından yazılı soru önergesi
(7/12906)
162.- Bursa Milletvekili Kemal DEMİREL'in, engelli
personele ilişkin Millî Savunma Bakanından yazılı soru önergesi (7/12908)
BİRİNCİ
OTURUM
Açılma Saati:
14.00
13 Nisan 2006
Perşembe
BAŞKAN:
Başkanvekili Sadık YAKUT
KÂTİP ÜYELER:
Yaşar TÜZÜN (Bilecik), Bayram ÖZÇELİK (Burdur)
BAŞKAN - Türkiye Büyük Millet Meclisinin 88 inci
Birleşimini açıyorum.
Toplantı yetersayısı vardır; görüşmelere başlıyoruz.
Gündeme geçmeden önce, üç sayın milletvekiline
gündemdışı söz vereceğim.
Gündemdışı ilk söz, televizyon yayınları hakkında söz
isteyen Trabzon Milletvekili Asım Aykan'a aittir.
Buyurun Sayın Aykan. (AK Parti sıralarından alkışlar)
III. - BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1.- Trabzon Milletvekili Asım Aykan'ın,
bazı televizyon kanallarında yapılan yayınların çocuklar ve gençler üzerindeki
olumsuz etkileri ile toplumun örf ve âdetlerine uygun programlar yapılmasının
önemine ve bu konularda alınması gereken tedbirlere ilişkin gündemdışı
konuşması
ASIM AYKAN (Trabzon) - Sayın Başkan, değerli
milletvekilleri; hepinizi saygıyla selamlıyorum.
Konuşmamın hemen başında, bütün İslam dünyasının Kutlu
Doğum Haftasını tebrik ediyorum.
Değerli arkadaşlar, bu kısa konuşmamda, televizyon
yayınlarının aile yapımız üzerindeki olumsuz etkileri konusunda birkaç hususu
belirtmek istiyorum. 
Aile yapımız, tarihimizin her döneminde en önemli
kurumumuz ve güç kaynağımız olmuştur, Selçuklu ve Osmanlı'nın parlak döneminde
aksiyon kaynağımız, Osmanlı'nın duraklama ve gerileme döneminde tutunma
kaynağımız, Kurtuluş Savaşında mücadele kaynağımız, üst üste yaşadığımız son
krizlerde ise direnç kaynağımız olmuştur. Ancak, kabul etmek gerekir ki, son
yıllarda küreselleşme olgusunun da etkisiyle aile yapımız ciddî bir sarsıntı
geçirmektedir. Bu konuda, tek başına olmasa bile, televizyon yayınlarının çok
ciddî bir olumsuzluk oluşturduğunu özellikle vurgulamak istiyorum. 
Bu konuya ışık tutması anlamında bir tanesi yurt
dışından, bir tanesi yurt içinden iki tane hususu, tespiti arz etmek istiyorum.
Bir tanesi, New York Times Gazetesine verilmiş olan bir ilan metni. Bu ilan
metnini veren kurum Öfkeli Amerikan Aileleri Derneği; yani, televizyon
yayınlarına karşı öfke duyan Amerikan Aileleri Derneği bir yayın veriyor New
York Times'a -uzun boylu okumayacağım, sadece başlıklarını arz etmek istiyorum-
soruyor bu yayınları yapan Amerikan televizyon sahiplerine: "Geceleri
nasıl uyuyabiliyorsunuz?" Başlık bu "geceleri nasıl
uyuyabiliyorsunuz" ve devam ediyor: "Sizleri korkunç bir kötülüğün
suçlusu olarak görüyoruz. Biz, bir grup ebeveyn olarak, şirketleriniz
çocuklarımızı cinsellik, şiddet, cinayet ve benzeri kötülüklerle karşı karşıya
getirdiği için çok rahatsız oluyoruz." 
Başlıklar şunlar: "Çocuklara, şiddeti normal bir
şeymiş gibi öğretiyorsunuz", "çocukları uyuşturucu kullanmaya teşvik
ediyorsunuz", "çocukları erken yaşta cinsel ilişkiye
yöneltiyorsunuz", "gençlerin cinsel yolla bulaşan hastalıklara
yakalanmasına yol açıyorsunuz", "okullardaki silahlı saldırılardaki
rolünüz nedir", "gençlerin intiharlarındaki rolünüz nedir" ve
devam ediyor, sonunda da dikkatleri başka tarafa çekip "bütün bu olanlara
yol açan şirketlerin yetkililerine utanın diyoruz" diyorlar; yani,
protesto ediyorlar. Bu, Amerika'daki hassas ailelerin tepkisi. 
İkinci arz edecek olduğum husus ise, Sayın Genelkurmay
Başkanımızın yaklaşık bir yıl önce Harp Akademileri Komutanlığında yaptığı
konuşmadan bir pasaj. Arkadaşlar, dikkatinizi çekmek istiyorum. Sayın
Genelkurmay Başkanımız buyuruyor: "Kültürel yozlaşma alanında tehdit
odakları ve organizasyonlar tarafından en çok kullanılan araçlar kitle iletişim
vasıtalarıdır. Bu yolla millî kültürümüze, Türk örf ve âdetlerine aykırı birçok
yanlış yargı ve anlayışlar topluma sunulmakta, halkın kıyafeti, tutum ve
tavırları değiştirilmekte, değer yargıları erozyona uğratılmaktadır. Bu
gayretler ise, sonuçta, millî benliğin zaman içinde zayıflamasına, ülkenin
karşılaştığı iç ve dış sorunlarda toplumsal duyarsızlığa veya dramatik
farklılaşmalara sebebiyet vermektedir. "
Bundan daha çarpıcı, bu olumsuzlukları, herhalde
vurgulama imkânı olmaz. Kendisini, bu nefis değerlendirmesinden dolayı tebrik
ediyorum. Bütün kurumlarımıza da örnek olmasını temenni ediyorum. 
Değerli arkadaşlar, bu anılan konuda, televizyon
yayınları konusunda şimdiye kadar şikâyetçi olmayan bir kimseyi görmedim,
herkes şikâyetçi; ama, bir şey yapan yok. Şuradan bir mikrofon uzatsak,
sokaktaki her kardeşimiz, her vatandaşımız, şuradaki her milletvekilimiz, her
aile, her sorumlu insan bunlardan şikâyet ediyor; bedellerini de, okulların
önünde ve değişik alanlarda, her yerde ödüyoruz, ödemeye de devam edeceğiz;
ama, kimseden tık yok, ses yok. Bu konu çok ciddîdir ve siyasî ve toplumsal bir
mutabakatla eğilinmesi gereken bir konudur; sadece bir hükümet konusu değildir,
Türkiye'nin konusudur. Herkesin bu konuda hassas olması gerekir.
Bu konuda RTÜK'ü, Radyo Televizyon Üst Kurulunu, Kültür
Bakanlığımızı, sivil toplum örgütlerini, siyasî partilerimizi, yayıncı
kuruluşlarımızı, özellikle…
(Mikrofon otomatik cihaz tarafından kapatıldı)
BAŞKAN - Sayın Aykan, buyurun.
ASIM AYKAN (Devamla) - Bitiriyorum. 
… televizyon yayıncı kuruluşunu kendi etik değerler;
istikametinde göreve çağırıyorum. Hepimizin bildiği, başında saygıdeğer bir
insan var; ama, topluma yön veren, akşama kadar yaptığı haberlerle topluma
istikamet vermeye çalışan insanların, kendi iç bünyelerine bir istikamet
vermelerinin gerektiğini de özellikle burada vurgulamak istiyorum. Meclis
Başkanlığımızı da özellikle bu konuda göreve çağırıyorum. Herkes daha hassas
olmalı ve bu konuya değinmeli diye düşünüyorum. 
Unutmayalım ki, aile hayatımıza vurulan her darbe,
tabiri caizse belimize vurulmuş ve toplumumuzun geleceğine vurulmuş bir darbe
gibidir. 
Son olarak şunu vurgulamak istiyorum. Özellikle olumsuz
yayınlarla toplumumuzun tepkisini çeken televizyon kuruluşlarının arka planında
bulunan sermaye sahiplerine seslenmek istiyorum: Bu toplumun mukaddes
değerlerine, genç yavrularımızın geleceğine, canını bugüne kadar ülkesi ve
mukaddes değerlerleri için feda etmiş olan şehitlerimizin hatırasına, gözümüzün
nuru gibi koruyup kolladığımız aile kurumumuza karşı sizin hiçbir
sorumluluğunuz yok mudur allahaşkına; tamamen layüsel misiniz; yoksa, sizin her
şeyiniz para mıdır?! 
Bunu da, toplumun huzurunda, milletimizin huzurunda
özellikle paylaşmak istiyorum ve hepinizi saygıyla selamlıyorum. (AK Parti
sıralarından alkışlar)
BAŞKAN - Teşekkür ediyorum Sayın Aykan.
Gündemdışı ikinci söz, Tuzla'da ortaya çıkan zehirli
atık variller hakkında söz isteyen Kocaeli Milletvekili Sayın Salih Gün'e
aittir.
Buyurun Sayın Gün. (CHP sıralarından alkışlar)
2.- Kocaeli Milletvekili Salih Gün'ün,
Tuzla'da toprağa gömülü olarak bulunan zehirli atık varilleri ile bölgede çevre
kirliliğine karşı alınması gereken önlemlere ilişkin gündemdışı konuşması ve
Çevre ve Orman Bakanı Osman Pepe'nin cevabı 
SALİH GÜN (Kocaeli) - Sayın Başkan, değerli
milletvekilleri; dün ve bugün ulusal basının birinci sayfalarında, televizyon
haberlerinin birinci haber olarak verdiği Tuzla'da gömülmüş atık varillerin
haberleri, herhalde, hepimizi üzmüştür. 
Değerli arkadaşlar, yalnız Tuzla'daki olaydan
başlamamak lazım. Türkiye'de bir çevre kirliliği terörü vardır; çevre kirliliği
terörü yalnız Tuzla'da değil, Karadeniz'de, Akdeniz'de, İstanbul'un veya sanayi
kentlerinin birçok yerinde… 
Bu variller ne olmuş; toprağa gömülmüş. İddiaya göre
bir ilaç fabrikasının olduğu söyleniyor ve ithal olduğu söyleniyor. Bunlar
ithal olsa neyle gelir Türkiye'ye; TIR'la gelir veya gemiyle gelir. Nereden
geçer; gümrükten geçer. İthal varillerin, bunların nereden geldiğini bilmemeye
hiçbir imkân yok. Bu, gümrükten geçiyor, kimsenin haberi yok, çevre il
müdürlüğünün haberi yok, valiliğin haberi yok. Bunlar çıkıyor, belediye
başkanının haberi yok. Bir toprağa gömüldükten sonra, duyarlı bir vatandaş
tarafından ihbar ediliyor. Arkadaşlar, bu, insanlıkdışı bir vahşettir. Bugün,
Bakanlık olarak… 
Daha Parlamentonun ilk aylarında AKP Hükümetinin
yaptığı ilk icraat, Çevre Bakanlığını Orman Bakanlığıyla birleştirmektir. Bu
yanlışlık devam etmekte, her konuşmamda da bunu söylüyorum. Çağdaş ülkelerde
hepsinin çevre bakanlığı vardır. Avrupa'nın eşiğindeyiz, Avrupa'ya gireceğiz
diyoruz, Çevre Bakanlığı Orman Bakanlığıyla birleştiriliyor. Böyle bir şey
olmaz. 
Buradaki varillerin, hâlâ, 28'inden beri, ondört gündür
failleri meçhul. Sayın Bakanım çıkıyor, diyor ki: "Pek yakında bunları
açıklayacağım." Kardeşim, bu, gümrükten girerken belli, hangi firma adına
ithal edildiyse belli. Bunu taşıyan firmadan bunun ismini yine bulursun, bunu
gömen firmadan yine bulursun, ihbar eden vatandaştan yine bulursun; saklamanın
manası nedir?! Bakanımı davet ediyorum; bugünden tezi yok, bu yüzsüzleri burada
açıklamalılar. Türkiye'de, bu kadar, insan sağlığına zarar verecek bir olayı
hiç kimse ticarî amaçla kullanamaz. 
Bir televizyon ekibi bu ülkenin bir bakanlığından daha
becerikli midir?! Dün akşam izlemişsinizdir; polis yok yanında, jandarma yok,
her tarafa girmiş, birer birer, devlete, yetkililere bilgi veriyor. Bakanlığın
yetkilileri nerede, çevre il müdürü nerede, sayın valim nerede, kaymakam
nerede?! Bu kadar duyarsızlık olmaz. Bunların 1 000 bidon olduğu söyleniyor, 1
000... Biraz önce mesaj aldım -yeni bir- uzağında, gömülü varillerin uzağında
bir tarlada yine bulundu. Biraz önce söyledim, Türkiye'nin her tarafı böyle,
Türkiye'nin her tarafı böyle; denetimsizlikten, cezaî müeyyidelerin hafif
olmasından dolayı. 
Sadece, yalnız bu olay değil. Dilovası'nda aynı
kirlilik devam ediyor. Dün akşam yine televizyonda izledim; Şile'nin bir
köyünde, Karakiraz Köyünde çevre katledilmiş. İki aydır Çevre Komisyonu
toplanmıyor bu Parlamentoda. Çevre Komisyonu niçin kurulmuştur? Çevre Komisyonu
Başkanı nerededir? Böyle bir şey olmaz. 
İnsan sağlığı... Sayın Başbakanım çıkıyor "18
yaşına kadar bütün gençlerin sağlık sorunu ücretsiz olarak verilecek..."
Evet, farkına varmıştır Sayın Başbakan; bundan sonra genci de yaşlısı da çevre
kirliliğinden dolayı doktorlardan çıkmayacaktır; bilhassa, sanayi
bölgelerinde... Bu müjdeyi vereceğine, çevre kirliliğini durdurduk, biz size
eğitimde katkıda bulunacağız demeli; 18 yaşına kadar çocuğun hastalığından önce
eğitimiyle uğraşılmalı. 
(Mikrofon otomatik cihaz tarafından kapatıldı)
BAŞKAN - Sayın Gün, lütfen, toparlayabilir misiniz.
Buyurun. 
SALİH GÜN (Devamla) - Teşekkür ederim, sağ olun
Başkanım. 
Sayın Bakanım kuyulara enjekte edilen kimyasal
atıklardan bahsediyor. Dilovası'nda bu bir sektör haline gelmiştir. Vidanjör
mafyası vardır. Vidanjörler fabrikalardan çekerler, nereye boşalttıkları da
belli değildir. Evet. Bunu bir kişi idare eder. Gidin bir tane vidanjör alın,
gidip oraya giremezsiniz. Bu nereye boşaltılır; E-5'in kenarına, otobanın
kenarına ve belediyenin kanalizasyon giderlerine boşaltılır, kanalizasyon
maharetiyle de denize ulaşır. 
İşte, Dilovası'ndaki, Çayırova'daki tanıdığım olaydan
veriyorum; ama, diğer kentlerde de bundan farklı olmadığını düşünüyorum. Sayın
Bakanım burada olmalıydı. (CHP sıralarından "burada, burada" sesleri)
RASİM ÇAKIR (Edirne) - Burada, arkanda…
SALİH GÜN (Devamla) - Buradaymış… Teşekkür ederim. 
Bunların hepsinden, Kocaeli'nde herkesin haberi var. Üç
gündür, Dilovası'nda, deniz dolgusuyla ilgili, Sayın Valimle, Çevre İl
Müdürüyle telefonla görüşüp, iki gün önce Bakanıma arz ettim. 300 dönüm yeri,
deniz doldurarak, kazanmış bir firma -Büyükşehir mi yapmış, Bakanlık mı yapmış,
neresi verdiyse, buna müsaade vermiş- 50 dönüm daha yer dolduruyor; ama, bir
belediye düşünün, halka park yapmak için, gezi alanları yapmak için, 10 dönüm
yer dolgu alanı alıp, üç aydır dolgu müsaadesi aldığı halde, ÇED raporu
alamamaktadır. Kamu hizmeti görenlere, yaptırmak için uzun bir zaman, caydırmak
için bir zaman -altı ay, üç ay, beş ay- ama, sanayici, ahbap çavuş
ilişkileriyle, onbeş günde ruhsat alıyor. Belediye başkanlığından gelen
arkadaşlarımız var; hepsi buna şahittir. Bu, bir an önce durdurulmalıdır. 
Bakanım, biraz sonra, çıkacak; diyecek ki, cezaî
müeyyideler çok küçük. Evet, yeni -biraz sonra, belki, birkaç gün sonra görüşülecek-
871 sıra sayılı yasa tasarısı geldi. Bakın buraya, 50 000 000'luk, 20 000
000'luk, 500 000 liralık cezalar hâlâ. Bunlarla bunu önleyemezsiniz. Burada,
yaptırım gücü, bir ay ilâ dört yıl hapis... Dört yıl hapis cezası alıp da
hapiste yatan var mı bu Türkiye'de? Var mı?.. Bunlar göstermelik. Bunlar, insan
sağlığına, insana verilen değerden dolayı daha ağırlaştırılmalı, Çevre
Bakanlığı tekrar tahsis edilmeli; yoksa, Türkiye'nin sonu, kanser ve bulaşıcı
hastalıklardır. 
"Fenol" denilen olay, kimyada, en ağır,
insanı bir an önce kanser yapan maddedir; en ağır… Bidonlarda da kanser yapan
fenol olduğu söyleniyor. Tüylerimizin ürpermesi lazım. Buradan hemen heyet
gitmesi lazım. Sağ olsun, Bakanım gitmiş. Hemen inceleme yapılması lazım. Böyle
bir şey olmaz!
Değerli arkadaşlar, İstanbul çöplüğü, Kocaeli değildir.
Oradan gelen, daha bakir olan bölgelere bu kirletme devam ettiği sürece, ben
burada görev yapmış kabul etmiyorum hiç kimseyi. 
Bu vesileyle, bütün bölge halkına geçmiş olsun diyorum.
İhbar edene, televizyon kanalında bu işi takip edenlere teşekkür ediyorum, Yüce
Heyetinizi saygıyla selamlıyorum. (CHP sıralarından "Bravo" sesleri,
alkışlar)
BAŞKAN - Teşekkür ediyorum Sayın Gün.
Gündemdışı konuşmaya, Hükümet adına Çevre ve Orman
Bakanı Sayın Osman Pepe cevap vereceklerdir. 
Buyurun Sayın Bakan. (AK Parti sıralarından alkışlar)
ÇEVRE VE ORMAN BAKANI OSMAN PEPE (Kocaeli) - Sayın
Başkan, değerli milletvekilleri; sözlerime başlamadan hepinizi saygıyla
selamlıyorum.
Değerli arkadaşlar, Kocaeli Milletvekili Sayın Gün'ün,
İstanbul'un Tuzla İlçesinde bulunan ve içlerinde zehirli atık olduğuna dair,
tehlikeli atık olduğuna dair şüphelerin olduğunu ve bununla alakalı da, bizim
taşra birimlerimizin savcılığa yapmış olduğu suç duyurusu ve savcılığın
başlatmış olduğu bir soruşturmanın söz konusu olduğunu, sözlerime hemen
başlamadan ifade etmekte fayda var.
Değerli arkadaşlar, Türkiye gibi gelişmekte olan
ülkelerin talihsizliklerinin başında, çevreyle alakalı gerekli kamuoyu
hassasiyetlerinin ve sorumluluklarının yeterince gelişmediğini, milletin şu
kürsüsünde de defalarca ifade etmiş bir arkadaşınız olarak bugün
huzurlarınızdayım.
Dünyada, evet, çevreyle alakalı çok ileri adımlar
atılırken, bu konuda hassasiyetler gelişirken, Türkiye, biraz, dünyadaki
gelişmeleri, ne yazık ki faz farkıyla oldukça geriden takip ediyor. Bunun
bedelini de havamızı, suyumuzu, toprağımızı kirleterek ödüyoruz maalesef. 
Evet, İstanbul'daki bu menfur, herkesin kanını
donduran, herkesi isyan ettiren tablo Tuzla'nın Orhaniye diye bir beldesindeki
araziye tam olarak ne zaman gömüldüğünün ve menşeinin, tam olarak kime ait
olduğunun ve şu anda içerisindeki atıkların, tam olarak ne olduğunun… Tam
olarak diyorum, yoksa, İstanbul Çevre ve Orman İl Müdürlüğümüzün İZAYDAŞ
yetkilileriyle aldığı 10 tane numune var, yapılmış birtakım ön etütler var. Bu
ön etütlere göre elimizde birtakım bilgiler var, birtakım dokümanlar var.
Şimdi, bu dokümanlarla ben sizin huzurunuza çıkıp, bunlar TÜBİTAK'ta, bunlar
üniversite laboratuvarlarında kesinleşmeden, bunun adı şudur, soyadı şudur, bu
şuradan ithal edilmiştir, bunun, efendim, kullanıcısı şudur deme imkânım şu
anda yok. Elimde birtakım bilgiler var; ama, bunlarla, takdir edersiniz ki,
bakan sorumluluğunda olan bir kişinin, benim oturduğum yerde olan bir kişinin
elindeki birtakım söylentilerle milletin karşısına çıkıp adı budur, sanı şudur
deme imkânı yoktur; ama, Sayın Gün arkadaşımız, sevgili hemşerim "çıksın
açıklasın" diyor. Ya, kendisinde bir şey varsa, lütfen bizimle paylaşsın,
bizim elimizde birtakım firmaları, birtakım kurum ve kuruluşları işaret eden
birtakım bilgiler var; ama, bunlar kesin bilgiler değildir. Olay, yargıya
intikal etti. Şimdi, yargı süreci… TCK'nın 181 inci maddesine göre beş yıldan
az olmamak üzere hapis cezası da var bu işin içerisinde. 
SALİH GÜN (Kocaeli) - Sayın Bakanım "parayı çok
seven bir patron" diye söz ediyorsunuz. Parayı sevdiğini tespit ettiyseniz
ismi de tespit edersiniz.
BAŞKAN - Sayın Gün, lütfen...
ÇEVRE VE ORMAN BAKANI OSMAN PEPE (Devamla) - Değerli
arkadaşlar, benim, Sayın Gün'ün, tabiî, bu ifadelerinin üzerine… Türkiye'deki,
sanayici, Türkiye'deki belediye başkanları, Türkiye'deki siyasetçiler, iktidar
ve muhalefet çevre konusunda ne kadar hassasız, gündemimizde çevre nerede?
MEHMET ZİYA YERGÖK (Adana) - Biz hassasız.
K. KEMAL ANADOL (İzmir) - Var, var...
Bakanlığın kaldırılmasına önce biz karşı çıktık; Çevre
Bakanlığını biz kaldırmadık.
MEHMET ZİYA YERGÖK (Adana) - Sayın Bakan, kamuoyu
hassas; Çevre Bakanı hassas değil.
SALİH GÜN (Kocaeli) - Sayın Bakan, bir ilaç fabrikasını
mahkemeye verdim, üç yıl tazminat aldım.
BAŞKAN - Sayın Gün, lütfen, yerinize oturur musunuz.
Sayın Bakan, lütfen, Genel Kurula hitap eder misiniz.
ÇEVRE VE ORMAN BAKANI OSMAN PEPE (Devamla) - Değerli
arkadaşlar, biz Bakanlık olarak işin bidayetinden bu tarafa konuyu yakinen
takip ediyoruz. Bu konuyla alakalı olarak ilgili kurumların harekete
geçirilmesi, bu konuyla alakalı, sadece bu konuyla değil, bu ve benzer
konularla alakalı, kamuoyunun elbette ki hassasiyetini takdir ediyorum ve teşekkür
ediyorum. Çünkü, kamuoyu bize bu olayda sonuna kadar destek vermiştir, basın
bize sonuna kadar destek vermiştir. Basın, buradaki olayın aydınlatılması
noktasında bize yardımcı olmuştur. Ben, basınımızın bütün organlarına teşekkür
ediyorum. Tam da Çevre Kanununun Parlamento gündeminde görüşülmesinin
arifesinde Türkiye genelinde olağanüstü bir çevreci anlayışın bu denli
paylaşılmış olması, doğrusunu söylemek gerekirse bir atasözünü hatırıma
getiriyor; bir musibet bin nasihatten evladır. Yani, evet, bazı musibetlerden
ders çıkartmamız lazım. Aslında musibet olmadan da bunları görmemiz lazım; ama,
Türkiye'deki, 2872 sayılı mevcut Çevre Kanununun, ne yazık ki, şu andaki mevcut
haliyle gerekli yaptırımları uygulama noktasında çok ciddî zaafları olduğunu
hepimiz biliyoruz. Şimdi, buradaki bu suçu işleyen, eğer, bir kurum bilançoya
tabi bir kurumsa verilecek rakam 7 850 YTL. Şu andaki mevcut 2872 sayılı Çevre
Kanununa göre bu cezayı verebiliyoruz; nereden buraya geldik, cezalar onüçte
1'e indirildi. 
Bir de şu var değerli milletvekili arkadaşlarım: Bakın,
böyle bir suç dünyanın gelişmiş bir ülkesinde işlenmiş olsa idi, öyle
zannediyorum ki, buna -öyle zanla konuşmayayım da; yani, kesin olarak ifade
etmek, burada, elbette ki boynumuzun borcudur- bununla alakalı milyon dolarlık
cezalar söz konusu olurdu, bununla alakalı kamuoyunda teşhir söz konusu olurdu.
Bunu teşhir edeceğiz, hiç kimseyi saklamayacağız. Yani, bu işin müsebbibi
kimse, adı, sanı, unvanı ne olursa olsun, bu firma, mutlaka ve mutlaka
Türkiye'ye teşhir edilecek, bunu herkesin bilmesi lazım. Yani, kimseyi korumak,
kimseyi kollamak gibi bir niyetimiz yok, olması da söz konusu olamaz; ama, 2872
sayılı Çevre Kanununun zafiyetlerini ifade ederken, şimdi, burada, muhalefet
partisinden konuşan değerli milletvekili arkadaşıma da sesleniyorum, muhalefet
grubundan arkadaşlarıma da sesleniyorum; diyorum ki: Çevre Kanunu geldiği
zaman, bu konuyla alakalı, daha ağır müeyyidelerin uygulanmasıyla alakalı
önergelerinizi getirin, ben destekleyeceğim.
K. KEMAL ANADOL (İzmir) - Ya, temel yasa yaptınız Sayın
Bakan; konuşturmuyorsunuz ki bizi… 20 dakika…
BAŞKAN - Sayın Anadol, lütfen…
K. KEMAL ANADOL (İzmir) - 20 dakika, iki bölüme
ayırdınız.
BAŞKAN - Lütfen, Sayın Anadol…
İZZET ÇETİN (Kocaeli) - Konuşma hakkını yok ediyorsunuz,
sonra kalkıp "önerge verin" diyorsunuz.
K. KEMAL ANADOL (İzmir) - Sonra "önerge ver"
diyorsunuz… Alay mı ediyorsunuz bizimle?! 
BAŞKAN - Sayın Bakan, buyurun.
ÇEVRE VE ORMAN BAKANI OSMAN PEPE (Devamla) - Sayın
Başkan, değerli milletvekilleri; temel yasa da olsa, normal olarak da gelse,
milletvekillerinin önerge verme hakkı var. 
K. KEMAL ANADOL (İzmir) - Sayın Bakan, sesimizi
kısıyorsunuz, katkıda bulunmamızı engelliyorsunuz. 
ÇEVRE VE ORMAN BAKANI OSMAN PEPE (Devamla) - Eğer,
muhalefet milletvekili arkadaşlarımızın önergeleri varsa, gerekirse İktidar
Partisinin vermiş olduğu, Grubumuzun vermiş olduğu önergeleri çekeriz, sizin
önergelerinizi de gündeme koyarız ve arkasında da dururuz. Ben, bunu, burada,
bakın, Türkiye kamuoyuna ilan ediyorum; diyorum ki: Sizin, bu ve benzer
konularla alakalı, şu andaki Parlamento gündeminde olan kanunun maddelerinde
yetersiz gördüğünüz yaptırımlar varsa, bu yaptırımların, hem cezaî hem de
parasal olarak artırılması noktasında teklifleriniz varsa, lütfen, verin ve
destekleyeyim. (AK Parti sıralarından "Bravo" sesleri)
K. KEMAL ANADOL (İzmir) - Sağ olun!.. Temel yasadan
kaldırın, katılacağız. Her maddede konuşacağız, temel yasadan kaldırın yalnız…
FERİDUN FİKRET BALOĞLU (Antalya) - Ne bravosu ya!..
Temel yasa kavramı çıkardınız, bir de bravo diyorsunuz; hem konuşma imkânımızı
kaldırıyorsunuz hem de bravo diyorsunuz…
ÇEVRE VE ORMAN BAKANI OSMAN PEPE (Devamla) - Şimdi,
sayın milletvekillerime, sözlerimi toparlarken şunu ifade etmek istiyorum:
Konuyla alakalı, Türkiye'deki bütün basın kuruluşlarında, Bakanlık olarak,
zaten görüşlerimizi ifade ettik. Bununla alakalı, ülkedeki yargının, gerekli
olan işlemi yapacağına bütün kalbimle inanıyorum. Yargının bizden beklediği her
türlü teknik dokümanı, bugüne kadar, kendilerine intikal ettirdiğimiz gibi,
yargı sürecinde de, kendilerine, zaten, vermek bizim görevimizdir; bunu da
yapacağız. 
Bunları yaparken, herkesin şunu çok iyi bilmesi lazım:
Dünyada, atıklarla alakalı, organize suç örgütlerinin olduğunu biliyoruz.
Buradan, çok ciddî gelirlerin elde edildiğini biliyoruz. Türkiye'de
vurdumduymazlık içerisinde olan, aymazlık içerisinde olan işadamları varsa,
sanayiciler varsa, şunu çok iyi bilmelerini istiyorum ki, Türkiye'deki Çevre ve
Orman Bakanlığı olarak ve Türkiye'deki bu konudaki hassas sivil toplum
kuruluşlarının ve de bütün siyasîlerin ortak tutumuyla ve tavrıyla, bu
meselenin takipçisi olacağımızı ve çözümü gerçekleştireceğimizi herkesin
bilmesini arzu ediyor, bu vesileyle, hepinizi saygıyla ve sevgiyle selamlıyorum.
(AK Parti sıralarından alkışlar)
BAŞKAN - Teşekkür ediyorum Sayın Pepe. 
K. KEMAL ANADOL (İzmir) - Çok kısa… Çok kısa, yerimden
açıklama yapmak istiyorum, iki cümle…
BAŞKAN - Hangi konuda Sayın Anadol?
K. KEMAL ANADOL (İzmir) - Bu konuyla ilgili… Sayın
Bakan, çok doğru bir çağrıda bulundu, teşekkür ediyorum. Onunla ilgili iki
cümle söyleyeceğim.
BAŞKAN - Yerinize oturur musunuz, söz vereceğim.
Sayın Erkal, hangi konuda söz istiyorsunuz?
ÇEVRE KOMİSYONU BAŞKANI AHMET MÜNİR ERKAL (Malatya) -
Biraz önce Sayın Salih Gün, Çevre Komisyonunun çalışmalarıyla ilgili, çalışma
yapılmadığından bahsetti; hem komisyon üyelerini suçlayıcı bir ithamda bulundu
hem de şahsımızı… Bu nedenle, kısa bir açıklama yapmak istiyorum.
BAŞKAN - Buyurun Sayın Erkal, yerinizden kısa bir
açıklama… 
ÇEVRE KOMİSYONU BAŞKANI AHMET MÜNİR ERKAL (Malatya) -
Teşekkür ediyorum. 
Biraz önce Değerli Milletvekili arkadaşım "Çevre
Komisyonu ne iş yapar, iki aydır toplanamıyor" diyor. Sayın Salih Gün'ün
ya okuma yazması yok ya da bu kadar dönem Parlamentoda olmasına rağmen,
İçtüzüğü açıp 35 inci maddeyi okumamış. Komisyonlar, kendilerine havale
edilenler dışında kalan işlerle uğraşamazlar, kendilerine gönderilen tasarı ve
teklifleri görüşebilirler. 
Hadise böyle olduğu halde, hadiseyi başka bir mecraya
çekerek, Çevre Komisyonu üyelerimizi ve şahsımızı suçlamasını reddediyorum.
Hadisenin bu olmadığını ve Çevre Kanunundaki gayretimizi Genel Kurula
sunduğumuzu belirtmek istiyorum. 
Teşekkür ediyorum.
MEHMET ZİYA YERGÖK (Adana) - "Okuma yazması yok"
dedi!
BAŞKAN - Teşekkür ediyorum Sayın Erkal. 
Sayın Anadol, buyurun. 
K. KEMAL ANADOL (İzmir) - Sayın Başkan, teşekkür
ederim; çok kısa bir açıklama yapacağım.
Sayın Bakanı Cumhuriyet Halk Partisi Grubu olarak
dikkatle dinledik; iyi niyetli olduğuna yürekten inanıyorum. Çevre Kanununda
Değişiklik Yapılmasına Dair Kanun Tasarısı ve Çevre Komisyonu raporu gündemin 5
inci maddesinde, 41 madde. Biz, bu 41 maddenin hepsinde, Sayın Bakanın
çağrısına uyarak, bir uzlaşma içinde, aynen Avrupa Birliği uyum yasaları gibi,
katkıda bulunmayı yürekten istiyoruz. Çevreye duyarlı Cumhuriyet Halk Partisi
olarak, bu çağrıya yanıt veriyorum. Ancak, 41 maddeden oluşan ve bütün
Türkiye'yi ilgilendiren, bütün yurttaşlarımızı ilgilendiren bu yasa, maalesef,
sadece iki bölüm halinde, temel yasa olarak gündeme gelmiştir. Yani, bu, şu
demektir: 10'ardan 20 dakika konuşma hakkı var Cumhuriyet Halk Partisinin. Eğer
böyle gelirse, maalesef, Cumhuriyet Halk Partisi katkıda bulunma hakkından
mahrum bırakılmış olacaktır. Buna içimiz razı değil; ama, şu andaki gündem
böyle. 
Sayın Bakana ve Grup Başkanvekillerine İktidar
Partisinin, rica ediyorum; Çevre Yasasıyla ilgili bu temel yasa statüsü
kalksın; biz, her maddede katkıda bulunmaya hazırız. 
Teşekkür ederim. (CHP sıralarından alkışlar)
BAŞKAN - Teşekkür ediyorum Sayın Anadol.
HALİL TİRYAKİ (Kırıkkale) - Bakanım, sözünde duracaksın
tabiî, değil mi?
BAŞKAN - Gündemdışı üçüncü söz, Kutlu Doğum Haftası
münasebetiyle söz isteyen, Kütahya Milletvekili Alaettin Güven'e aittir. 
Buyurun Sayın Güven. (AK Parti sıralarından alkışlar)
3.- Kütahya Milletvekili Alaettin
Güven'in, Kutlu Doğum Haftasına ilişkin gündemdışı konuşması
ALAETTİN GÜVEN (Kütahya) - Sayın Başkanım, değerli
milletvekili arkadaşlarım; sevgililer sevgilisi, sevginin bile sevgilisi, yüce
insan, örnek hayat Hazreti Muhammed'in doğum yıldönümü münasebetiyle gündemdışı
söz almış bulunuyorum. 
Kutlu Doğum Haftası olarak kutlanan bugünlerin, tüm
insanlığa ve ülkemiz insanlarına hayırlara vesile olması dileklerimle, sizleri
en derin sevgiyle selamlıyor, saygılar sunuyorum. 
Peygamberler, ilahî vahyi insanlığa ulaştıran, onları
yaratılış ve varoluşun sırrını anlamaya, bilgi ve inancın aydınlığına çağıran
rahmet elçileri. Son elçi Hazreti Muhammed. O, peygamberler halkasını tamamlayan
son davetçi. Dini açıklayan, öğreten ve bütün ahlakî güzellikleri yaşayarak
öğütleyen örnek bir şahsiyet. 
İnsanlar arasında kin ve nefretin, farklılıklar
arasında çatışmanın alevlendirildiği, ötekinin kutsalına ve bir diğer inanca
saygının aslında insana saygı olduğu anlayışının iyice zayıfladığı çağımızda,
âlemlere rahmet olarak gönderilen Yüce Peygamberimizi anlamaya ve anlatmaya,
O'nun sevgisi etrafında birleşmeye daha fazla ihtiyaç duyuyoruz ve duymaktayız.
O’nun hayatında ve öğütlerinde, bireysel ve toplumsal hayatımızı aydınlatacak
güçlü bir ışık var. O, rahmet ve sevgi peygamberi. Kendisinden düşmanlarına
karşı beddua isteminde bulunanlara karşı çıkarak, kendisinin rahmet ve merhamet
peygamberi olarak gönderildiğini söylemişti. Öz bir ifadeyle O, insanı insan
yapan erdemlerin, değerlerin odaklandığı bir şahsiyetti.
O’nun, Ebu Kubeys Dağından yaptığı çağrıyı, cahiliye
toplumuyla mücadelesini, muhasara altında kalmasını, hicretlerini, Taif'te
taşlanışını ve yaralar içinde "Allah'ım, onlara merhamet et; çünkü, onlar
cahil bir kavim" deyişini hatırlatmaya ve iliklerimize kadar hissetmeye
ihtiyacımız var. İnsanlık tarihine altın harflerle yazılması gereken veda
hutbesinde "İnsanlar, bir tarağın dişleri gibi eşittir; hepiniz Adem'densiniz,
Adem de topraktandır" deyişini, "kadınlara hayırla muamele edin;
onların, sizin üzerinizde hakları vardır" diye haykırışını ve nihayet
"en yüce dosta gidiyorum" diyerek dünyaya veda edişini hatırlamaya ve
anlamaya çok, ama, çok ihtiyacımız var.
Peygamber efendimiz, sadece inanç ve ibadet hayatımıza
kılavuzluk eden kutlu bir öğretmen, bireysel ve sosyal ahlakı hayatımıza
rehberlik eden mükemmel bir örnek olarak kalmamış, O'na duyulan derin sevgi ve
bağlılık, naat ve kasideden, hilye ve ebruya kadar, sanat ve edebiyatımıza da
yansımıştır. O, Yunus Emre dilindeki aşk peygamberini, Mevlana'nın dilinde
rahmet elçisini, Hacı Bektaş Veli'nin dilinde eşsiz insan ve peygamber olarak
terennüm edilir durur hep. O, Sezai Karakoç'un "Göz seni görmeli, ağız
seni söylemeli/Sen, Eskimoların ısınması, sevgililer mahşeri" dizelerinde
evrenselleşir. O, kumları seccade yapan sevgililer sevgilisini pervazlara konan
güvercinler ve hu hulara karışan âminlerle yâd eden usta şair Arif Nihat
Asya'nın naatında güzelleşir. 
Sayın Başkanım, değerli milletvekili arkadaşlarım;
Hazreti Muhammed örnek bir kişilik. O'nu örnek almak demek, tarihe gitmek
değil, O'nu tanımak, bilmek ve sevmek demektir. O yüceler yücesi, insan
hayatına ve insan haklarına çok değer verirdi. Temizdi, temizliği ve temiz
olanları severdi. Aç olanı doyurur, açığı giydirirdi. 
(Mikrofon otomatik cihaz tarafından kapatıldı)
BAŞKAN - Sayın Güven, lütfen, toparlar mısınız… 
Buyurun.
ALAETTİN GÜVEN (Devamla) - Doğru sözlü, vefalı, yumuşak
huylu ve insanlarla iyi geçinirdi. Verdiği sözü tutar, dürüstlükten ayrılmazdı.
Kimsenin ayıbını yüzüne vurmazdı. Yanlışları kimseyi kırmadan düzeltirdi.
Kimsenin gizli hallerini araştırmaz, kendisini ilgilendirmeyen konularla meşgul
olmazdı. Bağışlayıcıydı, öç almayı düşünmezdi. Zengin fakir, yaşlı genç, güzel
çirkin ayırımı yapmadan insanları eşit tutardı. Cömertti, ikram etmeyi çok
severdi. Muhtaçları gözetir, kimseyi eli boş çevirmezdi. Asık suratları
güldürür, kabalıkları hep nezakete çevirirdi. Karşısındakini candan dinlerdi.
Çocukları çok sever ve okşardı. Erdem sahiplerine saygı gösterirdi. Akrabasını
ve komşusunu hatırından çıkarmaz, onlara ikramda bulunurdu. Sözünde mutlaka
durur; dinlemesini, söylemekten fazla severdi. 
Sayın Başkanım, değerli milletvekili arkadaşlarım;
Kutlu Doğum Haftasında Hazreti Muhammed'in dünyayı teşriflerini anarken, onun
örnek şahsiyetini ve güzel ahlakını tanımaya, getirdiği evrensel çağrıyı
anlamaya ve bütün bunların özünde barındırdığı ruhu çağımıza taşımaya olan
ihtiyacımızı bir kez daha fark ediyoruz. Rahmet, bereket, sevgi ve barış elçisi
güzeller güzeli Peygamberi anmak ve anlamaya vesile olması temennisiyle Kutlu
Doğum Haftasını tebrik eder, Yüce Meclisimizi ve yüce milletimizi sevgiyle
selamlar, saygılar sunarım. (Alkışlar)
BAŞKAN - Teşekkür ediyorum Sayın Güven.
MUSTAFA ÖZYURT (Bursa) - Sayın Başkan, söz istiyorum.
BAŞKAN - Buyurun Sayın Özyurt; hangi konu hakkında söz
istiyorsunuz?
MUSTAFA ÖZYURT (Bursa) - Sayın Başkanım, Bursa'da dün
bir yangın oldu biliyorsunuz. O konuda birkaç cümle söylemek istiyorum.
BAŞKAN - Buyurun Sayın Özyurt.
MUSTAFA ÖZYURT (Bursa) - Teşekkür ederim Sayın
Başkanım.
Sayın Başkan, değerli milletvekili arkadaşlarım; Bursa
İlinin Mustafakemalpaşa İlçesinde Karaköy diye bir köyümüz dün tamamen yandı.
Yaklaşık olarak 150 haneden oluşan evde oturulabilecek bir veya iki bina, ya
var ya yok. Bütün hayvanlar, ahırlarda, çözülemeden yanmış durumdadır.
Traktörler yerlerinden kaldırılamamıştır. Yangın hâlâ devam etmektedir. Büyük
bir felaket geçirmiştir, 150 haneli bir köyümüz tamamen haritadan silinmiştir. 
Bu bilgiyi sizlerle paylaşmak için söz almış
bulunuyorum. İnşallah, hükümetimiz de bunu duyar, elinden gelen yardımı
gösterir. 
Bu vesileyle Sayın Başkanım, size teşekkür etmek
istiyorum.
BAŞKAN - Teşekkür ediyorum Sayın Özyurt.
Gündeme geçiyoruz.
Gündemin "Kanun Tasarı ve Teklifleri ile
Komisyonlardan Gelen Diğer İşler" kısmına geçiyoruz.
Önce, sırasıyla, yarım kalan işlerden başlayacağız.
IV.- KANUN TASARI VE TEKLİFLERİ İLE
KOMİSYONLARDAN
GELEN DİĞER İŞLER
1.- Çanakkale Milletvekilleri Mehmet
Daniş ve İbrahim Köşdere'nin, Gelibolu Yarımadası Tarihî Millî Parkı Kanununa
Geçici Bir Madde Eklenmesine Dair Kanun Teklifi (Kamu İhale Kanununa Geçici
Madde Eklenmesine Dair Kanun Teklifi) ile Plan ve Bütçe Komisyonu Raporu (2/212)
(S. Sayısı: 305)
BAŞKAN - 3 üncü sırada yer alan kanun teklifinin geri
alınan maddeleriyle ilgili komisyon raporu gelmediğinden, teklifin
görüşmelerini erteliyoruz.
4 üncü sırada yer alan, Bazı Kamu Alacaklarının Tahsil
ve Terkinine İlişkin Kanun Tasarısı ile Plan ve Bütçe Komisyonu raporunun
görüşmelerine kaldığımız yerden devam edeceğiz.
2.- Bazı Kamu Alacaklarının Tahsil ve
Terkinine İlişkin Kanun Tasarısı ile Plan ve Bütçe Komisyonu Raporu (1/1030)
(S. Sayısı: 904)
BAŞKAN - Komisyon?.. Yok.
Ertelenmiştir.
5 inci sırada yer alan, Muğla Milletvekili Orhan Seyfi
Terzibaşıoğlu'nun, 190 Sayılı Genel Kadro ve Usulü Hakkında Kanun Hükmünde
Kararname ile 2985 Sayılı Toplu Konut Kanununda Değişiklik Yapılması Hakkında
Kanun Teklifi ile Plan ve Bütçe Komisyonu raporunun görüşmelerine kaldığımız
yerden devam edeceğiz.
3.- Muğla Milletvekili Orhan Seyfi
Terzibaşıoğlu'nun; 190 Sayılı Genel Kadro ve Usulü Hakkında Kanun Hükmünde
Kararname ile 2985 Sayılı Toplu Konut Kanununda Değişiklik Yapılması Hakkında
Kanun Teklifi ile Plan ve Bütçe Komisyonu Raporu (2/727) (S. Sayısı:1138)
BAŞKAN - Komisyon?.. Yok.
Ertelenmiştir.
Sayın milletvekilleri, birleşime 5 dakika ara
veriyorum. 
Kapanma
Saati: 14.43
İKİNCİ OTURUM
Açılma Saati:
14.49
BAŞKAN:
Başkanvekili Sadık YAKUT
KÂTİP ÜYELER:
Bayram ÖZÇELİK (Burdur), Yaşar TÜZÜN (Bilecik) 
BAŞKAN - Sayın milletvekilleri, Türkiye Büyük Millet
Meclisinin 88 inci Birleşiminin İkinci Oturumunu açıyorum.
6 ncı sırada yer alan, Sosyal Güvenlik Kurumu Kanunu
Tasarısı ve Sağlık, Aile, Çalışma ve Sosyal İşler ile Plan ve Bütçe Komisyonu
raporlarının görüşmelerine kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN
GELEN DİĞER İŞLER (Devam)
4.- Sosyal
Güvenlik Kurumu Kanunu Tasarısı ve Sağlık, Aile, Çalışma ve Sosyal İşler ile
Plan ve Bütçe Komisyonları Raporları (1/1153) (S. Sayısı: 1102) (x)
BAŞKAN - Komisyon ve Hükümet yerinde.
Geçen birleşimde, tasarının tümü üzerindeki görüşmeler
tamamlanmış ve maddelerine geçilmesi kabul edilmişti.
Şimdi, İçtüğüzün 91 inci maddesine göre temel kanun
olarak görüşülmesi kararlaştırılan tasarının birinci bölümünün görüşmelerine
başlıyoruz.
Birinci bölüm, 1 ilâ 25 inci maddeleri kapsamaktadır. 
Birinci bölüm üzerinde, Anavatan Partisi Grubu adına
söz isteyen Isparta Milletvekili Erkan Mumcu.
Buyurun Sayın Mumcu. (Anavatan Partisi sıralarından
alkışlar)
ANAVATAN PARTİSİ GRUBU ADINA ERKAN MUMCU (Isparta) -
Teşekkür ediyorum Sayın Başkan. 
Değerli arkadaşlar, Meclisimizi, Genel Kurulumuzu
televizyonlarından da izleyen vatandaşlarımız genellikle kanun tasarılarının
ayrıntıları hakkında grup başkanlarının konuşmasına pek alışkın değildirler;
ama, özellikle, Anamuhalefet Partisi Cumhuriyet Halk Partisinin, iktidar
grubunun tasarıyı temel kanun olarak görüşmek konusundaki ısrarını protesto
ederek görüşmelerden çekilmiş olması dikkate alındığında, muhalefetin bu
tasarıya ilişkin görüşlerinin seslendirilmesi; ama, bundan daha önemlisi,
sosyal hayatımızın her alanını ilgilendiren böyle bir konunun enine boyuna konuşulabilmesi,
gerçek çözümlerin bu kürsüden tartışılabilmesi için bu görüşmelerin
sınırlandırılmış imkânlarla dahi olsa bir imkân olduğu ve iyi değerlendirilmesi
gerektiği kuşkusuzdur. O bakımdan, sosyal güvenlik şemsiyesi dışında kalan
milyonlarca insanımızın haklarını, ücretler üzerindeki aşırı vergi ve prim
yüklerinden bunaldığı için ya kayıtdışılığa kaçmak zorunda kalan ya
kayıtdışılıkla rekabet etmek zorunda bırakılan yüzbinlerce, milyonlarca
işverenimizin sorunlarını çözebilecek ve Türkiye'nin rekabet gücünü yeniden
Türkiye'ye kazandırabilecek imkânları bulabileceğimiz; diğer yandan,
kayıtdışılık dolayısıyla gerek vergi tabanını gerek prim tabanını yayamamış
olmaktan kaynaklanan finansman açıkları sorununu borçlanarak, yükselen
borçlanmanın bedelini yüksek risk primi, yani yüksek faizlerle ödemek zorunda
kalan ekonomimizin belki bu tasarı içinde ele
 
(x) 1102 S.
Sayılı Basmayazı 12.4.2006 tarihli 87 nci Birleşim Tutanağına eklidir.
alınabilecek çözümlerle gerçekten bir kurtuluşa doğru
yönelebileceği fırsatını kaçırmamak için, iktidar grubunun dikkatini bir kez
daha çekmek üzere huzurlarınızdayım ve bu kanun görüşüldükçe de huzurlarınızda
olacağım; çünkü, bu mesele son derece önemlidir, bu meselede birbirimize meramımızı
anlatmamız gerekiyor. Ya siz bana, Sayın Bakan ve sizler gelip bana, bize
yanıldığımızı kanıtlayacaksınız ve buradan bizi izleyen insanlar da sağduyulu
bir müzakerenin neticesinde aklıselimi bulduğumuza ikna olacaklar ya da ben
sizi ikna edeceğim ve Türkiye'nin ihtiyaç duyduğu devrim niteliğinde bir çözümü
hep beraber hayata geçirmek fırsatını bulacağız. 
Değerli arkadaşlar, dün, ana hatlarıyla, bana sağlanan
sınırlı zaman aralığı içinde anlatmaya çalıştım; müsaade ederseniz, bugün
tekrar etmek istiyorum. Burada çok dikkat edilmesi gereken ve asla yabana
atılmayacak bir çözüm önerisiyle huzurunuzda bulunuyorum. 
Sistemimizin temel problemi, aktueryal dengesidir
arkadaşlar. Sistemimizde 13,3 milyon prim ödeyen çalışan var, sistemimizde
yaklaşık 7,5 milyon -bu rakamlar net rakamlar değil, yaklaşık rakamlardır-
emekli var ve sistemimizin, sosyal güvenlik sistemimizin toplam olarak prim
tahsilatından elde ettiği gelir 30,6 katrilyon liradır. Sistemin diğer
gelirleri, sair gelirleri, yani, işletmelerinden, aldığı kiralardan ve katılma
paylarından sair gelirleri, toplam 4,6 katrilyon lira civarındadır. Katılma
payı dediğim, sağlık harcamalarına katılma payıdır. Sistemin 35,2 katrilyon
lira geliri vardır. 
Sistemin emekli aylıkları için 2005 yılı içinde ödediği
para 39,2 katrilyon liradır. Sistemin sağlık giderleri için ödediği para 14,2
katrilyon liradır. Sistemin sair giderleri için ödediği para, yani, kurumun
işletmesi adına ödediği para 5 katrilyon liradır. Yani, toplam giderleri 58,4
katrilyon liradır. Hastane birleşmeleri dolayısıyla henüz tahakkuk
ettirilememiş, tahakkuk işlemleri tamamlanamamış faturaların da eklenmesiyle,
bu rakam daha da büyüyecektir. Ancak, bu, bahsi diğerdir. Bunu şimdilik bir
tarafa bırakıyorum. Hastane birleştirmeleri kararının hazırlıksız ve plansız
yapılmış olmasının maliyetini çok ağır olarak ödeyeceğimizi, o gün Sayın Bakan
da söylemişti, aranızdan değerli arkadaşlarım da ifade etmişlerdi, biz de ifade
etmiştik; ama, bunu bahsi diğer tutuyoruz. 
58,5 katrilyon giderimiz, toplam 35,2 katrilyon
gelirimiz var; açığımız 23 katrilyon. Bu açığı, biz, hazineden, açık finansman
olarak, doğrudan kurumlararası kaynak aktarımı biçiminde karşılıyoruz; bu para
bütçemizde var. Şimdi, sistemin sıhhate kavuşturulması için ne yapmamız gerekiyor?
Sisteme prim ödeyicisi yeni üyeler katmamız gerekiyor ki, Avrupa Birliği
ülkelerinde olduğu gibi, prim ödeyen sayısının oranını 3'e 1, 4'e 1 düzeylerine
çıkarabilelim. Peki, var mı, prim ödeyecek insan var mı? O noktada sorun şurada
ortaya çıkıyor. Prim yükleri aşırı yüksek bir hale geldiği için, sistemin
bağlıları sayıca azaldığı, sistemin giderleri arttığı için, yükselen prim
oranları karşısında insanlar kayıtdışılığa yöneliyorlar. Bu kayıtdışılık
çeşitli biçimlerde ortaya çıkıyor. Bunun birinci biçimi, hiç kayıt altına
girmemek; ikinci biçimi, gerçek ücreti daha yüksek iken, daha düşük düzeyli,
asgarî ücreti baz alan bir düzeyde sisteme kayıtlı gözükmek. En çok rastlanılan
örneklerden bir tanesi de, aileden bir kişinin sisteme üye olması, diğerlerinin
ücret-prim pazarlığıyla sistemin dışında kalmaları; ama, sistemin eş, yakınlar
ve çocuklar için sağladıkları sağlık ve sair gibi güvencelerden de yararlanmaya
devam etmeleridir. O yüzden, sistemin sağlık harcamaları prim ödeyenlerin
sayısıyla mütenasip olmayacak biçimde yüksektir, sistemin sağlık şemsiyesi
altındaki insan sayısı kat be kat fazladır. 
Şimdi, biz diyoruz ki değerli arkadaşlar, bu 23
katrilyon finansman elimizde var. Bunu, doğrudan doğruya kurumlararası kaynak
aktarımı biçiminde kullanmak yerine, "reel sektörde rekabet edemiyoruz,
ücretler üzerindeki prim yükleri çok yüksek" diyen işverene, "bu
ücretlerle prim ödersem geçinemem" diyen kayıt dışında kalmış işçiye,
aslında, sisteme kayıtlılığı 1 gün ile 10 yıl arasındaki bütün çalışanlara prim
desteği olarak versek. Asgarî ücreti baz aldığımızda, asgarî ücret üzerindeki
ortalama prim yükü 150 ile 200 milyon Türk Lirası arasındadır işçi ve işveren
beraber. Bunun, ortalama, dolar karşılığı 135 dolar diye kabul edelim. Biz
desek ki, başlangıçta, 135 doların sisteme yeni katılanlar için 100 dolarını,
sistemin birinci yılında olanlar için 90 dolarını, sistemin ikinci yılında
olanlar için 80 dolarını, üçüncü yılında, dördüncü yılında giderek azalan
oranlarda, yani, devlet için prim desteğinin giderek onuncu yıla doğru
azaldığı, sisteme yeni katılanlar için onuncu yıla doğru tamamlandığı bir
grafik içerisinde prim desteği olarak verdiğimizi söylesek, teşvik olarak
söylesek, sisteme, en azından şu anda istihdam piyasasında var olduğunu
bildiğimiz, fakat, kayıt dışında kalan 8 000 000 çalışanı katma imkânımız olur.
Elimizdeki kaynak neye tekabül ediyor, buna dikkatinizi
çekmek istiyorum. 2006 yılı için elimizdeki kaynak 26 katrilyon liradır. Sistem
dışında kaldığı için, yeşilkart dolayısıyla yükünü sosyal güvenlik sistemine
bindiren 13 000 000, yani, başka bir fondan karşıladığımız 13 000 000 insanın
harcamalarını dışarıda bıraktığımızda, başka sosyal yardım mekanizmalarıyla
yapılan harcamaları da dışarıda bıraktığımızda, sadece sosyal güvenlik kurumlarının
açık finansmanı için bütçeden ayrılan finansmanı baz aldığımızda, 26 katrilyon,
yani yaklaşık 20 milyar dolar paramız var elimizde. 20 milyar dolar parayı…
Tabiî ki, değişik düzeylerde sisteme katılacak insanlar için değişik rakamlar
tespit edilecektir; ama, onların daha yüksek düzeylerde prim ve ödemelerle
katılması halinde getirecekleri katkı da büyüyeceğinden, işçi ve işveren adına
ortalama 100 dolar prim desteği sağlayacağımızı düşünürsek, elimize 16 600 000
kişi için kullanılabilir bir kaynak geliyor.
(Mikrofon otomatik cihaz tarafından kapatıldı)
BAŞKAN - Sayın Mumcu, lütfen, toparlar mısınız. 
Buyurun. 
ERKAN MUMCU (Devamla) - Bu kaynak, her halükârda
sistemin açığını finanse etmek için sisteme geri dönüyor. Hiç kimsenin kafası
karışmasın. Sokaklarda milyonlarca insan var. Gelin, şöyle düşünelim: 10 000
000 yeni istihdam için -bu defa rakamı değiştirelim- 150 dolar işçi ve işveren
prim desteği sağladığımızı söylesek, ihtiyaç duyacağımız kaynak yılda 18 milyar
dolardır. Elimizdeki kaynaktan daha az bir ihtiyaç. 10 000 000 yeni istihdam
için ayıracağımız bu kaynağa vereceğimiz prim desteği, sistemin açığını
kapatmak için kullandığımız paranın ta kendisidir ve biz bununla Türkiye'deki
işsizlik sorununu, Türkiye'de kayıtdışı sosyal güvenlik sorununu, Türkiye'de
kayıtdışılığın yarattığı rekabet sorununu, milyonlarca insanın sosyal güvenlik
şemsiyesinden mahrum kalması sorununu çözebilecek bir imkâna sahibiz. Bunun
anlaşılmaz bir tarafı yok. Burada 10 dakikalık süreler içinde kısıtlanmak
yerine, gelin, şu tasarıyı komisyona çekin. Gelin, Türkiye'yi bu büyük
imkândan, bu büyük fırsattan mahrum etmeyelim. Gelin, Türkiye'yi, IMF'nin
Türkiye için öngördüğü, belli bir düzeyde, yönetilebilir düzeyde borçlu ülke
olarak bırakmak stratejisinden kurtaralım. Gelin, Türkiye'nin kendi aklıyla da
kendi sorunlarına çözüm bulabileceğini, IMF'nin direktiflerine mecbur kalmadan
da, kendi aklıyla kendi çıkış yolunu bulabileceğini gösterelim. Burada
iktidarınız için büyük bir fırsat var, burada Türkiye için çok büyük bir fırsat
var. Bu kürsüde zaman kısıtlarıyla birbirimizi bunaltmayalım. Bir gün gecikir,
iki gün gecikir. Şu öneriyi adamakıllı bir tartışalım. 
Ben burada olacağım. Ben burada, sizin, eğer bu öneri
değersizse, bunun neden değersiz olduğunu, neden çalışmaz olduğunu ispatlayan
fikirlerinizi dinlemek için olacağım. Eğer böyle bir tez gelmezse… Eğer sorular
varsa, tabiî ki cevaplayacağım, kuşku duyulan kısımlarını açığa kavuşturacağım;
ama, böyle bir şey gelmezse de, bunun sorumluluğu üzerinizde kalır. Burada son
derece iyi niyetli, son derece samimî bir biçimde katkıda bulunmaya
çalışıyoruz. Bu katkı bir akıl katkısıdır, bu katkı çözüm değeri taşıyan bir
katkıdır. Bir günlük, iki günlük gecikmenin hiçbir maliyeti olmaz. Gelin, gene
temel yasa olarak görüşelim; fark etmez; ama, allahaşkına, şu çözümü millete
çok görmeyelim. 
BAŞKAN - Sayın Mumcu, lütfen…
ERKAN MUMCU (Devamla) - Hemen tamamlıyorum Başkanım;
özür diliyorum.
Burada, anlaşılmaz bulduğunuz, kuşkulu bulduğunuz ne
varsa, lütfen, dile getirin ve bize de, bunları açıklığa kavuşturabilmek için
fırsat verin. Gelin, Türkiye'nin önündeki büyük bir fırsatı heba etmeyelim.
Gelin, Türkiye'yi kendi kaynaklarıyla yoksulluğa mahkûm bir ülke olmaktan,
gerçek bir reformla kurtaralım.
Hepinize saygılar, sevgiler sunuyorum. 
Teşekkür ederim. (Anavatan Partisi sıralarından
alkışlar)
BAŞKAN - Teşekkür ediyorum Sayın Mumcu. 
Bölüm üzerinde AK Parti Grubu adına söz isteyen, Ankara
Milletvekili Sayın Mehmet Zekai Özcan; buyurun. (AK Parti sıralarından
alkışlar)
AK PARTİ GRUBU ADINA MEHMET ZEKAİ ÖZCAN (Ankara) -
Sayın Başkan, değerli arkadaşlarım; hepinizi saygıyla selamlıyorum. 
Demin Sayın Mumcu'yu dinledik. Tabiî, bizim, şu anda
konuştuğumuz, kurum yasası. Bundan sonra konuşacağımız, sosyal güvenlik ve
genel sağlık sigortası. 
Biz bu tasarıyı bir tarafa bırakalım. Önümüzdeki sosyal
güvenlik yasası ile genel sağlık sigortasını düşünecek olursak, biz burada
emeklilikle ilgili hakları oluşturuyoruz. Yani, burada, bir istihdamla ilgili,
bu yasada bir şey olması söz konusu değil. Yani, istihdamı düzeltmek için ayrı
bir konuda gündem oluşturulur, tartışılır. Burada, Türkiye'de emeklilik sistemi
nasıl düzelecek, biz onun yapısını oluşturduk. Şimdi, Sayın Mumcu 20 milyar
dolar civarında bir kaynak var diyor. Şimdi, bu kaynak, aslında, açıklardan
dolayı; yani, başta böyle bir kaynak yok. Kaldı ki, ben, size başka bir kaynak
daha söyleyeyim: Türkiye'de…
BAŞKAN - Sayın Özcan, bir saniye.
Sayın milletvekili arkadaşlarımız cep telefonlarıyla
görüşmelerini kulislerde yaparlarsa, Genel Kuruldaki, Sayın Hatibin konuşması
daha iyi anlaşılacaktır. 
Teşekkür ediyorum.
Buyurun Sayın Özcan.
MEHMET ZEKAİ ÖZCAN (Devamla) - Türkiye'deki yanlış
sistemden dolayı, bugün 60 ve 58 yaşın altındaki sigortalıların yüzde 62-yüzde
62,5'i Emekli Sandığı ve SSK kapsamındadır ve bunlara Bağ-Kurlularla birlikte
devletin fazladan ödediği rakam 20 katrilyondur. Şimdi, siz, eğer kovanın
dibini delik tutarsanız, bu tip kaynaklarla buna çözüm bulamazsınız. 
Bakın, Türkiye'de sistemi tartışacak olursak, bugün, yaklaşık
50 000 000 insanımız aktif hayattadır; yani, 15 ile 65 yaş arasındadır. Bunun
yaklaşık yüzde 50'si de işgücüne katılıyor. Bu da 25 000 000 civarındadır.
Şimdi, eğer, bugünkü Türkiye'deki yapıyı düşünecek olursak, SSK, Emekli Sandığı
ve Bağ-Kurda, ortalamasını söylüyorum, 4 tane çalışan ancak 1 emekliyi
karşılayabilir. Eğer, 4 tane çalışan 1 emekliyi karşılayamazsa, bu sistem açık
vermeye devam eder. Peki, o zaman, Türkiye'de 7,5 milyon civarında pasif
sigortalı var, emekli var. Bunun 4 katı 30 000 000'dur. Peki, Türkiye'deki
işgücü ne kadar; demin dedik, 25 000 000'dur. Bunun içerisinde ücretsiz aile
işçileri var, kayıtdışı olan var, tarımda var, kendi nam ve hesabında var;
yani, sosyal güvenlik sistemine dahil olmayanlar var. Yani, bütün bu sistem devam
ettiği sürece, biz, işsizlere de, hepsine de iş bulsak, bu, 25 000 000'un
üzerinde, yani, 30 000 000'a ihtiyacımız var, 29-30 000 000'a. Demek ki, biz,
Türkiye'de bütün işsizlere ve ücretsiz aile işçilerine, hepsine iş bulsak bile,
bu sistem bu şekilde sürdüğü takdirde, açık verecektir. O zaman bu sistemin
geleceğe dönük kurgusunu iyi yapmak lazım.
Bugün, OECD ülkelerinde aylık bağlama oranı yaklaşık
yüzde 65-yüzde 68. Türkiye'ye baktığımızda, net ücrete göre yüzde 105. 
Yaşa bakıyorsunuz Türkiye'de; 27 erkeklerde, 33
kadınlarda, emekliden sonra aylık alıyor. Halbuki, Avrupa ülkelerinde, OECD
ülkelerinde bu oran, erkeklerde 10, kadınlarda 15 civarındadır. 
Şimdi, sistemin biz burada kurgusunu kurduk. Şimdi,
Sosyal Sigortalar Kurumu ayrı, sosyal yardım ayrıdır. Şimdi, Sosyal Sigortalar
Kurumunda ne kadar prim ödeyecekseniz, sistemde ne kadar kalacaksanız, adil
şekilde onun aylığını almak durumundasınız. 
Bunun dışında, eğer, devletimiz, açığı yoksa,
büyüyorsa, imkânı varsa, o zaman, bu dar kesimlere sosyal yardım yapar. Şimdi,
bugüne kadar, Sosyal Sigortalar Kurumu, sosyal yardımla genelde karıştırıldı. 
Şimdi, burada da, eğer, biz istihdamla ilgili bir
görüşme açacak olursak, tabiî ki, Sayın Mumcu'nun katkılarını alacağız ve bunu
tartışmaya değer bulacağız; ama, buradaki emekli sigortası yönünden, Sayın
Mumcu'nun bugünkü ortaya koyduğu fikirle pek bağdaşmıyor. Çünkü, bu, tamamen
ayrı bir konu. Emeklilik sistemi Türkiye'de nasıl olmalıdır; biz bunun üzerinde
bir kurgu kurduk ve burada, biz, emeklik sistemini kurarken, kesinlikle,
geçmişte olduğu gibi, belli makamlara ve mevkilere bağlı olarak kısa dönemde
alınmış aylıkların bir hak olduğunu kabul etmiyoruz. Biz, sistemde, kişi ne
kadar kalacak, ne kadar prim ödeyecekse o kadar aylık almasının adil olduğunu
düşünüyoruz ve bunun için de emeklilik sigortasını, yani, sosyal sigortalar ve
genel sağlık sigortasını bu kurgu üzerine kurduk.
Şimdi, tabiî, bu konu geldiğinde daha detaylı
açıklamalar yapacağım; ama, dediğim gibi, Sayın Mumcu'nun buradaki ifadelerinin
emeklilik sigortası yönüyle, yani, bizim buradaki kanunla bir ilgisini ben
bağdaştıramıyorum; çünkü, bu, tamamen ayrı bir konu; ki, bu istihdamla ilgili
belki ileride tekrar gündemler oluşacaktır. Ben, bu bakımdan buna açıklık
getirmek istedim.
Teşekkür ediyor, hepinize saygılar sunuyorum. (AK Parti
sıralarından alkışlar)
ERKAN MUMCU (Isparta) - Sayın Başkan…
BAŞKAN - Buyurun Sayın Mumcu.
ERKAN MUMCU (Isparta) - Sayın Özcan adımdan da söz
ederek bazı atıflarda bulundu; müsaade eder misiniz bir tavzihte bulunmam için…
BAŞKAN - Sayın Mumcu, ben konuşmayı dinledim. İsminize
atıfta bulunarak, sadece görüşlerinize katılmadığını söyledi. Yani, sataşma
niteliğinde görmedim.
ERKAN MUMCU (Isparta) - Sayın Başkan, ben de sataşma
niteliğinde olduğunu söylemeyeceğim; ama, bana atfettiği düşünceler benim ifade
ettiğim düşüncelerden farklı olduğu için, sadece bir tavzihte bulunmak
maksadıyla, yerimden ya da kürsüden söz talep ediyorum.
BAŞKAN - Buyurun Sayın Mumcu; yerinizden…
ERKAN MUMCU (Isparta) - Değerli arkadaşlarım, Sevgili
Özcan; konu birbirinden ayrı değil. Konu, sistemin aktüerya dengesini
tutturabilecek yeni üyelerin sisteme katılması meselesi, sizin de ifade
ettiğiniz gibi. 
Peki, nasıl katacağız? Katmanın bir teşvik
mekanizmasını bulmamız gerekiyor. Reel sektör açısından, istihdamı daha mümkün,
rekabeti daha mümkün, kayıtdışı rekabeti engellemiş bir sistem kurmamız
gerekiyor. Üstelik, fon yönetiminin -bunun kurumsal yapıyla da ilgisi var-
nasıl yapılacağı meselesi, bizim sosyal güvenlik sistemimizin geçmişten bu yana
en ciddî, en vahim problemi olageldi, bundan sonra da en vahim problemi olmaya
devam edecek gibi gözüküyor; çünkü, kurumsal özerklik sağlanmadan ve bunların,
aslında fon yöneten kurumlar olarak yapılanmaları sağlanmadan bu sonuca varmak mümkün
değil. 
Burada "kovanın dibi delik" diyorsunuz.
Delik; ben de bunu söylüyorum zaten. Yani, her yıl, açık finansmanı biçiminde
sürekli ödediğiniz parayı, sisteme yeni katılmasını teşvik ettiğiniz insanlara
teşvik olarak yine sisteme katarken, sisteme yeni katılan insanların yıldan
yıla artan oranlarda katkılarıyla, bir taraftan, sistemin açık gereksinimini
daraltan, diğer taraftan, aktüerya dengesini sıhhatli hale getiren bir model
öneriyoruz. Yani, bu, bu kadar açık, sade ve net bir şey. Bunu burada
konuşmayacaksak, bu mesele bununla ilgili değilse neyle ilgili?! Yani,
Türkiye'de işgücü ne kadar; Türkiye'de işgücü 25 000 000; böyle mi kalacak?!
Kaldı ki, işgücüne katılma oranının bu kadar düşük olmasının arkasında yatan
neden, nitelikli, güçlü bir istihdam piyasasının yaratılmamış olması. Eğer, biz
bu tedbiri ortaya koyarsak, özellikle bu uygulamayı, sektörel ve bölgesel
farklılıklar; yani, farklı endeksler getirerek bir teşvik ve vergi
politikasıyla ilişkilendirilmiş olarak getirirsek, Türkiye için bir çıkış yolu
bulmuş oluruz. Ben, bu çıkış yolunu göstermeye çalışıyorum.
Sonuç itibariyle, burada, birbirimize, karşılıklı,
"sen öyle dedin, ben böyle dedim" münazarası yapmak yerine, bunu,
gelin, böyle bir müzakerenin konusu edelim komisyonda. Bu, bize bir gün
kaybettirir, iki gün kaybettirir. 
Biz, burada, iktidarı ya da bir başka unsuru yermek
için bulunmuyoruz veya yapılan işin tamamını yermek gibi bir niyetimiz de yok;
ama, ortada, bütüncül bakıldığında, çok büyük bir fırsat var, bu fırsatı
kaçırmayalım diyoruz.
BAŞKAN - Teşekkür ediyorum Sayın Mumcu.
Bölüm üzerinde şahsı adına söz isteyen, Kütahya
Milletvekili Alaettin Güven?..
Kütahya Milletvekili Sayın Abdullah Erdem Cantimur;
buyurun. (AK Parti sıralarından alkışlar)
ABDULLAH ERDEM CANTİMUR (Kütahya) - Sayın Başkan, çok
değerli milletvekili arkadaşlarım; tabiî, Sayın Bakanımızın da dün konuşmasında
ifade ettiği gibi, bugün, çok önemli bir reformu görüşüyoruz. Çok önemli bir
reform; zira, yıllardan beri üç kurum halinde milletimize hizmet vermeye
çalışan sosyal güvenlik kurumlarını tek çatı altında toplamanın gayreti
içerisindeyiz. 
Hastaneleri tek çatı altında birleştirmek için, bu,
Genel Kurulda görüşülürken, yine muhalefet partisinin bu sıraları terk
ettiğini, burada bulunmadığını ve birçok sosyal kesimin de buna muhalefet
ettiğini hep beraber müşahede ettik. Yine böyle bir reformu görüşürken,
katkılarını beklediğimiz muhalefet partisinin burada bulunmaması, gerçekten
bizi üzmüştür. İnanıyorum ki, nasıl hastanelerin birleşmesiyle vatandaşımız
daha iyi hizmet almanın yolunu bulduysa, bu sosyal güvenlik kurumlarını tek
çatı altında birleştirdikten sonra, vatandaşımıza daha verimli, daha etkin
hizmet verilecektir. 
Sosyal güvenlik kurumlarının en önemli özelliklerinden
bir tanesi, vatandaşımızı mutlu etmektir; fakat, görülmüştür ki, bu parçalı
yapı içerisinde sosyal güvenlik kurumlarımızın insanlarımızı çok fazla mutlu
ettiği görülemez. 
Yine, parçalı haldeki bu sosyal güvenlik sistemimizin
en büyük eksiği, nüfusumuzun tamamını kapsamamasıdır. Anavatan Partisi Genel
Başkanının ifade ettiği gibi, toplumun tamamını kapsamayan bir sosyal güvenlik
kanunuyla karşı karşıyayız. Ancak, bu tasarıyla, ülkemizde yaşayan 73 000 000
insanımızı kapsayacak bir reformu huzurunuza getirmiş bulunmaktayız.
Yeni sosyal güvenlik sistemi, sadece, kurumları tek
çatı altında birleştirmeyecek, sosyal güvenlik kurumlarına tabi sigortalılar
arasındaki hak ve yükümlülük noktasındaki ayrıcalıkları giderecektir. Tek çatı,
sadece idarî anlamda değil, norm birliği anlamında olacaktır ve bu sayede,
bütün vatandaşlarımıza eşit hizmet vermenin sevincini hep beraber yaşayacağız
ve bu tek çatı sayesinde, bürokrasi azalacak, vatandaşlarımızın hizmet ayağına
gidecek, hatta, ilçelere kadar, sosyal güvenlik merkezleri kurulacaktır. 
Değerli arkadaşlar, sosyal güvenlik sistemlerinin en
büyük amacı, esas amacı, insanlarımızın karşılaşabilecekleri risklere karşı
onları korumaktır. Bu riskler, hepinizin bildiği gibi, yaşlanma, sakatlanma,
gelir kaybına uğrama ve yoksulluktur. 
İnsanlarımızın bu risklerle tek başlarına baş
edemeyecekleri bir gerçektir. Diğer bir ifadeyle, sosyal güvenlik sistemleri,
toplumun zor durumda olan bireylerine yardım etmeyi daha iyi durumda olanların
vicdanlarına bırakmadan, yardımlaşmayı kurumsal hale getiren sistemlerdir.
Sistem tarafından toplanan kaynaklar zenginden yoksula, çalışandan çalışmayana,
gençlerden yaşlılara aktarılmak suretiyle, toplum içerisinde azamî ölçüde
mutluluğun sağlanması amaçlanmaktadır ve bu sistem, nesiller boyu, bu şekilde
devam edecektir. 
Sosyal güvenlik alanında faaliyet gösteren birçok
kurumun bulunması, birçok dağınıklığa sebep vermektedir. Bu, eşgüdümün
sağlanmasını önlemekte, mevzuatın daha da karışık olmasını sağlamakta,
bilgiişlem sistemlerinin ayrı ayrı olmasından dolayı işlemlerin uzamasına sebep
olmakta, kurumlarımızın daha etkin çalışmalarına mâni olmaktadır.
(Mikrofon otomatik cihaz tarafından kapatıldı)
BAŞKAN - Sayın Cantimur, buyurun.
ABDULLAH ERDEM CANTİMUR (Devamla) - Şimdi, bu Sosyal
Güvenlik Kanun Tasarısını bölümler halinde görüşüyoruz. Yaklaşık, iki tasarı,
180 madde civarında. Eğer, biz bu tasarıyı madde madde görüşmüş olsak, iki ay
içerisinde bu tasarıyı burada görüşmemiz lazım. Kaldı ki, muhalefet partisi
adına konuşan arkadaşlarımız, içerik noktasında bir eleştiri getirmediler,
genel eleştiri getirdiler. Biz de burada, maddelerinden çok, tasarının ne
getirmeye çalıştığını sizlere ifade etmeye çalışıyoruz.
Bu tasarının hayırlı olmasını diliyor, saygılarımı
sunuyorum. (AK Parti sıralarından alkışlar)
BAŞKAN - Teşekkür ediyorum Sayın Cantimur.
Bölüm üzerinde, Hükümet adına, Çalışma ve Sosyal
Güvenlik Bakanı Sayın Murat Başesgioğlu söz istemişlerdir.
Buyurun Sayın Bakan.
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Sayın Başkan, değerli milletvekilleri; sözlerimin başında hepinizi
saygıyla, sevgiyle selamlıyorum.
Halihazır görüşmekte olduğumuz tasarı, kurumsal yapı
dediğimiz, Bağ-Kur, SSK, Emekli Sandığını kurumsal anlamda birleştiren ve
tamamen bilgi teknoloji üzerine çalışacak, vatandaşa hizmet sunumunda büyük
rahatlıklar sağlayacak çağdaş bir kurum tasarlanmaktadır.
Bu, tabiî, çıkacak kanun, bunun için yasal bir zemin
oluşturacaktır; ama, esas işin ağır tarafı, yoğun tarafı, yasa yürürlükten
sonra, gerek insan kaynakları açısından gerekse bilgiişlem teknolojilerinin
oluşturulması, fizikî yapıların oluşturulması, işin önemli bir bölümünü teşkil
etmektedir. Bu sebeple, kurumsal yasanın çıkması konusunda bir öncelik
verilmesi, Parlamentodan öncelikle bu yasanın çıkması, atacağımız adımların sağlıklı
olması açısından önem arz etmektedir.
Sayın Başkan, değerli milletvekilleri; burada biraz
evvel konuşan Anavatan Partisi Genel Başkanı Sayın Erkan Mumcu bir öneri ortaya
koydular. Değerlendirilmesi gereken ciddî bir öneri olarak gördüğümüzü ifade ediyorum;
yalnız, bu önerinin, şu anda görüşmekte olduğumuz tasarının komisyona
çekilmesi, komisyonda görülmesi ve görüşmelerin durdurulmasıyla pek bir
ilintisi olmadığı kanaatindeyim. Çünkü, Sayın Genel Başkanın ifade ettiği konu,
tamamen bir istihdam ve bir teşvik politikasına yöneliktir. Eğer mutabık
kalırsak, parametreler üzerinde uzlaşırsak bunu her daim yapmak mümkündür. Bu,
şu anda görüştüğümüz, gerek kurumsal yasa gerekse sosyal sigortalar ve emekli
sigortalarına ilişkin tasarının komisyona çekilmesi ve durdurulmasını
gerektirmemektedir; her zaman, istihdam ve teşvik politikaları kapsamında, bunu
görüşebiliriz. Bağlantısı yok mudur; vardır; SSK primleri açısından, diğer,
istihdam artırma açısından mutlaka bir bağlantısı vardır; ama, dediğim gibi, bunun
durmasını engelleyecek, komisyona çekecek bir tarafının olmadığı kanaatindeyim.
Bu öneri değerlendirilebilir; ancak, şunu belki şu aşamada değerli Genel
Kurulumuza arz etmekte fayda var: Bu üç sosyal güvenlik kuruluşunun, 2005
yılında, gelir ve giderlerini karşılamadığı için hazineden transfer ettikleri
miktar 23,3 milyar YTL'dir. Şimdi, Sayın Genel Başkan, 23,3 milyar YTL'lik bir
imkânın olduğunu ve bunu, yanlış anlamadıysam, istihdama ve teşvik tedbirlerine
yöneltmek suretiyle kayıt dışının kayıt içine alınmasını, pastanın, tabanın
büyütülmesini ve dolayısıyla, bir nevî, daha çok katılımcı olan bir sistemde,
bu sistemi besleyecek yeni bir kaynağı, hem de istihdam yaratmak suretiyle
artırabileceğini ifade ettiler.
Şimdi, değerli arkadaşlarım, bu 23,3 milyar YTL'nin
kompozisyonuna baktığımız zaman karşımıza şöyle bir durum çıkıyor: Emekli
Sandığının açığı, bu 3 kuruluş içerisinde en fazla olan kuruluştur. Hep bu
konuda SSK hedef gösterilmiştir. Sosyal güvenlik açığı denildiği zaman,
ismindeki "sosyal" kelimesinden dolayı, hep Sosyal Sigortalar Kurumu
bu açık konusunda günah keçisi yapılmıştır. Oysa, SSK, bu konuda en masum
olanıdır; yani, bu kadar büyük hacmine rağmen, gelir-giderini toplama
konusunda, prim tahsilat ve tahakkuku konusunda en masum olanıdır. 
Şimdi, yanlış hatırlamıyorsam, Emekli Sandığının açığı
7,8 milyar YTL civarında bir açıktır. Ancak, bu açık, yani, karşılığı olmayan,
prim karşılığı olmayan bir açıktır. Yani, devlet, sosyal devlet ilkesi gereği,
bunu, vatandaşlarına bu parayı vermektedir ve karşılığında bir sigorta mantığı
gütmemektedir. 
Örneğin, 1 000 000 kişiye bu ülkede yaşlılık aylığı
vermek istiyoruz, veriyoruz, özürlü maaşı veriyoruz; ama, bunu, günün sonunda
"sosyal güvenlik açığı" olarak bilançoya yazıyoruz. Şimdi, böyle
olduğu zaman, bunu istihdama, Emekli Sandığına vermiş olduğumuz 7,8 katrilyonu
istihdama yöneltsek, yine, Emekli Sandığının 7,8 milyar YTL'lik açığı duracak. 
ERKAN MUMCU (Isparta) - Durmayacak… Anlatacağım Sayın
Bakan.
ÇALIŞMA VE SOSYAL GÜVENLİK BAKANI MURAT BAŞESGİOĞLU
(Devamla) -Yani, hazine 7,8 milyar YTL'lik açığı, yine, bu sisteme koymak
zorunda kalacak; bu bir.
İkincisi, bu 23,3 milyar YTL'lik açığın tamamı
emekliliğe ait değil. Sağlık giderleri açısından da sistemin açığı olduğu için,
yine, bunu, bu şekilde hazineden karşılamak durumundayız.
Yani, özetle, bu 23,3 milyar YTL'lik hazinenin transfer
ettiği açığı bu şekilde teşvike yönelttiğimiz takdirde, yine, sisteme,
hazinenin, açığı kapatmak adına, Emekli Sandığı örneğinde verdiğim gibi bunu
kapatması gerekecek. 
Kaldı ki, SSK açısından konuşursam, örneğin, bugün 49
ilde teşvik tedbirleri uyguluyoruz. Organize sanayi bölgelerinde işveren
hissesinin yüzde 100'ünü, diğer yerlerde yüzde 80'ini almıyoruz. Bu, SSK'nın
bir prim kaybıdır. Günün sonunda, Sosyal Sigortalar Kurumuna açık olarak
yazmaktadır. Yani, bunu, boşa gitmiş bir para olarak görmemek lazım; ama,
netice itibariyle, bir prim kaybı olduğu için bu da bir sosyal güvenlik açığı
olarak görülmektedir ve 23,3 milyar YTL'lik açık içerisinde bu miktar da söz
konusudur. 
Şimdi, tabiî, ilk etapta belki de bir çalışma yaptıktan
sonra bunları değerlendirmemiz daha yerinde olur diye düşünüyorum; ama, şundan
herkes emin olsun ki, Hükümet olarak, Bakanlık olarak, istihdamı teşvik etmek
ve işsizliği önleme konusunda büyük bir gayret içerisindeyiz. Bu alanda
yapılabilecek, kimden gelirse gelsin, her türlü öneriyi ciddiyetle
değerlendireceğimizi bir kez daha ifade etmek istiyorum. Bu öneri de,
önümüzdeki günlerde, çalışmakta olduğumuz, aktif istihdam politikaları,
işgücüne yönelik program ve paketler çerçevesi içerisinde değerlendirilecek bir
husustur; ama, şu anda, bu, ne olur, kabul edilir, edilmez veyahut da izah
etmeye çalıştığım bakış açısı çerçevesi içerisinde bu noktada mı kalır; onun
için, biraz daha bu konunun üzerinde çalışılması gerekir diye düşünüyor; Yüce
Heyeti saygıyla selamlıyorum. (Alkışlar) 
BAŞKAN - Teşekkür ediyorum Sayın Bakan. 
Birinci bölüm üzerinde, şahsı adına söz isteyen,
Denizli Milletvekili Sayın Ümmet Kandoğan; buyurun. 
ÜMMET KANDOĞAN (Denizli) - Sayın Başkan, değerli
milletvekilleri, sizleri saygıyla selamlıyorum. 
Gönül isterdi ki, bu kanun tasarısı bir temel yasa
olarak gelmeseydi ve bizler de Türkiye için son derece önemli olan ve sosyal
güvenlik kurumlarını tek çatı altında toplayan böyle bir kanun, üzerinde çok
daha tartışılarak, görüşülerek ve bizlerin de önerileri dikkate alınarak
Türkiye Büyük Millet Meclisinde görüşülebilseydi. 
Değerli milletvekilleri, Sayın Abdüllatif Şener,
Başbakan Vekili imzasıyla Türkiye Büyük Millet Meclisine sunulan bu kanun
tasarısının gerekçesinde "bilgi işlem altyapısı ve nitelikli personel
eksikliği" ifadesi var. 
Şimdi, yıllardan beri bu kurumlarda çalışan bu
personelimizi son derece hafife alan, onları küçülten bir ibarenin Başbakan
Vekili sıfatıyla bu genel gerekçenin içerisine yazılmış olmasını tasvip etmenin
mümkün olmadığını, huzurlarınızda ifade etmek istiyorum.
Ve yine, bu tasarı komisyonlarda görüşülürken, hükümet
adına açıklama yapan yetkilimiz aynen şunları söylüyor: "Emekli Sandığı,
Bağ-Kur ve Sosyal Sigortalar Kurumunda toplam 35 886 kadronun söz konusu
olduğu, tasarının yasalaşmasıyla, mevzuat ve personel sayısı bakımından bu
hantal yapının büyük ölçüde azaltılacağı..."
Şimdi, ben, buradan Sayın Bakana sormak istiyorum: Siz,
bu kanun tasarısı buradan geçtikten sonra, burada bahsedilmiş olduğu gibi, bu
kurumlarda çalışan ve "hantal" olarak tabir ettiğiniz bu yapıyı
değiştirmek için, bu personel sayısını büyük ölçüde indirecek misiniz? Dün,
burada, geldiniz, dediniz ki: "Biz, personelle ilgili herhangi bir
tasarrufta bulunmayacağız." Ama, burada, 26 ncı sayfada çok açık ve net.
Hükümet yetkilisinin ifadesi, burada aynen bu şekilde. 
Şimdi, siz, bir kanun tasarısını Meclise getirirken, o
kurumda çalışan, o kurumlarda çalışan personeli böyle huzursuz ve rahatsız
edecek ifadeleri, "niteliksiz" tabirini kullanacak olursanız, siz,
müsaade ederseniz Sayın Bakanım, o kurumun başında da, üçbuçuk yıldan beri
orada bulunuyorsunuz, o personelle orada hizmet vermeye çalışıyorsunuz. O
nedenle, burada, bu ifadelerin yanlış olduğunu, bu kürsüden, bu personelin
gönlünü alacak şekilde düzeltmeniz lazım geldiğini ifade etmek istiyorum.
Ve yine, gerekçeden okuyorum: "Diğer taraftan,
denetim mekanizmalarının etkin işlememesi, gerek sigortalı gerekse prim
kaçaklarının önlememesiyle sonuçlanmaktadır." Hem denetim mekanizmalarının
etkili olmadığından bahsedeceksiniz hem de bu kurumlarda yer alan teftiş
müessesesini ortadan kaldıracaksınız. Bu ne yaman çelişkidir Sayın Bakanım!
Yani, bu ibareyi… Genel gerekçenin altında sizin imzanız yok mu?! Bakan olarak
sizin de imzanız var; ancak, burada diyorsunuz ki: "Denetim mekanizmaları
etkin işlemiyor, bu nedenle de prim kaçaklarını önleyemiyoruz." Sonra da,
geliyorsunuz, 17 nci maddede, denetim ve teftiş başkanlığı diye bir sistem
getiriyorsunuz. Bu ne perhiz bu ne lahana turşusu, Sayın Bakanım.
Şimdi, Sayın Sanayi ve Ticaret Bakanının da açıklaması
var geçenlerde: "Kayıtdışını devlet teşvik ediyor…" Günaydın Sayın
Bakanım! Biz, üçbuçuk yıldan beri söylüyoruz bunu, itiraz ediyordunuz; ancak,
geçen gün, bir toplantıda, Sayın Bakanın kendi ifadesi: "Kayıtdışını
devlet teşvik ediyor." Kayıtdışını devlet teşvik ediyorsa ve bunu söyleyen
de, Bakanlar Kurulu sıralarında yanınızda oturan bir bakansa, siz, üç kurumu
bir araya getirmekle bu kayıp kaçağı nasıl önleyeceksiniz; geliniz, burada
bunun izahını yapın Sayın Bakanım. Öncelikle, bunun tedbirlerinin alınması
lazım geldiği inancındayım ve yine, kanunla ilgili, bir hayli eleştirecek
notlarım var önümde; ancak, zamanım da bir hayli daraldı.
Özerklikle ilgili şeyler var. Siz, yeni bir yapılanmayı
uygulamak istiyorsanız, bunun adına da, sizin ifadenizle "devrim"
diyorsanız, geliniz, o zaman, bunun yönetiminde de özerk bir yapı olsun.
(Mikrofon otomatik cihaz tarafından kapatıldı)
ÜMMET KANDOĞAN (Devamla) - Bu kurumun başına
getirilecek kişinin, orada, belirli sürelerde görev yapmasının teminatını
getirmemiz lazım geldiğini ifade etmek istiyorum.
Dün de söylendi; 9 genel müdür değişikliğinden
bahsediliyor. Eğer siz bir devrim yapıyor diyorsanız, geliniz, o devrimi
yaparken, o kurumun siyasî etkilerden uzak çalışabilmesi ve Türkiye için
kanayan yara olan bu sistemin düzene konulabilmesi için, oraya getirilecek olan
kişinin, mutlaka bir görev süresi güvencesinin getirilmesi gerektiğine
inanıyorum ve yine, yönetim kurulunda başkan yardımcısı olarak görev yapacak
olan kişinin Bakan tarafından atanmış olmasının da yanlış olduğunu düşünüyorum.
Siz, bu kurumun sağlıklı çalışmasını istiyorsanız, siyasîlerin bu kurum
üzerinde etki yapmamasını istiyorsanız, geliniz, o zaman, burada, yönetim
kurulunda başkan yardımcısı olarak görev yapacak olan kişinin atanması
noktasında da başkana yetki verelim; başkan bu işi kullansın, bu yetkiyi
kullansın ve yine bu sistem İhale Kanununa tabi değil. Niçin tabi değil Sayın
Bakanım? Niçin İhale Kanununa tabi olmaktan çıkarıyorsunuz? Önümüzdeki günlerde
bu kanun yürürlüğe girdikten sonra, Türkiye'nin, bütçesinin en büyük olduğu
kuruluşların başında olacak. Böyle bir kuruluşu İhale Kanununa tabi kılmayacaksınız!
Zaten, Türkiye'de son dönemlerde yapılan bütün ihalelerde şaibe sesleri ortaya
çıkıyor, bu ihalelerin yanlış olduğu söyleniyor, eş dost kayırmalarının olduğu
söyleniyor. Siz "devrim" dediğiniz bir kanunda getirdiğiniz bir
hükümle, bunun İhale Kanununa tabi olmaması lazım geldiğini söylüyorsunuz ve
yine, niçin genel kurul üç yılda bir toplansın?.. İktidar Partisi Grubu adına
konuşan Sayın Milletvekili dediler ki: "Genel kurul çok aktif olarak
çalışacak." Ben şimdi soruyorum: Üç yılda toplanan bir genel kurul…
(Mikrofon otomatik cihaz tarafından kapatıldı)
BAŞKAN - Sayın Kandoğan, teşekkür ediyorum.
ÜMMET KANDOĞAN (Devamla) - Müsaade ederseniz, teşekkür
cümlemi ben söyleyeyim…
BAŞKAN - Sürenizi verdim Sayın Kandoğan, teşekkür
etmeniz gerekiyor. 
Teşekkür ediyorum Sayın Kandoğan.
Birinci bölüm üzerindeki görüşmeler tamamlanmıştır.
ÜMMET KANDOĞAN (Denizli) - Karar yetersayısı istiyorum.
BAŞKAN - Şimdi, birinci bölümde yer alan maddeleri,
varsa o madde üzerindeki önerge işlemlerini yaptıktan sonra ayrı ayrı
oylarınıza sunacağım:
SOSYAL GÜVENLİK KURUMU KANUNU TASARISI
BİRİNCİ BÖLÜM
Amaç, Tanımlar, Kuruluş
ve Görevler 
Amaç ve kuruluş
MADDE 1-
BAŞKAN - 1 inci maddeyi kabul edenler… Kabul
etmeyenler… Kabul edilmiştir.
Tanımlar
MADDE 2-
BAŞKAN - Kabul edenler… Kabul etmeyenler… Kabul
edilmiştir.
Kurumun amacı ve görevleri
MADDE 3-
ÜMMET KANDOĞAN (Denizli) - Sayın Başkan, karar
yetersayısının aranılmasını istiyorum.
BAŞKAN - Arayacağım Sayın Kandoğan.
Kabul edenler… Kabul etmeyenler… 
Sayın milletvekilleri, karar yetersayısı yoktur;
birleşime 5 dakika ara veriyorum.
Kapanma
Saati: 15.38
ÜÇÜNCÜ OTURUM
Açılma Saati:
15.47
BAŞKAN:
Başkanvekili Sadık YAKUT
KÂTİP ÜYELER:
Bayram ÖZÇELİK (Burdur), Yaşar TÜZÜN (Bilecik)
BAŞKAN - Sayın milletvekilleri, Türkiye Büyük Millet
Meclisinin 88 inci Birleşiminin Üçüncü Oturumunu açıyorum.
1102 sıra sayılı kanun tasarısının görüşmelerine
kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN
GELEN DİĞER İŞLER (Devam)
4.- Sosyal
Güvenlik Kurumu Kanunu Tasarısı ve Sağlık, Aile, Çalışma ve Sosyal İşler ile
Plan ve Bütçe Komisyonları Raporları (1/1153) (S. Sayısı: 1102) (Devam)
BAŞKAN - Komisyon ve Hükümet yerinde.
Tasarının 3 üncü maddesinin oylamasında karar
yetersayısı bulunamamıştı. Şimdi, 3 üncü maddeyi oylarınıza sunacağım ve karar
yetersayısını arayacağım. 
3 üncü maddeyi kabul edenler… 
Sayın milletvekilleri, iki Kâtip Üye arasında
anlaşmazlık olduğu için, elektronik cihazla oylama yapacağız. 
Oylama için 5 dakika süre veriyorum. 
Oylama işlemini başlatıyorum. 
(Elektronik cihazla oylama yapıldı) 
BAŞKAN - Karar yetersayısı vardır; madde kabul
edilmiştir.
İKİNCİ BÖLÜM
Kurumun Organları ve
Görevleri
Kurumun organları
MADDE 4 - 
BAŞKAN - Oylarınıza sunuyorum: Kabul edenler… Kabul
etmeyenler… Kabul edilmiştir.
Genel Kurulun oluşumu, görevleri ve toplanması
MADDE 5 - 
BAŞKAN - Kabul edenler… Kabul etmeyenler… Kabul
edilmiştir.
Yönetim Kurulunun oluşumu ve üyeleri
MADDE 6 - 
BAŞKAN - Kabul edenler… Kabul etmeyenler… Kabul
edilmiştir.
Yönetim Kurulunun görevleri
MADDE 7 - 
BAŞKAN - Kabul edenler… Kabul etmeyenler… Kabul
edilmiştir.
ÜÇÜNCÜ BÖLÜM
Başkanlık Teşkilâtı
Teşkilât
MADDE 8 - 
BAŞKAN - Kabul edenler… Kabul etmeyenler… Kabul
edilmiştir.
Merkez teşkilâtı
MADDE 9 - 
BAŞKAN - Kabul edenler… Kabul etmeyenler… Kabul
edilmiştir.
Başkan
MADDE 10- 
BAŞKAN - Kabul edenler… Kabul etmeyenler… Kabul
edilmiştir.
Başkan yardımcıları
MADDE 11 - 
BAŞKAN - Kabul edenler… Kabul etmeyenler… Kabul
edilmiştir.
DÖRDÜNCÜ BÖLÜM
Ana Hizmet Birimleri
Ana hizmet birimleri
MADDE 12 - 
BAŞKAN - Kabul edenler… Kabul etmeyenler… Kabul
edilmiştir.
Sosyal Sigortalar Genel Müdürlüğü
MADDE 13 - 
BAŞKAN - 13 üncü madde üzerinde Sayın Komisyonun
düzeltme talebi vardır.
Buyurun Sayın Başkan.
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkanım, 13 üncü maddenin (b) bendinde geçen "icra takibatı"
ibaresinin "icraî takibat" olarak düzeltilmesini talep ediyoruz.
BAŞKAN - Bu şekilde not alınmıştır Sayın Başkan.
Kabul edenler… Kabul etmeyenler… Kabul edilmiştir.
Genel Sağlık Sigortası Genel Müdürlüğü
MADDE 14 - 
BAŞKAN - Kabul edenler… Kabul etmeyenler… Kabul
edilmiştir.
Primsiz Ödemeler Genel Müdürlüğü
MADDE 15 - 
BAŞKAN - Kabul edenler… Kabul etmeyenler… Kabul
edilmiştir.
Hizmet Sunumu Genel Müdürlüğü
MADDE 16 - 
BAŞKAN - Kabul edenler… Kabul etmeyenler… Kabul
edilmiştir.
Rehberlik ve Teftiş Başkanlığı
MADDE 17 - 
BAŞKAN - Madde üzerinde 1 adet önerge vardır; önergeyi
okutup, işleme alıyorum:
Türkiye Büyük Millet
Meclisi Başkanlığına
Görüşülmekte olan 1102 sıra sayılı Sosyal Güvenlik
Kurumu Kanun Tasarısının 17 nci maddesinde yer alan "denetçiler"
ibaresinin "müfettişler" şeklinde değiştirilmesini ve ikinci
fıkrasının çıkarılmasını arz ve teklif ederiz.






Özkan
  Öksüz


Mahfuz
  Güler


Mehmet
  Zekai Özcan







Konya


Bingöl


Ankara







Niyazi
  Özcan


Mustafa
  Duru


Alim Tunç







Kayseri


Kayseri


Uşak



BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, uygun görüşle takdirlerinize sunuyoruz.
BAŞKAN - Hükümet katılıyor mu?
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkanım.
BAŞKAN - Gerekçeyi okutuyorum:
Gerekçe:
Denetçi unvanının, uzun yıllardır kullanılagelen ve
Kurumda yerleşik müfettiş unvanıyla değiştirilmesini sağlamak, son fıkranın
çıkarılmasıyla idarî teftiş ve soruşturma ile sözleşmeli sağlık kurumlarının
denetiminde etkinliğin sağlanmasına engel olabileceği düşüncesiyle
hazırlanmıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Kabul edilen önerge doğrultusunda 17 nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Aktüerya ve Fon Yönetimi Daire Başkanlığı
MADDE 18-
BAŞKAN - Kabul edenler… Kabul etmeyenler… Kabul
edilmiştir.
BEŞİNCİ BÖLÜM
Danışma Birimleri
Danışma birimleri
MADDE 19-
BAŞKAN - Kabul edenler… Kabul etmeyenler… Kabul
edilmiştir.
Strateji Geliştirme Başkanlığı
MADDE 20-
BAŞKAN - Kabul edenler… Kabul etmeyenler… Kabul
edilmiştir.
Hukuk Müşavirliği
MADDE 21-
BAŞKAN - Kabul edenler… Kabul etmeyenler… Kabul
edilmiştir.
Basın ve Halkla İlişkiler Müşavirliği
MADDE 22-
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan…
BAŞKAN - Kabul edenler… Kabul etmeyenler… Kabul
edilmiştir.
ALTINCI BÖLÜM
Yardımcı Hizmet Birimleri
Yardımcı hizmet birimleri
MADDE 23-
BAŞKAN - Kabul edenler… Kabul etmeyenler… Kabul
edilmiştir.
İnsan Kaynakları Daire Başkanlığı
MADDE 24-
BAŞKAN - Kabul edenler… Kabul etmeyenler… Kabul
edilmiştir.
Destek Hizmetleri Daire Başkanlığı
MADDE 25-
BAŞKAN - Kabul edenler… Kabul etmeyenler… Kabul
edilmiştir.
Sayın Komisyonun bir düzeltme talebi vardır…
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, 22 nci maddede bir düzeltme talebimiz var. 22 nci maddenin (b)
bendinde geçen "4982 sayılı Bilgi Edinme Hakkında Kanununa"
ibaresinin "4982 sayılı Bilgi Edinme Hakkı Kanununa" olarak
düzeltilmesini teklif ediyoruz.
BAŞKAN - Düzeltme talebi not alınmıştır.
Birinci bölüm üzerindeki görüşmeler tamamlanmıştır.
İkinci bölümün görüşmelerine başlıyoruz. İkinci bölüm
26 ila 37 nci maddeleri kapsamaktadır.
İkinci bölüm üzerinde, Anavatan Partisi Grubu adına söz
isteyen Isparta Milletvekili Erkan Mumcu.
Buyurun Sayın Mumcu. (Anavatan Partisi sıralarından
alkışlar)
ANAVATAN PARTİSİ GRUBU ADINA ERKAN MUMCU (Isparta) -
Çok teşekkür ediyorum Sayın Başkan.
Değerli arkadaşlarım, yürütegeldiğimiz müzakereyi biraz
derinleştirmeye ihtiyacımız var. Zannediyorum, sizlerin de garipsediğiniz bir
durumla karşı karşıyayız. Burada, devrim niteliğinde olduğu iddia edilen bir
yasa görüşülüyor, yasanın maddeleri okunmadan oylanıyor. Yani, Türkiye Büyük
Millet Meclisinin Genel Kurulu "kabul edenler, kabul etmeyenler"
başlığı altında, çağrısı altında oyladığı, ellerini kaldırıp indirdiği kanunun
içeriğine ilişkin burada doğrudan bir bilgilendirilmeye muhatap olmuyor. Bu,
çok garip bir şey. Bu, demokrasi adına yakışık alır bir durum değil. Bu
meseleyi…
BAŞKAN - Sayın Mumcu, bir saniye.
Sayın milletvekilleri, lütfen, yerlerinize oturur
musunuz.
Buyurun Sayın Mumcu. 
ERKAN MUMCU (Devamla) - Şimdi, kaldığımız yerden devam
edelim.
Sayın Bakana teşekkür ediyorum; en azından, burada
getirdiğimiz önerinin, istihdam politikaları, istihdamı teşvik politikaları
bakımından değerini anlamış görünüyor; fakat, bunun, sosyal güvenlik
sistemiyle, sosyal güvenlik kurumuyla ilgisinin olmadığını söyleyerek, hem AK
Parti Grubu adına konuşan sözcü arkadaşlarım hem Sayın Bakan, bence, konuyu
mecraının dışına bir yere taşıyorlar. 
Değerli arkadaşlar, neyi konuşuyoruz; sosyal güvenlik
sistemini konuşmuyor muyuz? Konuştuğumuz sistemin temel problemi, sisteme üye
olan insan sayısının azlığından kaynaklanan bir finansman açığı değil mi?
Burada, primlerin yüksekliğinden kaynaklanan, insanların sosyal güvenlik
şemsiyesinin dışında kalmış olmaları değil mi? Sistem dışında kalanlar ile
sistem içinde kalanlar arasında oluşan haksız rekabetin yarattığı verimsizlik
değil mi? Bunun, yatırım iklimini bozması, müteşebbisi, girişimciyi
yatırımcıdan caydırması değil mi? Ortaya çıkan açığın çok yüksek finansman
maliyetleriyle Hazine tarafından karşılanması zarureti değil mi? 
Şimdi yeni baştan gerçek çözümün ne olduğunu bir daha
söyleyelim. Sayın Bakanım diyor ki: Burada bu harcamalar şuraya yapılıyor
buraya yapılıyor; nereye yapılıyor olduğunun hiç önemi yok. Siz getirdiğiniz
tasarıyla 3 kurumu zaten birleştirmiyor musunuz? Emekli Sandığı, Bağ-Kur ve
SSK'yı birleştirmiyor musunuz? Tek bir sosyal güvenlik kurumu çatısı altında
birleştirmiyor musunuz? Şu halde o kurum bir tek bilanço yapmayacak mı?
Açıklar, bir tek kurumun açığı olarak ortaya çıkmayacak mı? Sonuçta, bugünden
toparlayıp baktığımızda, sistemin, 2005 yılı verileri itibariyle 35 katrilyon
geliri, 58 katrilyon gideri var, 23 katrilyon da açığı var. Bu 23 katrilyon
açığı, Hazineden doğrudan kaynak aktarması biçiminde aktarıyorsunuz,
kapatıyorsunuz, diyorsunuz ki: "Bu da, sosyal devlet misyonunun
gereği." Sonuç itibariyle, benim de söylediğim, kaynak olarak
kullandığımız bu miktarı sisteme katılabilecek yeni insanların prim teşviki
olarak koyduğunuzda, birinci yıldan on yıla kadar azalan oranlarda verdiğiniz
bu prim teşvikleriyle ortalama beş yıl bu kaynağı kullandığınızda, sisteme,
prim teşviki sağladığınız insan kadar yeni üye katıyorsunuz ve aktüerya
dengesini sağlıklı bir hale getiriyorsunuz. Görece olarak bugünkünden daha
sağlıklı bir hale getiriyorsunuz. Denilebilir ki: İş piyasasında henüz bu kadar
insan yok. İş piyasasında bu kadar insan var; istihdam olmadığı için iş
piyasasında, daha doğrusu, iş görebilir bu kadar insan var; ama, istihdam
yaratıcı tedbirler alınamadığı için bu insanlar iş piyasasının dışında
kalıyorlar. Kaldı ki, sadece iş piyasasının içinde var olup da, sosyal güvenlik
şemsiyesinin dışında olan insanların sayısı 8 000 000. Bu 8 000 000 insanın
sisteme katılması bile başlı başına sistem açısından bir kazanç değil mi? Kaldı
ki, elinizdeki kaynak 100 dolar/ay hesaplandığında, 16 600 000 kişinin sisteme
katılmasına yetecek miktarda. 
Efendim, bu, istihdam politikalarının konusu. İstihdam
politikaları sosyal güvenlik politikalarından bağımsız mı?! Reel sektör daha
çok yakın zamana kadar size, Türkiye'nin ve kendi işletmelerinin rekabet gücünü
zayıflatan meseleleri üç başlık altında sayarken neyi saydı: Ücretler
üzerindeki yükler; prim ve vergi yükleri, enerji maliyetleri ve Katma Değer
Vergisini saymadı mı? Katma Değer Vergisinde yaptığınız indirim, yerli
üreticiden çok ithalatçının işine yaradı. Çünkü ithalatta da, uluslararası
ticaret kuralları gereği indirdiniz fiyatı. Değişik kademelerde, Katma Değer
Vergisi oranlarını değişik oranlarda ödeyen yerli üretici, doğrudan yüzde 8 net
ödemeyle ithalat yapan ithalatçı karşısında dezavantajlı duruma geldi.
Dolayısıyla, Türkiye'nin temel derdi işsizlik. Biz, burada, işsizlik ve sosyal
güvenliği birlikte çözebileceğimiz bir çözümü getiriyoruz, bunun çözüm değerini
tartışmak yerine "efendim, bu başka bir konudur…" Bu, başka bir konu
filan değil. Bu, başka bir konu filan değil. Bu, tam da bu meselenin özüdür. Bu
meseleyi görmezden gelerek, gözden kaçırarak varılabilecek bir yer yok.
Sonuç itibariyle, mahkûm olduğumuz şey, IMF
direktifleriyle bize yapmamız söylenen şeyi yapmaktır. Gelin, Türkiye'ye,
Türkiye'nin kendi aklı olduğunu gösterelim. Gelin, milletimize, bu meseleyi
Millet Meclisinin çözebileceğini gösterelim. İşte çözüm, işte kaynak, işte
imkân. 
Bunun kurumsal yapıyla da doğrudan ilgisi var. Sadece
madde başlıklarını onayladığınız maddeler arasında Fon Yönetimi Daire Başkanlığı
da vardı. Bu, kurumsal çatı ve bu kurumun özerkliğiyle doğrudan alakalı olan
bir şey. 
Sonuç itibariyle, sistemin bugün bu kadar açık verir
hale gelmesinin arkasında yatan şey, sistemde biriken fonların, geçmişte,
devlet sermayesi olarak görülüp siyaset tarafından keyfî tasarrufların konusu
edilmiş olması yatmıyor mu? Buna sistemik olarak son vermenin, yani sistemin
buna izin vermeyeceği bir biçimde son vermenin yolu bir kurumsal özerklik
getirmek değil mi? Biz bu ülkeye yabancı sermayenin güven duymasını istiyorsak,
uluslararası normlar ve standartlar neyse, o norm ve standartlarda bir kurumsal
yapılanma getirmek zorunda değil miyiz? 
Benim merak ettiğim soru şudur: Bütün dünyada bu
uluslararası norm ve standartları arayan IMF, söz konusu olan Türkiye olduğunda
niye böyle derme çatma bir kurumsal yapıyı kabul ediyor?! Niye kabul ediyor?!
Hiçbir finansal rehabilitasyon getirmeyen, tam tersine, sisteme kayıtlı
insanlar üzerindeki yükü artırdığı için kayıtdışılığı teşvik edeceği aşikâr
olan bu tasarıyı niye kabul ediyor; çünkü, ben, artık, burada bir iyi niyetten
öteye, Türkiye'yi, belirli bir düzeyde, yönetilebilir bir düzeyde borçlu;
dolayısıyla, borçları üzerinden yönetilebilir bir ülke kılma stratejisinin var
olduğunu düşünüyorum. Aksi halde, iyi niyetli bir kurumun yapması gereken şey,
uluslararası norm ve standartlarda bir reformu Türkiye'den de istemiş
olmasıydı. 
Kendi kaynaklarımızla, kendi paramızla dövülüyoruz
sürekli. 58 milyar dolar Merkez Bankasında birikmiş rezervi olmakla övünen
başka bir Başbakan, başka bir hükümet herhalde bulamazsınız. Gayri safî millî
hâsılasına oranla birikmiş rezervi bu kadar yüksek bir ülke neyin bedelini
ödediğini bilmiyor. Bu rezervleri, gidip, Avrupa bankalarında, Batı
bankalarında, Batı fonlarında yüzde yarımla tutacaksınız, uluslararası
kuruluşlara ve vesair kuruluşlara yüzde 10-11 ortalama faiz ödeyeceksiniz,
bunun bedelini millet ödeyecek. Bu da yetmeyecek, içeriye sıcakpara olarak
giren bu parayı, içeride enflasyonist etki yaratmaması için; yani, döviz karşılığında
ödediğiniz Türk Lirasının içeride enflasyonist etki yaratmaması için yeniden
Hazine yoluyla borçlanacaksınız, bu borçlanmayı bir zaruret haline getirdiğiniz
için Merkez Bankanız ve Hazineniz borç faizlerini aşağı çekemeyecek, ondan
sonra, elinizdeki bütçe, faiz bütçesi, sosyal güvenlik kurumlarının açığı
bütçesi olarak gelecek; yani, kendi kaynaklarıyla kendini fukaralaştıran bir
akıl. 
Değerli arkadaşlar, sevgili arkadaşlarım, siz, milletin
vekillerisiniz, yönettiğiniz sermaye, yönettiğiniz kaynak, hakikaten, kelimenin
tam anlamıyla, üzerinde tüyü bitmedik yetimin hakkı bulunan bir haktır,
sermayedir, beytülmaldır. Eğer, burada getirdiğimiz önerinin çalışmayan bir
tarafı varsa, gelin, bunu söyleyin. 357 kişilik bir parlamento grubuna
sahipsiniz, arkanızda, devletin, hükümetin bütün bürokratik birikimi var. Ya
bunu söyleyin, ya gelin, bu çözümü hayata geçirelim. Eğer, aynı tutumunuzu
sürdürürseniz…
(Mikrofon otomatik cihaz tarafından kapatıldı) 
BAŞKAN - Sayın Mumcu, lütfen, toparlayınız.
ERKAN MUMCU (Devamla ) - Memnuniyetle Sayın Başkanım.
…bizim yapacağımız şey şudur: Gidip, bunu millete
anlatacağız. Ama, bunu millete anlatmanın, bunu bir siyasî iletişimin konusu
yapmanın bize bir faydası olsa bile, millete faydası, en azından, yakın vadede
olmayacaktır. Onun için, bu çözümü bugünden hayata geçirmek, hem sizin hem
bizim hepimiz için bana göre bir namus borcudur. Biz, burada yemin ettik;
millete sadakat yemini ettik. (Anavatan Partisi sıralarından alkışlar) Millete
sadakat yemini etmiş olarak, gelip, burada, önümüze dayatılan, çözüm adına
dayatılan derme çatma modellerle Türkiye'yi daha derin bir bataklığa sürüklemek
yerine, kendi aklımızla bir çözüm bulmalıyız. Ya gelin bu çözümün geçersiz
olduğunu söyleyin, ya gelin birlikte bu çözümü hayata geçirelim. Yani, ya bir
yol açın, ya da yoldan çekilin; milletin önünde engel gibi durmayın. (Anavatan
Partisi sıralarından alkışlar)
Çok teşekkür ediyorum Sayın Başkan. (Anavatan Partisi
sıralarından ayakta alkışlar)
BAŞKAN - Teşekkür ediyorum Sayın Mumcu.
Sayın Mumcu, konuşmanız sırasında, maddeler okunmadan
oylandığını bahsettiniz. Başkanlığı ilgilendirdiği için açıklama gereği
hissettim. 
Tasarı, temel yasa olarak kabul edilmiştir. Bu şekilde
görüşmemizin sebebi de, İçtüzüğün 91 inci maddesi. İçtüzük, 30.6.2005 tarihinde
değişmiştir. Cumhuriyet Halk Partisi tarafından Anayasa Mahkemesine iptal
istemiyle açılan davada, 91 inci maddenin sadece önergeler kısmıyla ilgili
bölüm iptal edilmiştir ve İçtüzük halen yürürlüktedir. Ayrıca, o tarihte de
sizin, AK Parti Hükümeti içerisinde Bakanlar Kurulu Üyesi olduğunuz ve Tüzüğe
de olumlu oy verdiğiniz bilinmektedir. 
Teşekkür ediyorum Sayın Mumcu.
ERKAN MUMCU (Isparta) - Sayın Başkan, adıma ve
sözlerime atfen ifade ettiğiniz sözler dolayısıyla söz istiyorum. (AK Parti
sıralarından "haydi canım" sesleri)
BAŞKAN - Sayın milletvekilleri, lütfen…
Sayın Mumcu, söz veremeyeceğim; çünkü, bu bir
açıklamaydı; dolayısıyla…
ERKAN MUMCU (Isparta) - Sayın Başkan, açıklamanızla
beni töhmet altında bıraktınız. 
BAŞKAN - Sayın milletvekilleri, birleşime 17.15'e kadar
ara veriyorum.
Kapanma
Saati: 16.13
DÖRDÜNCÜ
OTURUM
Açılma Saati:
17.15
BAŞKAN:
Başkanvekili Sadık YAKUT
KÂTİP ÜYELER:
Bayram ÖZÇELİK (Burdur), Yaşar TÜZÜN (Bilecik)
BAŞKAN - Sayın milletvekilleri, Türkiye Büyük Millet
Meclisinin 88 inci Birleşiminin Dördüncü Oturumunu açıyorum.
1102 sıra sayılı kanun tasarısının görüşmelerine
kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN
GELEN DİĞER İŞLER (Devam)
4.- Sosyal
Güvenlik Kurumu Kanunu Tasarısı ve Sağlık, Aile, Çalışma ve Sosyal İşler ile
Plan ve Bütçe Komisyonları Raporları (1/1153) (S. Sayısı: 1102) (Devam)
BAŞKAN - Komisyon?.. Yerinde.
Hükümet?.. Yerinde.
Tasarının İkinci Bölümü üzerinde söz sırası, Adalet ve
Kalkınma Partisi Grubu adına, Bingöl Milletvekili Mahfuz Güler'e aittir. 
ÖMER ABUŞOĞLU (Gaziantep) - Sayın Başkan, biraz önce,
ara vermeden önceki… 
BAŞKAN - Sayın Abuşoğlu, Sayın Güler konuşmasını
yapsın, ondan sonra sizi dinleyeyim.
ÖMER ABUŞOĞLU (Gaziantep) - Peki efendim. 
BAŞKAN - Buyurun Sayın Güler. (AK Parti sıralarından
alkışlar)
AK PARTİ GRUBU ADINA MAHFUZ GÜLER (Bingöl) - Teşekkür
ederim Sayın Başkan.
Sayın Başkan, değerli milletvekilleri; Sosyal Güvenlik
Kurumu Yasa Tasarısının İkinci Bölümü üzerinde AK Parti Grubu adına söz almış
bulunuyorum; bu vesileyle, Yüce Heyetinizi saygıyla selamlıyorum.
Değerli arkadaşlar, 3 Kasım seçimlerinden sonra
iktidara gelen Partimiz, sosyal güvenlik alanında, hiçbir hükümete nasip
olmayan hizmetler vermiştir. Bildiğiniz gibi, ülkemizin en büyük sosyal
güvenlik kuruluşları olan SSK, Bağ-Kur ve İŞKUR, teşkilat yasaları olmadan
idare edilmeye çalışılmaktaydı. Bu kuruluşlar, âdeta kanunsuz bir şekilde,
hiçbir yasal dayanağı olmadan ayakta durmaya çalışmışlar ve gerçekten de, bu
dönemde çok kan kaybetmişlerdir. Biz, hükümet olur olmaz, ilk etapta, SSK,
Bağ-Kur ve İŞKUR'u yasal bir statüye kavuşturduk ve sosyal güvenlik
kuruluşlarımızın üçünün de teşkilat yasalarını çıkararak bu kanunsuz durumdan
kurtardık ve yasal bir statüyü kazandırmış olduk. 
Bundan birkaç gün önce çıkarılan yeni bir yasayla da
SSK ve Bağ Kurlu sigortalıların yıllardan beri birikmiş borçları için
ödemelerde kolaylık sağlanmış ve prim alacakları yeniden yapılandırılmıştır.
Şimdi, süreç devam etmektedir, tüm SSK ve Bağ-Kura borcu olan mükellefler bu
yeniden yapılandırmadan yararlanmaktadırlar. 
Bugün görüştüğümüz tasarı, sosyal güvenlik reformu
çerçevesinde ele alınan ve bizim üçlü sacayağı dediğimiz Sosyal Güvenlik Kurumu
Yasa Tasarısıdır. Bu tasarı, ülkemizin, bugüne kadar yaptığı, özellikle sosyal
güvenlik alanında yaptığı en büyük reformlardan biridir. Bugüne kadar hiçbir
cumhuriyet hükümetine nasip olmamış bir düzenlemedir ve gerçek anlamda bir
reformdur. 
Öteden beri, biz sosyal güvenlikle ilgilenenler.
"Avrupa Birliği standartlarında veya uluslararası norm ve standartlarda
bir birlik sağlamak" tabirini kullanırız. Evet, özetle, bu tasarı -işte,
tek bir cümleyle ifade edilebilirse- bu norm ve standart birliğini
sağlamaktadır. Cumhuriyet tarihimizin en büyük reform paketini içeren bu
tasarıyla, SSK, Bağ-Kur ve Emekli Sandığı kaldırılıyor, yerine tek bir çatı
oluşturularak Sosyal Güvenlik Kurumu doğuyor. 
Sosyal Güvenlik Kurumu Kanunu, 8.12.2005 tarihinde
Türkiye Büyük Millet Meclisine sevk edilmiş ve 2.3.2006 tarihinde komisyon
çalışmaları bitirilerek Türkiye Büyük Millet Meclisi gündemine gelmiştir.
Tasarı, hemen hemen her oturumda, her safhada tartışılmış, Ekonomik ve Sosyal
Konseyde tek gündem maddesi olarak enine boyuna tartışılmıştır. Sendikalarımızın,
işverenlerimizin önerileri bütün detaylarıyla incelenmiş, hiçbir öneri,
eleştiri ve uyarı gözardı edilmeden hazırladığımız sosyal güvenlik reform
paketine yansımıştır. 
Değerli arkadaşlar, mevcut sistem, ülkemizin
ekonomisini tehdit edecek derecede, her yıl katlanarak finansman açığını
oluşturan bir sistemdir. Üç sosyal güvenlik kurumu, SKK, Bağ-Kur ve Emekli
Sandığı, nüfusumuzun yüzde 90'ına sosyal sigorta ve sağlık hizmeti sunmakta,
kapsadığı sigortalıları sosyal risklere karşı korumaktadır. Bu üç kuruma 2005
yılı için bütçeden ayrılan pay, demin Sayın Bakanımızın da söylediği gibi, 23,3
milyar YTL'dir. Kişi başına ortalama 328 YTL düşmektedir. Yani, bir başka
deyimle, devlet, bir yılda, her bir vatandaşına, 328 YTL'yle bir kişinin sosyal
güvenlik hakkını, sağlık yardımıyla birlikte sağlamaktadır. 
Kuşkusuz, bu sistemin tek sorunu finansman açığı
değildir. Mevcut sosyal güvenlik sistemi, tüm vatandaşlarımızı kucaklayamayan,
onlara eşit ve adil davranamayan, hatta, ayırımcılık yapan bir yapı arz etmektedir.
Bilindiği gibi, sistemin en büyük özelliği, bürokrasiye göre düzenlenmiş
olmasıdır. Şimdi, bu sistemi radikal bir değişime uğratıyoruz. Önceliğimiz,
yalnız memur ya da işçi değil, bütün vatandaşlarımızdır. Bu ayırımı
kaldırıyoruz.
Sosyal güvenlik reformu yapmak, gerçekten de, tüm
dünyada olduğu gibi, ülkemizde de zordur. Biz, bunun bilincindeyiz ve reform
yapabilmek için elinizi taşın altına koymazsanız, risk alamazsanız, bu reformu
yapmak mümkün değildir. Risk alabilmek, gerçekten de, yürek ve cesaret ister.
Popülizmden uzak, ülkemiz gerçeklerine uygun bir reform
paketi hazırlandı; çünkü, devlet ile toplum arasındaki yaralı alanları kapatmak
zorundaydık. Bunu başarmaya mecburuz. Memuru, işçisi, Bağ-Kurlusu, esnafı ve
çiftçisiyle toplumun bütün katmanlarına adil ve seviyeli hizmet vermek
azmindeyiz. Yıllardır vatandaşlarımız arasında ayırımcılık yapan bu sistemin,
artık, yürümediğini hep beraber gördük.
Sayın Başkan, değerli milletvekilleri; bu reform
paketinin dört ana ayağı vardır ve bu ayaklar birbirlerini tamamlamaktadırlar.
Birincisi, tüm çalışanları kapsayan sosyal sigorta sistemi; ikincisi, genel
sağlık sigortası; üçüncüsü, primsiz ödemelerin tek elde toplanması; dördüncüsü
ise, bütün bu fonksiyonları yerine getirecek ve kurumları birleştirecek tek bir
sosyal güvenlik kurumunun kurulmasıdır.
Otuz yıldan beri tartışılan bu paket, sendikalarımız,
işveren örgütlerimiz, hatta, bütün sivil toplum kurumlarımız bu temel sorun
üzerinde kafa yordu, öneriler getirdi, eleştirdi. Hemen hemen bütün siyasî
partiler iktidarları boyunca sosyal güvenlik reformunu gerçekleştirmeyi
planladıkları halde, hiçbiri bunu gerçekleştiremedi. Şimdi, bunu, biz
gerçekleştiriyoruz. 
Bu yasayla birlikte, bundan böyle, vatandaşlarımız,
eşit haklara sahip bir ülkenin vatandaşı olduklarını hissedecekler. Yıllarca
ihmal edilen ve herkes tarafından "düzeltilsin" denilmesine rağmen
bir türlü yapılamayan sosyal güvenlik reformu, ülkemiz gerçekleri göz önüne
alınarak gerçekleştirilmiştir. Bu reformun, artık, daha fazla geciktirilmeden,
mutlaka, gerçekleştirilmesi gerekmektedir.
Sosyal güvenlik sistemimiz, her yıl, maalesef,
katlanarak açık vermektedir. Zira, bugün, üç sosyal güvenlik kurumumuzun
finansal açıkları, gayri safî millî hâsılanın yüzde 4,5'i seviyesine ulaşmış
durumdadır. 
Ülkemizin, dünya üzerindeki en büyük zenginliği olan
genç nüfus yapımız, giderek, bu süreç içerisinde yaşlanma eğilimine girmiştir.
Popülist davranarak bu reformun geciktirilmesi halinde, ülkemiz ekonomisi,
devlet-toplum ilişkileri büyük yaralar alacaktır. 
Bu tasarıyla, sosyal tarafların etkin bir şekilde
katıldığı bir genel kurul yapısı oluşturulmuştur. Genel Kurul, 19 üyesi
kamudan, 25 üyesi ise sosyal taraflardan olmak üzere, toplam 44 üyeden meydana
gelmektedir. Tasarıda, Genel Kurul kararlarının öncelikle dikkate alınacağı
hükme bağlanmıştır. Ayrıca, Genel Kurulun üç yılda bir toplanacak olması
nedeniyle, sosyal taraflarla yürütülecek sosyal diyaloğu sürekli kılmak için,
ayrıca Sosyal Güvenlik Yüksek Danışma Kurulu oluşturulmuştur. Tasarıda, her üç
sosyal güvenlik kurumunda var olan yönetim kurulu yapısı korunarak, ilk defa
kamu ve sosyal taraf üye sayısı eşit olarak belirlenmiştir. Bilindiği gibi,
halen bu sayılar; SSK'da 5 kamu görevlisi, 3 sosyal taraf, Bağ-Kurda 4 kamudan,
2 sosyal taraflardan, Emekli Sandığında ise 6 üyenin tamamı kamu temsilcisi
olarak uygulanmaktadır.
(Mikrofon otomatik cihaz tarafından kapatıldı)
BAŞKAN - Buyurun Sayın Güler.
MAHFUZ GÜLER (Devamla) - Bitiriyorum Sayın Başkan.
Yönetim kurulunda sosyal tarafların azamî temsilini
sağlamak amacıyla mevcut yapıdaki temsilden herhangi bir kısıtlamaya
gidilmemiş, işçi, işveren, kamu çalışanları, bağımsız çalışanlar ve emeklilerin
yönetim kurulunda temsil edilmesi sağlanmıştır.
Sosyal güvenlik reformuyla, sosyal güvenlik kurumlarının
denetim birimleri de birleştirilerek, denetim birimleri arasındaki yetki
karmaşasına son verilmiştir. Koordinasyon eksikliğinin giderilmesi ve denetim
maliyetinin düşürülmesi bununla amaçlanmaktadır. Bu birleşme, yapılmakta olan
sosyal güvenlik reformunun ruhuna da uygun düşmüştür. Zira, sosyal güvenlik
kurumlarının tek çatı altında toplandığı reformda, denetim birimlerinin
birleştirilerek tek birim olarak örgütlenmesi çok önemli ve yerinde bir
düzenlemedir. Tüm zorlu şartlara rağmen denetim birimlerinin birleştirilmesini
gerçekleştiren Sayın Bakana ve ilgili komisyon başkan ve üyelerine, Sosyal
Sigortalar Kurumunu yakından tanıyan biri olarak, huzurlarınızda teşekkürlerimi
sunuyorum. 
Denetim biriminin tasarıda yer aldığı şekilde
yasalaşmasıyla, kurum içinde, kaynak israfının önlenmesinde, kayıtdışı
istihdamla mücadelede, yolsuzluk ve usulsüzlüklerin en aza indirilmesinde,
haksız çıkarların önlenip caydırıcılığın egemen kılınmasında, sigortalı,
işveren ve kurum ilişkilerinin düzenlenmesinde, sosyal güvenliğin
yaygınlaştırılmasında, haksız rekabetin önlenmesinde etkin, verimli ve
caydırıcı bir denetim sistemi sağlanmış olacaktır.
Değerli arkadaşlar, sözlerime son verirken, bu büyük
sosyal güvenlik reformunun SSK'lılara, Bağ-Kurlularımıza, Emekli Sandığı
mensuplarımıza, emeklilerimize ve kısacası tüm ulusumuza hayırlı ve uğurlu
olmasını diliyor, Yüce Heyetinize tekrar saygılar sunuyorum. (AK Parti
sıralarından alkışlar)
BAŞKAN - Teşekkür ediyorum Sayın Güler.
Sayın Abuşoğlu, buyurun.
ÖMER ABUŞOĞLU (Gaziantep) - Sayın Başkan, biraz önce,
ara vermeden önce Grup sözcümüz Sayın Mumcu'nun konuşmasında belirttiği, temel
yasanın görüşülmesinden dolayı orada sadece madde başlıklarını sunarak
geçilmesi, İktidar Partisinin meseleyi bu şekle dönüştürmesiyle ilgiliydi; ama,
siz Başkanlık Divanı olarak bence gereksiz yere bir hassasiyet gösterip sanki o
ifadenin size yöneltilmiş bir ifade olduğunu kabul edip Sayın Mumcu'ya ve
Anavatan Partisine karşı bir görüş gösterdiniz. Ama, biz bu tutumunuz hakkında
müzakere açarak ifade etmek hakkımızı kullanmayacağız; ama, Başkanlık Divanının
Grubumuza karşı böyle bir açık haksızlığını da dile getirmek istiyoruz. 
Burada, Başkanlık Divanının tutumuna yöneltilen
herhangi bir ifade değil Sayın Mumcu'nun kullandığı, İktidar Partisinin, bu
önemli bir kanunu temel kanun çerçevesinde getirmesine yönelikti. Başkanlık
Divanının bunu yanlış algılaması sonucunda Sayın Mumcu'nun bu düzeltmeyi yapmak
üzere söz istemesine rağmen söz vermeyip oturumu kesmeniz de pek alışılagelmiş
bir tavır olmadı, pek şık tavır olmadı. Bunu belirtmek için söz almıştım.
BAŞKAN - Teşekkür ediyorum Sayın Abuşoğlu.
Sayın Abuşoğlu, ben, Başkanlık Divanı olarak, Anavatan
Partisini hedef alarak hiçbir konuşma yapmadım. Sadece, maddelerin okunmadan
oylanmasının temel yasa felsefesinden olduğunu izah ettik, tespitte bulunduk.
Eğer, isterseniz, tutumum hakkında söz isterseniz, o konuda oturum da
yapabiliriz.
Teşekkür ediyorum.
ÖMER ABUŞOĞLU (Gaziantep) - Sayın Başkan, biz,
meselenin bu ölçüde bir tartışma ortamı içerisine gelmesini istemeyiz; ama,
konuyu açıklığa kavuşturma gereğini duyduk.
BAŞKAN - Teşekkür ediyorum Sayın Abuşoğlu.
İkinci Bölüm üzerinde, şahsı adına söz isteyen Ahmet
Işık, Konya Milletvekili. (AK Parti sıralarından alkışlar)
Buyurun Sayın Işık.
AHMET IŞIK (Konya) - Sayın Başkan, çok değerli
milletvekilleri; 1102 sıra sayılı Sosyal Güvenlik Kurumu Kanunu Tasarısının
İkinci Bölümü üzerinde şahsım adına söz almış bulunmaktayım; bu vesileyle,
Genel Kurulu saygıyla selamlıyorum.
Değerli milletvekilleri, Türkiye'deki sosyal güvenlik
sisteminin yapısı ve sorunları, 1990'lı yılların başlarından bu yana kamuoyunda
yaygın bir şekilde tartışılmaktadır. Özellikle, 1994 yılından itibaren bu
sorunlardan biri olarak, sosyal güvenlik kurumlarının giderek artan açıkları
önplana çıkmıştır. Kamu tarafından finanse edilen bu açıklar, izleyen birkaç
yıl içinde bütçe dengeleri üzerinde önemli bir baskı yaratmaya başlamıştır. 
SSK ve Bağ-Kur finansman açıklarının artış hızı,
2000'li yıllardaki geçici azalma dışında, son dört yılda tekrar artış eğilimine
girmiş bulunmaktadır. 2001 kriziyle genel ücret seviyesindeki gerilemenin prim
gelirlerini düşürmesi ve bu olağanüstü ortamda peş peşe düşük faizli
taksitlendirme ve ödeme kolaylığı sağlayan yasaların çıkarılmasının prim ödeme
eğilimini düşürmesidir. Bu olumsuz gelişmeler, mevcut sosyal güvenlik
sisteminin sadece belli parametrelerinde yapılan değişikliklerin, sistemin
sorunlarını orta ve uzun dönemde çözmekte yetersiz kaldığı görülmektedir. Bir
başka ifadeyle, sosyal güvenlik sistemimizin, amaç, araçlar ve yöntem
tutarlılığını sağlayacak tarzda, bütüncül bir bakış açısıyla ele alınması ve
yeniden yapılandırılması gerekmektedir. 
Değerli milletvekilleri, sosyal güvenlik sisteminin
temel amacı, insanları mutlak ve göreli yoksulluğa karşı korumaktır. Mevcut
sistemde ise, yarattığı açıklar sonucunda, makro ekonomik istikrarsızlığa yol
açarak yoksulluğu artırmakta, bir başka deyişle, amacının tam tersi sonuçlar
doğurmaktadır. Bütüncül bir yaklaşımla gerçekleştirilecek bir reformun
sağlayacağı tek ve en önemli yarar, sistemin, uzun vadede, malî açıdan
sürdürülebilir hale getirilmesini sağlamak olmayacaktır; daha da önemlisi,
kurumsal etkinliği artıracak olan böylesi bir reform, ayırım gözetmeksizin,
bütün vatandaşlarımıza, eşit koşullarda, hak ettikleri kapsam ve kalitede
sosyal güvenlik sağlama olanağı yaratacaktır.
Sayın Başkan, değerli milletvekilleri; sosyal güvenlik
sisteminin açıklarının kapatılmasında en etkili yollardan birisi de prim
oranlarının düşürülerek kayıtdışı istihdamın kayıt altına alınması olacaktır.
Mevcut sosyal güvenlik sistemlerinin malî açıdan uzun dönemde sürdürülebilir
olup olmadığını belirleyen en önemli değişkenlerden birisi de nüfusun yaş
gruplarına göre dağılımıdır. 65 yaş ve üstü nüfusun toplam nüfus içindeki
payının artması, sosyal güvenlik sisteminin, bir yandan gelirlerinin azalması,
bir yandan da giderlerinin artması sonucunu doğurmaktadır. Bu nedenle, bir
ülkenin nüfusundaki piramit yapısının değişim hızı, aynı zamanda, sosyal
güvenlik sisteminin geleceğini ve alınması gereken tedbirlerin zaman
çizelgesini de göstermektedir. Türkiye, şu anda genç bir nüfusa sahiptir. Ne
var ki, geleceğe ilişkin projeksiyonlar, nüfusun hızla yaşlanacağını da ortaya
koymaktadır. 
Değerli milletvekilleri, tasarıyla, yarım asrı aşkın
bir süredir çalışma statüsüne dayalı olarak kurulan sosyal güvenlik sistemi tek
çatı altında birleşip, fonksiyonel bir yapıya kavuşarak, etkin ve vatandaş
memnuniyetini sağlayan kamu yönetiminin somut örnekleri arasında yer alacaktır.

İşbu tasarının, muhataplarına ve tüm milletimize
hayırlı olmasını temenni ediyor, Genel Kurulu tekrar saygıyla selamlıyorum. (AK
Parti sıralarından alkışlar)
BAŞKAN - Teşekkür ediyorum Sayın Işık. 
İkinci Bölüm üzerinde, şahsı adına söz isteyen, Ümmet Kandoğan,
Denizli Milletvekili. 
Buyurun Sayın Kandoğan. 
ÜMMET KANDOĞAN (Denizli) - Sayın Başkan, değerli
milletvekilleri; sizleri saygıyla selamlıyorum. 
Biraz önce tasarıyla ilgili görüşlerimi ifade etmeye
çalışmıştım. Bu bölümde de, kaldığım yerden devam edeceğim. 
Öncelikle, verilen bir önergeyle teftişle ilgili
konunun daha da açıklığa kavuşması ve bir önergeyle ikinci fıkranın metinden
çıkarılması ve "denetçi" ibarelerinin yerine "müfettiş"
ibarelerinin getirilmesinden dolayı da teşekkürlerimi iletmek istiyorum. İşte,
Türkiye Büyük Millet Meclisinde, Genel Kurulda, muhalefetin sesine de kulak
verildiği takdirde, kanunun daha iyi çıkması açısından böyle düzenlemeler
yapılmasının ne kadar doğru olduğu bir kez daha ortaya çıkmış oldu. 
Değerli milletvekilleri, genel kurulun üç yılda bir
yapılması meselesi… Biraz önce AK Parti Grubu adına konuşan milletvekilimiz,
bunu iftiharla anlatmaya çalıştı; ama, üç yılda yapılacak bir genel kurul
toplantısının, bu sisteme ne kadar katkı sağlayabileceği hususu çok
tartışmalıdır. Siz, devrim niteliğindeki bir kanunu yaptığınızı ileri sürerken,
bunun en üst karar organı olacak olan genel kurulun üç yılda bir toplanmasının
doğru olmadığı, bu sürenin kısaltılması gerektiği inancında olduğumu ifade
etmek istiyorum. 
Yine, bu kanunda "teşkilat ve kadrolar en geç üç
yıl içerisinde kanuna uygun hale getirilir" maddesi var. Sayın Bakanım,
çok önemli bir kanun; biz de gönülden destekliyoruz, bunun çıkması lazım, bir
an önce hayata geçmesi lazım; ancak, siz, bunun hayata geçmesiyle ilgili üç
yıllık bir süre ortaya koyarsanız ve Bakanlar Kuruluna da iki yıl daha uzatma
yetkisi verirseniz, bunun hayata geçirilmesiyle ilgili süre yaklaşık beş yıl
olacaktır. Bu kadar önemli bir kanunsa, devrim niteliğinde bir kanunsa, bu
kanunun bir an önce hayata geçmesi gerekmez mi?! Nedir yani; üç kurumu bir
araya getireceğiz. Nihayetinde de 35 000 civarında personeli var, oturmuş olan
kurumlardır, yıllardan beri köklü olan kurumlardır; yani, bunları, beş yıl
süreyle, teşkilat ve kadroyla ilgili hususların zamana yayılmasının, beş yıl
gibi bir sürenin getirilmesinin haklı ve mantıklı bir açıklamasının olmadığı
inancındayım. En azından, bu sürenin yeniden gözden geçirilmesinde fayda olduğu
inancındayım. 
Yine, bir maddede, yönetmeliklerle ilgili "bir yıl
içerisinde çıkarılır" hükmü var Sayın Bakanım. Yani, Özürlüler İdaresinde
de ben çıktım, burada konuştum. Yaklaşık 15 yönetmelik çıkarılacaktı; orada da
bir yıllık süre getirildi; sordum geçenlerde daha, çıkan yönetmelik yok. Şimdi,
burada da çok önemli bir kanunu hayata geçireceğiz, çıkarılması gereken
yönetmeliklerle ilgili bir yıllık süre koyuldu. Niye bir yıl; yani, çok zor
mudur bu yönetmeliği hazırlayıp hayata geçirmek?! O nedenle…
FİKRET BADAZLI (Antalya) - Kolay değil…
ÜMMET KANDOĞAN (Devamla) - Kolay, kolay… Sayın Badazlı,
bu işler kolaydır. Ben, devletin içerisinden gelen birisiyim, çok kolaydır.
Yani, niye beş yıl…
BAŞKAN - Sayın Kandoğan… Sayın Kandoğan…
ÜMMET KANDOĞAN (Devamla) - Buyurun. 
BAŞKAN - Lütfen, Genel Kurula hitap eder misiniz.
ÜMMET KANDOĞAN (Devamla) - Ee, Sayın Başkanım, oradan
da müdahale ediyor, siz önce onu susturun. 
BAŞKAN - Siz Genel Kurula hitap edin lütfen. 
ÜMMET KANDOĞAN (Devamla) - Tamam, ben Genel Kurula
hitap ediyorum da, oradan müdahale ediyor bana. Önce oraya söyleyin Sayın
Başkan.
BAŞKAN - Sayın milletvekilleri, niye müdahale
ediyorsunuz Sayın Hatibe?!
ÜMMET KANDOĞAN (Devamla) - Değerli milletvekilleri, bu
yönetmeliklerle ilgili süreyi de ne olur gözden geçirin; yani, çok zor değil;
oturacak ilgili kurumun bürokratları, Sayın Bakanım da talimatını verecek, çok
kısa süre içerisinde bu hayata geçirilebilir. 
Yine "iki ikramiye verilebilir." Şimdi,
kanunlarda görüşler açık ve net olur arkadaşlar. "Verilebilir"
ibaresini oraya koyarsanız, bunu kim verecekse, bu, verecek olan makamın iki
dudağı arasında olur Sayın Bakanım. Kanunlarda açık "verilir",
"iki maaş ikramiye verilir." En azından "verilir" ibaresi
bunun içerisinde yer alırsa, bunu takdir edecek makamın da eli kolu bağlanmış
olur, oradaki personelimize de bunu verme imkânımız olur; ama, siz
"verilebilir" derseniz; böyle bir hüküm, böyle bir ibare bunun
içerisinde olursa, yarın bunun hayata geçmesi, uygulanması sıkıntı yaratabilir.
O nedenle, bu "verilebilir" ibaresinin "verilir" şeklinde
düzeltilmesi lazım. 
Yine, önümde bir önerge var, biraz sonra görüşülecek. 
(Mikrofon otomatik cihaz tarafından kapatıldı)
BAŞKAN - Buyurun Sayın Kandoğan.
ÜMMET KANDOĞAN (Devamla) - Şimdi, bu iki maaş ikramiye
verilmesiyle ilgili; büyük bir ihtimalle de İktidar Partisinden geldiği için
kabul edilecek. İki maaş ikramiye verilmesiyle ilgili ibarenin arkasına,
ikramiyenin ödenmesinde personelin performansı ve disiplin cezası alıp
almadığı… Disiplin cezasını kabul ederim; tamam, öyle bir hükmün, öyle bir
ibarenin olması son derece mantıklı, doğal; hem disiplin cezası alacaksınız,
kurumun koymuş olduğu kurallara uygun hareket etmeyeceksin, sonra da iki maaş
ikramiye alacaksın, ona itirazım yok; ancak, personelin performansı?..
Sayın Bakanım, bunu ölçecek elimizde kriter nedir; yok.
Bu kamu yönetiminin yeniden yapılandırılmasıyla ilgili kanun görüşülürken, bu
performans meselesi çok kullanıldı, çok konuşuldu; ancak, performansın
kriterleri, ölçütleri nelerdir; yarın, uygulamada bu da ciddî sıkıntılar
yaratabilir. Amir memuruyla iyi değildir, sıkıntı içerisindedir "ben bunun
performansını beğenmiyorum" şeklindeki bir ibarenin yanlış olduğu, yarın,
uygulamada ciddî sıkıntılarla karşı karşıya kalınabileceğini, burada,
huzurlarınızda ifade etmek istiyorum. Bu önerge geldiğinde, disiplin
cezalarıyla ilgili bölüm kalabilir, ona saygı duyuyorum; ancak
"performans" ibaresinin, mutlaka bu
önergeden -eğer kabul edilecekse- çıkarılmasının daha uygun olduğu
inancındayım.
Yine, bu kurumlara bağlı olan otellerin
özelleştirilmesiyle ilgili ihalelerin Özelleştirme İdaresi tarafından yapılması
söz konusu. Niye özelleştirme idarelerine veriyoruz? Yani, bunun sebebi nedir;
bunun, haklı ve mantıklı bir gerekçesi var mı, değerli milletvekilleri?! Bunu,
kurum yapar. Bazı maddelerde vermişsiniz, Maliye Bakanlığına yetki vermişsiniz;
ama, münhasıran, niçin, Özelleştirme İdaresi tarafından bunların ihalelerinin
yapılacağı hususunun da burada bir açıklığa kavuşturulması lazım. (AK Parti
sıralarından "Niye" sesi)
Şimdi, oradan bir milletvekilimiz "niye" diye
itiraz ediyor; ama, bakınız, Özelleştirme İdaresiyle ilgili, son dönemlerde
ciddî kaygılar, endişeler var sayın milletvekilleri.
(Mikrofon otomatik cihaz tarafından kapatıldı)
ÜNAL KACIR (İstanbul) - Hiçbir endişe yok.
BAŞKAN - Sayın Kandoğan, teşekkür ediyorum.
ÜMMET KANDOĞAN (Devamla) - Ben teşekkür ediyorum.
İmkân olursa, görüşlerimi daha sonra anlatmaya devam
edeceğim.
BAŞKAN - İkinci bölüm üzerindeki görüşmeler
tamamlanmıştır.
Şimdi, ikinci bölümde yer alan maddeleri; varsa, o
madde üzerindeki önergeleri, işlemlerini yaptıktan sonra, ayrı ayrı oylarınıza
sunacağım:
YEDİNCİ BÖLÜM 
Sosyal Güvenlik Yüksek
Danışma Kurulu
Sosyal Güvenlik Yüksek Danışma Kurulunun oluşumu,
görevleri ve toplanması
MADDE 26- 
BAŞKAN - 26 ncı maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
SEKİZİNCİ BÖLÜM
Taşra Teşkilâtı
Taşra teşkilâtı
MADDE 27- 
BAŞKAN - Maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
DOKUZUNCU BÖLÜM
Personele İlişkin
Hükümler
Personelin statüsü, ücret ve malî haklar
MADDE 28- 
BAŞKAN - Madde üzerinde 1 adet önerge vardır; okutup,
işleme alıyorum:
Türkiye Büyük Millet
Meclisi Başkanlığına
Görüşülmekte olan 1102 sıra sayılı Sosyal Güvenlik
Kurumu Kanun Tasarısının 28 inci maddesinin ikinci fıkrasındaki "vergi ve
kesinti" ibaresi "vergi kesintisi" şeklinde değiştirilmesini;
"serbest çalışıp çalışmadığı" ibaresinden sonra gelmek üzere
"personelin performansı, kullanılan izin ve istirahat raporları ve
disiplin cezaları" ibaresinin eklenmesini; aynı maddenin dördüncü
fıkrasının sonuna "İkramiyenin ödenmesinde personelin performansı ve
disiplin cezası alıp almadığı kriterleri dikkate alınır" cümlesinin
eklenmesini arz ve teklif ederiz.






Özkan
  Öksüz


Mahfuz
  Güler


Mehmet Zekai
  Özcan







Konya


Bingöl


Ankara







İnci
  Özdemir





Alim Tunç







İstanbul





Uşak



BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ
(Muş)- Sayın Başkan, takdire bırakıyoruz.
BAŞKAN - Hükümet katılıyor mu?
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkanım.
İzin verirseniz, kısaca, bu performans yönetimine
ilişkin Ümmet Beyin bazı eleştirileri oldu; 32 nci maddede performans
yönetiminin…
BAŞKAN - Sayın Bakan, bu mümkün değil önerge görüşmesi
sırasında.
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz, peki, teşekkür ederim.
BAŞKAN - Gerekçeyi okutuyorum:
Gerekçe: Personele normal ücretinin dışında ödenen
eködeme ve ikramiyelerde, personelin performansının, istirahat raporunun ve
disiplin cezası alıp almadığının dikkate alınarak belirlenmesi amaçlanmıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Kabul edilen önerge doğrultusunda 28 inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Kadrolar ve atama
MADDE 29-
BAŞKAN - Maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
Sosyal Güvenlik Uzmanı, Sosyal Güvenlik Denetçisi ve
bunların yardımcıları
MADDE 30- 
BAŞKAN - Madde üzerinde 1 adet önerge vardır; okutup
işleme alıyorum:
Türkiye Büyük
Millet Meclisi Başkanlığına
Görüşülmekte olan 1102 sıra sayılı Sosyal Güvenlik
Kurumu Kanun Tasarısının 30 uncu maddesinin başlığındaki ve madde metnindeki
"Sosyal Güvenlik Denetçisi" ibaresinin "Müfettiş" olarak
değiştirilmesini, madde metnindeki "sosyal güvenlik denetçi"
ibarelerinin "müfettiş" olarak, "sosyal güvenlik
denetçiliği" ibarelerinin "müfettişlik" olarak değiştirilmesini
arz ve teklif ederiz.






Özkan
  Öksüz


Mustafa
  Elitaş


Mehmet
  Zekai Özcan







Konya


Kayseri


Ankara







İnci
  Özdemir





Alim Tunç







İstanbul





Uşak



BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, Yüce Meclisin takdirine bırakıyoruz.
BAŞKAN - Hükümet katılıyor mu?
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkan.
BAŞKAN - Gerekçeyi okutuyorum:
Gerekçe:
17 nci maddede yapılan değişiklik nedeniyle gerekli
düzenlemenin yapılması amaçlanmıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Kabul edilmiştir.
Kabul edilen önerge doğrultusunda 30 uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sosyal güvenlik kontrol memuru
MADDE 31-
BAŞKAN - Maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
Performans yönetimi
MADDE 32-
BAŞKAN - Oylarınıza sunuyorum: Kabul edenler… Kabul
etmeyenler… Kabul edilmiştir.
ONUNCU BÖLÜM
Malî Hükümler
Kurumun finansal hedeflerinin belirlenmesi ve izlenmesi
MADDE 33-
BAŞKAN - Oylarınıza sunuyorum: Kabul edenler… Kabul
etmeyenler… Kabul edilmiştir.
Kurumun gelirleri ve giderleri
MADDE 34-
BAŞKAN - Oylarınıza sunuyorum: Kabul edenler… Kabul etmeyenler…
Kabul edilmiştir.
Kurumun taşınmaz edinimi ve mal varlıklarının hukukî
durumu
MADDE 35-
BAŞKAN - Kabul edenler… Kabul etmeyenler… Kabul
edilmiştir.
Vergi ve fon muafiyeti
MADDE 36-
BAŞKAN - Kabul edenler… Kabul etmeyenler… Kabul
edilmiştir.
Çeşitli malî hükümler
MADDE 37-
BAŞKAN - Kabul edenler… Kabul etmeyenler… Kabul
edilmiştir.
İkinci bölüm üzerindeki görüşmeler tamamlanmıştır.
Şimdi, üçüncü bölümün görüşmelerine başlıyoruz.
Üçüncü bölüm, geçici 1 ilâ 5 inci maddeler dahil, 38
ilâ 45 inci maddeleri kapsamaktadır.
Üçüncü bölüm üzerinde, Anavatan Partisi Grubu adına söz
isteyen Isparta Milletvekili Erkan Mumcu…
Buyurun Sayın Mumcu. (Anavatan Partisi sıralarından
alkışlar)
ANAVATAN PARTİSİ GRUBU ADINA ERKAN MUMCU (Isparta) -
Teşekkür ediyorum Sayın Başkan.
Sayın Başkan, biliyorsunuz, birleşime ara vermenizden
önce kürsüde söylediğim sözleri hatırlatarak yaptığınız açıklamaya dair birkaç
söz söylemek istemiştim; ama, birleşimi kapatarak bu imkânı vermediniz. İçtüzük
gereği, bizim, Başkanın tutumu hakkında müzakere açılmasını isteme hakkımız
var; ama, bizim buradaki varlık nedenimiz, görüşmeleri gerginleştirme,
imkânsızlaştırma filan değil. Onun için, bu hakkımızı kullanmıyoruz ve şu söz
hakkımız içerisinde, zannediyorum, verilmesi artık hak edilmiş olan cevabı
vermek, benim için de bir borç haline geldi. 
Sayın Başkan, ben, burada, İçtüzüğün dışında bir
uygulama yapıldığını söylemedim. Ben, burada, İçtüzüğe uygun olduğu iddia
edilmiş olsa bile, madde metni okunmadan dahi bir tasarıyı görüşüp kabul
ettiğimizi, toplumun hayatını bu kadar derinden ilgilendiren bir mesele
hakkında konuşabiliyor olmamız gerektiğini, kendi mülahazam olarak,
arkadaşlarımla paylaştım. Sizin bunu düzeltmenizi icap ettirecek ne vardı?!
Yani, Başkanlık Divanında oturan Başkanvekilinin kürsüde konuşan hatiplerle
polemiğe girmesi yeni bir usul mü Sayın Başkan?! Bu, bu Meclisin mehabetine ve
işgal ettiğiniz makama yakışıyor mu?! Kaldı ki, ne söylüyorsunuz; bana, ben
burada ne söylüyor olursam olayım "sen de buradaydın, sen de
bizimleydin" diyorsunuz. 
Ben, şimdi, Sayın Başkan, size de, arkadaşlarıma da
soruyorum: Aranızda olmak utanılacak bir şey mi, AKP'de olmak utanılacak bir
şey mi; bana neyi hatırlatmaya çalışıyorsunuz?! Ben, topluma karşı verilmiş bir
sözün samimiyetine inanarak ve o samimiyetin arkasında durarak, evet, oldum,
yasaklarla, yoksullukla ve yolsuzlukla mücadele edeceğiz taahhüdünün arkasında
oldum, katkıda bulunmak istedim; katkıda da bulundum. İşte, tutanaklara geçecek
şekilde söylüyorum: İsteyen gelsin yalanlasın, katkıda bulunmadım mı?! En çok
övündüğünüz işler arasında benim katkılarım yok mu?! Yani, öğrencilere bedava
kitap dağıtmaktan kapsamlı bir YÖK reformu hazırlamış olmaya gelinceye kadar,
gittiğiniz her yerde övündüğünüz duble yollardan -işte ilgili Bakanı burada-
sivil havacılıkta katedilen mesafeye kadar benim hiç mi katkım yok?! 
Kaldı ki, ben, arkamdaki 350 kişiyi bırakıp, bakın,
burada, kocaman bir iktidar grubuna karşı, hukuksuzlukla bütün hakları elinden
alınmış bir partiyi ayağa kaldırarak bir mücadele veriyorum (Anavatan Partisi
sıralarından alkışlar) ve muhalefet olarak da yaptığım şey, burada, gelip,
kırıp dökmek filan değil, yakıp yıkmak filan da değil.
AHMET YENİ (Samsun) - Beceremezsin…
ERKAN MUMCU (Devamla) - Burada, sağduyuyla, sizinle bir
çözümü paylaşmaya çalışıyorum.
Becerip beceremeyeceğim meselesi başka bir şey Sevgili
Milletvekilim.
BAŞKAN - Sayın Milletvekili, niye müdahale
ediyorsunuz?!
AHMET YENİ (Samsun) - Yakıp yıkmaktan bahsediyor Sayın
Başkan.
ERKAN MUMCU (Devamla) - Becermek istersem…
AHMET YENİ (Samsun) - Yakıp yıkmaktan…
BAŞKAN - Lütfen Sayın Yeni…
ERKAN MUMCU (Devamla) - Eğer, iş oraya gelirse, ne
olacağını hep beraber görürüz.
Ben, Türkiye'nin bir sağduyuya ve aklıselime ihtiyacı
olduğunu düşünüyorum. Onun için, aklıselimin yanında olmak için, burada bunları
söylüyorum. Eğer, işi oraya getirmek istiyorsanız, hodri meydan!..
Bakın, 357 kişisiniz. Çok net bir şekilde söylüyorum:
Burada yaptığınız tasarı, IMF direktiflerine uygun bir tasarı olmanın ötesinde
bir değer taşımıyor. Gelin, Türkiye için gerçek bir çözümü hayata geçirelim.
Getirdiğim çözümün akıldışılığını veya çözüm değerini inkâr edecek bir tek
cümle bile bu kürsüden söylenmedi, söylenemez de. İnkâr edemeyeceğiniz kadar
açık bir katkıdır, açık bir çözümdür ve çözüm değeri, sadece sosyal güvenlik
sistemini sağlıklı bir hale getirici katkılarından ibaret değil, Türkiye'deki
işsizliği, Türkiye'de kayıtdışılığın yarattığı haksız rekabeti de ortadan
kaldıracak bir çözüm değeri niteliğindedir. Buna arkanızı dönmekten ne kârınız
var?! Ha, eğer, diyaloğu bir bereketsizlik gibi görüyorsanız, yanlış
düşünüyorsunuz. Siz yapmasanız da, biz, milletten yetkiyi alır gelir yaparız,
hiç merak etmeyin… (Anavatan Partisi sıralarından alkışlar) Hiç merak etmeyin… Biz,
milletin vicdanına güveniyoruz. 
ÜNAL KACIR (İstanbul) - Geçmişte geldiniz, niye
yapmadınız?!
ERKAN MUMCU (Devamla) - Biz, milletin vicdanına
güveniyoruz.
ÜNAL KACIR (İstanbul) - Geçmişte ANAP geldi, niye
yapmadınız?!
ERKAN MUMCU (Devamla) - Ha, şimdi, çok teşekkür
ediyorum bu hatırlatma…
Geçmişte biz yaptık da, bizden sonra, aranızda üyesi de
bulunan arkadaşlar geldi, bozdular.
ÜNAL KACIR (İstanbul) - Bu hükümetten önce siz
bakandınız. Niye yapmadınız o zaman?!
ERKAN MUMCU (Devamla) - Evet, evet… Geçmişte biz
bunları yaptık, geçmişte Anavatan Partisi olarak…
BAŞKAN - Sayın Kacır, lütfen…
ERKAN MUMCU (Devamla) -…biz bunları adam gibi bir
noktaya getirdik. Türk sosyal güvenlik sisteminin dengelerini bozucu etkilerin
tamamı, 91 sonrası dönemde, aranızda üyesi de bulunan arkadaşların katkılarıyla
bu hale gelmiştir. Dolayısıyla, bunun sorumlusu biz değiliz. Kaldı ki, siz,
ikidebir geçmişi örnek göstererek nereye varacağınızı zannediyorsunuz?! Bu
toplum sizi, geçmişten şikâyet etsin diye mi seçti?! Yasaklara karşı mücadele
edecektiniz; hangi yasağı kaldırdınız?! İkidebir beraberliğimi
hatırlatıyorsunuz; hadi sizinle beraberim; ölümüne, sonuna kadar beraberim, var
mı yüreğiniz, hadi yasakları kaldıralım?..
ALİ YÜKSEL KAVUŞTU (Çorum) - Var yüreğimiz, var!
ERKAN MUMCU (Devamla) - Hadi buyurun, hadi buyurun!
(Anavatan Partisi sıralarından alkışlar)
BAŞKAN - Sayın Kavuştu… Lütfen Sayın Kavuştu…
ERKAN MUMCU (Devamla) - Yolsuzluklarla mücadele
edecektiniz; iktidarınız yolsuzlukların odağı haline geldi arkadaşlar. Delil mi
istiyorsunuz; işte bu kürsüden söylüyorum, işte ilgili Sayın Bakan, Türk
Telekomu sattı; satmadan önce eğer bu vergi indirimi yapılmış olsaydı, bu 500
trilyon liralık vergi avantajının sağlanabileceği bilgisi bu satışa talip
olanlar tarafından biliniyor olsaydı, fiyat böyle mi tahakkuk edecekti?! 
İşte, en açık belgesi! Cesaretiniz varsa, gidin,
iftiradan beni mahkemeye verin. Gittiniz, Mavi Akımda anlaşma yenileyerek,
formül değiştirerek bu ülkenin sırtına 10,2 milyar dolar yük yüklediniz. Niye
biliyor musunuz; Sayın Erdoğan'ın içeriğini hiç kimsenin bilmediği Putin
görüşmesinin bir sonucu olarak. Siz bunları bilmiyor musunuz; elinizi
vicdanınıza koyun, siz bunları bilmiyor musunuz?!
Dün, Sayın Başbakan, kürsüden Galatportun faziletlerini
anlatıyordu. Galataportun anlattığı faziletlerini ortadan kaldıran, kendi
uygulaması. İşte ilgili Sayın Bakan, kendi uygulamanız. Anlattığı manzarayı
tahrip eden, 7 numaralı antrepoyu orada diken; çünkü, ihale edilen Ofer
familyasının rantını yükseltici tedbiri getiren kendisi. Projeyi yaratan adamı,
projeyi engelleyen adam olarak takdim ediyorsunuz. Eğer buysa vicdan, ben böyle
bir vicdanı bu milletin kabul edeceği kanaatinde değilim. Bırakın 1 koyundan 40
post çıkarmaya çalışmayı. Millet sizi nasıl sevdiyse, o duygularla yeniden
sevebilmesi için o duygulara sadakat gösterin. Yoksullukla mücadele diyorsunuz,
işte önünüze 10 000 000 insana iş, istihdam imkânı getirecek bir çözüm
koyuyorum, işte çözüm!.. İşte çözüm!.. (Anavatan Partisi sıralarından alkışlar)
Ya bunun çözüm olmadığını aklıselim bir şekilde gelin bu kürsüden söyleyin
-varsa öyle bir yiğitliğiniz, kabiliyetiniz- ya da gelin, bu çözümü bu
milletten esirgemeyin.
OSMAN KILIÇ (Sivas) - Kürsü adabına uyun, yiğitlik
miğitlik…
ERKAN MUMCU (Devamla) - Bu kürsüden, gelip böyle
-affedersiniz- Başkanlık kürsüsünden, hatibin kastetmediği manaları da içine
alacak biçimde hatiple polemik oluşturmak da neyin nesi?! 
Bu Meclisin bir görgüsü var. Biz bu Mecliste ilk defa
bulunmuyoruz. Bu millet de bu Meclisteki müzakereleri ilk defa izlemiyor. Bu
Meclis bizden sonra da var olmaya devam edecek. Bu Meclisin bir kültürü var. Bu
Meclisin bir ahlakı, bir geleneği var; buna sadakat göstermek lazım. Kaldı ki,
başından beri, bizimim burada -bakın, Cumhuriyet Halk Partisi çekmiş gitmiş-
yapıcı katkılarla sağlamaya çalıştığımız şey, hakikaten milletimiz için faydalı
bir çözümün hayata geçebilmesi. Biz de çekip gideriz, kendiniz çalar kendiniz
oynarsınız! Bu sizi daha mı çok memnun eder?! Yani, provoke edici bir tavır takınmadığımız
halde, gelip, bizi burada, hiç de kastedilmemiş manalarla rencide etmeye
çalışmanın gerçekten centilmenlikle, diyalog anlayışıyla bir alakası var mı?!
Bu yakışıyor mu Başkanlık makamına?! Bu yakışıyor mu bu Meclisin mehabetine?! 
Diyoruz ki: Milyonlarca işveren aşırı prim yüküyle
eziliyor. Ya işçisini kayıt dışında bırakmak zorunda bırakıyor ya da işyerini
kapatmak zorunda kalıyor; ama, en kötüsünden, yeni işletme açacak cesareti yok.
İşyükü maliyetleri olağanüstü artmış vaziyette. Elinizde, bir kurumdan bir
kuruma finansman olarak aktardığınız para var ve bilanço totalleri itibariyle
hiçbir şey eksilmiyor. 
Kocaman bir İktidar Grubusunuz, Anayasa
değiştirebilecek çoğunluğuna sahip İktidar Grubusunuz. Siz, IMF'nin iradesine
mahkûm olmak zorunda mıydınız?! Bu muydu millete söylediğiniz şey?! Gelin, bunu
hayata geçirin.
(Mikrofon otomatik cihaz tarafından kapatıldı)
ÜNAL KACIR (İstanbul) - Aklı ermiyor; ne çözüm önerisi!
BAŞKAN - Buyurun Sayın Mumcu.
ERKAN MUMCU (Devamla) - Sevgili Başkan, değerli
arkadaşlarım oradan laf atıyorlar, diyorlar ki "aklı ermiyor." Ben,
bunu da saygıyla karşılıyorum. Gelin, allahaşkına, neye aklımın ermediğini, şu
kürsüden, aklıselimle bir anlatın da, ben de anlamış olayım!
MUZAFFER R. KURTULMUŞOĞLU (Ankara) - Kendilerini tarif
ediyorlar.
ERKAN MUMCU (Devamla) - Ben de anlamış olayım! Böyle
"aklı ermiyor" filan gibi laflarla bir yere varılmaz. Ben diyorum ki,
gelin, Türkiye'nin kendi aklıyla kendi sorunlarına çözüm bulabileceğini hep
beraber gösterelim. Daha üstün bir aklı koyabilecek arkadaşımın elinden öpmeye
razıyım; çünkü, o akıl, milletimize hizmet olacaktır; o akıl, işsizimize,
milyonlarca işsiz dolaşan gencimize iş olacaktır, sofrasına aş olacaktır, umut
olacaktır; katrilyonlarca liranın çok yüksek faiz bedelini ödemek zorunda
bırakılmış, dolaylı vergilerle, mazotun üzerinden, elektriğin üzerinden,
telefonun üzerinden, çayın, sigaranın üzerinden ödemeye mahkûm edilmiş onlarca
milyon insanın sofrasına aş olacaktır. 
Ben, milletim için, ülkem için, elimden geleni, katkıyı
ortaya koydum. Çok samimîyim; bunu, burada, milletin önünde yapmaya da hazırım.
Gelin, daha değerli olan bir çözümünüz varsa, burada ifade edin, gelip milletin
önünde elinizi öpeceğim. Kimsenin elimi öpmesini filan beklemiyorum; ama, şunu,
lütfen, anlamaya ve hayata geçirmeye çalışın, istediğim yegâne şey bu: Sizi
tahkir edecek herhangi bir söz söyledim mi?! Ha, biz gideriz, biz gideriz…
Bizden sonra da, oturur burada yaparsınız; ama, emin olun, bu manzara iyilik
getirmez, Meclise itibar getirmez. Emin olun, bu manzaranın sonu, Türkiye'yi
iyi bir yere götürmez. 
(Mikrofon otomatik cihaz tarafından kapatıldı)
ERKAN MUMCU (Devamla) - Sayın Başkan, hemen
tamamlıyorum.
Sesinizi çıkaramadığınız yerde, sesinizi
yükseltemediğiniz yerde, sizin adınıza gerektiğinde sesimizi yükseltiyoruz;
geçmişte de yaptık, bugün de yapıyoruz. Bugün, Başbakanınız olmakla övündüğünüz
Sayın Başbakan Erdoğan, eğer bu Mecliste siyaset yapabiliyorsa, 312 nci madde
konusunda bizim gösterdiğimiz dirayetin ürünüdür bu. (Anavatan Partisi
sıralarından alkışlar) Bunun için…
KEMALETTİN GÖKTAŞ (Trabzon) - Ne zaman gösterdin?!
ERKAN MUMCU (Devamla) - Ne zaman mı gösterdim; Meclis
tutanaklarına bakarsın, hükümetten gelen tasarı ile değişen tasarının ne hale
geldiğine bakarsın. Hatta, bu da tarihin tutanaklarına geçsin.
BAŞKAN - Sayın Mumcu, lütfen…
ERKAN MUMCU (Devamla) - Bugün, aynı sıralarda Sayın
Başbakanla oturanların o yasa tasarısı çıkmasın da, sıra kendilerine gelsin,
Tayyip Erdoğan diskalifiye edilsin diye, nasıl mücadele edildiğinin de
delillerini o komisyon tutanaklarında görürsünüz. (Anavatan Partisi
sıralarından "Bravo" sesleri, alkışlar)
EYÜP FATSA (Ordu) - Sayın Başkan, çok ayıp… Çok ayıp
Sayın Başkan, çok ayıp…
ÜNAL KACIR (İstanbul) - Boşuna uğraşma… Boşuna uğraşma,
beceremezsin…
ERKAN MUMCU (Devamla) - Şimdi, onun için, bence,
bırakın bunları. Benim söylemeye çalıştığım şey şu… 
ÜNAL KACIR (İstanbul) - Sen kendini şaşırmışsın!..
ERKAN MUMCU (Devamla) - Tarih karşısında, millet
karşısında dimdik durmayı bilmemiz gerekiyor ve millete karşı sorumluluğumuzun
da onun derdine derman olduğunu bilmemiz gerekiyor. 
Hepinize saygılar, sevgiler sunarım. (Anavatan Partisi
sıralarından alkışlar)
ÖZKAN ÖKSÜZ (Konya) - Senin gibi!..
AHMET YENİ (Samsun) - Dimdik AK Partide durun o zaman… 
EYÜP FATSA (Ordu) - Sayın Başkan…
AHMET YENİ (Samsun) - Dimdik duramadın…
ERKAN MUMCU (Isparta) - Göreceğiz sizi, göreceğiz sizi…
ÖZKAN ÖKSÜZ (Konya) - Son dönemini yaşıyorsun!..
AHMET YENİ (Samsun) - Hiç duramadın, hiç…
ERKAN MUMCU (Isparta) - Gelecek dönem seni
göremeyeceğiz burada.
AHMET YENİ (Samsun) - Hiç duramadın… Çok önemli değil
benim olmam…
BAŞKAN - Sayın milletvekilleri, lütfen…
EYÜP FATSA (Ordu) - Sayın Başkan…
BAŞKAN - Bir saniye Sayın Fatsa…
Sayın Mumcu, bu tasarının ikinci bölümü üzerindeki
konuşmalarınız sırasında, kanun maddelerinin okunmadan oylandığını söylemeniz
üzerine, tarafımdan sadece tespitte bulunulmuştur. Hiçbir sayın milletvekiliyle
polemiğe girilmemiştir. Sözlerimi tekrarlıyorum: İçtüzük 36, 2005 tarihinde değişmiştir,
halen yürürlüktedir. Bu İçtüzüğe karşı, Cumhuriyet Halk Partisi Anayasa
Mahkemesine müracaat etmiştir, sadece 91 inci maddenin önerge bölümüyle ilgili
kısmı iptal edilmiştir. İçtüzüğün değiştiği sırada da, sizin Bakanlar Kurulu
üyesi olduğunuzu söyledim, yine söylüyorum. Bu bir polemik değildir. Sizin de
biraz önce bahsettiğiniz gibi, utanılacak bir olay da değildir. Bu, hiçbir
sayın milletvekiliyle de polemiğe girmek değildir. Sadece, Başkanlık Divanını
ilgilendirdiği ve milletimiz tarafından yanlış anlaşılmaya sebep verilmemesi
için bir açıklama getirilmiştir. 
Teşekkür ediyorum. 
EYÜP FATSA (Ordu) - Sayın Başkan…
ERKAN MUMCU (Isparta) - Sayın Başkan…
ÖMER ABUŞOĞLU (Gaziantep) - Sayın Başkan, 63 üncü
maddeye göre…
BAŞKAN - Kaldı ki, tutumumla ilgili, 63 üncü maddeyle
ilgili, Sayın Abuşoğlu tarafından söz istendiği takdirde, tartışma açacağımı da
belirttim, bu konuda hiçbir çekincemiz de yoktur.
Sayın Abuşouğlu, buyurun.
EYÜP FATSA (Ordu) - Sayın Başkan…
ERKAN MUMCU (Isparta) - Sayın Başkan, bizim niyetimiz
tartışma açmak değil.
ÖMER ABUŞOĞLU (Gaziantep) - Sayın Başkan, bizim
tartışmaya girmek gibi bir amacımızın olmadığını belirtmiştim; ama, sizin
tutumunuz, bu tartışmanın açılması gerektiğini ortaya koydu.
BAŞKAN - Lütfen, Sayın Abuşoğlu, açmıyorum.
ÖMER ABUŞOĞLU (Gaziantep) - Sayın Başkan, 63 üncü
maddeye göre tutumunuz hakkında tartışma istiyorum. 
EYÜP FATSA (Ordu) - Sayın Mumcu, konuşmasında, Grup
Başkanımız ve Başbakanımızı, Grubumuzun ve hükümetin üyelerini zan ve töhmet
altında bırakabilecek ifadelerde bulunmuştur.
ALİ YÜKSEL KAVUŞTU (Çorum) - Yüreğiniz varsa, buyurun!
BAŞKAN - Lütfen, Sayın Milletvekili…
Buyurun Sayın Fatsa. ( AK Parti sıralarından alkışlar)
ALİ YÜKSEL KAVUŞTU (Çorum) - Yürek ister, yürek!..
BAŞKAN - Sayın Kavuştu, lütfen…
ALİ YÜKSEL KAVUŞTU (Çorum) - Bana dokunuyor da, o
yüzden…
BAŞKAN - Buyurun Sayın Fatsa.
V.- AÇIKLAMALAR VE SATAŞMALARA İLİŞKİN
KONUŞMALAR
1.- Ordu Milletvekili Eyüp Fatsa'nın,
Isparta Milletvekili Erkan Mumcu'nun, konuşmasında, Genel Başkanlarına ve
Gruplarına sataşması nedeniyle konuşması
EYÜP FATSA (Ordu) - Teşekkür ediyorum Sayın Başkan.
Değerli arkadaşlar, çok önemli bir kanun tasarısını
görüşüyoruz. Tasarı üzerinde lehte aleyhte söz söyleyen arkadaşlarımız,
siyasîler, sivil toplum örgütleri, kamuoyunda konuya duyarlılık gösteren sosyal
kesimler, elbette ki bu tasarıyla ilgili farklı görüşler ortaya koyabilir,
bundan daha tabiî bir şey olmaz, bundan daha demokratik bir hak da olmaz.
Burada, temel yasa çerçevesinde kanun tasarılarını görüşüyoruz. Dün -şimdi
sıraları boş olan- Cumhuriyet Halk Partisi Grubuna mensup milletvekili
arkadaşlarımızın da, biraz önce, Anavatan Partisi Grup Başkanı Sayın Mumcu'nun
da, sanki, burada yapılan uygulamaların yasalara, Anayasaya ve İçtüzüğe aykırı,
bir kural ihlali, bir cebrî uygulama, bir keyfî uygulama varmış gibi takdim
etmiş olmalarını, doğrusunu isterseniz, en azından, yasalara ve İçtüzüğe karşı
bir duyarsızlık olarak, bir kabulsüzlük olarak anladığımızı ifade etmek
istiyorum. Yasayı seversiniz, sevmezsiniz; memnun olursunuz, olmazsınız; hoşuna
gider, gitmez; bunu her zeminde ifade edebilirsiniz; hele hele, milletvekili
gibi bir sıfatı üstünde taşıyan arkadaşlarımız eğer düşüncelerini Genel Kurulda
ifade etme imkânı bulamamışsa, Meclisin basın locası açıktır, bütün haber
kanalları buradadır, görsel ve yazılı medyanın bütün temsilcileri buradadır,
Meclisimizdedir. Arkadaşlarımızın, görüşlerini, eleştirilerini her zeminde
ifade etme, dile getirme imkânı vardır. Bunu biz saygıyla karşılarız, herkes
bunu saygıyla karşılar. 
Bakın, bu görüşülen konuları gerekçe göstermek
suretiyle ve yapılan şeyin yanlış olduğunu söyleyenlere bir kere daha buradan
ifade etmek istiyorum. Değerli arkadaşlar, yapılan şey Anayasaya mı, yasaya mı,
İçtüzüğe mi aykırı?! Allahaşkına, bir aklıselim sahibi, itiraz eden insan
gelsin burada desin ki, Anayasaya aykırıdır, yasaya aykırıdır, İçtüzüğe
aykırıdır! Varsa böyle bir şey, aykırılık, bunu söylesin. Kaldı ki, burada bir
keyfiyet olmaz. Burası Türkiye Büyük Millet Meclisidir. Burada herkesin
yaptığı, konuştuğu, davranışı, bu Meclisin çalışması, bu Meclis Genel
Kurulundaki bütün uygulamalar, teamül, ne varsa, İçtüzüğe uygun olarak yapılır.
Kimsenin keyfî hareket etme gibi bir lüksü yok ki. Kaldı ki, geçmiş dönemlerde
de yine bu arkadaşlarımızla beraber 1 000 küsur maddelik yasaları, 500 maddelik
yasaları, yüzlerce madde ihtiva eden yasaları yine bu Genel Kurulda görüşerek
temel yasa olarak görüşme imkânımız oldu. Bu, sadece bizim Parlamentomuzda
değil, dünyanın bütün gelişmiş ülkelerinin parlamentolarında da uygulanan bir
şeydir. Ancak, bir konu burada görüşülürken, çıkıp, konunun dışına taşmak
suretiyle bazı insanları, milletvekili arkadaşları, parti başkanlarını, genel
başkanları, başbakanları zan altında bırakabilecek, töhmet altında
bırakabilecek bir ifade kullanmak, hele hele bunlar gerçeği yansıtmıyorsa,
kimsenin hakkı değildir, haddi de değildir. 
AHMET YENİ (Samsun) - İspat edemeyeceği şeyler... 
EYÜP FATSA (Devamla) - Müsaade edin. 
Her şey söylenebilir değerli arkadaşlar. Bakın, biz AK
Parti olarak büyük bir aileyiz. Ailemizin kuruluş felsefesi ortadadır, bir
araya geliş felsefesi ortadadır, Genel Başkanı bellidir. 3 Kasım seçimlerine
girerken, bugün AK Parti çatısı altında görev yapan arkadaşlarımız ve kamuoyu,
herkes bu partinin Genel Başkanının siyasî yasaklı olarak seçimlere
giremeyeceğini biliyordu, hepimiz bunu bilerek buraya geldik. Hiçbir
arkadaşımız, AK Parti çatısı altında görev yapan, bugün sorumluluk yüklenmiş
yüklenmemiş; ama, en azından milletvekili seviyesinde sorumluluk yüklenmiş
hiçbir arkadaşımız, Genel Başkanımızın yasaklı durumunu, yarın kendisi için bir
fırsat doğurur diye bekleme yanlışlığının, bekleme saygısızlığının içerisine
girmemiştir, giremez de.
BAŞKAN - Sayın Fatsa, toparlar mısınız.
ÖZKAN ÖKSÜZ (Konya) - O, o şekilde düşünmüş olabilir.
EYÜP FATSA (Devamla) - Ama, şunu söyleyeyim: Bu
hesapları yapanların, bu hesaplarının tutmayacağını gördüklerinde AK Parti
ailesini nasıl terk ettiklerini, kimlerin terk ettiklerini bu Parti de kamuoyu
da bilmektedir. 
Genel Kurulu saygıyla selamlıyorum. (AK Parti
sıralarından alkışlar)
BAŞKAN - Teşekkür ediyorum Sayın Fatsa.
Sayın Yıldırım, sataşmayla ilgili söz talebiniz var. 
Hangi konuda sataştılar diyorsunuz Sayın Yıldırım?
ULAŞTIRMA BAKANI BİNALİ YILDIRIM (İstanbul) - Şahsımı
işaret ederek, yaptığımız özelleştirmelerle ilgili, Telekom ve Galataportla
ilgili bazı yolsuzluk iddiası ortaya kondu. Bu konuda Hükümetimizi zan altında
bırakacak açıklamalara yer verildi. 
BAŞKAN - Sayın Bakan, yeni bir sataşmaya mahal
vermeden, Tüzüğün 63 üncü maddesi gereğince... 
Buyurun. (AK Parti sıralarından alkışlar)
2.- Ulaştırma Bakanı Binali Yıldırım'ın,
Isparta Milletvekili Erkan Mumcu'nun, konuşmasında, Hükümete sataşması
nedeniyle konuşması
ULAŞTIRMA BAKANI BİNALİ YILDIRIM (İstanbul) - Sayın
Başkan, değerli milletvekili arkadaşlarım; az önce Anavatan Partisi Genel
Başkanı Sayın Mumcu, görüşülmekte olan kanunla ilgili Grubu adına konuşurken,
Hükümetimizin faaliyetleri konusunda yanlış anlaşılmaya mahal verecek bazı
konulara değindi. Bunları kamuoyunun doğru bilgilendirilmesi adına cevaplamak
istiyorum. 
Her şeyden önce, Galataport ihalesinde birtakım yanlış
işler yapıldığını, bunu da, kendisinin, hükümette olduğu dönemde engellemeye
çalıştığını ifade etti. 
Değerli arkadaşlar, bu Galataportun hikâyesi yeni
değil; 1985, yıl 1985, dönemin Ulaştırma Bakanı rahmetli Veysel Atasoy, bu
projenin yapılmasına ta o zamanda karar veriliyor. Aradan geçmiş kaç yıl; 85,
95, 2005; yirmi yıl. 13 tane hükümet geçmiş, 20'den fazla da bakan değişmiş;
ama, projede hiçbir değişme olmamış, adım atılmamış, defalarca fizibilite
yapılmış, defalarca proje hazırlatılmış ve hatta, en son, Sayın Bakanın, Anasol
İktidarı döneminde, Bakanlığında da yapılan çalışma var. Galataport ismi de o zaman
konmuş; ancak, ne yazık ki, laf, laf, laf… Bu projeyi, geldik harekete geçirdik
ve proje, gerekli işlemleri tamamlandı, dünyaya ilan edildi, kamuoyuna ilan
edildi, 7 tane gazetede ilan edildi, Resmî Gazetede ilan edildi, ihalesi oldu.
İlk günde "rekor fiyat" diye bütün gazeteler başlık attı. Ama, bir
iki gün sonra film döndü. Ne oldu ne bitti; birdenbire hava değişti. Kamunun
önünde, canlı yayınlarla yapılan böyle bir ihalenin bir ısmarlama ihale
olduğunu söylemek gülünç bir iddiadır. Buna kimseyi inandıramazsınız. 
Diğer yandan, Telekomun özelleştirilmesi... Burada
bulunan arkadaşlarımız çok iyi bilir, bazıları o dönemleri hatırlarlar. Telekom
için ne mücadeleler, ne kavgalar olduğunu, bu sırada da Telekomun gittikçe kan
kaybetmeye devam ettiğini bilirler, iyi hatırlarlar. 
Sayın Hatibin konuşmasındaki mantığı anlamak mümkün
değildir. Kendisi ekonomi bilir, bu işleri bilir; böyle bir yanlışa nasıl
düşer, doğrusu, hayret ediyorum. Niye derseniz; şimdi, vergi indirimi veya yeni
vergilerin ihdas edilmesi her zaman ihtiyaçlara göre yapılan bir şeydir.
Tekstilde biz KDV'yi düşürdük, gıdada düşürdük, ilaçta düşürdük; ama, başka bir
yerde de vergi koyduk. 
BAŞKAN - Sayın Bakan, lütfen, sataşmayla ilgili kısma
cevap verip bitirir misiniz sözünüzü.
ULAŞTIRMA BAKANI BİNALİ YILDIRIM (Devamla) - Efendim,
Türk Telekom özelleştirilmesi Türkiye Cumhuriyeti tarihinin örnek
özelleştirmesi olmuştur, kamunun da azamî oranda fayda sağladığı bir
özelleştirme olmuştur. (AK Parti sıralarından alkışlar) Bu konuda hiç kimsenin
söyleyecek sözü olmamıştır. Yargıya 80 tane dava gitmiştir, hepsi de
reddolunmuştur. İşte, bu başarı da bu Hükümete, AK Parti Hükümetine nasip
olmuştur. Âdeta, bitmiş bir kuruluşu ayağa kaldırarak, 1994'teki konuşulan
bedellere satıp, kamuya kaynak kazandırıp, sektörün önünü açmayı bu Hükümet
başarmıştır. 
Değerli arkadaşımın başka konularda söyledikleri doğru
da, unutmasın, kendisini siyasî hayata döndüren AK Partidir. (AK Parti
sıralarından alkışlar) Bunu hiçbir zaman unutmaması lazım ve ikibuçuk yıl, bu
Hükümetin bütün kararlarında imzası vardır. Konuşacağı bir şeyi varsa, o zaman
konuşması icap ederdi.
ÖMER ABUŞOĞLU (Gaziantep) - O zaman da konuşmuştu.
ULAŞTIRMA BAKANI BİNALİ YILDIRIM (Devamla) - Sayın
Hatibin, Başbakanı Meclise taşımak gibi iddiası çok gülünçtür. Meclise Sayın
Hatibi taşıyan Başbakandır, AK Partidir. 
Hepinize saygılar sunuyorum. (AK Parti sıralarından
"Bravo" sesleri, alkışlar) 
BAŞKAN - Teşekkür ediyorum Sayın Bakan.
IV. - KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
4.- Sosyal
Güvenlik Kurumu Kanunu Tasarısı ve Sağlık, Aile, Çalışma ve Sosyal İşler ile
Plan ve Bütçe Komisyonları Raporları (1/1153) (S. Sayısı: 1102) (Devam)
BAŞKAN - Üçüncü bölüm üzerinde, AK Parti Grubu adına
söz isteyen Manisa Milletvekili Hüseyin Tanrıverdi; buyurun. (AK Parti
sıralarından alkışlar)
AK PARTİ GRUBU ADINA HÜSEYİN TANRIVERDİ (Manisa) -
Sayın Başkan, değerli milletvekili arkadaşlarım; sözlerime başlarken, hepinize
saygılarımı, sevgilerimi ve selamlarımı sunuyorum.
Biraz önce, gerçekten, Meclisin mehabetine
yakışabilecek bir konuşma izlemedik. Hele hele, kendisini bir parti lideri
olarak gören bir şahsa, böylesi beyanların hoş olmadığını ifade etmek
zorundayım. 
Sayın Hatip buraya çıktı, çok değerli milletvekili
arkadaşlarımı bir yürek testinden geçirmeye çalıştı. Halkımız ve milletvekili
arkadaşlarımız, burada, kimin nereye kadar yüreğinin yeteceğini, soluğunun
nereye kadar yetebileceğini görüyor, biliyor ve bu konuda yüreğinin ve
soluğunun nerede yarım kaldığını, herkesin nereye kadar koşabildiğini
görmektedir. 
SELAMİ UZUN (Sivas) - Nasıl döküldüklerini gördük. 
HÜSEYİN TANRIVERDİ (Devamla) - Doğrusu, biz, AK Parti
olarak, bir sanal partiyi muhatap alarak konuşmak istemiyoruz; ama, bir insan
olarak, bu toplumda yaşayan birileri olarak, katkıları varsa, hepsinin
katkısını tek tek alıyoruz. 
Bugün görüşmekte olduğumuz Sosyal Güvenlik Kurumu
Kanunu üzerinde de aynı şey yapılmıştır. Bütün siyasî partilerimizin, sivil
toplum örgütlerimizin, her birinin, hem alt komisyonlarda, hem de üst
komisyonlarda görüşleri alınmıştır; yetmemiştir, bizzat, kurumlara, sivil
toplum örgütlerine gidilmiş, orada, kurumlar nezdinde, bütün temsilcilerinin
hazır bulunduğu ortamda brifing verilmiş ve onların talepleri dinlenmiş,
sonunda dikkate alınarak yasa tasarısına derç edilmiştir. 
Böylesi önemli çalışmalar yapılmış ve tasarı ortaya
çıkmışken, bunun maddeleri görüşülmüyor ve burada Genel Kurulda konuşmalar
yapılamıyor şeklinde bahanelerle ve hele hele ön kesmek adına son günlerde bir
yafta oluştu, bunu IMF istiyor, öyle çıkarıyorsunuz… Hayır... 
ÖMER ABUŞOĞLU (Gaziantep) - İstemiyor mu IMF?
HÜSEYİN TANRIVERDİ (Devamla) - Biz, halkımız istiyor
diye, halkımızın ihtiyacı var diye Sosyal Güvenlik Kurumu Kanununu çıkarıyoruz
ve peşinden, Sigortalar Kanunu ile Genel Sağlık Sigortasını halkımızın ihtiyacı
olduğu için çıkarıyoruz. 
Bu ülkede herkes sosyal devleti tarif ediyordu,
Anayasanın 2 nci maddesini tarif ediyordu, Türkiye Cumhuriyeti, demokratik,
laik, sosyal bir hukuk devletidir diye tarif ediyordu; ama, maalesef, bugüne
kadar, sosyallik kavramının içini kimse dolduramadı ve içi boş kaldı,
eksiklikler var; bu boşluğu, eksiklikleri, büyük bir yüreklilik örneği vererek
AK Parti İktidarı ortaya koydu. Bugüne kadar herkes bunların edebiyatını
yaparken, kürsüden, Genel Kuruldan hamasi nutuklarını atarken, halka gidip
kahvelerde, meydanlarda hamisi nutkunu atarken "kimse açta, açıkta
kalmayacak" derken, işte, biz bu kanunlarla, kimsenin açta, açıkta
kalmayacağını gerçekleştiriyoruz. Böylesi önemli bir kanunu görüşüyoruz.
Elbette Genel Kurulda da buna katkı verilmesini arzu ediyoruz; ancak, sudan
bahanelerle ve "böylesi yürekli bir adımın önüne nasıl geçeriz, AK
Partinin önünü keseriz, böylesi bir çalışmayı bunlar gerçekleştiriyor, yarın biz
halka ne deriz" şeklinde bir ifadeyle Meclisi terk etmek, doğrusu
demokrasiyle bağdaşmıyor, Meclis içinde bulunanların da demokrasi gereği
katkılarını ortaya koyması gerekiyor.
Burada, doğrusu, benim aklım ermiyor. Demokrasiyi,
uzlaşma rejimi olarak kabul edeceksiniz; ama, benim dediğim olmadı, benim
istediğim şekilde bu iş gerçekleşmiyor diye, bir bahaneyle, Genel Kurulu terk
edeceksiniz!.. Doğrusu, bu, demokratik bir anlayış değil, demokrasiyle uyuşan
bir yönünü ben hâlâ bulamadım, göremedim, diğer arkadaşlarımın da bu noktada
bulamadığını, göremediğini müşahede ediyorum. 
Burada "çamur at, izi kalsın" kabilinden
konuşma yapmak, kürsüde böyle bir davranış içinde bulunmak da çok yanlış.
Konuşacaksınız; ama, arkasından size cevap verileceğini düşündüğünüz için,
buradan, hemen salonu terk edip, gideceksiniz; bu, yanlış.
HÜSEYİN ÖZCAN (Mersin) - Biz buradayız.
HÜSEYİN TANRIVERDİ (Devamla)- Eğer, yüreğiniz
yetiyorsa, oturursunuz burada, konuşmaları dinlersiniz. (AK Parti sıralarından
alkışlar)
HÜSEYİN ÖZCAN (Mersin)- Senin Başbakanın dinleme
şeyinde bile bulunmadı.
HÜSEYİN TANRIVERDİ (Devamla) -Şimdi, siz yokken, biz ne
konuşacağız?!. Yüzünüz varsa, yüz yüze geldiğimiz zaman konuşuruz. Elbette
yüreğiniz yetmeyecek, kalbiniz buna dayanmayacak, cevaplar verildiği zaman
konuşmalara bu noktada direnciniz olmayacak, atacaksınız çamuru, izi kalsın
kabilinden; kaçacaksınız; yok böyle bir şey. 
Eğer söyledikleriniz doğruysa, işte, hükümet adına
Sayın Bakanımız çıkıyor burada konuşuyor, Partimizin Grup Başkanvekili çıkıyor
konuşuyor ve bir milletvekili olarak ben konuşuyorum.
MİRAÇ AKDOĞAN (Malatya) - Sadece konuşuyorsunuz,
icraatlarınızı görelim! 
HÜSEYİN TANRIVERDİ (Devamla) - Bizim icraatlarımızı
halkımız görüyor. 
HÜSEYİN ÖZCAN (Mersin) - Başbakan niye terk ediyor Genel
Başkanımız konuşurken, niye yüzleşmiyor?!
BAŞKAN - Sayın milletvekilleri, lütfen…
HÜSEYİN TANRIVERDİ (Devamla) - Bizim icraatlarımızı
halkımız görüyor, halkımız biliyor ve yakından takip ediyor. 
BAŞKAN - Sayın Tanrıverdi…
HÜSEYİN TANRIVERDİ (Devamla) - Eğer yüreğiniz yetiyordu
ise…
BAŞKAN - Sayın Tanrıverdi…
HÜSEYİN ÖZCAN (Mersin) - Bizim yüreğimiz var, sizin
yüreğiniz yetmiyor; dinlemeden kaçıyor Sayın Başbakan!
HÜSEYİN TANRIVERDİ (Devamla) - …o zaman renginizle,
ambleminizle devam edersiniz. Renk değiştirmekle, kravat rengini değiştirmekle,
gömlek rengini değiştirmekle yol alamazsınız. (AK Parti sıralarından alkışlar) 
BAŞKAN - Sayın Tanrıverdi… Sayın Tanrıverdi…
MİRAÇ AKDOĞAN (Malatya) - Sana ne kardeşim, seni ne
ilgilendiriyor?! Sen kaç defa renk değiştirdin, Tanrıverdi, kaç defa renk
değiştirdin?!
HÜSEYİN TANRIVERDİ (Devamla) - Efendim Sayın Başkanım?
BAŞKAN - Maddeyle ilgili Genel Kurula hitap eder
misiniz lütfen.
HÜSEYİN TANRIVERDİ (Devamla) - Değerli arkadaşlarım,
artık, bu anlayışlar terk edilmeli, terk edilmeli ve Türkiye'nin geleceği için
herkes ama herkes elini taşın altına koymalı. Yoksa, bu anlayışla devam
edilecek olursa, Türkiye yerinde sayar; ama, siz ne yaparsanız yapın, kim ne
yaparsa yapsın, artık, Türkiye'de AK Parti var, Türkiye'de, yüreği yeten… 
MUHSİN KOÇYİĞİT (Diyarbakır) - Seçimlerde göreceğiz!
HÜSEYİN ÖZCAN (Mersin) - Göreceğiz, göreceğiz!..
HÜSEYİN TANRIVERDİ (Devamla) - … evet, her zaman
övündüğümüz Genel Başkanımız, Başbakanımız var, Kabinemiz var. Siz ne yaparsanız
yapın engelleyemeyeceksiniz, Türkiye, artık, birinci ligde oynayacaktır. (AK
Parti sıralarından alkışlar)
Değerli arkadaşlarım, biz, AK Parti olarak…
ÖMER ABUŞOĞLU (Gaziantep) - IMF'den yakanızı
kurtaramadınız daha, Türkiye'yi IMF'ye muhtaç olmaktan çıkaramadınız henüz.
HÜSEYİN TANRIVERDİ (Devamla) - Bir şöyle geriye döner
bakarsanız, IMF'nin Türkiye'ye ne zaman geldiğini görürsünüz ve bu noktaya
girersek altından kalkamazsınız. 
Değerli arkadaşlarım, elbette, bugün, Sosyal Güvenlik
Kurumu Kanununu görüşüyoruz. Sosyal Güvenlik Kurumu Kanunu, kurumları, sosyal
güvenlik kurumlarını tek çatı altında toplayan bir kanun ve bugüne kadar bu bir
ihtiyaçtı. Bugüne kadar, herkes, bunun eksikliği noktasında konuşuyordu,
birleşme noktasında herkesin ama herkesin fikir birliği vardı; ama,
gerçekleşemiyordu. Şimdi, AK Parti, sosyal politikaları gereği "insanı
yücelt ki, devlet yücelsin" anlayışı gereği bunu ele almıştır ve şimdi, bu
kurumların birleşmesiyle norm ve standart birliği ortaya çıkacaktır. 
Daha önce, bu konuda -halkımız sıkıntıları yaşadığı
için biliyor- herhangi bir kurum mensubu, SSK'lı örneğin, Bağ-Kurlunun veya
Bağ-Kurlu Emekli Sandığı mensubunun haklarından aynen faydalanamıyordu,
yararlanamıyordu. Şimdi, kurum birleştiği zaman norm ve standart birliği
sağlanmış olacak, bütün herkes ama herkes aynı haklara sahip olmuş olacak. 
Bu kanunun getirdiği önemli bir konu da, şimdi,
herkesin sosyal güvenlik kurumu olarak bir numarası olmayacak, üzerindeki
Türkiye Cumhuriyeti kimliği numarası yeterli olacak; yani, artık, aradan
birsürü ama birsürü prosedür kalkmış olacak, halkımız, acil bir şekilde, ivedi
bir şekilde bütün ihtiyaçlarını gidermiş olacak.
(Mikrofon otomatik cihaz tarafından kapatıldı)
BAŞKAN - Sayın Tanrıverdi, lütfen, toparlar mısınız.
Buyurun.
HÜSEYİN TANRIVERDİ (Devamla) - Toparlayayım Sayın
Başkanım. 
Bu konuda, değerli arkadaşlarım, çağdaş, hızlı,
otomasyona dayalı ve vatandaşa yönelik hizmetlerin yürütümü için, ilk defa,
Hizmet Sunumu Genel Müdürlüğü oluşturulmaktadır. Bu bir eksiklikti. Hizmet
Sunumu Genel Müdürlüğü de bu kanunla, beraberinde getirilmektedir.
Ben, tekrar, bu kanunun hayırlı olmasını diliyorum. 
Bu kanunla getirilen düzenlemede, şunu kurum içinde
çalışan arkadaşlarımız bilmeli ki, personel bilmeli ki, bu konuda bir
sıkıntıları yok -telefonlar geliyor, onun için buradan cevap vermek durumunda
kaldım- personeliyle ilgili bir sıkıntı yok, kurum mensupları için bir sıkıntı
yok, haklar noktasında herhangi bir problem yok... Dolayısıyla, bu konuda,
herhangi bir yerde birileri kafaları karıştırmak için söz söylerse, bunların
doğru olmadığını bu kurumlarda çalışan personel arkadaşlarımız iyi bilmeliler. 
Tekrar saygılar sunuyor, hepinize teşekkür ediyorum.
(AK Parti sıralarından alkışlar)
BAŞKAN - Teşekkür ediyorum.
ÖMER ABUŞOĞLU (Gaziantep) - Sayın Başkan...
BAŞKAN - Buyurun Sayın Abuşoğlu. 
ÖMER ABUŞOĞLU (Gaziantep) - Sayın Hatip, konuşmasında,
Anavatan Partisine yönelik olarak,
"sanal parti" gibi bir ifade kullandı. (AK Parti sıralarından
gürültüler)
BAŞKAN - Lütfen sayın milletvekilleri... Lütfen Sayın
Öksüz... Niye tahammül edemiyorsunuz? Bir partinin grup başkanvekili, çıkacak,
tabiî, söz isteyecektir.
ÖMER ABUŞOĞLU (Gaziantep) - Bu sataşma dolayısıyla,
cevap hakkımızı kullanmak istiyoruz. 
BAŞKAN - Yani, hiç kimseyi konuşturmayalım, susturalım
mı Sayın Öksüz?
Buyurun Sayın Abuşoğlu. (Anavatan Partisi sıralarından
alkışlar)
V. -
AÇIKLAMALAR VE SATAŞMALARA İLİŞKİN KONUŞMALAR (Devam)
3.- Gaziantep Milletvekili Ömer
Abuşoğlu'nun, Manisa Milletvekili Hüseyin Tanrıverdi'nin, konuşmasında,
Partisine sataşması nedeniyle konuşması
ÖMER ABUŞOĞLU (Gaziantep) - Teşekkür ederim Sayın
Başkan. 
Sayın Başkan, değerli milletvekilleri; dün ve bugün,
burada, ciddî bir işle uğraşıyoruz. Bizim bu yapılan işe ne kadar önem verdiğimizi,
işin ne kadar ciddî olduğunu göstermek üzere, Sayın Genel Başkanımız geldi,
grup adına konuşma gereği hissetti. Sebebi: Görüşülen, özellikle sosyal
güvenlik kurumlarının bir çatı altında toplanmasına yönelik olan bu tasarının,
toplumun hem bugünü hem de geleceği açısından önemini toplum adına vurgulamak
ve topluma da buradan bir mesaj vermek. Meclisin bugün üzerinde çalıştığı
tasarı oldukça ciddî bir tasarıdır, hem bugününüzü hem yarınınızı ilgilendiren
bir tasarıdır mesajını vermek üzere, iki gün, hem geneli hem maddeler üzerinde
burada konuşma gereği duydu; ama, görüyoruz ki, AK Parti, bizim vermek
istediğimiz bu mesajı algılayamayarak, burada, sayın sözcülerin yapmış olduğu
yalan yanlış birtakım ifadelerle, bizim Anavatan Partimizi suçlamaya yönlendirdi.

Bu tasarının görüşmelerinin son anına geldiğimiz bu
noktada, AK Parti sözcülerinin böyle bir tutum ve tavır içerisine girmelerini
istemezdik. Biz, sizin bu tutumunuz dolayısıyla gerçekten üzüntü duyuyoruz;
çünkü, bu tutum, Meclisin yüceliğine, Meclisin saygınlığına leke düşürüyor. O
kadar varıyorsunuz ki, bazen, İktidar Partisinin bazı sayın milletvekilleri,
buraya çıkan muhalefet sözcülerine laf atmaktan öte, hızlarını alamıyorlar,
kendi sözcülerine bile laf atıyorlar. Allahaşkına, vazgeçin bu âdetinizden!
Nereye varmak istiyoruz? Ne kazanç sağlıyorsunuz partiniz adına? 
HÜSEYİN GÜLER (Mersin) - Görevleri o, görevleri…
ÖMER ABUŞOĞLU (Devamla) - Alışmışsınız bir kere,
diliniz durmuyor, kendinizi kontrol edemiyorsunuz. Ondan sonra da, çıkıp, herhangi
bir muhalefet partisi sizin yanlışınızı söylediği anda da basıyorsunuz feryadı.
Tahammül edeceksiniz. Yaptığınız yanlışlıkları, yaptığınız usulsüzlükleri,
yaptığınız yolsuzlukları, buraya çıkıp, biz, dile getireceğiz. Bundan
kaçınmayacağız, bundan vazgeçmeyeceğiz de. 
KEMALLETTİN GÖKTAŞ (Trabzon) - AK Partiden niye istifa
ettin, onu söylemiyorsun hiç. 
ÖMER ABUŞOĞLU (Devamla) - Efendim?..
KEMALLETTİN GÖKTAŞ (Trabzon) - AK Partiden neden istifa
ettin, onu söyle.
BAŞKAN - Sayın Abuşoğlu, lütfen, Genel Kurula hitap
eder misiniz.
ÖMER ABUŞOĞLU (Devamla) - Efendim, benim AK Partiden
istifa etmem hususunu dile getiriyor zaman zaman bazı kişiler. Açıklayayım
size; ama…
BAŞKAN - Sayın Abuşoğlu… Sayın Abuşoğlu… Lütfen,
sataşmayla ilgili konuşur musunuz Sayın Abuşoğlu.
ÖMER ABUŞOĞLU (Devamla) - Evet, sataşmayla ilgili
konuşuyorum; çünkü, sataşmanın içerisinde, demin, bu konu da vardı. 
HÜSEYİN ÖZCAN (Mersin) - Kendileri sataşıyorlar. 
BAŞKAN - Lütfen, Sayın Milletvekili…
Sayın Abuşoğlu, sataşmayla ilgili…
ÖMER ABUŞOĞLU (Devamla) - Efendim, istifa etmem
hususunda size bir beyit okuyacağım:
"İdraki meali bu küçük akla gerekmez,
Zira, bu terazi bu sıkleti çekmez." (Anavatan
Partisi sıralarından alkışlar) 
Siz anlayamazsınız niçin istifa edildiğini! Sizin
istifa edildiğini, niçinini anlayabilmeniz için kendi kendinizi sorgulamanız
lazım öncelikle. Sizde o cesaret, sizde o yürek yoktur!
RECEP KORAL (İstanbul) - Haydi canım sen de!
BAŞKAN - Sayın Koral, lütfen…
ÖMER ABUŞOĞLU (Devamla) - Evet… "Haydi canım sen
de" diye geçiştiremezsin o işi. 
RECEP KORAL (İstanbul) - Korkup kaçan sensin! Korkup
kaçıyorsun, sonra da arkana bakıyorsun!
ÖMER ABUŞOĞLU (Devamla) - Efendim, biz korkup
kaçmıyoruz, biz buradayız; hâlâ buradayız. 
RECEP KORAL (İstanbul) - Belli oluyor. 
ÖMER ABUŞOĞLU (Devamla) - Korkup kaçacak olsak, hâlâ
oralarda oturuyor olurduk. 
BAŞKAN - Sayın Abuşoğlu…
ÖMER ABUŞOĞLU (Devamla) - İzzeti ikbali bıraktık biz;
mihnete geldik, meşakkate geldik. Niçin?..
RECEP KORAL (İstanbul) - Yük taşıyamıyorsun, onun için
kaçtın. Yük taşıyamıyorsun yük!..
ÖMER ABUŞOĞLU (Devamla) - Namık Kemal ne demiş:
"Vazgeçersem kahpeyim millet yolunda bir azimetten" İşte, bundan
dolayı ordayız. (Anavatan Partisi sıralarından alkışlar)
AHMET YENİ (Samsun) - Kaçtınız, kaçtınız. 
ÖMER ABUŞOĞLU (Devamla) - Mama var değil mi orada, onun
için oradasınız.
SELAMİ UZUN (Sivas) - Sana mama vermedikleri için mi…
AHMET YENİ (Samsun) - Kardeşini belediye başkanı
yapamayınca…
ÖMER ABUŞOĞLU (Devamla) - Sayın Bakan, Galataport
konusuna değindi, Sayın Bakan Telekom konusuna değindi. Galataport konusu bugün
ne durumda? Benim söz söylememe gerek yok. Yapılan usulsüzlükten dolayı iptal
verilmiş durumda, yargı marifetiyle.
HÜSEYİN ÖZCAN (Mersin) - İşte bu!
ÖMER ABUŞOĞLU
(Devamla) - İşte bu kadar, yaptığınız iş bu kadar. Usulüne dahi
uyduramıyorsunuz…
HÜSEYİN GÜLER (Mersin) - Kılıfına uyduramıyorlar.
ÖMER ABUŞOĞLU (Devamla) - …ama, kılıfına uydurmaya
gelince, orada oldukça başarılılar.
Gelelim Telekom meselesine. Şimdi, Telekomun özelleştirileceği
çok açık ve net, yıllardan beri biliniyor; ama, ayrıca, bilinen bir husus daha
var. Sayın Maliye Bakanlığında vergi reformu çalışmaları yapılıyor. Kurumlar
Vergisinin indirileceği bir yıl önceden konuşuluyor, bir yıl önceden belli.
Kurumlar Vergisi oranı yüzde 10 oranında; yani, üçte 1 oranında indirilecek.
Yüzde 10 oranında Kurumlar Vergisi indirimi, kurumlara çok büyük avantajlar
sağlıyor, Telekoma da 450 küsur milyon dolar her yıl avantaj sağlıyor. Madem,
siz, bu Kurumlar Vergisi indirimini yapacağınızı biliyorsunuz, koyun
şartnameye, ihaleden sonra, şu tarihte "Kurumlar Vergisini yüzde 30
oranında indireceğiz" maddesini koyun, ben sizin alnınızı karışlayayım.
İşte, bunu koymadığınız için, bu tartışmalar sürüp gidecektir. Elin yabancı
şirketine, her yıl 450 000 000 dolar bu Kurumlar Vergisi avantajını
sağladığınız zaman, on yıl süresi içerisinde 4,5 milyar dolar yapar ve bu da,
Telekomun ihale bedelinin bedavaya getirilmesi demektir. İşte, sizin yaptığınız
işlerin ölçüsü budur, sizin yaptığınız işlerin ahlaka ve hukuka uygunluğunun
esası ve ölçüsü budur.
Hepinize saygılar sunuyorum. (Anavatan Partisi Grubu
sıralarından alkışlar)
BAŞKAN - Teşekkür ediyorum Sayın Abuşoğlu.
IV. - KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
4.- Sosyal
Güvenlik Kurumu Kanunu Tasarısı ve Sağlık, Aile, Çalışma ve Sosyal İşler ile
Plan ve Bütçe Komisyonları Raporları (1/1153) (S. Sayısı: 1102) (Devam)
BAŞKAN - Üçüncü Bölüm üzerinde, şahsı adına söz isteyen
Alaettin Güven, Kütahya Milletvekili. (AK Parti sıralarından alkışlar)
ALAETTİN GÜVEN (Kütahya) - Sayın Başkanım, değerli
milletvekili arkadaşlarım… (AK Parti ve Anavatan Partisi sıralarından
gürültüler)
BAŞKAN - Sayın Güven, bir saniye… Sayın Güven, bir
saniye…
Sayın milletvekilleri, karşılıklı sohbet etmek isteyen
sayın milletvekillerimiz, Genel Kurulun sağında ve solunda kulisler vardır,
oralara çıkabilirler. (Alkışlar)
Buyurun Sayın Güven.
ALAETTİN GÜVEN (Devamla) - Sayın Başkanım, değerli
milletvekili arkadaşlarım; 1102 sıra sayılı kanun tasarısının üçüncü bölümü
üzerinde şahsım adına söz almış bulunuyorum; Yüce Heyetinizi en derin
saygılarımla selamlıyorum.
Değerli arkadaşlarım, 1102 sıra sayılı tasarıyla, SSK,
Emekli Sandığı, Bağ-Kur teşkilatları "Sosyal Güvenlik Kurumu" adı
altında birleştirilmektedir. Sosyal Güvenlik Kurumu Tasarısının
kanunlaşmasından maksat, istenilen amaç, gaye ve hedef, Sosyal Sigortalar ve
Genel Sağlık Sigortası Kanun Tasarısıyla sağlanan ilkelerin hayata geçirilmesi
ve beklenen sonucun alınabilmesidir. 
Bu tasarıyla, Sosyal Güvenlik Kurumu, yeni ve etkin,
etkili bir yapı kazanmaktadır. Mevcut yapıyla şu anda uygulamalarla ortaya
çıkan aksaklıklar, mesela, emekli aylığı bağlanma süresinin uzun bir süreç
alması, hizmetlerin birleştirilmesi konusu gündeme geldiğinde yine zorluklarla
karşılaşılması ve uzun bir süreç alması ve zorluğu, sağlık hizmetine erişim
işlemlerinin uzun sürmesi gibi aksaklıklar, yanlışlıklar birkaç örnekle ortadan
kalkacak, sona erecektir. Neredeyse, bir emekli aylığının bağlanması üç aya
tekabül ederken, bugün bu süre bu kanun tasarıları kanunlaştıktan sonra, bu
geçiş süreci içinde bugün elliyedi güne inmişken, AK Parti İktidarının olumlu
çalışmaları sonucunda, bu geçiş süreci içinde beş güne inecek, nihaî hedef bir
saate kadar gerileyecektir, kısalacaktır.
Sonuç itibariyle, değerli arkadaşlarım, bu tasarıdan
beklenen hedefleri şöyle sıralayabiliriz: Kanun tasarısı kanunlaştıktan sonra,
hizmet sunumunun kaliteli hale gelmesi ve standart olması sağlanmış olacaktır.
Biraz önce ifade ettiğim gibi, işlem sürelerinin kısaltılması sağlanmış olacak,
bilgi talebinin, isteğinin anında ve istenen içerikte hemen karşılanabilme
imkânı doğacaktır. Hizmet sunumunun kalitesi artırıldığı gibi, hizmet kalitesi
de artırılacaktır bu sayede. Ayrıca, AK Partinin, özellikle, temel ilke ve
hedeflerinden birisi, her alanda teknolojinin kullanılması. Burada da internet,
iletişim konusunda etkin bir şekilde kullanılacak, hem hizmet sunumuna hem de
hizmet alımına, bilgi edinmeye etkin ve kısa sürede ulaşılacaktır. Ayrıca,
Türkiye Cumhuriyeti vatandaşı olmakla onur ve gurur duyarken, bu kanundan sonra
Türkiye Cumhuriyeti vatandaşlık numarasıyla da en etkin ve etkili bir şekilde
hizmet alımına erişilebilinecektir. 
Bu kanunun ülkemize, insanlarımıza ve hepimize hayırlı,
uğurlu olmasını temenni eder, saygılar sunarım. (AK Parti sıralarından
alkışlar) 
BAŞKAN - Teşekkür ediyorum Sayın Güven.
Bölüm üzerinde, şahsı adına söz isteyen Trabzon
Milletvekili Sayın Cevdet Erdöl; buyurun. (AK Parti sıralarından alkışlar)
CEVDET ERDÖL (Trabzon) - Sayın Başkan, değerli
milletvekilleri; hepinizi saygıyla selamlıyorum.
Yani, her şey konuşuldu; ama, bu tasarıyla halkımızın
ne kazanacağı çok açık bir dille ifade edilmedi. Onun için, ben, bunun hakkında
bir iki cümleyle açıklama yapmak istiyorum.
Yani, ben, muhalefetin yapıcı eleştirilerini, gerek
komisyon çalışmalarında gerek sonrasında takdirle ve teşekkürle karşılıyorum;
ancak, bizim, hani temel kanun diyoruz da, bir Temel fıkrası aklıma geldi.
Temel ile Dursun'u idama mahkûm etmişler. Temel'e "son isteğin nedir"
demişler "annemi göreyim" demiş "peki" demişler; Dursun'a
"senin son isteğin nedir" diye sormuşlar "Temel anasını
görmesin" demiş. Yani, şimdi, burada, bazı kimseler bazı şeyleri
yapamadığı zaman, biz yaptığımız zaman "siz yaptığınız zaman yanlış
oluyor" mantığına gidiliyor. Lütfen… Yapıcı eleştirileri biz, aslında,
zaten komisyonlarda uzun uzadıya aldık. Hiçbir milletvekili arkadaşımız,
komisyonlarda ben kendimi ifade edemedim, ben katkı sağlamaktan menedildim, ben
hiçbir şey anlatamadım, anlatmak istediklerimi söyleyemedim diyemez. Kaldı ki,
sivil toplum kuruluşlarına da aynı fırsatı verdik ve komisyon çalışmalarımızda
gerek İktidar Partisi mensubu arkadaşlarım gerek muhalefet partilerindeki katkı
veren arkadaşlarıma teşekkür ediyorum.
Şimdi ne yapılıyor burada; sağlık güvence sistemimizde
gerçekten çok büyük… Nasıl ki hastaneleri biz tek çatı altına topladık, birçok
hastanesi olan değişik kurumlar vardı, burada da bakıyorsunuz, Emekli Sandığı
kendine göre bir sağlık sistemi oluşturmuş, sigorta sistemi, Bağ-Kur başka bir
sistem, Sigorta Kurumu başka bir sistem, yeşilkartlılar var, hiçbir güvencesi
olmayan kırmızı kartlılar var, bunların hepsini bu tasarı bir araya getiriyor
ve burada, mesela, bir kişi hastaneye gidiyor "efendim, sen
yeşilkartlısın, bu hizmetten yararlanamazsın" veya "sigortalısın, sen
bu ilacı alamazsın" veya ne bileyim, üniversite hastanelerimiz var, özel
hastanelerimiz var, vakıf üniversitesine ait hastanelerimiz var, eczaneler var,
değişik sağlık kuruluşları var. Bunların her birine vatandaş gittiği zaman,
karşısına çıkan ilk soru: "Senin sosyal güvencen nedir; Bağ-Kurlu musun,
sigortalı mısın, yeşilkartlı mısın?" Dolayısıyla, vatandaş bundan
bıkmıştı. Vatandaş, sanki, bazı kesimler, bazı insanlar birinci sınıf vatandaş,
kendisi ikinci, üçüncü sınıf vatandaş gibi görüyordu. Bu tasarı, herkesi
birinci sınıf vatandaş yapan bir tasarıdır. Bunun böyle bilinmesi lazım. Her
Türk vatandaşı, Türkiye Cumhuriyeti vatandaşlık numarasıyla birlikte, aynı
haklara sahip olacak. Bu çok önemli bir şeydir. Bunu, yapamayanların, arzu eden
kişilerin önüne seriyoruz, buyurun katkı verin diyoruz ve dedik, aldığımız
katkıları da bu tasarıya zaten derç ettik. 
Şimdi, ne olacak; zaten, bunu bir bütün olarak
düşündüğümüz zaman, genel sağlık sigortasıyla birlikte, zaten annesinden doğan
herkes sigortalı doğacak. Hiçbir kimse "senin yeşilkartın, kırmızı kartın,
Bağ-Kurun, sigortan var" diyerek veya "yok" diyerek geri
çevrilmeyecek. Hastanelerden, bütün hastanelerden, istediği doktoru
seçebilecek, istediği hastaneye gidebilecek -kurumla anlaşmalı olan hastaneleri
bahsediyorum- ve dolayısıyla, herkese eşit ve herkese adil bir sağlık hizmeti
sunulmuş olacak. 
Bu tasarıyı getiren hükümetimize, bu tasarının
hazırlanmasında katkı veren Saygıdeğer Bakanımıza ve Bakanlık mensuplarına,
gerek Sağlık, Aile, Çalışma ve Sosyal İşler Komisyonu gerek Plan ve Bütçe
Komisyonundaki, alt komisyonda çalışan arkadaşlarıma ve komisyonda katkı veren
herkese, ayrı ayrı teşekkür etmek istiyorum. 
Burada, saygıdeğer bakanlarımıza hitap ederek,
Başbakanımızı, âdeta, değişik mecralarda cevap vermeye zorlayacak ithamlar
oluyor. Bunlara burada gerek yok. Bu AK Parti olmasaydı, biraz önce burada
duran Saygıdeğer Bakanımız ve diğer bakanlarımız, bu hükümetimiz olmasaydı,
YTL'nin ne olduğunu bu insanlar anlamayacaktı. 
HÜSEYİN ÖZCAN (Mersin) - Sizden önce…
CEVDET ERDÖL (Devamla) - Bırakınız YTL'yi, 9 YTL'ye
uçağa değil, dolmuşa bile binemeyeceklerdi.
Hepinize saygılar sunuyorum efendim. (AK Parti
sıralarından alkışlar) 
BAŞKAN - Teşekkür ediyorum Sayın Erdöl.
Üçüncü bölüm üzerindeki görüşmeler tamamlanmıştır.
Şimdi, üçüncü bölümde yer alan maddeleri, varsa, o
madde üzerindeki önerge işlemlerini yaptıktan sonra ayrı ayrı oylarınıza
sunacağım.
ONBİRİNCİ BÖLÜM
Sorumluluk ve Yetkiler
Yöneticilerin sorumlulukları ve yetki devri
MADDE 38 -
BAŞKAN - Maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
Tebligat 
MADDE 39 - 
BAŞKAN - Kabul edenler… Kabul etmeyenler… Kabul
edilmiştir.
ONİKİNCİ BÖLÜM
Çeşitli Hükümler
Yazışma, evrak, bilgi arşivleme esasları
MADDE 40 -
BAŞKAN - Kabul edenler… Kabul etmeyenler… Kabul
edilmiştir.
Yönetmelik ve tebliğler
MADDE 41 - 
BAŞKAN - Kabul edenler… Kabul etmeyenler… Kabul
edilmiştir.
Eklenen ve değiştirilen hükümler 
MADDE 42 -
ÖMER ABUŞOĞLU (Gaziantep) - Sayın Başkan, karar
yetersayının aranmasını istiyoruz.
BAŞKAN - Arayacağım Sayın Abuşoğlu. 
Yalnız, madde üzerinde Sayın Komisyonun bir düzeltme
talebi vardır.
Buyurun Sayın Başkan.
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, 42 nci maddenin (b) fıkrasının 7 numaralı alt bendinde geçen
"29 uncu maddenin ikinci fıkrasında" ibaresinin "29 uncu
maddesinin üçüncü fıkrasında" olarak düzeltilmesini talep ediyoruz. 
BAŞKAN - Not alınmıştır Sayın Başkan.
Madde üzerinde, ayrıca 1 adet önerge vardır; okutup
işleme alacağım.
Okutuyorum:
Türkiye Büyük Millet
Meclisi Başkanlığına
Görüşülmekte olan Sosyal Güvenlik Kurumu Kanunu
Tasarısının 42 nci maddesinin (d), (e), (f) ve (h) fıkralarının aşağıdaki
şekilde değiştirilmesini arz ve teklif ederiz.






Mahfuz
  Güler


Özkan
  Öksüz


Alim Tunç







Bingöl


Konya


Uşak







İnci
  Özdemir





M. Zekai
  Özcan







İstanbul





Ankara



"d) 657 sayılı Devlet Memurları Kanununun 36 ncı
maddesinin "Ortak Hükümler" bölümünün (A/11) numaralı bendinde yer
alan "Sosyal Sigortalar Kurumu Başkanlığı Müfettiş Yardımcıları ve Sigorta
Müfettiş Yardımcıları" ibaresi, "Sosyal Güvenlik Kurumu Müfettiş
Yardımcıları" şeklinde
değiştirilmiş; aynı bentteki "Bağ-Kur Denetmen Yardımcıları",
"Sosyal Sigorta Uzman Yardımcıları", "Bağ-Kur
Denetmenliğine" ve "Sosyal Sigorta Uzmanlığına" ibareleri
çıkarılmıştır."
"e) 657 sayılı Devlet Memurları Kanununun
"Zam ve Tazminatlar" başlıklı 152 nci maddesinin, "II-
Tazminatlar" bölümünün "A-Özel Hizmet Tazminatı" bendinin (g)
alt bendinde yer alan, "Sosyal Sigortalar Kurumu Başkanlık Başmüfettişi,
Müfettişi ve Müfettiş Yardımcıları, Sigorta Müfettişi ve Sigorta Müfettiş
Yardımcıları," ibaresi "Sosyal Güvenlik Kurumu Başmüfettişi, Müfettiş
ve Müfettiş Yardımcıları" şeklinde değiştirilmiş, (i) alt bendinde yer
alan "Sosyal Sigorta Uzmanları" ile "Bağ-Kur Denetmenleri"
ibaresi çıkarılmıştır."
"f) 657 sayılı Devlet Memurları Kanununa ekli (I)
sayılı Ek Gösterge Cetvelinin; "I-Genel İdare Hizmetleri Sınıfı"
bölümünün ( c ) bendinde yer alan "Sosyal Sigortalar Kurumu Başkanı"
ibaresi çıkarılmış, (d) bendine "Sosyal Güvenlik Kurumu Rehberlik ve
Teftiş Başkanı" ibaresi eklenmiş, (g) bendinde yer alan "Sosyal
Sigortalar Kurumu Başkanlık Müfettişleri, Sigorta Müfettişleri," ibaresi,
"Sosyal Güvenlik Kurumu Müfettişleri, Sosyal Güvenlik Uzmanları,"
şeklinde değiştirilmiş, (h) bendinde yer alan "Bağ-Kur Denetmenleri",
"Sosyal Sigorta Uzmanları" ve "Sosyal Güvenlik Uzmanları"
ibareleri çıkarılmıştır."
"h) 657 sayılı Devlet Memurları Kanununa ekli (IV)
sayılı Makam Tazminatı Cetvelinin (5/c) numaralı bendinde yer alan "Sosyal
Güvenlik Kurumu Daire Başkanları (Ana ve Yardımcı Hizmet Birimi)"
ibareleri çıkarılarak, "Sosyal Güvenlik Kurumu Daire Başkanları,"
ibaresi eklenmiş; (8/a) bendinde yer alan "Sosyal Sigortalar Kurumu
Başkanlığı Müfettişleri ile Sigorta Müfettişleri" ibaresi "Sosyal
Güvenlik Kurumu Müfettişleri" şeklinde değiştirilmiş; (9/a) bendine
"İl Emniyet Müdürleri" ibaresinden sonra gelmek üzere "Sosyal
Güvenlik İl Müdürleri (Ankara, İstanbul, İzmir)", (9/b) bendine "İl
Emniyet Müdürleri" ibaresinden sonra gelmek üzere "Sosyal Güvenlik İl
Müdürleri" ibareleri eklenmiştir."
BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, uygun görüşle takdire bırakıyoruz.
BAŞKAN - Hükümet katılıyor mu?
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkan. 
BAŞKAN - Gerekçeyi okutuyorum: 
Gerekçe:
17 nci maddede yapılan değişiklik nedeniyle (d), (e),
(f) ve (h) fıkralarında gerekli düzenlemenin yapılması amaçlanmıştır. 
BAŞKAN - Önergeyi oylarınıza sunuyorum; karar
yetersayısı arayacağım: Kabul edenler… Kabul etmeyenler… Karar yetersayısı
vardır, önerge kabul edilmiştir.
Kabul edilen önerge doğrultusunda 42 nci maddeyi
oyluyorum: Kabul edenler… Kabul etmeyenler… Kabul edilmiştir. 
Kaldırılan hükümler
MADDE 43.- 
BAŞKAN - 43 üncü madde üzerinde Sayın Komisyonun
düzeltme talebi vardır.
Buyurun Sayın Komisyon. 
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, 43 üncü maddenin madde başlığının "Yürürlükten Kaldırılan
Hükümler" (f) bendinde geçen "ikinci fıkrasının" ibaresinin
"2 nci numaralı fıkrasının" şeklinde düzeltilmesini teklif ediyoruz. 
BAŞKAN - Sayın Komisyonun düzeltme talebi not
edilmiştir. 
Madde üzerinde 1 adet önerge vardır; okutup, işleme
alıyorum: 
Türkiye Büyük Millet
Meclisi Başkanlığına
Görüşülmekte olan 1102 sıra sayılı Sosyal Güvenlik
Kurumu Kanunu Tasarısının 43 üncü maddesinin (b) ve (c) fıkralarının aşağıdaki
şekilde değiştirilmesini arz ve teklif ederiz. 






Eyüp Fatsa


Halil
  Özyolcu


Ahmet
  Kambur







Ordu


Ağrı


Tekirdağ







M. Zekai
  Özcan





Mustafa
  Tuna







Ankara 





Ankara



" b) 16/7/2003 tarihli ve 4947 sayılı Sosyal
Güvenlik Kurumu Teşkilatı Kanununun 1 inci ilâ 9 uncu maddeleri ile geçici 1
inci maddesi,
c) 29/7/2003 tarihli ve 4958 sayılı Sosyal Sigortalar
Kurumu Kanununun 1 inci ilâ 24 üncü maddeleri ile geçici 1 inci maddesi"
BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Takdire bırakıyoruz Sayın Başkan. 
BAŞKAN - Hükümet katılıyor mu?
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkan. 
BAŞKAN - Gerekçeyi okutuyorum: 
Gerekçe: 
Fıkralarda adı geçen kanunların tümüyle iptal edilmesi
durumunda, bazı kanunlarda yapılan değişikliklerin dayanaksız kalabileceği
hususunda ileri sürülen hukukî görüşler nedeniyle hazırlanmıştır. 
BAŞKAN - Önergeyi oylarınıza sunuyorum: Kabul edenler…
Kabul etmeyenler… Kabul edilmiştir. 
Kabul edilen önerge doğrultusunda 43 üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
ONÜÇÜNCÜ BÖLÜM 
Geçici ve Son Hükümler
Devredilen kurumlar ve devre ilişkin hükümler
GEÇİCİ MADDE 1 -
BAŞKAN - Oylarınıza sunuyorum: Kabul edenler… Kabul
etmeyenler… Kabul edilmiştir. 
Teşkilata ve kadrolara ilişkin hükümler
GEÇİCİ MADDE 2 -
BAŞKAN - Madde üzerinde Sayın Komisyonun düzeltme
talebi vardır.
Buyurun Sayın Başkan. 
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, geçici 2 nci maddesi sekizinci fıkrasındaki "4958 sayılı
Sosyal Sigortalar Kurumu Kanununun geçici 1 inci maddesinin ikinci fıkrasında,
9.1.1985 tarihli ve 3146 sayılı Kanunun geçici 9 uncu maddesinin (D)
bendinde" ibaresinin "4958 sayılı Sosyal Sigortalar Kurumu Kanunun
geçici 1 inci maddesinin (a) fıkrasının ikinci paragrafında, 9.1.1985 tarihli
ve 3146 sayılı Kanunun geçici 9 uncu maddesinin (D) fıkrasında" şeklinde
değiştirilmesini talep ediyoruz. 
BAŞKAN - Not alınmıştır Sayın Başkan. 
Madde üzerinde 2 adet önerge vardır; önce, geliş
sırasına göre okutup, aykırılıklarına göre işleme alacağım.
Türkiye Büyük Millet
Meclisi Başkanlığına
Görüşülmekte olan kanun tasarısının geçici 2 nci
maddesinin 7 nci fıkrasının aşağıdaki şekilde değiştirilmesini arz ve teklif
ederiz. 
"Devredilen kurumların merkez ve taşra teşkilatına
ait kadrolarda bulanan personel 1 inci fıkrada belirtilen sürenin sonuna kadar
bu kanunla ihdas edilen (1 veya) 2 sayılı kurum kadrolarına atanırlar. 1.
fıkrada belirtilen süre içinde söz konusu listelerde yer alan kurum kadrolarına
atanamayanlar (4 sayılı) listeye aynı kadro unvanları ile ilgisine merkez veya
taşra teşkilatı olarak eklenmiş sayılır. Ancak, bu şekilde eklenecek kadro
sayısı 4 500 adedi geçemez. Bu kadrolar herhangi bir nedenle boşaldığında
hiçbir işleme gerek kalmaksızın iptal edilmiş sayılır. 1. fıkrada belirtilen
sürenin sonunda devredilen kadrolar ile bu kanunla ihdas edilen (3), (4), (5)
sayılı listede yer alan kadrolara atananların devredilen kurumlardaki eski
kadroları iptal edilerek 190 sayılı Genel Kadro Usulü Hakkındaki Kanun Hükmünde
Kararnamenin eki cetvellerinden çıkartılmış sayılır. 






Dursun
  Akdemir


Turan
  Tüysüz


Ömer
  Abuşoğlu







Iğdır


Şanlıurfa


Gaziantep







Mehmet
  Sait Armağan


Hüseyin
  Özcan


Muharrem
  Doğan







Isparta


Mersin


Mardin



BAŞKAN - Diğer önergeyi okutup, işleme alıyorum: 
Türkiye Büyük Millet
Meclisi Başkanlığına
Görüşülmekte olan 1102 sıra sayılı Sosyal Güvenlik
Kurumu Kanun Tasarısının geçici 2 nci maddesinin; üçüncü fıkrası ile ekli (1)
sayılı listede yer alan "Sosyal Güvenlik Başdenetçisi" ibarelerinin
"Başmüfettiş" olarak değiştirilmesini, "Sosyal Güvenlik
Denetçisi" ibarelerinin "Müfettiş" olarak değiştirilmesini,
"Sosyal Güvenlik Denetçi Yardımcısı" ibarelerinin "Müfettiş
Yardımcısı" olarak değiştirilmesini,
Beşinci fıkrasının "Devredilen kurumlarda
Başmüfettiş, Sigorta Başmüfettişi, Müfettiş, Müfettiş (özelleştirme), Sigorta
Müfettişi, Müfettiş Yardımcısı ve Sigorta Müfettiş Yardımcısı kadrolarında
çalışanlar, birinci fıkrada belirtilen süre sonunda bu Kanunla ihdas edilen
Başmüfettiş, Müfettiş ve Müfettiş Yardımcısı kadrolarına; Sosyal Güvenlik Uzman
Yardımcısı, Sosyal Sigorta Uzman Yardımcısı ve Sosyal Sigorta Uzmanı unvanına
haiz olanlar ilgisine göre Kurum bünyesindeki Sosyal Güvenlik Uzman Yardımcısı
ve Sosyal Güvenlik Uzmanı kadrolarına mevcut kadro dereceleri ile birlikte
başka bir işleme gerek kalmaksızın atanmış sayılır. Devredilen kurumlarda
sigorta yoklama memuru kadrosunda bulunanlar ise Kurum bünyesindeki sosyal
güvenlik kontrol memuru kadrolarına mevcut kadro dereceleri ile birlikte başka
bir işleme gerek kalmaksızın atanmış sayılır" şeklinde değiştirilmesini, 
Dördüncü fıkrasının birinci cümlesinde yer alan
"Daire Başkanı" ibaresinin "Daire Başkanı (22/12/2005 tarihli ve
5436 sayılı Kanunla kadrosu kaldırılan daire başkanı dahil)" şeklinde
değiştirilmesini, 
Onüçüncü fıkrasının "Birinci fıkrada belirtilen
süre içinde devredilen kurumların personelinden ekli (3) ve (5) sayılı
listedeki bakanlık müşaviri kadrolarına atanmış sayılanlar için Bakan
tarafından bu Kanuna göre yapılan görevlendirme sona erdirilebilir, bu personel
Bakanlıkta, Kurumda veya devredilen kurumlarda durumlarına uygun ihtiyaç
duyulan başka görevde görevlendirilebilir, aynı usul ile yeni görevlendirme
yapılabilir. Devredilen kurumların diğer personeli için ise Başkan tarafından,
bu Kanuna göre yapılan görevlendirmeye ihtiyaç kalmaması halinde görevlendirme
işlemi sona erdirilebilir, bu personel Kurumda veya devredilen kurumlarda
durumlarına uygun ihtiyaç duyulan başka görevde görevlendirilebilir, aynı usul
ile yeni görevlendirme yapılabilir." şeklinde değiştirilmesini, 
Son fıkrasından sonra gelmek üzere "6 ncı maddenin
2 nci fıkrası gereği aranan Yönetim Kurulunun toplanma yeter sayısı, bu
maddenin birinci fıkrası gereği belirlenen sürede 5 olarak uygulanır."
fıkrasının eklenmesini, 
arz ve teklif ederiz.






Eyüp Fatsa


Halil
  Özyolcu


Ahmet
  Kambur







Ordu


Ağrı


Tekirdağ







Mehmet
  Zekai Özcan





Mustafa Tuna







Ankara





Ankara



BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ
(Muş)- Takdire bırakıyoruz Sayın Başkan.
BAŞKAN - Hükümet katılıyor mu?..
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkan.
BAŞKAN - Gerekçeyi okutuyorum:
Gerekçe: 
17 nci maddede yapılan değişiklik nedeniyle beşinci
fıkrada gerekli düzenlemenin yapılması amaçlanmıştır. 
Dördüncü fıkrasında yapılan değişiklikle, 22.12.2005
tarihli ve 5436 sayılı Kanunda yapılan değişiklik nedeniyle kadrosu kaldırılan
daire başkanlarının da dahil edilmesi amaçlanmıştır. 
Onüçüncü fıkrada yapılan düzenlemeyle görevlendirme
yapmaya ilişkin Bakanın yetkileri ile Başkanın yetkileri ayrıştırılarak
yazılması ve görevlendirmenin devredilen kurumlarda da yapılabileceğine açıklık
kazandırılması amaçlanmıştır. 
Maddeye eklenen son fıkrayla geçiş döneminin getireceği
iş yoğunluğu nedeniyle Yönetim Kurulunun toplanmasında sorun yaşanmaması
amacıyla hazırlanmıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Kabul edilmiştir.
Diğer önergeyi okutuyorum:
Türkiye Büyük Millet
Meclisi Başkanlığına
Görüşülmekte olan kanun tasarısının geçici 2 nci
maddesinin yedinci fıkrasının aşağıdaki şekilde değiştirilmesini arz ve teklif
ederiz.
"Devredilen kurumların merkez ve taşra teşkilatına
ait kadrolarda bulunan personel 1. fıkrada belirtilen sürenin sonuna kadar bu
kanunla ihdas edilen (1 veya) 2 sayılı kurum kadrolarına atanırlar. 1. fıkrada
belirtilen süre içinde söz konusu listelerde yer alan kurum kadrolarına
atanamayanlar (4 sayılı) listeye aynı kadro ünvanları ile ilgisine merkez veya
taşra teşkilatı olarak eklenmiş sayılır. Ancak bu şekilde eklenecek kadro
sayısı 4 500 adedi geçemez. Bu kadrolar herhangi bir nedenle boşaldığında
hiçbir işleme gerek kalmaksızın iptal edilmiş sayılır. 1. fıkrada belirtilen
sürenin sonunda devredilen kadrolar ile bu kanunla ihdas edilen (3), (4), (5)
sayılı listede yer alan kadrolara atananların devredilen kurumlardaki eski kadroları
iptal edilerek 190 sayılı Genel Kadro Usulü Hakkındaki Kanun Hükmünde
Kararnamenin eki cetvellerinden çıkartılmış sayılır.
  Ömer
Abuşoğlu (Gaziantep) ve arkadaşları
BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, katılamıyoruz.
BAŞKAN - Hükümet katılıyor mu?..
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılmıyoruz Sayın Başkan.
BAŞKAN - Sayın Abuşoğlu, konuşacak mısınız, gerekçeyi
mi?..
ÖMER ABUŞOĞLU (Gaziantep) - Gerekçe okunsun Sayın
Başkan.
BAŞKAN - Gerekçeyi okutuyorum:
Gerekçe:
Sosyal güvenlik kurumlarında çalışan personelin havuza
atılmasının önüne geçilmesi amaçlanmıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Önerge reddedilmiştir.
Geçici 2 nci maddeyi düzeltilmiş haliyle, kabul edilen
önerge doğrultusunda ve ekli cetvellerle birlikte oylarınıza sunuyorum: Kabul
edenler… Kabul etmeyenler… Kabul edilmiştir.
Taşınmazlara ilişkin hükümler
GEÇİCİ MADDE 3-
BAŞKAN - Oylarınıza sunuyorum: Kabul edenler… Kabul
etmeyenler… Kabul edilmiştir.
Diğer mevzuattaki atıflar
GEÇİCİ MADDE 4-
BAŞKAN - Kabul edenler… Kabul etmeyenler… Kabul
edilmiştir.
Saklı tutulan haklar ve hizmet içi eğitim
GEÇİCİ MADDE 5-
BAŞKAN - Madde üzerinde 1 adet önerge vardır; okutup,
işleme alıyorum:
Türkiye Büyük Millet
Meclisi Başkanlığına
Görüşülmekte olan 1102 esas sayılı Sosyal Güvenlik
Kurumu Kanun Tasarısının Geçici 5 inci maddesinin ikinci fıkrasının aşağıdaki
şekilde değiştirilmesini arz ve teklif ederiz. 






İnci
  Özdemir


Mahfuz
  Güler


Mustafa
  Duru







İstanbul


Bingöl


Kayseri







Niyazi
  Özcan


M. Zekai
  Özcan


Özkan
  Öksüz







Kayseri


Ankara


Konya



"Rehberlik ve Teftiş Başkanlığının görev alanıyla
ilgili olarak başmüfettişler, müfettişler ve müfettiş yardımcıları, bu Kanunun
yürürlüğe girmesinden itibaren bir yıl içinde, meslekî eğitime tâbi
tutulurlar."
BAŞKAN - Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Takdire bırakıyoruz Sayın Başkan. 
BAŞKAN - Hükümet katılıyor mu?..
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkan. 
BAŞKAN - Gerekçeyi okutuyorum: 
Gerekçe: 
Denetçi unvanının müfettiş olarak değiştirilmesi
nedeniyle maddenin de bu paralelde değiştirilmesi amacıyla hazırlanmıştır. 
BAŞKAN - Önergeyi oylarınıza sunuyorum: Kabul edenler…
Kabul etmeyenler… Kabul edilmiştir. 
Geçici madde 5'i kabul edilen önerge doğrultusunda
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın milletvekilleri, tasarıya yeni geçici madde
eklenmesine dair 2 adet önerge vardır; sırasıyla okutup işleme alacağım. 
Birinci önergeyi okutuyorum. 
Türkiye Büyük Millet
Meclisi Başkanlığına
Görüşülmekte olan kanun tasarısının geçici 5 inci
maddesinden sonra gelmek üzere aşağıdaki geçici maddenin eklenmesini arz ve
teklif ederiz. 






Dursun
  Akdemir 


Hüseyin
  Özcan


M. Sait
  Armağan







Iğdır 


Mersin


Isparta







Turan
  Tüysüz 


Ömer
  Abuşoğlu 


Muharrem
  Doğan 







Şanlıurfa


Gaziantep


Mardin 



Geçici Madde 6.- Bu kanunun 30 uncu maddesinin a
bendinde belirtilen okulları bitirerek mesleğe özel yarışma sınavı ile giren ve
özel bir yeterlilik sınavı soncunda kariyer uzmanlığa atananlardan fiilen en az
7 yıl bu kadrolarda bulunanlar son üç yılda olumlu sicil almış olmak ve
kurumların muvafakatını almak kaydı ile bakan onayı ile bu kanunla öngörülen
sosyal güvenlik uzmanı kadrolarına 1 yıl içinde atanabilirler. 
Ancak bu şekilde sosyal güvenlik uzmanı olarak
atanacakların sayısı sosyal güvenlik uzmanı kadro sayısının % 5'ini geçemez. 
1. fıkra uyarınca sosyal güvenlik uzmanı kadrolarına
atananlar hakkında bu kanunun 30. maddesinde öngörülen diğer şartlar aranmaz. 
BAŞKAN - Komisyon önergeye katılıyor mu? 
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Katılamıyoruz Sayın Başkan. 
BAŞKAN - Hükümet katılıyor mu?..
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılmıyoruz Sayın Başkan. 
BAŞKAN - Gerekçeyi okutuyorum: 
Gerekçe: 
Başka kamu kuruluşlarından uzmanların tecrübelerinden
yararlanması amaçlanmıştır. 
BAŞKAN - Önergeyi oylarınıza sunuyorum: Kabul edenler…
Kabul etmeyenler… Önerge reddedilmiştir. 
Diğer önergeyi okutup işleme alıyorum:
Türkiye Büyük Millet
Meclisi Başkanlığına
Görüşülmekte olan 1102 sıra sayılı Sosyal Güvenlik
Kurumu Kanun Tasarısına aşağıdaki geçici maddenin eklenmesini arz ve teklif
ederiz.






Mehmet
  Zekai Özcan 


Sadullah
  Ergin 


Nusret
  Bayraktar







Ankara 


Hatay 


İstanbul







M. Nuri
  Akbulut 





Hamza
  Albayrak







Erzurum 





Amasya



"Geçici Madde 6.- 19/10/2005 tarihli ve 5411
sayılı Bankacılık Kanunu'nun Geçici 23 üncü maddesinin ikinci fıkrası gereği
oluşturulacak komisyona her Sandık için ayrı ayrı olmak üzere hesabı yapılan
Sandığı temsilen bir kişi, Sandık iştirakçilerini temsilen bir kişi katılır.
Aynı maddenin altıncı fıkrası gereği uygulamaya ilişkin usul ve esasların
belirlenmesinde komisyon, Çalışma ve Sosyal Güvenlik Bakanlığı, Maliye
Bakanlığı, Hazine Müsteşarlığı, Devlet Plânlama Teşkilatı Müsteşarlığı,
Bankacılık Düzenleme ve Denetleme Kurumu, Tasarruf Mevduatı Sigorta Fonu,
Sosyal Sigortalar Kurumu, Sandık iştirakçilerini istihdam eden kuruluşlar ve
sandıkların birer temsilcisinden oluşur ve Çalışma ve Sosyal Güvenlik
Bakanlığınca belirlenecek tarihe kadar önerilerini yazılı olarak verirler. 5411
sayılı Bankacılık Kanunu'nun Geçici 23 üncü maddesinin uygulanmasına ilişkin iş
ve işlemlerde Türkiye Odalar, Borsalar ve Birlik Personeli Sigorta ve Emekli
Sandığı Vakfı iştirakçilerini istihdam eden kuruluşları 18/5/2004 tarihli ve 5174
sayılı Türkiye Odalar ve Borsalar Birliği İle Odalar ve Borsalar Kanunu ile
kurulan Türkiye Odalar ve Borsalar Birliği temsil eder."
BAŞKAN - Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ SABAHATTİN YILDIZ (Muş)
- Sayın Başkan, önergeyi takdire bırakacağız, yalnız, önergeyle geçici 6 ncı
madde olarak ilave ettiğimiz maddenin bir başlığını ilave etmesini teklif
ediyoruz.
"506 sayılı Kanunun geçici 20 nci maddesi
kapsamındaki sandıkların devri" başlık olarak teklif ediyoruz. 
BAŞKAN - Not alınmıştır Sayın Başkan.
Hükümet katılıyor mu?..
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Katılıyoruz Sayın Başkan.
Gerekçeyi okutuyorum:
Gerekçe: Eklenen Geçici Madde ile 19/10/2005 tarihli ve
5411 sayılı Bankacılık Kanunu'nun geçici 23 üncü maddesi gereği, 506 sayılı
Kanunun geçici 20 nci maddesi kapsamındaki sandıkların Sosyal Sigortalar
Kurumu'na devrine ilişkin üç yıllık dönemde yapılacak işlemlerle ilgili ortaya
çıkabilecek aksaklıkların giderilmesi amaçlanmıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Geçici 6 ncı madde olarak kabul edilmiştir.
Yürürlük
MADDE 44 -
BAŞKAN - Kabul edenler… Kabul etmeyenler… Kabul
edilmiştir. 
Yürütme
MADDE 45 - 
BAŞKAN - Kabul edenler… Kabul etmeyenler… Kabul
edilmiştir.
Üçüncü bölüm üzerindeki görüşmeler tamamlanmıştır.
İçtüzüğün 86 ncı maddesi uyarınca tasarının lehinde söz
isteyen, Sayın Ümmet Kandoğan, Denizli Milletvekili; buyurun.
ÜMMET KANDOĞAN (Denizli) - Teşekkür ediyorum.
Değerli milletvekilleri, oyumun rengini olumlu olarak
belirtmek üzere söz aldım; huzurlarınızdayım. 
Bu kanun tasarısı görüşülürken temel kanun olmasını
haydi kabul ettik, muhalefeti konuşturmak istemediniz; ancak, bu tasarı
görüşülürken bir hakkın suiistimaliyle, benim konuşmamı engellemek maksadıyla,
sadece burada gerekçe okuyan arkadaşlarımız, ben konuşmak istemiyorum dediği
halde arkasından zorla itilerek kürsüye gönderilenler, burada fıkra anlatanlar,
Allahaşkına, Türkiye için bu kadar önemli olan bir kanun tasarısı Türkiye Büyük
Millet Meclisinde bu şekilde mi konuşulmalıydı? 
Ben iki kez kürsüye geldim, -Sayın Bakanım da
huzurlarınızda- konuşmalarım tamamen teknik konulardı, teknik açıdan bu
meseleye yaklaştım. Daha söyleyecek çok şeyim vardı; ancak, konuşmamın önüne
engel konulduğu için onları bile dile getirme imkânına sahip olamadım;
allahaşkına ne yapmak istiyoruz değerli milletvekilleri?! 
YAHYA BAŞ (İstanbul) - En çok konuşan sensin.
ÜMMET KANDOĞAN (Devamla) - Bakınız, bunun içerisinde
başka kurumların olmasını istediğimi ifade etmek istiyordum. Türkiye'de illerde
kurulacak olan il müdürlüklerinin dışında ilçelerde de sosyal güvenlik
merkezlerinin her ilçede kurulması lazım geldiği hususunda görüşlerimi sizlerle
paylaşmak istiyordum; ancak, bu imkâna bile sahip olamadım; ama, burada şunu
ifade etmek istiyorum: Telekomun özelleştirilmesinden bahsedildi. Açınız,
bakınız, 1994 yılında Anayasa Mahkemesine yapılan itirazın altında kimlerin
imzası var: Abdullah Gül, Salih Kapusuz, Abdüllatif Şener. Telekomun özelleştirilmesi
Türkiye'nin bağımsızlığını tehlikeye düşürecek bir uygulama diye Anayasa
Mahkemesine itiraz edilmiştir. Bugün kalkıp geliyorsunuz, 2006 yılında,
Telekomun özelleştirilmesinden bahsediyorsunuz. Ancak, 1994 yılında,
Türkiye'nin bağımsızlığını tehlikeye düşürecek bir uygulama olarak, Anayasa
Mahkemesine giden arkadaşlarımız, bugün, Bakanlar Kurulu sıralarında oturuyor
değerli milletvekilleri.
VAHİT KİRİŞCİ (Adana) - Yok…
ÜMMET KANDOĞAN (Devamla) - Evet… Evet, Bakanlar Kurulu
sıralarında oturuyorlar; evet… 
Ama, siz, şimdi bu kanuna "devrim"
diyeceksiniz, birleşmeye "devrim" diyeceksiniz. Bağ-Kuru Türkiye'de
ilk defa gündeme getiren ve hayata geçiren hükümetlerin yaptığı konusunda
hiçbir şey söylemeyeceksiniz. Sizinki birleştirme, devrim; ama, bunu Türkiye'de
ilk defa hayata geçiren hükümetlerin yapmış olduğu icraatları hiç nazarı
dikkate almayacaksınız, ne yapılmışsa 2002 Kasımından sonra Türkiye'de
yapılmıştır…
Siz özelleştirmelerle övünüyorsunuz, o
özelleştirmelerle, övündüğünüz özelleştirmeleri yapan iktidarlarla ilgili bir
şey söylemiyorsunuz. TÜPRAŞ'ı özelleştiriyorsunuz; geliniz, bir de TÜPRAŞ'ı
yapan hükümetlere, iktidarlara teşekkür ediniz. Bakınız, TÜPRAŞ'ın bu seneki
kârı, bütün vergiler, kesintiler düşüldükten sonra, 658 trilyon lira değerli
milletvekilleri. Yani, geçmiş hükümetlerin yapmış olduğu o eserlerden Türkiye
hâlâ para kazanıyor. Telekomun 1,2 katrilyon lira 2005 yılındaki kârı. 
Siz, bunları yapanlara teşekkür edeceğinize, doğru
dürüst yapamadığınız özelleştirmeleri, yüzünüze gözünüze bulaştırdığınız
özelleştirmeleri, mahkemelerden dönen özelleştirmeleri, şaibe altında olan
özelleştirmeleri nasıl yaptığınızı burada anlatmaya çalışıyorsunuz. Yiğidi
öldüreceksiniz; ama, hakkını vereceksiniz. 
Ben, bu kanunun çıkması gerektiğine inanıyorum ve
Türkiye için hayırlı bir kanundur. Ancak, demin iki konuşmamda da bahsetmiş
olduğum gibi, bu kanunla ilgili ciddî eleştirilerim vardı; ancak, hiçbiri
nazarı itibara alınmadı.
Sayın Tanrıverdi, konuşmasında, hamasi nutuklardan,
kafaları karıştırmaktan bahsetti. Ben, buradan okudum; 36 000 personelin hantal
olduğunu ve bu personelin mutlaka azaltılması lazım geldiği bunun içerisinde
yazıyor Sayın Tanrıverdi ve hükümet yetkilisinin ifadesi; ben, buradan okudum.
HÜSEYİN TANRIVERDİ (Manisa) - Okuduğunu anlamıyorsun!
ÜMMET KANDOĞAN (Devamla) - Siz, geliyorsunuz, burada
diyorsunuz ki, kafaları karışıyor… Hayır, kafaları karışıyorsa, burada yazan
metinden dolayı kafalar karışıyor. 
Değerli milletvekilleri, şimdi, Sayın Erdöl de çıktı,
şu anda göremiyorum, 9 YTL uçak… Yarın sizin seçmenleriniz sizi ararlar Sayın
Erdöl, o 9 YTL'lik biletlerden sizlerden isterler. Nerede sayın
milletvekilleri; Allahaşkına nerede?! Üç beş tane promosyon 9 YTL; bunları
gelip bu kürsülerden söyleyerek kendinize güldürmeyiniz.
(Mikrofon otomatik cihaz tarafından kapatıldı)
BAŞKAN - Teşekkür eder misiniz Sayın Kandoğan.
ÜMMET KANDOĞAN (Devamla) - Evet…
BAŞKAN - Teşekkür için Sayın Kandoğan.
ÜMMET KANDOĞAN (Devamla) - Tamam.
Bu kanun tasarısının, hepimize, ülkemize ve milletimize
hayırlara vesile olmasını temenni ediyor, emeği geçenlere de teşekkür ediyorum;
ancak, bu kanun tasarısıyla ilgili söylemiş olduğum eleştirilerim saklı kalmak
şartıyla olumlu oy kullanacağımı ifade ediyor, Yüce Heyetinizi saygıyla
selamlıyorum. 
BAŞKAN - Tasarının görüşmeleri tamamlanmıştır.
Tasarının tümü açıkoylamaya tabidir.
Açıkoylamanın şekli hakkında Genel Kurulun kararını
alacağım.
Açıkoylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Oylama için 5 dakika süre vereceğim. Bu süre içerisinde
sisteme giremeyen üyelerin teknik personelden yardım istemelerini, bu yardıma
rağmen de sisteme giremeyen üyelerin, oy pusulalarını, oylama için öngörülen 5
dakikalık süre içerisinde Başkanlığa ulaştırmalarını rica ediyorum. 
Ayrıca, vekâleten oy kullanacak sayın bakanlar var ise,
hangi bakana vekâleten oy kullandığını, oyun rengini ve kendisinin ad ve soyadı
ile imzasını da taşıyan oy pusulasını yine oylama için öngörülen 5 dakikalık
süre içerisinde Başkanlığa ulaştırmalarını rica ediyorum.
Oylama işlemini başlatıyorum.
(Elektronik cihazla oylama yapıldı)
BAŞKAN - Sayın milletvekilleri, Sosyal Güvenlik Kurumu
Kanun Tasarısının oylama sonucu: 
Kullanılan oy sayısı: 206
Kabul: 199
Ret: 7 (x)
Böylece, tasarı kabul edilmiş ve kanunlaşmıştır;
hayırlı uğurlu olsun. 
Çalışma ve Sosyal Güvenlik Bakanı Sayın Murat
Başesgioğlu teşekkür konuşması yapacaklardır. 
Buyurun Sayın Bakan. (AK Parti sıralarından alkışlar)
ÇALIŞMA VE SOSYAL GÜVENLİK BAKANI MURAT BAŞESGİOĞLU
(İstanbul) - Sayın Başkanım, değerli milletvekili arkadaşlarım; sosyal güvenlik
reformu içerisinde yer alan, kurumsal yapı olarak adlandırdığımız Bağ-Kur, SSK
ve Emekli Sandığını kurumsal olarak birleştiren tasarı, değerli oylarınızla
kanunlaşmış bulunmaktadır. Bu sürece daha ilk başından itibaren katkı veren,
konuşmalarıyla, oylarıyla bu tasarının kanunlaşmasına imkân veren siz değerli
arkadaşlarıma şahsım ve Hükümetimiz adına çok teşekkür ediyorum ve bu tasarının
Türkiye'de sosyal güvenlik sisteminden yararlanan bütün vatandaşlarımıza
hayırlı uğurlu olmasını temenni ediyor, hepinize saygılar sunuyorum. (AK Parti
sıralarından alkışlar)
BAŞKAN - Teşekkür ediyorum Sayın Bakan.
Sayın milletvekilleri, birleşime 15 dakika ara
veriyorum. 
Kapanma
saati: 19.24











 
(x) Açıkoylama
kesin sonuçlarını gösteren tablo tutanağın sonuna eklidir.
BEŞİNCİ
OTURUM
Açılma Saati:
19.56
BAŞKAN:
Başkanvekili Sadık YAKUT
KÂTİP ÜYELER:
Bayram ÖZÇELİK (Burdur), Yaşar TÜZÜN (Bilecik)
BAŞKAN - Sayın milletvekilleri, Türkiye Büyük Millet
Meclisinin 88 inci Birleşiminin Beşinci Oturumunu açıyorum.
Yarım kalan işlerle ilgili işlem tamamlandığından,
şimdi, kanun tasarı ve tekliflerinin görüşmelerine 1 inci sıradan itibaren
devam edeceğiz. 
1 inci sırada yer alan, Türk Silahlı Kuvvetleri
Personeli Kanununda Değişiklik Yapılmasına Dair 607 Sayılı Kanun Hükmünde
Kararname ve Türk Silahlı Kuvvetleri Personel Kanununda Değişiklik Yapılmasına
Dair Kanun Tasarısı ile Millî Savunma Komisyonu raporunun görüşmelerine
başlayacağız.

IV. - KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
5.- Türk
Silahlı Kuvvetleri Personel Kanununda Değişiklik Yapılmasına Dair 607 Sayılı
Kanun Hükmünde Kararname ve Türk Silahlı Kuvvetleri Personel Kanununda
Değişiklik Yapılmasına Dair Kanun Tasarısı ile Millî Savunma Komisyonu Raporu
(1/278, 1/1034) (S. Sayısı: 17 ve 17'ye 1 inci Ek)
BAŞKAN - Komisyon?.. Yok.
Ertelenmiştir.
2 nci sırada yer alan, Gülhane Askerî Tıp Akademisi
Kanunun Bazı Maddelerinde Değişiklik Yapılmasına Dair 604 Sayılı Kanun Hükmünde
Kararname ile Millî Savunma Komisyonu raporunun görüşmelerine başlayacağız.
6.- Gülhane
Askeri Tıp Akademisi Kanununun Bazı Maddelerinde Değişiklik Yapılmasına Dair
Kanun Hükmünde Kararname ve Millî Savunma Komisyonu Raporu (1/277) (S. Sayısı:
1079)
BAŞKAN - Komisyon?.. Yok.
Ertelenmiştir. 
7 nci sırada yer alan, Tarım Kanunu Tasarısı ve Avrupa
Birliği Uyum ile Tarım, Orman ve Köyişleri Komisyonları raporlarının
görüşmelerine başlıyoruz.
7.- Tarım
Kanunu Tasarısı ve Avrupa Birliği Uyum ile Tarım, Orman ve Köyişleri
Komisyonları Raporları (1/977) (S. Sayısı: 1052 (x)
BAŞKAN - Komisyon ve Hükümet?.. Yerinde.
Komisyon raporu 1052 sıra sayısıyla bastırılıp
dağıtılmıştır.
Sayın milletvekilleri, alınan karar gereğince, bu
tasarı, İçtüzüğün 91 inci maddesi kapsamında görüşülecektir. Bu nedenle,
tasarı, tümü üzerindeki görüşmeler tamamlanıp maddelerine geçilmesi kabul
edildikten sonra bölümler halinde görüşülecek ve bölümlerde yer alan maddeler
ayrı ayrı oylanacaktır.
 
(x) 1052 S.
Sayılı Basmayazı tutanağa eklidir.
Tasarının tümü üzerinde Cumhuriyet Halk Partisi Grubu
adına söz isteyen Muğla Milletvekili Gürol Ergin.
Sayın Ergin, buyurun. (CHP sıralarından alkışlar)
Süreniz 20 dakikadır.
CHP GRUBU ADINA GÜROL ERGİN (Muğla) -Teşekkür ederim
Sayın Başkan.
Sayın Başkan, saygıdeğer milletvekilleri; Tarım Kanunu
Tasarısı üzerinde Cumhuriyet Halk Partisi Grubunun görüşlerini açıklamak üzere
huzurlarınızdayım; sözlerime başlarken Yüce Meclisi ve Büyük Türk Ulusunu
saygılarımla selamlarım.
Değerli arkadaşlarım, Türkiye Büyük Millet Meclisi, iki
günden bu yana, alışılmışın dışında görüşmelere sahne oluyor. İktidar, kendi
çalıp kendi oynama havasında bir Meclis yaratma gayreti içerisinde, muhalefeti
dışlayan bir anlayışla yasa yapabileceği inancıyla hareket ediyor. İktidar
yanılıyor; burası Türkiye Büyük Millet Meclisi, burası Türkiye'de iktidar olan
partinin Meclisi değil! Bunu böyle bilinmesi gerekir! (CHP sıralarından
alkışlar)
Değerli milletvekilleri, bakınız, elimizdeki yasa
tasarısına bakınız, kaç maddelik bir yasa tasarısıyla karşı karşıyayız?.. Bunun
neresi temel yasa?! Siz bunu hangi hak ve gerekçeyle.. Muhalefetin sesini
kısabilirim düşüncesi içerisinde, temel yasa anlayışıyla getirip, muhalefeti
konuşturmadan, 20 küsur maddeyi 20 dakikada burada müzakere ettirerek bu
Meclisten geçirmek istiyorsunuz. Siz, burada görüşme yapılıyor gibi yapıyorsunuz.
Burada görüşmeler yapılmıyor. Türkiye Büyük Millet Meclisinin şu üç yıllık
dönemi içerisindeki benim izlenimim, maalesef, Meclis görüşmelerinin mutlak
surette çok ciddî olarak incelenip, irdelenmesini gerektirdiği şeklindedir.
Yapılan görüşmeler, komisyonlarda iktidarın empozesi, ama Genel Kurulda da
muhalefetin susturularak yalnızca iktidarın konuşması biçimine
dönüştürülmüştür. Bu, yazıktır! Türkiye Cumhuriyeti Devleti ve Türk Ulusu buna
layık değildir. Bu Meclis böyle hareket ettiği sürece Türkiye'nin Meclisi
olmaktan çıkıp, iktidarın Meclisi olacaktır. Buna da asla hiçbir zaman biz izin
vermeyeceğiz. Bunu bilmeniz gerekir. 
Şimdi, bakınız, getirdiğiniz yasa görüşmelerine dikkat
edin, siz ve biz, siz ve biz bundan önceki dönemdeki iktidarı neyle
suçlamıştık; onbeş günde 15 yasayla suçlamıştık. Siz, bir günde 5 yasa
çıkarabilme iddiası ve isteğiyle karşımıza geliyorsunuz. Niçin? 
İLYAS ARSLAN (Yozgat) - Türkiye'nin ihtiyacı var.
GÜROL ERGİN (Devamla) - Çünkü, sizin de sizden
öncekilerden zerrece farkınız yok. Çünkü, sizin de talimat aldığınız yer belli.
Hiçbirinizin, hiçbir şekilde, Uluslararası Para Fonu, Dünya Bankası, Avrupa
Birliği yönergesinden çıktığınız veya çıkma isteği, arzusu içerisinde
olduğunuzu söyleme şansınız yok.
MUZAFFER BAŞTOPÇU (Kocaeli) - Doğru Hocam; bravo (!)
GÜROL ERGİN (Devamla) - Değerli arkadaşlarım, ister
doğru deyin ister eğri deyin, milletin gözü kör değil, bu millet görüyor. Bu
millet anlaksız, anlayışsız değil, bu millet anlıyor, burada, siz, istediğiniz
kadar, istediğiniz şekilde davranın.
Değerli arkadaşlarım, öyle bir hale getirdiniz ki,
tarım konusunda, kalkacağız, burada, tarımı konuşamayacağız!.. Bizi bu duruma
getirdiniz ve çiftçi inim inim inlerken, tarlalar boş kalırken bunu
yapıyorsunuz; yazık değil mi?! 
Sonra, bir usul çıkardınız, tombala usulü. Nedir bu
tombala usulü?.. Böyle bir usul var mıydı bu Mecliste?! Üçbuçuk yıldır ben
buradayım, ilk defa görüyorum. Ama, ne garip bir rastlantıdır ki, benim burada
tombala usulünü gördüğüm günlerde, gazetelerin Ankara ekleri, Ankara
kahvehanelerinde tombala çekildiğini, çekilmeye başlandığını yazıyor. Bütün
kahvelerde, şimdi, Ankara'da, tombalalar çekiliyor şu saatte; ama, benim
Meclisimde de tombala çekiliyor!.. Değerli arkadaşlarım, yazık değil mi?!
BAŞKAN - Sayın Ergin, lütfen…
GÜROL ERGİN (Devamla) - Sayın Başkan, lütfen…
Yaptığınız tombala usulü, hiçbir vicdanı rahat bırakmayan, rahatsız eden bir
usul olmuştur. 
AGAH KAFKAS (Çorum) - Meclis tombala çekmez! Lütfen,
Sayın Başkan…
GÜROL ERGİN (Devamla) - Burada, geliyor muhalefet,
günün en anlamlı konusu olan terör konusunu gündeme getiriyor, hepiniz birden,
oradan bağrışmaya başlıyorsunuz. 
Değerli arkadaşlarım, terör konusu gündeme geldiği
zaman bağırmayacaksınız. Terör konusu gündeme geldiği zaman başınızı önünüze
eğip düşüneceksiniz; biz ne hata yaptık da iki yılda terörü yeniden kudurttuk
diye düşünmeniz gerekir. Bunu düşünmüyorsunuz, söyleyenleri susturma gayreti
içinde oluyorsunuz; yazıktır, yapmayın!
Sayın Eyüp Fatsa, geldi, bu kürsüden, aynen biraz önce
bir arkadaşımın söylediği gibi "millet ve ülke yararı için bu konuyu
gündeme getirdik, böyle hızlı çalışmayı gündeme getirdik; aslında, bu konular
CHP'nin de gündeminde vardı, niçin karşı çıkıyorsunuz" diyor. Bizim karşı
çıkışımız, sizin çalışma yönteminiz üzerine; asla konuları saptırmayın. Biz,
burada, hiçbir yasaya karşı çıktığımız için bu tavır içerisinde olmuyoruz. Bu
yasaların elbette eksiğini, aksağını biliyoruz; ama, bu yasaların gerekli
olduğunu Cumhuriyet Halk Partisi olarak, biz de, yayınlarımızda ortaya
koyuyoruz, söylüyoruz, geçmişten beri söylüyoruz. Sizin yaptığınız, aslında,
bizim yazdıklarımızın kötü kopyasını ortaya koymaktır. Biz, bunu söylemek
istiyoruz. Bunu söylememize fırsat vermemenin tutumu içerisindesiniz. 
MEHMET ALİ BULUT (Kahramanmaraş) - Hocam, söylüyorsunuz
ya…
ALİ SEZAL (Kahramanmaraş) - Dediğinizi yapıyoruz; daha
ne istiyorsunuz?
GÜROL ERGİN (Devamla) - "Komisyonlarda
görüşüldü" diyorsunuz… Komisyonlardaki görüşmelerin ne anlam ifade
ettiğini sizler bilmiyor musunuz?! Hangi konuda hükümetin tasvip etmediği
değişikliği yapabildik biz, herhangi bir değişikliği yapabildik o
komisyonlarda; hangisine izin verdiniz?! 
Sayın Fatsa burada tarım konusundan söz ediyor… Ne
kadar bildiğini bilmiyorum ama… "35 000 traktör satıldı" diyor. Sayın
Fatsa, 35 000 traktörün satıldığı doğru bu yıl; ama, 1998'de, 1999'da 48 000-49
000 traktörün satıldığını da biliyor musunuz?.. Siz, halkı aldatmak için
2001-2002 yıllarını, o, Türkiye'nin çok büyük kriz yıllarını örnek olarak
alıyorsunuz. Yapmayın!
EYÜP FATSA (Ordu) - Hocam, halkı aldatmıyoruz; halk her
şeyi görüyor. 
GÜROL ERGİN (Devamla) - Türkiye'de bugün 35 000 traktör
satılıyor… 
Bakınız, değerli arkadaşlarım, bize aynı gün gelen bir
telefon mesajı… Telefon mesajında, çiftçi -Milas'ın Yaşyer Köyü- Hikmet Atçı
diyor ki: "Evet, ben de traktör aldım; ama, niçin aldım? Traktörümü 5 600
000 000 liraya peşin sattım, beş yıl kredili traktör aldım; çünkü, paraya
ihtiyacım var; çünkü, ben açım." Bunu söyleyen insanın adını veriyorum.
Bu, bu kadar kolay işler değil. 
AGAH KAFKAS (Çorum) - Beş yıl krediyle traktör
alabiliyor ama…
BAŞKAN - Sayın Kafkas, lütfen…
GÜROL ERGİN (Devamla) - Dinle!.. Dinle kardeşim!..
Lütfen dinle!..
MUZAFFER BAŞTOPÇU (Kocaeli) - Kızma Hocam, kızma.
BAŞKAN - Sayın Ergin, lütfen, Genel Kurula hitap eder
misiniz. 
GÜROL ERGİN (Devamla) - Evet, Sayın Genel Kurul, bakın
şimdi, siz bunları söylerken, Sayın Bakanım buradadır, Sayın Bakanıma bir
mektupla gönderilen şiirden bir iki kıta okuyacağım. Bu mektubun aslı Sayın Bakandadır.
Kim yazmış, adı soyadı belli: Cuma Pişkin.
ALİ RIZA ALABOYUN (Aksaray) -Sen yazmışsın… 
GÜROL ERGİN (Devamla) - Efendim, Sayın Bakanda, aslı
bunun Bakanda. Cuma Pişkin; Gaziantep'in Dibecik Köyü, Oğuzeli'nden…
Şimdi, bakın ne diyor… (AK Parti sıralarından
"geç, geç" sesleri) 
Geçmeyin, dinleyin, dinleyin, vatandaşın ne dediğini
dinleyin. Şöyle diyor; dinleyin, dinleyin…
MUZAFFER BAŞTOPÇU (Kocaeli) - Hocam, sizinkiler bile
dinlemiyor! Bodur dinlemiyor...
BAŞKAN -Sayın Baştopçu, lütfen…
GÜROL ERGİN (Devamla) - Sizi ben ciddiyete bile davet
etmeyeceğim; çünkü, olamayacağınızı biliyorum!.. 
İLYAS ARSLAN (Yozgat) - Senin gibi olmaktansa,
olmayalım daha iyi!
GÜROL ERGİN (Devamla) - Kim onu söyleyen?! Kim onu
söyleyen?!
BAŞKAN - Sayın Ergin, karşılıklı konuşmayın lütfen…
GÜROL ERGİN(Devamla) - Kim onu söyleyen; elini
kaldırsın, ben ona güzel bir şey söyleyeyim! Yürek ister, yürek! Kaldır elini
de al cevabını!.. 
Kardeşim, bakın ne diyor Cuma: "Arpa, buğday,
mercimek para etmiyor,
Sütü, peynir, yoğurt çaldım tutmuyor,
Petrol pahalı, mazot almaya gücüm yetmiyor,
Traktörü sattım…"
FAHRİ KESKİN (Eskişehir) - Yenisini aldım…
GÜROL ERGİN (Devamla) - "…gözün aydın Bakan Bey…
Tekeli kapattın, üzümleri almıyor,
Sulanmayınca meyve, sebze olmuyor,
Girdiler pahalı, para elde kalmıyor,
Bağı, fıstığı da bıraktık Bakan Bey,
Şehrim Antep, Kazam Oğuzeli, 
Hepsi kefen giymiş, yazan dibecikli,
İsmimi sorarsan, mübarek gün ismi, 
Adımı söylemeye korkuyorum Bakan Bey."
AHMET YAŞAR (Aksaray) - Şiir yazmış; şair adam!
GÜROL ERGİN (Devamla) - Niye korkuyor, anladınız mı;
çünkü, ola ki, ona da birisi "Ananı al git" der korkusu içinde; onun
için korkuyor. (CHP sıralarından alkışlar)
Şimdi, bugün Sayın Fatsa gene bu kürsüden söylüyor,
diyor ki: "Meclisin basın bürosu açık, burada konuşamıyorsanız, gidin
orada konuşun." Sanki, Türkiye Büyük Millet Meclisinin Genel Kurulu, onun
babasının bakkal dükkânı; o isterse biz burada olacağız, o istemezse biz filan
yerde olacağız! Yok böyle bir şey, yok!
AGAH KAFKAS (Çorum) - Meclisten söz ederken
tanımlamaları daha özenli seçseniz, şık olur.
BAŞKAN - Sayın Kafkas, lütfen…
GÜROL ERGİN (Devamla) - Kardeşim, özenli insan
göreceğim ki karşımda, özenli seçeyim!.. 
ÜNAL KACIR (İstanbul) - Sayın Başkan, lütfen!..
FARUK ÇELİK (Bursa) - Milletvekillerine böyle şey
söylenir mi ya! Hata üstüne hata yapıyorsun! Bugün batıyorsunuz ya!
ÜNAL KACIR (İstanbul) - Buradaki herkes özeldir. 
GÜROL ERGİN (Devamla) - Toplumun acelesi yok
diyorsunuz, madde madde görüşelim diyorsunuz. Ee kardeşim, terör yasası nerede,
toplumun o konuda acelesi yok mu?!
AGAH KAFKAS (Çorum) - Geliyor, geliyor…
GÜROL ERGİN (Devamla) - Geliyor… Nasıl geliyor?!
AGAH KAFKAS (Çorum) - Bayağı geliyor.
GÜROL ERGİN (Devamla) - Neyde; kağnı sırtında mı
geliyor?
ALİ RIZA ALABOYUN (Aksaray) - Gümbür gümbür geliyor! 
GÜROL ERGİN (Devamla) - Evet, toplumun asıl acelesi o
terör konusundadır. 
İçiniz yanıyorsa benim gibi konuşun, içiniz yanmıyorsa
böyle davranmaya devam edin. 
Şimdi, değerli arkadaşlarım, bu yasayı getirdiniz,
tarım yasası… Bırakmadınız ki biz bunu eleştirelim. Son derece eksikli bir
yasadır. Okuduğunuz…
ALİ SEZAL (Kahramanmaraş) - CHP'den aldık kopyayı!
GÜROL ERGİN (Devamla) - Kötü kopyası diyorum ya! Baştan
söyledim, kötü kopya, kötü…
ALİ SEZAL (Kahramanmaraş) - Kötü değil; yok efendim,
değil. 
GÜROL ERGİN (Devamla) - Kopya çekme hüneriniz bile
eksik. 
Değerli arkadaşlarım, ya doğrusunu yapma niyetiniz
eksik ya da kopya çekerken bile yetenek eksikliğiniz var!
ÜNAL KACIR (İstanbul) - Konuya gel; vakit geçiyor... 
GÜROL ERGİN (Devamla) - Şimdi, değerli arkadaşlarım,
tarımı geliştireceksiniz… Bakın, Türkiye'nin her yerinden telefonlar geliyor…
MURAT YILDIRIM (Çorum) - Ne diyor?..
GÜROL ERGİN (Devamla) - Ne diyor… Şap var diyor, şap…
Daha diyor, üç gün evvel verdiğiniz koyunlar şap, danalar şap… Şap hastalığı
Türkiye'nin her tarafını sardı, haberiniz olsun.
AHMET YAŞAR (Aksaray) - Kuş gribine döndü!..
GÜROL ERGİN (Devamla) - Değerli arkadaşlarım,
Eskişehir'in pancar üreticisi inim inim inliyor, ağlıyor. 
ÜNAL KACIR (İstanbul) - Şapla şekeri karıştırmayın!
GÜROL ERGİN (Devamla) - Dinleyin… 
2005'te pancar fiyatı 112 000 lira, 2006 için verilmesi
düşünülen 89 000 lira fiyat, siz ne yapmak istiyorsunuz Allahaşkına?! 
Pamuk üreticisini pamuk tarlasından kaçırdınız, tütün
üreticisini mahvettiniz, bitirdiniz. 
İşte, elimde Milas'tan gelen telgraflar; işte, elimde
Mersin'den gelen telgraf yazısı. Mutlaka, bunlar, Bakanlığa da gitmiştir.
AHMET YAŞAR (Aksaray) - Şiir yazmış!..
GÜROL ERGİN (Devamla) - Siz, tütünde yaprak işleme
müdürlüklerini kapatarak o kadar insanı sefalete terk ediyorsunuz değerli
arkadaşlarım. Tütün ektirmeyeceksiniz, şeker pancarı ektirmeyeceksiniz... 
Hiç, yalandan el kol işareti yapmayın. Söylediğim
yanlışsa, biraz sonra Sayın Bakan gelir, buradan "şurası yanlıştı"
der. Hiçbirini... 
Hayvan vereceksiniz, çok övünerek vereceksiniz, hepsi
şaplı çıkacak, hiçbirinde sertifika aramayacaksınız hayvanların, perişan
edeceksiniz, ondan sonra da biz şu yasaları getirdik diye övüneceksiniz! 
Tarımı düzelteceğiz diye tarım yasası getireceksiniz,
tam 31 tane üretme istasyonunu kapatacaksınız! Bu yetmeyecek, tam 4 tane
araştırma enstitüsünü kapatacaksınız, 2 araştırma enstitüsünü de kapatıp
diğerleriyle birleştireceksiniz! Su Ürünleri Araştırma Enstitüsünü
kapatacaksınız, İpekböceği Araştırma Enstitüsünü kapatacaksınız, Tavukçuluk
Araştırma Enstitüsünü kapatacaksınız, Islahiye'nin Bağcılık Araştırma
Enstitüsünü kapatacaksınız, Antalya Sebzecilik Araştırma Enstitüsünü
kapatacaksınız, Kepez Su Ürünleri Araştırma Enstitüsünü Beymelek'le
birleştireceksiniz, sonra da "yasa getirdik, biz bunları
düzelteceğiz" diyeceksiniz!.. Neyle yapacaksınız? Araştırma enstitülerini
kapattınız, yetiştirme istasyonlarını kapattınız ve ondan sonra da yasa
getirerek, güya Türkiye'de bu konuları düzelteceksiniz!.. 
Değerli arkadaşlarım, 5 Nisan tarihli Muğla'daki Devrim
Gazetesi: "Tütüncü Kan Ağlıyor" Burada, kürsüde bırakacağım, benden
sonra Sayın Bakan gelirse, tütüncünün neden kan ağladığını okusun, görsün diye;
çünkü, görmüyorsunuz, duymuyorsunuz. Buraya özellikle bırakacağım bu gazeteyi. 
AGAH KAFKAS (Çorum) - Kaç tirajı var o gazetenin?
GÜROL ERGİN (Devamla) - Değerli arkadaşlarım... 
NECDET BUDAK (Edirne) - O gazete kimin gazetesi?
ÜNAL KACIR (İstanbul) - Ne gazetesi o?
ALİ RIZA ALABOYUN (Aksaray) - Çorum'un gazetesidir
ya... 
GÜROL ERGİN (Devamla) - Çorum gazetesi diyerek -Çorumlu
yok galiba içinizde- niye küçültüyorsun?! 
ÜNAL KACIR (İstanbul) - Var, Agâh Bey var. 
GÜROL ERGİN (Devamla) - Bu, Muğlamın gazetesi. Varsayın
Çorum'un gazetesi. Ne demek Çorum gazetesi?! Yani, bu kadar anlayış sıkıntısı
içerisinde olabilir mi o arkadaşım?! Çorum gazetesiymiş de, küçümsüyormuş!..
AGAH KAFKAS (Çorum)- Lütfen, Çorum'a hakaret etmeyin. 
GÜROL ERGİN (Devamla) - Ben etmiyorum, arkadaşın
ediyor! Ben, size idrak diliyorum, idrak!.. Arkadaşın küçümsüyor,
"Çorum'un gazetesi" diyor; sen de, kalkıp, bana "Çorum'u
küçümseme" diyorsun. Dön de, oraya söyle. (CHP sıralarından
"Bravo" sesleri, alkışlar)
AGAH KAFKAS (Çorum) - Çorum'un gazetesi olduğunu
söylerseniz… 
BAŞKAN - Sayın Kafkas… Sayın Kafkas… Lütfen…
GÜROL ERGİN (Devamla) - Başbakanın azarlar korkusuyla
oraya bir şey diyemiyorsun, değil mi?! 
AGAH KAFKAS (Çorum) - Ama, Çorum'a hakaret ediyor Sayın
Başkan. 
GÜROL ERGİN (Devamla) - Değerli arkadaşlarım,
söylenecek sözler çok; ama, siz, bizi konuşturmama gayreti içindesiniz. Ben,
yalnızca, size, anlayacağınız umduğum, hepinize de geldiğini bildiğim Mehmet
Âkif'in "Vatan Sevgisi" şiirinden…
TEVFİK ZİYAEDDİN AKBULUT (Tekirdağ) - En iyisi bu.
GÜROL ERGİN (Devamla) - Evet.
…birkaç beyit, aynen sizin okuduğunuz gibi, okuyacağım;
anlayacağınız umudu içerisinde olarak okuyacağım:
"Bulunca kendine bir yer, doyunca kör boğazı,
Kapandı gitti bakarsın ki nekbetin ağzı.
Fakat sen öyle değilsin, senin yanar ciğerin,
Vatan deyip öleceksin, semada olsa yerin.
Nasıl tahammül eder hür olan esaretine,
Kör olsun ağlamayan ey vatan felaketine!"
Hepinizi saygıyla selamlıyorum. (CHP ve Anavatan
Partisi sıralarından alkışlar; AK Parti sıralarından "Bravo" sesleri,
alkışlar [!])
AHMET IŞIK (Konya) - Bravo(!) Bravo(!)
GÜROL ERGİN (Devamla) - Değerli arkadaşlarım,
"bravo" diyen bütün arkadaşlarımı, Cumhuriyet Halk Partisi Grubu
olarak, kaderleriyle ve idrakleriyle baş başa bırakarak ayrılıyoruz. Bu yasanın
da halkımıza hayırlı olmasını diliyoruz. 
BAŞKAN - Teşekkür ediyorum Sayın Ergin. 
(CHP Grubu milletvekilleri Genel Kurul salonunu terk
etti)
ÜNAL KACIR (İstanbul) - Sorumluluktan kaçmayın...
BAŞKAN - Lütfen, sayın milletvekilleri… 
Tasarının tümü üzerinde Anavatan Partisi Grubu adına
söz isteyen Mardin Milletvekili Muharrem Doğan; buyurun. (Anavatan Partisi
sıralarından alkışlar)
Süreniz 20 dakikadır. 
ANAVATAN PARTİSİ GRUBU ADINA MUHARREM DOĞAN (Mardin) -
Teşekkür ediyorum Sayın Başkanım. 
Sayın Başkan, değerli milletvekilleri; görüşülmekte
olan 1052 sıra sayılı yasa tasarısı üzerinde görüş belirtmek üzere, Anavatan
Grubu adına söz almış bulunuyorum; öncelikle, sizleri, Grubum ve şahsım adına
saygılarımla selamlıyorum.
Değerli arkadaşlar, tarım, ülkemiz açısından, geçmişte
olduğu gibi, gelecekte de, önemini koruyacak olan bir sektördür. Kalkınmasının
temeli üretimdir. Üretim hangi nitelikte olursa olsun, sermaye birikimi
gerektirir. Sermaye ise, insanın doğal yeteneklerini, doğanın bahşetmiş olduğu
değerlerle birleşmesiyle oluşur. 
Bunun en uygulanabilir yolu ise, tarımsal
faaliyetlerdir; çünkü, tabiatın kendisi bir organik dönüşüm sürecini içerir ki,
bu bile, tek başına, bir tarımsal faaliyettir. İnsanın müdahalesi, yani üretim
yapması veya sürece katkısı, verimlilik ve sermaye birikimi içindir. 
Ayrıca, tarımsal faaliyetler, sonuç itibariyle, gıda
temini gayesine yöneliktir. Gıda ise, yadsınamayacak ölçüde stratejik
niteliktedir. Tarımsal faaliyetler bir bütünlük arz eder, yapılacak iş ve
eylemlerin ölçeği ne olursa olsun, bütünsellik mantığı olmadıkça tarımda
başarı, verimlilik ve sermaye birikimi sağlanamaz. 
Tarımsal faaliyetlerin yönetimi, gerek işletmelerde ve
gerekse kamusal yönetimde bu esasa uygun olarak düzenlenmelidir. Bu nedenledir
ki, ülke tarımı neredeyse dış güçlerin eline geçmiştir. Bu nedenledir ki, ülke
tarımının kamusal yönetimi sahipsizdir. Ülkemiz kamusal tarım yönetimi çaresiz,
bölük pörçük, kimin nerede, nasıl yetkili olduğu belli olmayacak kadar karmaşıktır.
Tarım politikaları uzun vadeli stratejilere dayandırılmadığı takdirde, kısa
dönem tercihlerinden çok fazla etkilenmekte ve böylece sektörün yapısal
sorunlarının çözümü mümkün olamamaktadır. 
Ülkemizde toprak, su gibi doğal kaynakların
sürdürülebilir kullanımı esas alınarak, uzun vadeli ve sürdürülebilir tarım
politikalarının uygulanması gerekir. Böylece, tarım sektörünü ve kırsal kesimi
geliştirerek, rekabetçi bir yapıya kavuşturulmasını sağlayacak esasları
belirlemelisiniz. Bu tasarıyı "reform" olarak niteliyorsunuz; ama,
bu, reform kanunu değildir. Tarım sektörünün uzun vadeli politikalarla
geliştirilerek sürdürülebilir bir yapıya kavuşturulması için bu tasarı yeterli
değildir. 
Tarım sektörünü daha çok katma değer üretir hale
getirmek için, teknoloji kullanımını artıran, talebe göre üreten, stratejik,
kim için, nasıl, nerede, hangi kaynakla, ne kadar, ne zaman üretecek sorularına
dayanan, verimliliği gözeten bir tarımsal üretim ve pazarlama anlayışının hâkim
olması lazım. 
Değerli milletvekilleri, Avrupa Birliğiyle
ilişkilerimizin ulaştığı noktada, Türk tarımının, bir an önce yeterli rekabet
gücüne kavuşturulması gerekmektedir. Tarımsal desteklemeler için ayrılan
kaynak, bu sektörün geliştirilmesi ve yönlendirilmesi için yeterli değildir.
Acilen getirilen bu tasarıyla, gayri safi millî hasılaya yüzde 14 oranında
katkı sağlayan tarım sektörünün tarım politikaları doğrultusunda geliştirilmesi
ve rekabet gücünün yükseltilmesi amaçlanmamıştır. Kıt olan kaynakların
kullanımında verimlilik ve sürdürülebilirliğin sağlanması mümkün değildir. 
Tarım politikalarının amaç ve konuları, tarımsal
destekleme politikalarının ilke ve öncelikleri, desteklemelerin hangi
programlara yapılacağı ve bunu sağlarken, gerekli idarî, hukukî ve finansman
yapılanmasının nasıl olacağı hususları düzenlenmemiştir. 
Değerli milletvekilleri, burada yapılması gereken en
önemli yapılandırma, köylümüzün gelirini artırmaktır. Köylümüz Avrupa Topluluğu
kalitesinde mahsul üretmeli ve ürünler arasındaki fiyat farkı ortadan
kaldırılmalıdır. 
Köylümüzü eğiteceğimiz diğer bir konu da, ekolojik
tarımdır. Organik ziraat teşvik edilerek, bugün, modern dünyanın tercihi olan,
hormonsuz, zararlı ilaç ve gübresiz ürünler üretilerek Avrupa normları
yakalanmalı ve bu ürünlerin ihtiyacı teşvik edilmelidir. Bunları yapmak için
hükümetin bir çalışması var mı? Köylümüzün güncel sorunları, malın para
etmemesi, pazarlama sorunları gibi sorunlar çözümlenmiş midir;
çözümlenmemiştir. Amerika nüfusunun yüzde 3'ü tarımla uğraşır, kendini besler,
ihracat yapar; bizim köylümüz öncelikle kendini besleyemez. 
Ülkemizin geçim kaynağı tarım ve hayvancılıktır.
Ülkemizde hayvancılık sektörünün ne durumda olduğundan haberiniz var mı?
Değerli arkadaşlar, ben, size, bir örnekle bilginize sunmak istiyorum. 1970'li
yıllarda iken, ülke nüfusu 41 000 000 iken, büyük ve küçükbaş hayvan -varlık
olarak- sayısı 80 000 00'un üzerindeydi. Bugün ülkenin nüfusu 70 000 000'un
üzerinde; ama, mevcut büyük ve küçükbaş hayvan, varlık sayısı olarak 40 000
000'un altındadır. Şimdi, ben buradan soruyorum: AKP Hükümeti olarak -dört yıla
yakın da iktidarsınız- bunun için bir çalışmanız var mı, bir programınız var
mı, önlem aldınız mı? Canlı damızlık veya kasaplık hayvan ithalatı ülke
kaynaklarının heder olmasına yol açmıştır. Hayvancılığın toplam tarım
ekonomisindeki yeri hızla negatife kaymaktadır. Gelişmiş ülkelerde bu oran
yüzde 65 ve 75 civarlarında iken, bizde oran, son on yılda yüzde 35'ten yüzde
20'lere düşmüştür. 
Başka bir örnek: Türkiye'nin en büyük yatırım projesi,
dünyanın sekiz büyük projesi arasında olan GAP'ı neden kapattınız? GAP'ta
yapılan yatırımların gerçekleşme oranı yüzde 54 iken, tarımda gerçekleşme oranı
yüzde 12'de kalmıştır. Bunun nedeni nedir? Tarımda oran yüzde 80'e ulaşılması
durumunda 4 000 000 işsize iş sağlanacağı da aşikârdır ve tespit edilmiştir;
ama, bunun için hiçbir çalışmanız olmamıştır. Özellikle, Anavatan
iktidarlarında veya geçmiş hükümetler döneminde yapılan barajların sulama
kanallarına başlamadınız. Sulama kanalları bir metre ileriye gidemedi. Tarla
sulamasını sondaj kuyusuna mahkûm ettiniz. İktidara geldiğinizde GAP'ta tarım
gerçekleşme oranı yüzde 12'ydi; bugün de aynıdır. Mesafe alınmış mıdır;
değildir. Bu bölgede üretim yapan çiftçi, üretici, kendi imkânlarıyla, çok
pahalı elektrikle, 300-350 metre derinlikte sondaj kuyuları açmak suretiyle
üretim yaparak ayakta kalmaya ve geçimini sağlamaya çalışmaktadır. Örneğin,
sadece Kızıltepe İlçesinde açılan sondaj kuyusu sayısı 3 500'dür. Çiftçilerimiz
ve üreticilerimiz elde ettikleri ürünleri elektrik fiyatına mal edemiyorlar ve
maliyetin altında ürünlerini satmak zorunda kalıyorlar. Bu durum sadece GAP
Bölgesinde değildir, ülkemizin birçok bölgesinde de aynıdır. 
Bölgelerarası gelişmişlik farkını ortadan kaldıracak,
kırsal alanlardaki verimliliği artıracak, istihdam yaratacak projeler,
maalesef, bugüne kadar üretilmiş değildir. Sadece toplukonut yapıyorsunuz ve
bununla da övünüyorsunuz. Aslında, TOKİ'yi de amacından uzaklaştırdınız.
TOKİ'yi, ihale yapan, rant sağlayan bir kurum haline getirdiniz. Buna karşılık,
tarla sulamalarına yönelik yatırımları ve projeleri kestiniz. 
Değerli arkadaşlar, bilindiği gibi, Türkiye ve AB tarım
politikaları arasında en büyük fark ürün destekleme mekanizmalarıdır. AB, tütün
üreticisine yılda 1 milyar euro veriyor; peki, siz ne veriyorsunuz?
Allahaşkına, Sayın Bakanım da burada; buradan bir şey duymak istiyoruz. Tütün
mamullerinin içerdiği şark tipi tütün oranının yüzde 0 ile 33-34, yüzde 66-67
ilâ 100 arasında olması hallerine göre, nispî vergi sistemini kaldırdınız,
maktu vergi sistemini getirdiniz. Yani, Marlboro'dan da 1 200 000 TL
alıyorsunuz, Samsun'dan ve Maltepe'den de aynı parayı alıyorsunuz. Dolayısıyla,
bu yaptığınız dengesiz bir ÖTV vergi sistemi. Bununla da yerli sigaranın
yabancı sigarayla rekabet yapma yolunu kapattınız. Bu yolla yabancı sigara
üreticilerinin 2005 yılında kaçırdıkları vergi tutarı 300 trilyondur. Bu
parayla kilometrelerce sulama kanalları yapılabilirdi; ama, hükümetin yanlış
politikası yüzünden bu imkânlar yok edilmiştir. 200 000 ton tütün stoku yok edilecek
veya yakılacaktır. Böylece millî servet yok olacaktır; çünkü, başka türlü
eritmek mümkün değildir. 
IMF Avrupa İcra Direktörlüğünün yapmış olduğu bir
çalışma sonucu olarak, Türkiye'de bölgeler arasındaki farklılığa dikkat çekmiş
ve Türkiye nüfusunun yüzde 45'inin halen tarımda çalıştığını ve bu rakamın, AB
ile uyumun sağlanması için yüzde 25'in altına çekilmesi gerektiğini ifade
etmiştir. IMF ve AKP Hükümeti arasında tarımla uğraşan vatandaşlarımızın
sayısının düşürülmesi gerektiği konusunda gizli bir ittifaka varılmış
olabileceği kanaati hâsıl olmuştur. 
Sayın Abdüllatif Şener Beyin, mayınlı alanlarla ilgili,
mayınlı alanların temizleneceği ve bu alanların organik tarıma kazandırılacağı,
bu arada da 6 000-30 000 arası vatandaşa iş imkânı sağlayacağı, defalarca
medyaya ve basına yansımıştır. Bununla ilgili olarak da bugüne kadar hiçbir
çalışmanız yok maalesef.
Değerli arkadaşlar, köylü neydi, ne oldu?.. 1920'lerde
nüfusun yüzde 87'sini köylü nüfusu oluşturmaktaydı. Onlar, Kurtuluş Savaşının
Ayşesi, Fatması, Alisi, Velisi, arpası, unu, eri, çavuşu, subayı, can verip
bayrak vermeyen yiğitleriydi. Cumhuriyet sonrası canhıraş üretmeye çalışan,
toprağa, tohuma, suya yön veren de onlardı, ülkesel kalkınmanın büyük yükü de
onların omuzlarındaydı. Peki, ne oldu; "bu millet sizi mi besleyecek"
oldu. Kim diyor; seksenbeş yıl sonra, aynı ülkenin Sayın Başbakanı. Nedeni,
uluslararası tarım sömürgecilerinin telkinleri ve bilgisizlik. 
Anavatan Partisi olarak biz, köylümüzün dertlerini
biliyor ve onların çözümü için projeler üretiyoruz. Elektrik, gübre, mazot
fiyatlarının çok yüksek olması, bu fiyatların mutlaka düşürülmesi gerektiğini
buradan vurguluyorum.
Gıda güvenliği ve güvencesi arzu edilen düzeye
ulaşmamıştır. Bunlardan daha da önemlisi, asırlardır çözülmesi gereken; ama,
bir türlü çözülemeyen sorunların başında eğitim gelmektedir. Köylümüz, bugün,
babadan kalma metotlarla ziraat yapmakta olup, ikinci mahsulü bilmemektedir.
İsrail dönüm başına 1 250 kilogram, Amerika 1 500 kilogram ürün alırken,
ülkemizde buğday ortalamamız hâlâ dönüm başına 200 kilogramdır. Edirne köylüsü
250-300 kilogram alırken, Meriç Nehrinin hemen öbür tarafında Yunan köylüsü
dönüm başına 750-800 kilogram ürün almaktadır. İktidar bunu görmemezlikten
geliyor. Buna da hakkınız yok. İktidarı halktan kaçırıyorsunuz, bari
milletvekillerinden kaçırmayınız, bizlerle de bölüştürünüz; yani, bu yasayı
alelacele getirmeniz ve bunu hemen temel yasa hale getirmeniz bence şık
olmamıştır. 
Çözülmesi gereken diğer önemli bir konu, miras yoluyla
parçalanmış arazilerin birleştirilmesidir. Arazi parçalanmasını önlemek için,
öncelikle miras hukukunda değişiklik yapmamız gerekmektedir; -sanıyorum, Sayın
Bakanımız da buna katılacaktır- böylelikle, çiftçimiz daha fazla kazanacak ve
kazandığını yine bu alana yatıracaktır. Devlet, hiçbir ziraî ürünün fiyatını
tespit etmemelidir. Bu işi borsalara bırakmalıdır; yani, taban fiyatı ilan etme
uygulamasına son verilmelidir. Tarım alanında yapılacak olan yeni
düzenlemelerle çiftçilerimize güven aşılanmalı ve teşvik edilmelidir. 
Görüşmekte olduğumuz bu yasa tasarısı, çiftçilerimize,
üreticilerimize bir fayda getiremeyecektir. Acil ve ne olduğu belirsiz bir
tasarı olarak önümüze getirilen bu yasa tasarısının geri çekilmesini
öneriyorum. Bu yasa tasarısının daha geniş, daha kapsamlı ve komisyonlarda
görüşülmesi gerektiğine inanıyorum. Reform niteliğinde bir yasa olarak yeniden
Meclis Genel Kuruluna getirilebilir. Bizim Anavatan Partisi olarak düşüncemiz
budur. Getirirseniz, daha olumlu olacağına inancımız tamdır. 
Beni dinlediğiniz için teşekkür ediyorum, sizleri
saygılarımla tekrar selamlıyorum. (Anavatan Partisi sıralarından alkışlar)
BAŞKAN - Sayın Doğan, teşekkür ediyorum.
Tasarının tümü üzerinde, AK Parti Grubu adına söz
isteyen Edirne Milletvekili Sayın Necdet Budak; buyurun. (AK Parti sıralarından
alkışlar)
AK PARTİ GRUBU ADINA NECDET BUDAK (Edirne) - Sayın
Başkan, değerli milletvekilleri; görüşülmekte olan kanun tasarısı hakkında AK
Parti Grubu adına söz almış bulunmaktayım; Yüce Meclisi saygıyla selamlıyorum. 
Öncelikle, bugünkü kanun tasarısının temel yasa
kapsamında görüşülmesi konusundaki eleştirilere girmek istemiyorum; çünkü,
İçtüzüğün 91 inci maddesine göre iktidar-muhalefet bunu kabul ettiği için buna
uymak zorundayız.
Bu Tarım Kanunu Tasarısının ülkemiz için çok önemli
olduğunu düşünüyorum, çiftçilerimiz için çok önemli olduğunu düşünüyorum;
çünkü, ülkemizde devamlı olarak tek yıllık tarım politikaları yapılmış; ancak,
cumhuriyet tarihinde ilk kez bizler üç yıllık malî bütçe yaptık, bundan da
yararlanarak, biz artık, AK Parti İktidarının da tek başına siyasî istikrarın
ve ekonomik istikrarın getirisi olarak da, tarımda tarım strateji belgesiyle
beş yıllık ve Tarım Kanunuyla, tarımın çerçevesinin belirlenmesi amacıyla uzun
vadeli tarım politikaları yapmak amacıyla bu Tarım Kanun Tasarısı bizim için
çok önemli.
Değerli arkadaşlar, özellikle tarım konusunun bir
siyasî malzeme yapılmasının acılarını Türkiye ve çiftçiler geçmişte çok
çektiler, bugün de çekmesini çiftçilerimizin istemiyoruz. Ben, buradan, bu kürsüden,
Türkiye'deki bütün çiftçilerimize, tarımla uğraşan sanayiciye, üreticiye
seslenmek istiyorum: Kesinlikle ve kesinlikle tarım konusunun politikaya alet
edilmemesine özen göstermeleri gerekir. 
Bakın, burada, eğer, biz genel ekonomide iyi olmamış
olsaydık, çiftçilerin Bağ-Kur maaşına biz yüzde 85 zam yapamazdık. Eğer, biz
genel ekonomide iyi olmasaydık, KÖYDES Projesinde, çiftçilerimizin insanca
yaşamaları için, altyapısı için kaynak ayıramazdık. Ancak, tarım-siyaset
ilişkisi, geçmişte "kim ne verirse ben 5 veririm" felsefesiyle
devamlı olarak yıpratılmış, emektar çiftçiler devamlı aldatılmaya
çalışılmıştır. 
Bizim, Türkiye tarımına bir yön vermemiz gerekiyor.
Biz, cumhuriyet tarihinde ilk kez tahıllarda primi koyduk, cumhuriyet tarihinde
biz ilk kez… Türkiye Cumhuriyetinde Toprak Kanunu yoktu. Cumhuriyetimizin
Toprak Kanunu yok; ama, hepimiz milliyetçiyiz. Öbür taraftan, Türkiye
Cumhuriyetinde çiftçilerimize yönelik bir Tarım Sigortaları Kanunu yoktu. Yine,
Organik Tarım Kanunumuz yoktu. Gıda Kanunuyla ilgili değişiklikler yaptık.
Üretici birliklerini çıkardık. Türkiye Büyük Millet Meclisinde, yağ açığına
yönelik olarak araştırma komisyonu kurduk. Çiftçilerimizin sorunlarına yönelik,
yine, narenciyeyle ilgili komisyon kurduk. 
Şimdi, ben, buradan, çiftçilerimize özellikle ve
milletvekili arkadaşlarımıza da, iktidar-muhalefet, şunu söylüyorum: Eğer
tarımsal desteklerle ilgili çiftçilere yönelik, eleştirileri varsa, basit
olarak şunu yapsınlar, muhalefet ya da iktidar milletvekillerimiz; kendi
bulundukları il tarım müdürlüklerinde 2002 yılında farklı kalemlerde verilen
toplam destek ile 2003, 2004 ve 2005'e ait destekleri bir tabloya çıkarsınlar.
Ben çıkardım Edirne için. Örneğin, Edirne'de, 2003'te 50 trilyon toplam destek
verilirken, 2005'te 101 trilyon; hayvancılıkta yaklaşık 6-7 kat destek
veriyoruz. Örneğin, yine çiftçilerimizin bunu bilmeleri açısından söylüyorum;
primi… 
Tabiî, tarımla ilgili söylenecek çok şey var; ama, süre
de kısıtlı. Örneğin, çiftçilerimizin yine politik malzeme yapılmaması açısından,
2003'te ayçiçeği primi 75 000 liraydı, şu anda 175 000 lira, enflasyonun
düşmesine rağmen. Yine, çeltikte, tarife kontenjanıyla, çeltik üreticisi
2004'te altın yılını yaşamıştır.
Tarım Kanunu Tasarısı ne getiriyor arkadaşlar: Tarım
Kanunu Tasarısı, artık, bizim günübirlik politikalar yerine, tarım
politikalarının amaçlarını, ilkelerini, önceliklerini, ülkemiz hangi bölgede ne
üretmesi gerekiyor, hangi prim sistemiyle bunu desteklememiz gerekiyor,
bunların ilkeleri ne olmalı; bütçeden her yıl bizim tarıma ne kadar en az para
ayırmamız gerekiyor; Tarım Bakanlığını biraz daha Sanayi Bakanlığından, Maliye
Bakanlığından, o çeşitli hantal bürokratik yapıdan biraz daha etkin hale
getirmek; tarım danışmanlığı sistemini yaygınlaştırmak; yine, üretici örgütlerimizin
daha etkin çalışmasını sağlayacak yapılandırmalar yapmak; sözleşmeli üretim
modeli, tarım havzaları, kırsal kalkınma ve özellikle Dünya Ticaret Örgütü ve
Avrupa Birliği sürecinde küreselleşen bu dünyada Türk tarımını da dünya
ölçeğinde daha da güçlü kılmak için kırsal kalkınmayla ilgili çalışmaları
hızlandırmak; bütün bunları belli bir ilkeye bağlamak açısından Tarım Kanununu
çok önemli buluyorum ve çiftçilerimiz için, Türkiye için hayırlı olmasını
diliyorum. Bu komisyonda katkısı bulunan bütün iktidar-muhalefet, Komisyon
Başkanımıza, komisyon üyelerimize, Tarım Bakanımıza ve Tarım Bakanlığı
bürokratlarına teşekkür ediyorum. Kanunun ülkemiz için hayırlı olmasını
diliyorum. (AK Parti sıralarından alkışlar)
BAŞKAN - Teşekkür ediyorum Sayın Budak. 
Tümü üzerinde başka söz talebi?.. Yok. 
Soru-cevap işlemi yapılacaktır. 
Buyurun Sayın Yiğit. 
SELAMİ YİĞİT (Kars) - Teşekkür ederim Sayın Başkan. 
Sayın Bakanım, 2005 yılı doğrudan gelir desteğinin
ödemeleriyle ilgili olarak, bizi ekranları başında izleyen çiftçilerimize dönük
bir açıklamanız olacak mı? Bu konuda bir aydınlatma yaparsanız sevineceğim. 
Ayrıca, doğrudan gelir desteği uygulamasında Bakanlık
olarak bir değişiklik yapmayı düşünüyor musunuz?
Teşekkür ederim. 
BAŞKAN - Teşekkür ediyorum Sayın Yiğit. 
Sayın Akdemir, buyurun. 
DURSUN AKDEMİR (Iğdır) - Sayın Başkan, aracılığınızla
Sayın Bakanıma sorularımı yöneltiyorum. 
Sayın Bakanım, Iğdır Kâzım Karabekir Tarım İşletmesinin
iyileştirilmesi yönünde Tarım Bakanlığına iki defa, Başbakana bir defa yazılı
soru sordum; fakat, şimdiye kadar geçen üçbuçuk yıllık süre içerisinde olumlu
hiçbir cevap almadım; çünkü, yaklaşık olarak yılda 3 trilyon zarar ediyor. 
Bu bilgiler ışığında, 2006 yılı itibariyle, Kâzım
Karabekir Tarım İşletmesinin verimli hale dönüştürülmesi konusunda
uygulayacağınız projeniz nedir? Ne kadar yatırım yapmayı planlıyorsunuz?
Bir diğer sorum: Kırsal kalkınmayı sağlamak adına, 4
üncü maddede özellikle bahsediliyor, kırsal kalkınmanın geliştirilerek,
özellikle bu bölgelerin fakirliğinin önlenmesi. Bu bağlamda, yıllardır
istendiği halde, kırkaltı yıl aradan geçti, temelini atamadığımız Iğdır İli
Tuzluca İlçesi Ünlendi Barajının temelini hükümet olarak ne zaman atmayı
düşünüyorsunuz?
Teşekkür ederim. 
BAŞKAN - Teşekkür ediyorum Sayın Akdemir. 
Sayın Özcan, buyurun. 
HÜSEYİN ÖZCAN (Mersin) - Sayın Başkan, aracılığınızla
Sayın Bakanıma üç tane sorum var.
Birincisi, Alata Bahçe Kültürleri Araştırma Enstitüsü,
kurulduğu tarihten bu yana, bölge üreticilerine hizmet vermekte olup, buradaki
köylülerimize yardımcı olmak ve onları bilgilendirmek amacıyla, meyvelerimizi,
sebzelerimizi, iç ve dış süs bitkilerimizi, tıbbî ve aromatik bitkileri
yetiştiren bu bölgeyi, 4 000 dönüm kadar olan bu araziyi, bu bölgedeki çiftçiye
hizmet eden araziyi, acaba, Kültür Bakanlığı sizden istediler mi istemediler
mi? Ki, bu, biliyorsunuz, 9.10.2000 tarihinde birinci derecede SİT alanı olarak
ilan edilmişti. Sorumuzun biri bu.
Diğeri ise, 26 Mayıs 2005'te Mut İlçesinde, 9 tane
köyümüz -Kadıköy, Hacı İlyas, Hamam, Yıldız, Topluca, Esençay ve Narlı Köyleri-
dolu hasarına uğradıkları halde, bugüne kadar zarar, ziyanları
karşılanmamıştır. Diğer taraftan, Mersin'de, zaten, narenciyeyi söylemeye gerek
yok, vatandaşlar perişan oldu; zeytin, elma ve şeftali üreticilerinin durumu da
çok kötüdür. Bu konuda, fabrikalara vermiş oldukları ürünlerin paralarını hâlâ
tahsil etmemişlerdir. Bu çiftçiler hakkında ne düşünüyorsunuz?
Teşekkür ediyorum.
BAŞKAN - Teşekkür ediyorum Sayın Özcan.
Sayın Bakan, buyurun.
TARIM VE KÖYİŞLERİ BAKANI MEHMET MEHDİ EKER
(Diyarbakır) - Teşekkür ediyorum Sayın Başkan.
Öncelikle, Sayın Yiğit'in, 2005 yılı DGD ile ilgili
sorusuna cevap vereyim. 2005 yılı DGD'siyle ilgili olarak çalışmalar yapılıyor,
son noktaya geldi, yakında açıklanır. "Değişiklik var mı" dedi; evet,
değişiklik olacak; biz, doğrudan gelir desteğinin toplam tarım destekleri
içerisindeki payının tedrici olarak azaltılmasını öngörüyoruz.
Sayın Akdemir'in, Iğdır Kâzım Karabekir Tarım
İşletmesiyle ilgili sorusuna da şunu söylüyorum: Şu anda, orasıyla ilgili,
oranın rehabilitasyonuyla ilgili hazırladığımız proje Yüksek Planlama Kuruluna
sunulmuş durumda ve yakında, o da, oradan geçer. 
Kırsal kalkınma desteklerine çok önem veriyoruz. Bu
kanunun amaçlarından bir tanesi olarak -içinde de zaten derç edilmiştir- biz bu
sene tarımsal destekleme bütçemizde kırsal kalkınma yatırımları için 250
trilyon lira para ayırdık. Bu sene -2006 yılında- biz bunu başlattık. Bundan
sonra da bu alana daha çok ağırlık vereceğiz. 
Barajla ilgili olarak da şu anda vereceğim bir bilgi
yok; ancak, daha sonra yazılı olarak vereceğim.
DURSUN AKDEMİR (Iğdır) - Efendim, aracı olursanız çok
memnun olacağız. 
TARIM VE KÖYİŞLERİ BAKANI MEHMET MEHDİ EKER
(Diyarbakır) - Sayın Özcan'ın sorduğu sorulara da Alata Bahçe Kültürleri
Araştırma Enstitüsüyle ilgili olarak da… Tabiî, Kültür ve Turizm Bakanlığımızın
zaman zaman planlarla ilgili birtakım teklifleri oluyor; ama, biz kendi
sektörümüz açısından bunların önemini değerlendirip ona göre kanaat
belirtiyoruz. Bizim de kanaatimiz, Alata Bahçe Kültürleri Araştırma
Enstitüsünün, mevcut fonksiyonlarını geliştirerek devam etmesidir. 
Dolu hasarıyla ilgili olarak da, bu sene bütçeye önemli
bir miktar para koyduk. 2090 sayılı Kanun çerçevesinde, yeten miktarıyla,
değerlendirilen şekliyle biz bunların ödemesini yapacağız. 
Narenciye, zeytin ve elma üreticileriyle ilgili olarak
da, elbette ki, biz imkânlar dahilinde bunlara yapılan destekleri artırarak
sürdüreceğiz. 
Teşekkür ediyorum. 
BAŞKAN - Teşekkür ediyorum Sayın Bakan.
Tasarının tümü üzerindeki görüşmeler tamamlanmıştır. 
Maddelerine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir. 
Şimdi birinci bölümün görüşmelerine başlıyoruz. 
Birinci bölüm 1 ilâ 13 üncü maddeleri kapsamaktadır. 
Birinci bölüm üzerinde Anavatan Partisi Grubu adına söz
isteyen, Erzurum Milletvekili İbrahim Özdoğan. 
Buyurun Sayın Özdoğan. (Anavatan Partisi sıralarından
alkışlar)
ANAVATAN PARTİSİ GRUBU ADINA İBRAHİM ÖZDOĞAN (Erzurum)
- Sayın Başkan, değerli milletvekili arkadaşlarım; 1052 sıra sayılı Kanun
Tasarısı üzerinde söz almış bulunmaktayım; bu vesileyle Yüce Heyetinizi
saygıyla selamlıyorum. 
Değerli arkadaşlar, AK Parti Grubu içerisindeki bazı
milletvekili arkadaşlar bizim Anavatan Partisinin rengini maalesef
kıskanıyorlar. Evet, bizim rengimiz yeşildir; çünkü, biz çiftçi dostuyuz, aynı
zamanda, bu büyük milletimizin, medeniyetin rengidir, kıskanmayın. Biz, soluk
renk sahibi değiliz, belirgin renklerin sahibiyiz. Bunu kıskanmayın; bir.
İkincisi, iki gün içerisinde, iki gündür maalesef milletin iradesine burada
ipotek koydunuz, uzunca görüşülmesi gereken yasaları temel yasa halinde
getirdiniz, birtakım gerçekleri milletin huzurundan, görüşünden kaçırmak
istiyorsunuz; ama, aziz milletimiz maalesef bunları yutmuyor.
Değerli arkadaşlar, sizden önceki iktidarlar onbeş
günde onbeş yasa çıkardılar, siz de beş günde beş yasa çıkarmak istiyorsunuz.
Hızlı yasa çıkaran iktidarların gidişi de hızlı olmuştur, sizin gidişiniz de bu
nedenle hızlı olacaktır diyor, konuya geçiyorum değerli arkadaşlar. (Anavatan
Partisi sıralarından alkışlar)
Değerli arkadaşlar, çiftçi bugün perperişan durumdadır.
Bu perişanlığın en önemli nedenlerinden birisi tarımsal girdi maliyetlerinin
çok yüksek olmasıdır, buna karşılık tarımsal ürün fiyatları çok düşüktür;
tarımsal ürünün üretiminde mazot gibi kalemlerden alınan aşırı vergi de büyük
bir problemdir. 
Ben, burada, tamamen çiftçi temsilcilerinin görüşlerini
yüce huzurunuzda aktarmak istiyorum değerli arkadaşlar. Şöyle ya da böyle tarım,
zaten, dünyanın her yanında desteklenen, korunan, devletlerin sürekli gözettiği
bir sektör. Bunun nedeni de gayet açıktır. Tarım, insanlığın olmazsa
olmazlarındandır ve tarımda henüz serbest piyasa şartları olgunlaşmamıştır.
Avrupa Birliğinde tarımın gayri safî yurtiçi hâsılaya katkısı yüzde 2, buna
karşılık aldığı destek gayri safî yurtiçi hâsılanın yüzde 1'i kadardır.
Ülkemize bakıyoruz, 2004 yılı verilerine göre, tarımın gayri safî yurtiçi
hâsılaya katkısı yüzde 11,7; buna karşılık aldığımız destek gayri safî yurtiçi
hâsılanın binde 7'sidir. Uluslararası piyasalarda ileri ülkelerin ulusal tarım
organizasyonlarına sağladıkları destek ve sübvansiyonlar sonucu ürün fiyatları
düşüktür. AK Parti Hükümeti, dışticaret ile destekleme politikalarını
dengelemeye çalışacağına, bir yandan tarıma yönelik destek ve sübvansiyonları
azaltırken, öbür taraftan kapılarını ardına kadar açarak dünyada tarımı
destekleyen tüm ülkelerin ucuz ürünlerine kendi pazarlarında pay vererek Türk
tarımını haksız rekabetle karşı karşıya bırakmıştır. 
Serbest piyasa oluşurken fırsat eşitliği
sağlanamamışsa, o piyasa koşulları bir daha asla sağlıklı bir çizgiye oturmaz.
AK Parti Hükümeti bunu görememektedir ya da Hükümet bunun farkındadır ama
IMF'nin ve Avrupa Birliğinin telkinleri altında kalıp, olması gereken
politikaları uygulamamaktadır. AK Parti Hükümeti "rekabette eşitlik"
ilkesini tesis edememesi yetmiyormuş gibi, bir de sanki Türk çiftçisi
rekabetten kaçıyormuş, çiftçinin niyeti devletin sırtına binmekmiş gibi bir
hava vermeye çalışmaktadır. AK Parti Hükümeti olarak hem suçlu hem de
güçlüsünüz. Oysa, gerçek bu değildir. Türk çiftçisi rekabetten kaçmamaktadır.
Çiftçinin, devletin sırtından geçinmek gibi bir niyeti de yoktur. Çiftçinin
itiraz ettiği yer, rekabetin haksız bir zemin üzerine inşa edilmeye
çalışılmasıdır. Avrupa kendi tarımını destekleyecek, sübvanse edecek, tarım
ürünleri buna bağlı olarak ucuzlayacak; buna karşılık, Türkiye'de, her şeyden
önce zaten mazot fiyatları ortada, her türlü destek ve yatırım indirimi
kaldırılacak. Türkiye'de çiftçilik yapmanın tüm avantajlarını ortadan
kaldıracaksınız, ondan sonra da Türk tarımı rekabet edemiyorsa, bu, hükümetin
sorunu değildir diyeceksiniz. Çiftçi nasıl rekabet etsin? Şartları eşit değil
ki! Dünyanın ileri ülkeleri bu hükümet gibi çiftçinin sırtına binmiyor ki! Bu,
akla mantığa sığmayan bir politik yaklaşımdır. 
Değerli arkadaşlar, bir de son zamanlarda popülist
politika diye tabir edilen bir kürsü faşizmi başgöstermiştir. Kim çıkıp
işçinin, emeklinin, çiftçinin hakkını savunmaya kalkarsa, hükümet, ezberden
nutuk atmakta, zulmüne karşı koyanları popülist politika yapmakla
suçlamaktadır. Çiftçinin hakkını korumanın neresi popülizmdir?! Siz, hükümet
olarak, piyasa oluşurken, şartları eşitleyin, ondan sonra, çiftçiyi yargılayın.
Hem çiftçinin canına okuyacaksınız, ondan sonra da, kalkıp, "destek yok,
başınızın çaresine bakın, rekabet edin" diyeceksiniz. Rekabetten kaçan yok
ki zaten. Bütün mesele, adalet ve bu adaleti sağlamak AK Parti Hükümetinin
görevidir.
Değerli arkadaşlar, bakın, rekabet dediğiniz şey nedir;
rekabet, verimlilik, kalite ve maliyete dayanmaz mı. Verimlilik ve kalite
alanında, diğer ülkelerin üreticilerine göre üstün olduğumuz ürün çeşitleri yok
mudur; elbette, vardır. Mesela, pamuk vardır. Bizim üreticimiz, dekara 550-600
kilo pamuk almaktadır. Şimdi, eğer, siz, başarılı bir hükümetseniz, pamuk
üreticisi bu çiftçimizin, dekara 400 kilo pamuk alan bir Yunanlı çiftçiyle ya
da verimi yüzde 40 daha az olan bir Amerikalı çiftçiyle rekabet edebilmesi
gerekir. Gidin de sorun pamuk üreticisine; rekabet edebiliyor mu edemiyor mu;
eğer yüzünüz varsa, gidin de sorun çiftçiye; ne hale düşürdünüz bu milleti, bu
köylüyü. 
Tarım alanında yaptıklarınız sadece tarımı mı tahrip
ediyor, sadece çiftçiye mi zarar veriyorsunuz. Bakın, pamuktan örnek verdik,
pamuktan devam edelim. Pamukta, yerli üreticinin nasıl zor durumlara itildiğini
anlattık. Türkiye, 2004-2005 sezonunda 750 000 ton pamuk ithal eder duruma
düşürülmüştür. Pamuk ithalatına 9 000 000 dolar da para harcanmıştır. Bu arada,
olay, tarımı aşar; ekonominin makro dengelerini sarsacak, dışticaret dengesini
net biçimde etkileyecek noktalara gelir. Biz, hükümetin yaptığı gibi,
abartmayız, gerçekleri, rakamlarıyla birlikte sunarız.
Bakınız, Türkiye'nin 2004 yılı tarım ürünleri ihracatı
1980 yılına göre sadece yüzde 58 oranında artarken, aynı zaman aralığında
ithalattaki büyüme oranı yüzde 5 322 olarak gerçekleşmiştir. Rakamlar, zaten,
söylenmesi gereken her şeyi söylemektedir. Hükümetin tarım başarısızlığının
inkâr edilecek tarafı kalmamıştır. Zaten, hükümet de, kendi başarısızlığını
inkâr edemeyeceğini bilmektedir. Bunun için, çiftçi azarlamakta, halkı
susturmaya çalışmaktadır. Ama şu bilinmelidir ki, Türk Halkı, sandığa kadar
susar, sonra sandıkta bir konuşur, tasfiye olmak nedir, o zaman görürsünüz. 
Şimdi, hükümet, güya tarımın anayasasını yapmak
hazırlığındadır. "Tarıma uzun vadeli bir plan koymak lazım" diyorlar.
Tamam, uzun vadeli bir plan lazım; ama, öyle her plan da tarımı düze çıkarmaz.
Sırf zevahiri kurtarmak için yapılan planların hiçbiri amacına ulaşmamıştır.
Bundan sonra da, zoraki açılımların tutmayacağı meydandadır, bellidir. 
Şimdi, siz, tarımı düze çıkarmak niyetindeyseniz,
"bunun için esaslı bir planımız var" diyorsanız, bu planı hazırlamak
için masanın başına geçtiğinizde, o masada çiftçi mutlaka olmalıdır. IMF
memuru, hazineci, bankacı, hepsi tamam; ama, tarım üreticinin tarımıdır, tarım
ülkenin tarımıdır. Üreticinin etken olmadığı bir süreçte, siz, kalkıp da
"tarımdaki sorunları halledeceğiz" diyemezsiniz. Bu, sorun çözmemenin
de ötesinde, son derece ayıp bir şey olur. 
Şimdi bu sözlerim üzerine hükümet diyecek ki: "Biz
hesabını kitabını yaptık, biz çiftçinin halini de biliriz. Ürettiğimiz
politikalar halk içindir." Açık ve net olarak söylüyorum: Bunlar düpedüz
yalan. Nereden biliyorsunuz diyeceksiniz; şuradan biliyorum: Bu hükümetin
temsilcileri, tarım konusundaki sempozyumlara, panellere, konferanslara
katılıyorlar, milletvekilinden…
(Mikrofon otomatik tarafından kapatıldı)
BAŞKAN - Sayın Özdoğan, lütfen, teşekkür için.
Buyurun. 
İBRAHİM ÖZDOĞAN (Devamla) - …bakanına kadar parti
temsilcilerinin hiçbiri etkinliğin sonuna kadar sabredemiyor, nezaket icabı
şöyle bir görünüp kaçıyorlar. AK Parti Hükümetinin hiçbir temsilcisi,
çiftçinin, üreticinin sorunlarını sonuna kadar dinleme cesareti
gösterememektedir; çünkü, onlar da bilmektedirler ki, çiftçiye ve tarımsal
üretime karşı niyetleri halis değildir, amaç zevahiri kurtarmak, sandık başında
çiftçiye söyleyecek bir bahane bulmaktır. AK Partinin tarım kesimine karşı gösterdiği
samimiyetsizliği, çiftçiden oda temsilcisine kadar herkes bilmektedir. Ortaya
konulan planın teferruatına girmeden önce, bu planın motivasyonuna bakmak
lazımdır. Çiftçisine bakışının özeti bu olan bir hükümet, çıkış noktası
referansı bu olan bir hükümet, nasıl bir planlama yapmıştır, daha da önemlisi,
bu planlamanın uygulaması ne kadar sağlıklı olacaktır buna dikkat etmek
gerekir. Ortaya konulmaya çalışılan yasal düzenlemeyi, tasarıyı bu yönüyle ele
almak…
(Mikrofon otomatik cihaz tarafından kaypatıldı)
İBRAHİM ÖZDOĞAN (Devamla) - Hemen teşekkür ediyorum.
BAŞKAN - Buyurun Sayın Özdoğan.
İBRAHİM ÖZDOĞAN (Devamla) - …bu yönüyle ele almak,
gerektiğinde çiftçimizin haklarını müdafaa etmek gerekmektedir. Bir defa çıkış
noktası, çiftçinin, Hazinenin sırtına bir yük olduğuna inanmak olan bu
hükümetin yaptığı düzenleme her bakımdan kuşkuyla karşılanmalıdır. 
Yüce Heyetinizi saygıyla selamlıyorum. (Anavatan
Partisi sıralarından alkışlar)
BAŞKAN - Teşekkür ederim Sayın Özdoğan.
Bölüm üzerinde başka söz talebi yok.
Soru-cevap işlemi yapılacaktır. 
Buyurun Sayın Akdemir.
DURSUN AKDEMİR( Iğdır)- Sayın Başkan, iki sorum var
Bakanımıza. 
Sorularımdan birisi, şöyle: Tarım ürünlerinin iç ve dış
talebe uygun bir şekilde geliştirilmesi tarım politikalarının esası olarak
sayılmaktadır yasa tasarısında. Hepinizin de bildiği gibi, Iğdır kayısısı
dünyada kendisine has görünüş, koku ve tadıyla bir tanedir, eşi yok. Bu enfes
meyvemizi sezonunda dış dünyaya pazarlamak için hükümet olarak bir çalışma
yaptınız mı ? Yapmadıysanız ben bir hatırlatma yapmak istiyorum: Yarım kalmış
Iğdır Havaalanını tamamlayarak bu enfes meyveyi Japonya'ya, Amerika'ya kadar
pazarlayabiliriz. 
İkinci sorum: Ziraî üretimde verimliliği artırma amaçlı
olarak -çünkü, son birkaç yılda tarım ve hayvancılık ülkemizde ölmüş
vaziyettedir- tarım ve hayvancılığı diriltmek adına, kooperatifçilik konusunda
hangi yeni destekleri getireceksiniz? Şimdiye kadar neler yaptınız?
Teşekkür ederim.
BAŞKAN - Teşekkür ederim Sayın Akdemir.
Sayın Bakan buyurun. 
TARIM VE KÖYİŞLERİ BAKANI MEHMET MEHDİ
EKER(Diyarbakır)- Teşekkür ediyorum Sayın Başkanım.
Ben, yazılı olarak cevaplayacağım Sayın Akdemir'in
sorularını.
BAŞKAN - Teşekkür ediyorum Sayın Bakan.
Birinci bölüm üzerindeki görüşmeler tamamlanmıştır.
Sayın milletvekilleri, yalnız, çalışma süremiz
tamamlandığı için, çalışma süresinin 21.15'e kadar uzatılmasını oylarınıza
sunuyorum…
ÖMER ABUŞOĞLU (Gaziantep) - Danışma Kurulu kararı lazım
Sayın Başkan! Olur mu?!
BAŞKAN - Kabul edenler… Kabul etmeyenler…
Şimdi, Birinci Bölümde yar alan maddeleri -varsa, o
madde üzerindeki önerge işlemini yaptıktan sonra- ayrı ayrı oylarınıza
sunacağım.
TARIM KANUNU TASARISI
Amaç
MADDE 1.- 
BAŞKAN - 1 inci maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Kapsam
MADDE 2.- 
BAŞKAN - Kabul edenler… Kabul etmeyenler… Kabul
edilmiştir.
Tanımlar
MADDE 3.- 
BAŞKAN - Kabul edenler… Kabul etmeyenler… Kabul
edilmiştir.
Tarım politikalarının amaçları
MADDE 4.- 
BAŞKAN - Kabul edenler… Kabul etmeyenler… Kabul
edilmiştir.
Tarım politikalarının ilkeleri
MADDE 5.- 
BAŞKAN - Kabul edenler… Kabul etmeyenler… Kabul
edilmiştir.
Tarım politikalarının öncelikleri
MADDE 6.- 
BAŞKAN - Kabul edenler… Kabul etmeyenler… Kabul
edilmiştir.
Yetki
MADDE 7.- 
BAŞKAN - Kabul edenler… Kabul etmeyenler… Kabul
edilmiştir.
Tarımsal araştırma
MADDE 8.- 
BAŞKAN - Kabul edenler… Kabul etmeyenler… Kabul
edilmiştir.
Çiftçi eğitimi, yayım ve danışmanlık hizmetleri 
MADDE 9.- 
BAŞKAN - Kabul edenler… Kabul etmeyenler… Kabul
edilmiştir.
Biyolojik çeşitlilik, genetik kaynakların korunması ve
biyogüvenliğin sağlanması
MADDE 10.- 
BAŞKAN - Kabul edenler… Kabul etmeyenler… Kabul
edilmiştir.
Ürün konseyleri
MADDE 11.- 
BAŞKAN - Madde üzerinde 1 adet önerge vardır; okutup,
işleme alıyorum:
Türkiye Büyük Millet
Meclisi Başkanlığına
Görüşülmekte olan Tarım Kanunu Tasarısının 11 inci
maddesine aşağıdaki fıkranın ikinci fıkra olarak eklenmesini arz ve teklif
ederiz.






Cavit
  Torun


Selahattin
  Dağ


Ahmet
  Ertürk







Diyarbakır


Mardin


Aydın







İbrahim
  Köşdere





Yüksel
  Çavuşoğlu







Çanakkale





Karaman



Ürün bazında tek bir ürün konseyi kurulabilir. Bu
konseyler ürünle ilgili kararlarını Kurulun istediği her defada, Kurul istemese
bile yılda bir kez Kurula rapor halinde sunarlar.
BAŞKAN - Komisyon önergeye katılıyor mu?
TARIM ORMAN VE KÖYİŞLERİ KOMİSYONU BAŞKANI VAHİT
KİRİŞÇİ (Adana) - Katılıyoruz Sayın Başkan. 
BAŞKAN - Hükümet katılıyor mu?
TARIM VE KÖYİŞLERİ BAKANI MEHMET MEHDİ EKER
(Diyarbakır) - Katılıyoruz Sayın Başkan. 
BAŞKAN - Önergeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Maddeyi kabul edilen önerge doğrultusunda oylarınıza
sunuyorum: Kabul edenler... Kabul etmeyenler... Kabul edilmiştir. 
Üretici örgütleri
MADDE 12.- 
BAŞKAN - Kabul edenler... Kabul etmeyenler... Kabul
edilmiştir. 
Sözleşmeli üretim
MADDE 13.- 
BAŞKAN - Kabul edenler... Kabul etmeyenler... Kabul
edilmiştir. 
Birinci bölüm üzerindeki görüşmeler tamamlanmıştır. 
Şimdi, ikinci bölümün görüşmelerine başlıyoruz. 
İkinci bölüm, geçici 1 ile geçici 2 nci maddeler dahil,
14 ilâ 26 ncı maddeleri kapsamaktadır. 
İkinci bölüm üzerinde söz isteyen?.. Yok. 
Şahsı adına söz isteyen?.. Yok. 
İkinci bölüm üzerindeki görüşmeler tamamlanmıştır. 
Şimdi, ikinci bölümde yer alan maddeleri -ve varsa o
madde üzerindeki önerge işlemlerini yaptıktan sonra- ayrı ayrı oylarınıza
sunacağım. 
Tarım havzaları 
MADDE 14.- 
BAŞKAN - Kabul edenler... Kabul etmeyenler... Kabul
edilmiştir. 
Kırsal kalkınma
MADDE 15.- 
BAŞKAN - Kabul edenler... Kabul etmeyenler... Kabul
edilmiştir. 
Tarımsal Destekleme ve Yönlendirme Kurulu 
MADDE 16.- 
BAŞKAN - Kabul edenler... Kabul etmeyenler... Kabul
edilmiştir. 
Kurulun görevleri
MADDE 17.- 
BAŞKAN - Kabul edenler... Kabul etmeyenler... Kabul
edilmiştir. 
Tarımsal desteklemelerin amacı ve ilkeleri
MADDE 18.- 
BAŞKAN - Kabul edenler... Kabul etmeyenler... Kabul
edilmiştir. 
Tarımsal destekleme araçları
MADDE 19.- 
BAŞKAN - Kabul edenler... Kabul etmeyenler... Kabul
edilmiştir. 
Tarımsal desteklemelerin uygulama esasları
MADDE 20.- 
BAŞKAN - Madde üzerinde 1 adet önerge vardır; okutup,
işleme alıyorum: 
Türkiye Büyük Millet
Meclisi Başkanlığına
Görüşülmekte olan 1052 sıra sayılı Tarım Kanunu
Tasarısının 20 nci maddesinin (a) bendinin aşağıdaki şekilde değiştirilerek
ıslah kelimesinin ilavesini arz ederiz. 






Selahattin
  Dağ 


Cavit
  Torun 


Ahmet
  Ertürk







Mardin 


Diyarbakır
  


Aydın







Yüksel
  Çavuşoğlu 





İbrahim
  Köşdere







Karaman 





Çanakkale



M.20.a. Destekleme ödemeleri; bölge, işletme, arazi,
ürün, tarım sistemi, sözleşmeli üretim, ıslah ve çevre gibi konulardaki
öncelikler ve tercihler ışığında farklı miktarlarda yapılabilir.
BAŞKAN - Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT
KİRİŞÇİ (Adana) - Olumlu görüşle takdire bırakıyoruz Sayın Başkan. 
BAŞKAN - Hükümet katılıyor mu?
TARIM VE KÖYİŞLERİ BAKANI MEHMET MEHDİ EKER
(Diyarbakır) - Katılıyoruz Sayın Başkan. 
BAŞKAN - Gerekçeyi okutuyorum:
Gerekçe:
Her türlü tarımın ve hayvancılığın yapılabildiği
ülkemizde gelişen tarım teknolojilerine göre gelişmelere uyumlu gerek bitkisel
ve gerekse hayvansal üretim ve ıslah çalışması yapan gerçek ve tüzelkişilere,
kurumlara bu iyi tarım uygulamaları karşılığı destekleme uygulamalarında
farklılık ödenmesi fırsatı ve imkânı getirilmektedir.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Kabul edilmiştir.
Önerge doğrultusunda maddeyi oylarınıza sunuyorum:
Kabul edenler… Kabul etmeyenler… Kabul edilmiştir.
Tarımsal desteklemelerin finansmanı 
MADDE 21.-
BAŞKAN - Kabul edenler… Kabul etmeyenler… Kabul
edilmiştir.
Salgın ve bulaşıcı hastalıklarından korunma
MADDE 22.-
BAŞKAN - Madde üzerinde Sayın Komisyonun bir düzeltme
talebi vardır.
Buyurun Sayın Komisyon.
TARIM, ORMAN VE KÖYİŞLERİ KOMİSYONU BAŞKANI VAHİT
KİRİŞÇİ (Adana) - Sayın Başkanım,
teşekkür ediyorum.
22 nci maddenin başlığında geçen
"hastalıklarından" ifadesinin "hastalıklardan" olarak
doğrultulmasını talep ediyoruz.
Arz ederim. 
BAŞKAN - Not alınmıştır; teşekkür ediyorum. 
Kabul edenler… Kabul etmeyenler… Düzeltmeyle birlikte
kabul edilmiştir.
Haksız ödemelerin geri alınması ve hak mahrumiyeti
MADDE 23.-
BAŞKAN - Kabul edenler… Kabul etmeyenler… Kabul
edilmiştir.
Yönetmelikler
MADDE 24.-
BAŞKAN - Kabul edenler… Kabul etmeyenler… Kabul
edilmiştir.
Saklı hükümler
GEÇİCİ MADDE 1.-
BAŞKAN - Madde üzerinde 1 adet önerge vardır; okutup
işleme alıyorum:
Türkiye Büyük Millet
Meclisi Başkanlığına
Görüşülmekte olan 1052 sıra sayılı Tarım Kanunu
Tasarısının geçici 1 inci maddesinin "2004 yılı doğrudan gelir desteği
uygulamasının 2006 yılında yapılacak ödemelerinde, 2004 yılında yürürlükte olan
mevzuat hükümleri uygulanır" içerikli birinci fıkrasının metinden
çıkarılmasını arz ve teklif ederiz. 






Selahattin
  Dağ


Cavit Torun


Ahmet
  Ertürk







Mardin


Diyarbakır


Aydın







Yüksel
  Çavuşoğlu





İbrahim
  Köşdere







Karaman





Çanakkale



BAŞKAN - Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT
KİRİŞÇİ (Adana) - Olumlu görüşle takdire bırakıyoruz Sayın Başkan. 
BAŞKAN - Hükümet katılıyor mu?
TARIM VE KÖYİŞLERİ BAKANI MEHMET MEHDİ EKER
(Diyarbakır) - Katılıyoruz Sayın Başkan. 
BAŞKAN - Gerekçeyi okutuyorum:
Gerekçe:
2004 yılı doğrudan gelir desteği uygulamasıyla ilgili
ödemeler 2006 yılı ocak ayında tamamlandığından bu ifadeye gerek kalmamıştır.
BAŞKAN - Önergeyi oylarınıza sunuyorum: Kabul edenler…
Kabul etmeyenler… Kabul edilmiştir.
Kabul edilen önerge doğrultusunda maddeyi oylarınıza
sunuyorum…
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ
(Adana) - Sayın Başkan, bir düzeltme talebimiz var.
BAŞKAN - Buyurun Sayın Başkan.
TARIM, ORMAN VE KÖYİŞLERİ KOMİSYONU BAŞKANI VAHİT
KİRİŞCİ (Adana) - Sayın Başkanım, teşekkür ediyorum. 
Geçici 1 inci maddenin (b) bendinde bulunan cümle
düşüklüğünün giderilerek, bendin son kısmının "tarım ilçe müdürlüklerine,
merkez ilçe ise tarım il müdürlüklerine başvurur" olarak değiştirilmesini
arz ederiz.
BAŞKAN - Teşekkür ediyorum Sayın Başkan.
Düzeltmeyle birlikte ve kabul edilen önerge
doğrultusunda maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Çiftçi kayıt sisteminin esas alınması
GEÇİCİ MADDE 2.- 
BAŞKAN - Kabul edenler… Kabul etmeyenler… Kabul
edilmiştir.
Yürürlük 
MADDE 25.- 
BAŞKAN - Kabul edenler… Kabul etmeyenler… Kabul
edilmiştir.
Yürütme
MADDE 26.- 
BAŞKAN - Kabul edenler… Kabul etmeyenler… Kabul
edilmiştir. 
Sayın milletvekilleri, Birleşime 5 dakika ara
veriyorum.
Kapanma
Saati: 21.09
ALTINCI
OTURUM
Açılma Saati:
21.13
BAŞKAN:
Başkanvekili Sadık YAKUT
KÂTİP ÜYELER:
Bayram ÖZÇELİK (Burdur), Yaşar TÜZÜN (Bilecik)
BAŞKAN - Sayın milletvekilleri, Türkiye Büyük Millet
Meclisinin 88 inci Birleşiminin Altıncı Oturumunu açıyorum.
1052 sıra sayılı kanun tasarısının görüşmelerine
kaldığımız yerden devam edeceğiz.
IV. - KANUN
TASARI VE TEKLİFLERİ İLE KOMİSYONLARDAN
GELEN DİĞER
İŞLER (Devam)
7.- Tarım
Kanunu Tasarısı ve Avrupa Birliği Uyum ile Tarım, Orman ve Köyişleri
Komisyonları Raporları (1/977) (S. Sayısı: 1052) (Devam)
BAŞKAN - Komisyon?.. Yok.
Ertelenmiştir. 
Alınan karar gereğince, kanun tasarı ve tekliflerini
sırasıyla görüşmek için, 18 Nisan 2006 Salı günü saat 15.00'te toplanmak üzere
birleşimi kapatıyorum.
Kapanma
Saati: 21.14



