



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 5’inci
Birleşim
 11
Ekim 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Sivas Milletvekili Ali
Akyıldız’ın, 10 Muharrem Kerbelâ matem gününe ilişkin gündem dışı konuşması
2.- Aydın Milletvekili Deniz Depboylu’nun,
11 Ekim Dünya Kız Çocukları Günü’ne ilişkin gündem dışı konuşması
3.- Iğdır Milletvekili
Nurettin Aras’ın, Hazreti Hüseyin’in şehadeti ve aşureye ilişkin gündem dışı
konuşması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu
ziyaret eden Pakistan-Türkiye Dostluk Grubu Başkanı Malik Pervaiz ve Pakistan
Milletvekili Moshin Ranja’ya “Hoş geldiniz.” denilmesi

B) Tezkereler
1.- Türkiye Büyük Millet
Meclisi Başkanlığının, Türkiye Büyük Millet Meclisi Başkanlık Divanının
18/8/2016 tarihli ve 20 sayılı Kararı’yla kurulması uygun bulunan TBMM
Çölleşmeyle Mücadele Çalışma Grubunu oluşturmak üzere siyasi parti gruplarınca
bildirilen isimlere ilişkin tezkeresi (3/843)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842)

C) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, Sağlık Bakanlığının Sağlık.Net Projesi’nin
araştırılması amacıyla Meclis araştırması açılmasına ilişkin önergesi (10/318)
2.- Balıkesir Milletvekili Ahmet Akın ve 24
milletvekilinin, 5627 sayılı Enerji Verimliliği Kanunu’ndan sonra yürütülen
çalışmaların araştırılması amacıyla Meclis araştırması açılmasına ilişkin
önergesi (10/319)
3.- İstanbul Milletvekili Mustafa Sezgin
Tanrıkulu ve 24 milletvekilinin, 2012-2015 yılları arasındaki tüm kamu
alımlarının araştırılması amacıyla Meclis araştırması açılmasına ilişkin
önergesi (10/320)

D) Önergeler
1.- İstanbul Milletvekili Mustafa Sezgin
Tanrıkulu’nun, (2/285) esas numaralı İbadet Yerlerinin Düzenlenmesi Hakkında
Kanun Teklifi’nin doğrudan gündeme alınmasına ilişkin önergesi (4/57)

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 10 Muharrem Aşure Günü’ne, Kerbelâ ve 15 Temmuz şehitleri başta olmak
üzere tüm şehitleri rahmetle andığına ve AK PARTİ Dicle İlçe Başkanı ile Özalp
İlçe Başkan Yardımcısının şehit edilmesi nedeniyle terörü bir kez daha
lanetlediğine ilişkin konuşması 
2.- Oturum Başkanı TBMM
Başkan Vekili Ahmet Aydın’ın, Başkanlık Divanı olarak, Milliyetçi Hareket
Partisi yeni Grup Başkan Vekili Erhan Usta’ya hayırlı olsun dileğinde
bulunduklarına ilişkin konuşması 

VII.- AÇIKLAMALAR
1.- Denizli Milletvekili Cahit Özkan’ın, başta AK PARTİ Dicle İlçe
Başkanı ile Özalp İlçe Başkan Yardımcısı olmak üzere millî irade ve medeniyet
uğrunda hayatını kaybeden tüm şehitlere Allah’tan rahmet dilediğine ilişkin
açıklaması
2.- Mersin Milletvekili Ali Cumhur
Taşkın’ın, kararlı operasyonlarla köşeye sıkışan PKK’nın AK PARTİ’ye yönelik
saldırılarını artırmasının AK PARTİ kadrolarını korkutmayacağına ilişkin
açıklaması
3.- Şanlıurfa Milletvekili Kemalettin
Yılmaztekin’in, PKK’nın katlettiği AK PARTİ Dicle İlçe Başkanı ile Özalp İlçe
Başkan Yardımcısına Allah’tan rahmet dilediğine ve bu saldırıların kendilerini
demokrasi mücadelesinden bir adım geriye götürmeyeceğine ilişkin açıklaması
4.- Mersin Milletvekili Aytuğ Atıcı’nın,
Mersin’de AKP’li ve MHP’li Büyükşehir Meclis üyelerinin oylarıyla Akkuyu
Nükleer Santrali’nin işaretli olduğu planın onaylandığına ve Mersin’in
tarihinin en kara günlerinden birini yaşadığına ilişkin açıklaması 
5.- İstanbul Milletvekili Mahmut Tanal’ın,
Adalet Bakanlığından, tutuklu basın mensuplarına kötü muamele ve işkence yapıldığı
iddialarıyla ilgili bilgi almak istediğine ilişkin açıklaması
6.- İstanbul Milletvekili Sibel Özdemir’in,
11 Ekim Dünya Kız Çocukları Günü’ne ilişkin açıklaması
7.- Hatay Milletvekili Hilmi Yarayıcı’nın,
11.285 öğretmenin açığa alınmasının yargısız infaz olduğuna ve iktidarı,
öğretmenler üzerinde uyguladığı psikolojik işkenceye son vermeye çağırdığına
ilişkin açıklaması
8.- İstanbul Milletvekili Hurşit
Yıldırım’ın, PKK’nın saldırısı sonucu şehit olan AK PARTİ Dicle İlçe Başkanı
ile Özalp İlçe Başkan Yardımcısına Allah’tan rahmet dilediğine ve terör
örgütlerinin kendilerini yıldıramayacağına ilişkin açıklaması
9.- Giresun Milletvekili Bülent Yener
Bektaşoğlu’nun, Adalet Bakanı Bekir Bozdağ’dan, Giresun’da Adalet ve Kalkınma
Partisi binasının FETÖ/PDY soruşturmasında ismi geçen Bank Asyanın
finansörlerinden birine ait olmasını nasıl değerlendirdiğini öğrenmek istediğine
ilişkin açıklaması
10.- Bursa Milletvekili Emine Yavuz
Gözgeç’in, AK PARTİ Dicle İlçe Başkanı ile Özalp İlçe Başkan Yardımcısına ve tüm
şehitlere Allah’tan rahmet dilediğine ilişkin açıklaması
11.- İstanbul Milletvekili Halis
Dalkılıç’ın, 10 Muharrem Aşure Günü’ne, başta Hazreti Hüseyin olmak üzere
Kerbelâ şehitleri ile AK PARTİ Dicle İlçe Başkanı, Özalp İlçe Başkan Yardımcısı
ve Hakkâri 1’inci sıra adayı Ahmet Budak’a Allah’tan rahmet dilediğine ve HDP
Grubundan da bu terör eylemlerini lanetlemesini beklediğine ilişkin açıklaması
12.- Konya Milletvekili Mustafa Hüsnü
Bozkurt’un, darbeyi fırsata çevirerek menzile ulaştıklarını düşünenlerin
“Yenikapı ruhu” derken laik cumhuriyeti ve çağdaş bilimsel eğitimi yok etmeye
çalıştıklarına ilişkin açıklaması 
13.- Manisa Milletvekili Tur Yıldız
Biçer’in, Manisa’daki üzüm üreticilerinin sorunlarına ilişkin açıklaması
14.- Mersin Milletvekili Hüseyin Çamak’ın,
10 Ekim Ankara Garı katliamının yıl dönümüne ilişkin açıklaması
15.- Manisa Milletvekili Erkan Akçay’ın, AK
PARTİ Dicle İlçe Başkanı ile Özalp İlçe Başkan Yardımcısına ve son iki günde
hayatını kaybeden tüm şehitlere Allah’tan rahmet dilediğine, terörle mücadelenin
millî bir dava olduğuna, MHP Genel Başkanı Devlet Bahçeli’nin 29/8/2016’da ilan
ettiği terörizmle mücadele konseptinin bir an önce hayata geçirilmesi
gerektiğine ve 10 Ekim Ankara Garı katliamının yıl dönümüne ilişkin
açıklaması
16.- Ankara Milletvekili Levent Gök’ün,
aşure gününün ve muharrem ayının tüm İslam âlemine hayırlı olmasını dilediğine,
Mudanya Mütarekesi’nin 94’üncü yıl dönümüne, tüm şehitleri bir kez daha
saygıyla andığına, AK PARTİ Dicle İlçe Başkanı ile Özalp İlçe Başkan Yardımcısının
katledilmesinin Türkiye siyasetine yapılmış bir suikast olduğuna ve TBMM Başkan
Vekili Pervin Buldan’a yeğeninin hayatını kaybetmesinden dolayı başsağlığı
dilediğine ilişkin açıklaması
17.- Diyarbakır Milletvekili İdris
Baluken’in, muharrem ayına, 10 Ekim Ankara Garı katliamının yıl dönümüne,
siyasi cinayetlerin tamamını en sert şekilde kınadıklarına ve Halkların
Demokratik Partisi olarak siyasi cinayetlerin durmasını bir kez daha ifade
ettiklerine ilişkin açıklaması
18.- Kayseri Milletvekili Mustafa
Elitaş’ın, aşure gününe, Ahilik Kültürü Haftası’na; şehitlere Allah’tan rahmet,
yaralılara acil şifalar dilediklerine; AK PARTİ’li siyasetçilere yapılan
saldırıları şiddetle ve nefretle kınadıklarına ve AK PARTİ’nin terör
örgütleriyle mücadelesini sonuna kadar götüreceğine ilişkin açıklaması
19.- Diyarbakır Milletvekili
İdris Baluken’in, AKP’li bir İzmir milletvekilinin HDP eş başkanına yönelik
sözlerine ilişkin açıklaması
20.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
21.- Ankara Milletvekili Levent Gök’ün,
Adalet Bakanı Bekir Bozdağ’ın (3/842) esas numaralı Başbakanlık Tezkeresi
üzerinde Hükûmet adına yaptığı konuşmasındaki bazı ifadelerine ilişkin
açıklaması
22.- Adalet Bakanı Bekir Bozdağ’ın, Adana
Milletvekili Meral Danış Beştaş’ın sataşma nedeniyle yaptığı konuşması ile
Ankara Milletvekili Levent Gök’ün yaptığı açıklamasındaki bazı ifadelerine
ilişkin açıklaması
23.- Diyarbakır Milletvekili İdris
Baluken’in, Adalet Bakanı Bekir Bozdağ’ın yaptığı açıklamasındaki bazı
ifadelerine ilişkin açıklaması
24.- Adalet Bakanı Bekir Bozdağ’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
25.- Ankara Milletvekili Levent Gök’ün,
Adalet Bakanı Bekir Bozdağ’ın yaptığı açıklamasındaki bazı ifadelerine ilişkin
açıklaması

VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in (3/842) esas numaralı
Başbakanlık Tezkeresi üzerinde HDP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
2.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
3.- Ankara Milletvekili Levent Gök’ün,
Gaziantep Milletvekili Abdulhamit Gül’ün (3/842) esas numaralı Başbakanlık
Tezkeresi üzerinde AK PARTİ Grubu adına yaptığı konuşması sırasında şahsına ve
Cumhuriyet Halk Partisine sataşması nedeniyle konuşması
4.- Diyarbakır Milletvekili İdris
Baluken’in, Gaziantep Milletvekili Abdulhamit Gül’ün (3/842) esas numaralı
Başbakanlık Tezkeresi üzerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
5.- Adana Milletvekili Meral Danış
Beştaş’ın, Adalet Bakanı Bekir Bozdağ’ın (3/842) esas numaralı Başbakanlık
Tezkeresi üzerinde Hükûmet adına yaptığı konuşması sırasında HDP Grubuna
sataşması nedeniyle konuşması

IX.- YAZILI SORULAR VE CEVAPLARI
1.- İstanbul
Milletvekili Onursal Adıgüzel'in, sosyal medya paylaşımları sebebiyle iş akdi
feshedilen THY personeline ilişkin sorusu
ve Maliye Bakanı NaciAğbal’ın cevabı (7/7168)
2.- İstanbul Milletvekili Mahmut Tanal'ın, 2002
yılından itibaren Şanlıurfa'da İŞ-KUR tarafından işe alınan kişilere ilişkin sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/7313)
3.- Kocaeli Milletvekili Fatma Kaplan Hürriyet'in, FETÖ
elebaşının emekli maaşının kesilmesine ilişkin sorusu ve Çalışma ve Sosyal Güvenlik Bakanı Mehmet Müezzinoğlu’nun
cevabı (7/7314)
4.- Ankara Milletvekili Murat Emir'in, askerî
danışmanlık veren bir şirketin denetimine ilişkin sorusu ve Maliye Bakanı NaciAğbal’ın cevabı (7/7338)
5.- Denizli Milletvekili Melike Basmacı'nın, sağlık
hizmetlerinden yararlanılması hususunda yapılan bir düzenlemeye ilişkin sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/7444)
6.- Konya Milletvekili Mustafa Hüsnü Bozkurt'un, BDDK
ile PayPal arasındaki görüşmelere ilişkin sorusu
ve Başbakan Yardımcısı NurettinCanikli’nin cevabı (7/7555)
7.- İstanbul Milletvekili Barış Yarkadaş'ın, Yurt Dışı
Türkler ve Akraba Topluluklar Başkanlığı tarafından yurt dışındaki Türk derneklerine
aktarılan ödeneklere ilişkin Başbakandan sorusu
ve Başbakan Yardımcısı Yıldırım Tuğrul Türkeş’in cevabı (7/7677)

11 Ekim 2016 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN
(Adana)
-----0-----
BAŞKAN – Sayın
milletvekilleri, Türkiye Büyük Millet Meclisinin 5’inci Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, 10 Muharrem Kerbelâ matem günü hakkında söz isteyen Sivas Milletvekili Ali
Akyıldız’a aittir. 
Sayın
Akyıldız, buyurun. (CHP sıralarından alkışlar)
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Sivas Milletvekili Ali
Akyıldız’ın, 10 Muharrem Kerbelâ matem gününe ilişkin gündem dışı konuşması
ALİ
AKYILDIZ (Sivas) - Sayın Başkan, değerli milletvekili arkadaşlarım, basınımızın
ve Meclisimizin kıymetli emekçileri ve ekranları başında bizleri izleyen
saygıdeğer yurttaşlarım; hepinizi en içten sevgi, saygı ve muhabbetlerimle
selamlıyorum, aşk ile. (CHP sıralarından alkışlar)
“Aşura”
erdemli, ilkeli, dürüst, şefkatli, mert ve yiğit bir kahramanın zamanın zalim
diktatörü tarafından kundakta süt emen altı aylık çocuğuna varıncaya kadar
bütün yakınlarıyla birlikte acımasızca, susuz olarak şehit edildikleri günün
adıdır. Bu kahramanın, zalime boyun eğerek onursuzca yaşamaktansa, hayatı
pahasına, ona boyun eğmeyerek, onurluca ölmeyi seçtiği günün adıdır aşura;
mazlumun zalime, öldürenin öldürülene ve kanın kılıca galip geldiği günün
adıdır aşura ve zalim karşısında mazlumların ölümcül suskunluk ve durgunluğunu,
zalimi kahredici bir çığlığa, yok edici bir volkana çeviren bir özgürlük
destanının adıdır aşura. Kerbelâ, bu destanın yazıldığı çölün adıdır. İmam
Hüseyin, bu destanı asil kanıyla yazan erdemli, ilkeli, yürekli, fedakâr ve
mert bir kahramanın adıdır. O, rahmet Peygamberimiz’in biricik kızı iffet ve
ismet timsali Fatıma’dan doğmuş sevgili torunudur. O, İslam Peygamberi’nin
vâsisi, evliyanın şahı Hazreti İmam Ali’nin oğludur. O, Kur’an’da her türlü
kötülük ve pisliklerden tertemiz kılındıklarını Allah’ın beyan ettiği
ehlibeytin bir üyesidir (Ahzab Suresi 33). O, hepimize Peygamber’in tebliğ ücreti
olarak sevgisi farz kılınan Peygamber’in yakını, en yakını, yavrusudur (Şûrâ
23). O, kardeşi Hazreti Hasan’la birlikte cennet gençlerinin efendisi, o
Hazreti Hasan’la birlikte cennetin ziyneti, süsüdür. O, Hazreti Hasan’la
birlikte arşın küpesidir. Hazreti Peygamber onun için “Hüseyin benden, ben
Hüseyin’denim. Kim Hüseyin’i severse Allah da onu sever.” buyurmuştur. “Kızım
Fatıma’nın oğullarıdır. Allah’ım, ben onları seviyorum, sen de onları sev;
onları sevenleri de sev.” diye dua etmiştir. O ve kardeşi Hazreti Hasan için
Peygamber “Bu oğullarım dünyada benim en güzel kokan çiçeklerimdir.”
buyurmuştur. Evet, o tertemiz bir çiçek, o cennet ziyneti, arşın küpesi,
Peygamberimiz’in yavrusudur. O, Kur’an’ın indiği, sünnetin yaşandığı evin
oğludur. O, iyiliği, doğruluğu, dürüstlüğü, temizliği, adaleti, hürriyeti,
cömertliği ve mertliği temsil ediyor. 
Ee,
peki ya Yezid? Yezid, İmam Hüseyin’in tam karşıtıdır. O, kötülüğü, yalanı,
düzenbazlığı, kirlenmişliği, kokuşmuşluğu, zulmü, despotizmi, nekesliği ve
namertliği temsil ediyor. O, kanun kural bilmez, hak hukuk tanımaz, ayyaş ve
sarhoş birisiydi. Yezid sadece Hazreti Peygamber’in ailesine zulmetmekle
kalmamış, Peygamber’in mescit ve türbesini ashabının kanıyla kızıla boyamış,
ırzları da dâhil olmak üzere peygamber şehrinin her şeyini askerlerine mübah
kılmıştı. Bununla da kalmayıp Allah’ın Beyt-i Kâbesi’ni mancınıkla taş
yağmuruna tutturup ateşe verdirmiştir. 
Peki
ya Muaviye kim? Muaviye de Yezid’in babası, meşru halife Hazreti İmam Ali’ye
karşı savaşmış, ona sövmeyi ibadetin bir parçası hâline getirmiş, peygamber
çiçeği Hazreti Hasan’ı zehirleterek şehit ettirmiştir. 
Peki
ya Muaviye’nin babası Ebu Süfyan kim? O da Hazreti Peygamber’e karşı tam yirmi
bir sene savaşmış. 
Peki
anası? Anası Hind ise Hazreti Peygamber’in sevgili amcası Hazreti Hamza’yı
öldürmesi için enteresan vaatlerle Vahşî adındaki köleyi görevlendirmiş,
Hazreti Hamza’nın şehadetinden sonra da göğsünü yararak ciğerlerini çıkarıp
yemeye kalkışmıştı. Bütün bu ve benzeri rezilliklerden dolayı bu aile Allah ve
Resul’ünün lanetini almıştır. 
(Mikrofon
otomatik cihaz tarafından kapatıldı)
ALİ
AKYILDIZ (Devamla) – Konuşmama bir dakika daha… Günün anlamına…
BAŞKAN
– Lütfen tamamlayın. Bir dakika daha vermiyorum ama bugünün anlamına uygun
olarak bir dakika uzatalım.
ALİ
AKYILDIZ (Devamla) – Dünyanın neresinde insanlık zulüm görüyorsa orası bir
Kerbelâ’dır. Nerede hayrın ve şerrin kavgası varsa orası Kerbelâ’dır. Kerbelâ
bir semboldür, insanlık onurunun can vererek galip gelmesidir, zulmün bedel
ödenerek lanetlenmesidir. Orada İmam Hüseyin değil, insanlık onuru
katledilmiştir. İmam Hüseyin’in şehadeti de insanlık onurunun zaferidir ama o
zafer insanlığa kan ve can verilerek bağışlanmıştır ama İmam Hüseyin orada
ölmedi, yeniden dirildi ve tüm âlemleri kucakladı, ismi insanlığa sembol oldu,
güzelliklerin birleşmesinde insanlığa şemsiye oldu. 
Yapılan
ibadetlerin, tutulan oruçların, çekilen yası matemin kabul olması dileklerimle
hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyoruz Sayın Akyıldız.
Şimdi
gündem dışı ikinci söz Dünya Kız Çocukları Günü münasebetiyle söz isteyen Aydın
Milletvekili Deniz Depboylu’ya aittir.
Buyurun
Sayın Depboylu. (MHP sıralarından alkışlar)
2.- Aydın Milletvekili Deniz Depboylu’nun,
11 Ekim Dünya Kız Çocukları Günü’ne ilişkin gündem dışı konuşması
DENİZ
DEPBOYLU (Aydın) – Sayın Başkan, saygıdeğer milletvekilleri; konuşmama
başlamadan önce sizleri ve aziz Türk milletini saygıyla selamlıyorum. 
Bundan
beş yıl önce Türkiye, Kanada ve Peru tarafından hazırlanan kanun tasarısıyla
Birleşmiş Milletler Genel Kurulunda 11 Ekim tarihinin Dünya Kız Çocukları Günü
olarak kutlanılmasına karar verildi. Kız çocuklarının desteklenmesi ve
güçlendirilmesi amacıyla bir farkındalık gününün kabulü için teklif vermek
güzel ve anlamlı bir adım. Bunun yanı sıra çocukları korumak amacıyla başka
anlaşmalara da imza atmış bulunmaktayız. Örneğin Birleşmiş Milletler Çocuk
Hakları Sözleşmesi 9 Aralık 1994 tarihinde tarafımızca onaylanmıştır. Kız
çocuklarımızın çocukluk çağında ve de ileriki yaşlarında yaşayabileceği
cinsiyet ayrımcılığıyla ilgili sorunların önüne geçmek amacıyla da Avrupa
Konseyinin İstanbul Sözleşmesi’ni ilk imzalayan ülke biz olduk. Buraya kadar
her şey güzel de bundan sonra, bu döneme kadar olan süreçte neler yaptık, neler
yaşadık, bir de onlara bakmak istiyorum. 
Değerli
vekiller, güzel bir atasözümüz vardır, derler ki: “Âyînesi iştir kişinin, lafa
bakılmaz.” Son on yılda kız çocuklarını okullaştırma oranında önemli mesafeler
katettiğimiz belirtiliyor. Çok güzel de, biz çocuklarımızın okullaşma oranını
sorduğumuzda bize hep ilkokula başlayan öğrencilerin sayısı veriliyor ancak
eğitime erişim tek başına yeterli değil, asıl sorun kız çocuklarının okula
devam etmelerini sağlayabilmek. Eğitim Reformu Girişiminin 2014-2015 yılında
Eğitim İzleme Raporu hazırladığı görülmüş ve buna baktığımız zaman da erken
dönemde okuldan ayrılan öğrencilerin oranının Türkiye’de yüzde 38 olduğu tespit
edilmiş. Kız çocuklarının yüzde 13’ü hâlâ çocuk yaşta evlendiriliyor, büyük bir
çoğunluğu ise kayıtlara bile geçmiyor. Zira, Anayasa Mahkemesi bir süre önce
imam nikâhında resmî nikâh şartını kaldırdı ve bu da kız çocuklarının erken
yaşta evlendirilmesini bir bakıma meşrulaştırmış oldu. 
Yine,
Anayasa Mahkemesinin almış olduğu başka bir kararla Türk Ceza Kanunu’nun
çocuğun cinsel yönden istismarını düzenleyen 103’üncü maddesinin (1)’inci
fıkrasındaki 15 yaşını tamamlamamış her çocuğa karşı gerçekleştirilen her tür
cinsel davranışın cinsel istismar sayılacağına ilişkin hükmü 6’ya karşı 7 oyla
iptal edilmiştir. 
Türkiye’nin,
taraf olduğu uluslararası sözleşmelere uyma yükümlülüğü vardır. Türkiye bu
uluslararası sözleşmelere imza koymakla iç hukuk kurallarını da buna göre
düzenlemeyi ve değiştirmeyi taahhüt etmiş bulunmaktadır. Biz 18 yaş altında
olan her çocuğu, başta cinsel istismar olmak üzere, her türlü istismardan
korumayı hedeflemişken ve de 15 yaş olarak belirtilen yaş sınırının 18’e
yükseltilmesi beklenirken, yaş sınırının tamamen kaldırılması akıl alabilecek
bir karar değildir, uluslararası hukuk normlarına da aykırıdır. Ne yazık ki
iktidar olan AKP, bu sorunlara hızlı ve kalıcı çözümler üretememiştir.
Eğitim
sorununa geri dönecek olursak, yine, yapılan araştırmalarda 2013 yılında
Türkiye’de kız öğrencilerin yüzde 39,9’unun liseye varmadan öğretim hayatını
terk ettiği tespit edilmiş. Bu da ne demek oluyor? Okula giden her 100 kız
çocuğumuzdan 40’ı okulu terk ediyor, okula devam edemiyor demek oluyor. 
Türkiye,
Toplumsal Cinsiyete Dayalı Gelişme Endeksi’nde 148 ülke arasında ancak 118’inci
olabildi. Toplumsal Cinsiyet Uçurumu Endeksi’ndeyse, maalesef, 142 ülke
arasında 125’inci sıradaydı. 
Yine,
kız çocuklarımızın eğitim sorunlarının yanı sıra, ücretsiz ev işlerinde çalışıp
ailesini desteklemesi sebebiyle de yaşadıkları sorunlar var ki bu oran da Türkiye’de
7,5 milyon civarında kız çocuğumuzu işaret ediyor. Temel hizmetlere erişim
problemleri ve yoksulluk, çocuğun çocuk işçi olma ihtimalini yükseltiyor.
Dolayısıyla, ne söylersek söyleyelim yapılan iş ortada. Kız çocuklarımız için
üretilen politikalar ve hizmetler cinsiyet ayrımı gözetmeksizin tüm çocuklar
için yapılanlar gibi yetersiz, yapılması gereken çok fazla şey var. Bu sebeple,
Türkiye Büyük Millet Meclisinde “çocuk hakları sürekli komisyonu”nun kurulması
da çok önemli ve alınması gereken acil kararlardan biri olarak önümüze çıkıyor.
Hepinize
saygılarımı sunuyorum. Yüce Heyetinizi saygıyla selamlıyorum. (MHP ve CHP
sıralarından alkışlar)
BAŞKAN – Teşekkür ediyorum. 
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu
ziyaret eden Pakistan-Türkiye Dostluk Grubu Başkanı Malik Pervaiz ve Pakistan
Milletvekili Moshin Ranja’ya “Hoş geldiniz.” denilmesi
BAŞKAN
– Sayın milletvekilleri, şu anda Genel Kurulumuzu Pakistan milletvekillerinden
ve ayrıca Dostluk Grubu Başkanı olan Malik Pervaiz ve yine Pakistan
Milletvekili Moshin Ranja ziyaret etmişlerdir. 
Teşekkür
ediyoruz. (Alkışlar) 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Iğdır Milletvekili
Nurettin Aras’ın, Hazreti Hüseyin’in şehadeti ve aşureye ilişkin gündem dışı
konuşması
BAŞKAN
– Şimdi, gündem dışı üçüncü söz, Hazreti Hüseyin’in şehadeti ve aşure hakkında
söz isteyen Iğdır Milletvekili Nurettin Aras’a aittir. 
Buyurun
Sayın Aras (AK PARTİ sıralarından alkışlar)
Buyurun.

NURETTİN
ARAS (Iğdır) – Sayın Başkan, değerli milletvekilleri; Hazreti Hüseyin’in
şehadetinin hicri 1.377’nci yıl dönümü münasebetiyle söz almış bulunuyorum. Bu
münasebetle Genel Kurulumuzu samimi kalple selamlıyorum. 
Şüphesiz,
ölüm bir eksiklik ve kusur değildir. Hazreti İbrahim de bu yüzden ölüme
giderken yardım istememiştir. 
Hazreti
Hüseyin diyor ki: “En yüce ölüm Allah yolunda öldürülmektir, şehadettir. O,
bizim süsümüzdür, bezeğimizdir. Biz de süslenmekten ve bezenmekten korkmayız.”
Bizim milletimizin de şiarı gerçekten aynı yöndedir. 15 Temmuz gecesi halkımız,
milletimiz sokağa dökülerek şehadetin bir süs, bezek olduğunu bütün dünyaya
göstermiştir. Bu bakımdan, 15 Temmuz şehitlerimizin şehitlerin şahı Hazreti
Hüseyin’le haşrolmasını Cenab-ı Mevla’dan dilemekteyim. 
Tabii,
değerli milletvekilleri, Hazreti Ali hilafet makamındayken ramazanın 19’unda
Harici İbni Mülcem tarafından secde hâlindeyken zehirli kılıçla vuruldu,
21’inde de şehadete kavuştu. Kûfe o günlerde İslam’ın merkezi sayılıyor ve aynı
zamanda rehberlerin, sancaktarların da makamıdır. Bütün orada yaşayan
kabilelerin reisleri olsun, ileri gelenleri olsun, o bölge halkı olsun o
günlerde İmam Hasan’a biat ettiler; bütün Irak halkı olsun, Hicaz, Yemen.
Ancak, sınırın öte tarafında da egemen bir zorba vardı. Yedi ay yirmi dört gün
süren İmam Hasan hilafetine karşı tacizlerde bulunuyordu. Şeytanlığıyla ünlü,
desiseleriyle ünlü bu egemen zorba, boş ama imzalı, mühürlü kâğıtlar göndererek
İmam Hasan’a tekliflerde bulunuyor, “İstediğin şartları yaz, ben kabul ediyorum
ancak hilafeti bana bırak.” diyordu. Tabii ki İslam’ın ve ehlibeytinin
maslahatlarından olan barış, vahyin de derinliklerinden beslenen bir tohumdur.
İmam Hasan çok önemli bir güce kavuşmuş olan batıl cephenin sınanması, yaptıklarını
halkın, İslam âleminin görebilmesi bakımından; yine, İslam kanının dökülmemesi
açısından bu barışı kabul etmiştir. İşte, İslam tarihinin en önemli
aşamalarından olan bir tarihtir bu aşama. Ancak, barışın imzalandığı gün
Muaviye minbere çıkarak “Ben bu barışı tanımıyorum -nasıl olsa hilafeti eline
geçirdi, Hazreti Ali’ye hakaret etti- ve “Bu barış şartları ayaklarımın
altındadır." dedi. İmam Hasan ise Müslümanlara dönerek “Ey Müminler, ben
sizi küçük düşürmek istemedim, saltanat uğruna kanınızı feda etmedim."
dedi. Hazreti Hüseyin de sırf İslam’ın kardeşliği için kıyam etmiştir, yoksa
Hazreti Hüseyin’in fesat çıkarmak gibi bir niyeti yoktu. Çok kısa süre
içerisinde zaten Muaviye ve ekibinin neler yaptığı görüldü. Aşure Günü İmam
Hüseyin’i katletmekle kalmadılar, bedenini atlarının nalları altında
çiğnediler. Bununla da kalmadılar, yarenlerinin ve İmam Hüseyin’in başını
keserek mızraklara koydular şehir şehir dolaştırdılar. Vahiy ailesini,
maalesef, Rum esirler gibi, yani Resulullah’ın kızlarını şehir şehir
dolaştırdılar. Neydi bu? Şuydu: Uhud günü Hazreti Hamza’nın ciğerini yeme
kininin aynısıydı. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
NURETTİN
ARAS (Devamla) – Muaviye’nin İslam’la uzlaşılmaz bir düşmanlığı vardı ve bu
düşmanlığı cinayetlere kadar götürdüler.
BAŞKAN
– Sayın Aras, size de bugünün anlam ve önemine uygun olarak bir dakika ilave
süre veriyorum. Lütfen tamamlayın.
NURETTİN
ARAS (Devamla) – Teşekkür ederim.
Hazreti
Peygamber demiştir ki: “Hasan ve Hüseyin cennet gençlerinin efendileridir.”
Niçin “Dünya gençlerinin efendileridir.” dememiştir de “Cennet gençlerinin
efendileridir.” demiştir? Zira Hazreti Resulullah zaman perdesinin gerisinden
geleceği görüyordu, zamanın gençlerinin bu ikisinin arkasında durmayabileceğini,
bunlara ihanet edebileceklerini biliyordu. O yüzden “Cennet gençlerinin
efendileridir.” demiştir. Peki, bu gençler nankörlük yaptı, hak tanımazlık
yaptı diye Hazreti Hasan’ın ve Hüseyin’in hakları yok mu sayılacak? Hayır.
Onların hakları, liderlikleri, efendilikleri bakidir, süreklidir. Onların
önderlik vasıfları itaat edilmesi zorunlu vasıflardır ve Cenab-ı Hakk’ın
Kur’an-ı Kerim’inde buyurduğu gibi onların sevgisi, muhabbeti hepimize farzdır.

(Mikrofon
otomatik cihaz tarafından kapatıldı)
NURETTİN
ARAS (Devamla) – Allah 15 Temmuz şehitlerimizi Hazreti Hüseyin’le haşretsin. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Aras. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 10 Muharrem Aşure Günü’ne, Kerbelâ ve 15 Temmuz şehitleri başta olmak
üzere tüm şehitleri rahmetle andığına ve AK PARTİ Dicle İlçe Başkanı ile Özalp
İlçe Başkan Yardımcısının şehit edilmesi nedeniyle terörü bir kez daha lanetlediğine
ilişkin konuşması 
BAŞKAN
– Sayın milletvekilleri, bugün 10 Muharrem Aşure Günü; tüm İslam âlemi için
hüzün kaynağı olan Kerbelâ vakasının yaşandığı gün. Hazreti Peygamberimiz’in
emanetini korumak ve ehlibeyt sevgisini muhafaza etmek için canını feda eden
Hazreti Hüseyin ve aile fertlerinin şehadete yürüdüğü gün. Bu vesileyle,
Kerbelâ şehitlerimizi ve bu arada o günden bugüne tüm şehitlerimizi, 15 Temmuz
şehitlerimiz dâhil olmak üzere -daha geçtiğimiz gün gene Şemdinli’de çok sayıda
şehit verdik- tüm şehitlerimizi rahmetle anıyoruz. Rabb’im onların şefaatine
bizleri de nail etmeyi nasip etsin diyorum. 
Bu
acı, Kerbelâ olayı, şüphesiz bütün Müslümanların ortak acısıdır. İslam
dünyasının birliğe ve beraberliğe en çok ihtiyaç duyduğu bugünler bizler için
bir ibret vesilesidir Bundan çıkaracağımız çokça dersler olmalıdır. Bu nedenle
10 Muharrem şuurunu en derin bir şekilde idrak etmemiz büyük önem arz etmekte;
birlik, dirlik ve kardeşliğimiz için, acı, hüzün ve kederde ortak olmamız için
bizlere yol göstermektedir.
Değerli
milletvekilleri, tüm İslam aleminin ve vatandaşlarımızın ehlibeyt sevgisiyle
bir arada olmasını, Rabb’imin bir daha İslam âlemine Kerbelâlar yaşatmamasını,
yezitlerle karşılaştırmamasını, şerlerden uzak tutmasını temenni ediyor, 10 Muharremin
ve Aşure Günü’nün hayırlara vesile olmasını diliyorum. 
Yine,
ayrıca, geçtiğimiz iki gün içerisinde AK PARTİ Dicle İlçe Başkanı ile Özalp
İlçe Başkan Yardımcısının hunharca katledilerek şehit edilmesi derinden
üzmüştür. Bu vesileyle terörü bir kez daha lanetliyorum. Yakınlarına başsağlığı
diliyorum. Bu bağlamda tüm zalimlere, yezitlere ve terör örgütlerine karşı
gelin canlar bir olalım diyor ve hepinizi saygıyla selamlıyorum. (AK PARTİ
sıralarından alkışlar) 
Değerli
milletvekilleri, şimdi sisteme giren sayın milletvekillerine söz vereceğim. 
Liste
zannediyorum dağıtıldı. İlk 15 milletvekiline sırayla İç Tüzük 60’a göre birer
dakika söz vereceğim.
Evet,
Sayın Özkan, buyursunlar efendim.
VII.- AÇIKLAMALAR
1.- Denizli Milletvekili Cahit Özkan’ın, başta AK PARTİ Dicle İlçe
Başkanı ile Özalp İlçe Başkan Yardımcısı olmak üzere millî irade ve medeniyet
uğrunda hayatını kaybeden tüm şehitlere Allah’tan rahmet dilediğine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Hükûmetimizin
kararlı mücadelesi emperyalistlerin taşeronu bölücü terör örgütünü köşeye
sıkıştırdı. Köşeye sıkışan bölücü teröristler bugünlerde ya kendini patlatıyor
ya da AK PARTİ teşkilatlarına saldırıyor. Evvelsi gün Van Özalp İlçe Başkan
Yardımcımız Aydın Muştu çocuklarının gözü önünde hunharca şehit edildi. Yine,
dün gece Dicle İlçe Başkanımız Deryan Aktert kendi iş yerinde alçakça şehit
edildi. 
Tüm
bunlara karşılık PKK terörünün siyasi uzantısı faşistler ilçe başkanımızın
katillerinin propagandasını yapıyor. Kürt vatandaşlarımızı temsil ettiklerini
iddia eden bu faşistler Kürt kardeşlerimizi yetim ve öksüz bırakanların
cenazelerine katılıyor. 
Bölücü
PKK terör örgütü deşifre edildikçe PKK ve faşist uzantısının hiçbir ahlakının
ve kutsalının olmadığı, sadece Kürtlerin PKK sorunu olduğunu bir kez daha
ortaya çıkarıyor. 
Bu
vesileyle, millî irade ve medeniyet uğrunda hayatını kaybeden tüm şehitlerimize
Allah’tan rahmet diliyor, yüce Meclisi saygıyla selamlıyorum.
BAŞKAN
– Sayın Taşkın…
2.- Mersin Milletvekili Ali Cumhur Taşkın’ın,
kararlı operasyonlarla köşeye sıkışan PKK’nın AK PARTİ’ye yönelik saldırılarını
artırmasının AK PARTİ kadrolarını korkutmayacağına ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan.
Terör
örgütünün yayın organlarının hedef göstermesi üzerine PKK’lı teröristler AK
PARTİ Beytüşşebap Gençlik Kolları Başkanı Naci Adıyaman ve Hakkâri milletvekili
adayımız Ahmet Budak’ı şehit etti. Güvenlik güçlerimizin operasyonlarıyla ağır
darbe yiyen bölücü terör örgütü şimdi de partimizin ak kadrolarına yönelik
saldırılara başladı. Önceki ay AK PARTİ Genel Başkan Yardımcısı Mehdi Eker’i
hedef alan terör örgütü, önceki akşam Özalp İlçe Başkan Yardımcısı Aydın
Muştu’yu evinde çocuklarının gözü önünde katletti. Dün gece de AK PARTİ Dicle
İlçe Başkanımız Deryan Aktert yine PKK’lı teröristlerce uğradığı silahlı
saldırı sonrasında şehit oldu. 
Kararlı
operasyonlarımızla köşeye sıkışan PKK’nın partimize yönelik saldırılarını
artırması kadrolarımızı korkutamayacaktır, bizi haklı davamızdan yıldırmayacaktır.
Terörle mücadelemizdeki kararlılığımız eksilmeden devam edecektir.
Bu
duygularla, yüce Meclisi selamlıyorum.
BAŞKAN
– Sayın Yılmaztekin…
3.- Şanlıurfa Milletvekili Kemalettin
Yılmaztekin’in, PKK’nın katlettiği AK PARTİ Dicle İlçe Başkanı ile Özalp İlçe
Başkan Yardımcısına Allah’tan rahmet dilediğine ve bu saldırıların kendilerini
demokrasi mücadelesinden bir adım geriye götürmeyeceğine ilişkin açıklaması
KEMALETTİN
YILMAZTEKİN (Şanlıurfa) – Sayın Başkan, değerli milletvekilleri; son iki günde
hain terör örgütünün katlettiği Van Özalp İlçe Başkan Yardımcımız Aydın Muştu
ve Dicle İlçe Başkan Yardımcımız Deryan Aktert’e Allah’tan rahmet diliyorum. 
PKK
bir kez daha bir Kürt hareketi olmadığını bu Kürt siyasetçileri katlederek
açıkça ortaya koymuştur. Bu saldırıların demokrasi mücadelemizden ve
kararlılığımızdan bizi bir adım geriye götürmeyeceğini bildirmek istiyorum.
Türkiye bugün hem DEAŞ’ın hem de PKK’nın sistematik saldırıları altındadır.
İdeolojik olarak birbirinden taban tabana zıt olan bu iki terör örgütünü
Türkiye düşmanlığı noktasında birlikte hareket etmeye zorlayan şey,
prangalarından kurtulan ve kurtuluş mücadelesi veren Türkiye’dir. Asla
korkmadığımızı, tereddüt etmediğimizi ve bu namuslu mücadeleyi sonuna kadar
desteklediğimizi bildirmek istiyor, hepinizi saygıyla selamlıyorum. 
BAŞKAN
– Sayın Atıcı… 
4.- Mersin Milletvekili Aytuğ Atıcı’nın,
Mersin’de AKP’li ve MHP’li Büyükşehir Meclis üyelerinin oylarıyla Akkuyu
Nükleer Santrali’nin işaretli olduğu planın onaylandığına ve Mersin’in
tarihinin en kara günlerinden birini yaşadığına ilişkin açıklaması 
AYTUĞ
ATICI (Mersin) – Teşekkür ederim Sayın Başkan. 
Değerli
arkadaşlar, Mersin dün tarihinin en kara günlerinden birini yaşadı, âdeta
sırtından bıçaklandı. AKP’li ve MHP’li Büyükşehir Meclis üyelerinin oylarıyla
Akkuyu Nükleer Santrali’nin işaretli olduğu plan maalesef onaylandı. “Nükleer
santrale karşıyım.” diyerek vatandaştan oy isteyenler ve seçilenler,
kendilerini seçenlere verdikleri sözü bilerek ve isteyerek tutmadılar. Sözünden
dönenlere soruyorum: Neden, ne oldu da sözünüzden döndünüz? Bir şeylerden mi
çekindiniz? Mersin’i ne için ateşe attınız? Mersin halkı sözünden dönenleri
unutmayacaktır. Mersin halkı kendine yapılan bu kötülüğü unutmayacaktır,
elbette hesabını soracaktır. 
BAŞKAN
– Sayın Tanal…
5.- İstanbul Milletvekili Mahmut Tanal’ın,
Adalet Bakanlığından, tutuklu basın mensuplarına kötü muamele ve işkence
yapıldığı iddialarıyla ilgili bilgi almak istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
Adalet Bakanı… Sayın Adalet Bakanımız geçen gün dedi ki: “Kimde eziyet, işkence
varsa bize bildirsinler.” Sizden istirhamımız bizim: Basın mensuplarıyla ilgili
Adalet Bakanlığına iki sefer müracaat ettik, görüşmek istedik, ancak görüşme
taleplerimize olumlu veya olumsuz cevap verilmedi, âdeta görüştürülmek
istenmiyoruz. Fakat velilerden bize gelen şikâyetler: 
1)
“İçeriye günlük gazeteler verilmiyor.” deniliyor. Ne derece doğru bilemem. 
2)
“Giysiler verilmiyor.” deniliyor. 
3)
“Kütüphanede kitapların verilmediği söyleniyor.” şeklinde şikâyetler bize
geliyor ve mesele… 
Daha
öncesinden ben Aslı Erdoğan’a gitmiştim, yirmi dört saat kendisine su
verilmediğini söyledi ve bunu basınla da paylaşmış olduk.
Sizden
istirhamım: Yani bu şekildeki şayiaların altında Bakanlığın kalmaması açısından
bence izin vermekte yarar var. En azından, gerçekten bu şekilde kötü muamele ve
işkence iddialarını çürütmüş olursunuz.
Teşekkür
ediyorum.
BAŞKAN
– Sayın Özdemir…
6.- İstanbul Milletvekili Sibel Özdemir’in,
11 Ekim Dünya Kız Çocukları Günü’ne ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Bugün
Dünya Kız Çocukları Günü. Peki, ülkemizde kız çocuklarının ve kadınların durumu
nedir? Maalesef veriler umut verici değil. Kız çocuklarının okula başlama oranının
yükseldiği ancak okulu bitirme oranının hâlâ düşük olduğu, kadınların yüzde
26’sının 18 yaşından önce evlendirildiği, yüzde 10’unun 18 yaşından önce çocuk
sahibi olduğu, istihdama katılımın yüzde 37 civarında olduğu, okuma yazma
bilmeyenlerin yüzde 80’inin kadın olduğu, Cinsiyete Dayalı Gelişme Endeksi’nde
148 ülke arasında 118’inciliğe gerilediği bir ülke durumundayız. Bu durumun
değişmesi için AKP iktidarlarının önceliği ve gündeminde olmayan ancak
kalkınmanın ve gelişmenin temeli olan kız çocuklarının eğitime, istihdama ve
sosyal hayata katılımının yükseltilmesi ülkemiz için olmazsa olmaz ulusal bir
hedef olmalıdır.
Teşekkür
ederim.
BAŞKAN
– Sayın Yarayıcı…
7.- Hatay Milletvekili Hilmi Yarayıcı’nın,
11.285 öğretmenin açığa alınmasının yargısız infaz olduğuna ve iktidarı,
öğretmenler üzerinde uyguladığı psikolojik işkenceye son vermeye çağırdığına
ilişkin açıklaması
HİLMİ
YARAYICI (Hatay) – Sayın Başkan, değerli milletvekilleri; siyasi iktidar
yıllardır eğitimin dinselleştirilmesine ve ticarileştirilmesine direnen, laik,
bilimsel eğitimi savunan, emek, barış ve demokrasi mücadelesi yürüten eğitim
emekçilerinden bugün intikam almaya çalışmaktadır. Yandaş medya ve yandaş
sendikanın iş birliğiyle oluşturulan algı operasyonu ve açıkça iftira niteliği
taşıyan suçlama ve hedef göstermeler sonucunda 11.285 öğretmenin açığa alınması
açık bir yargısız infazdır; evrensel hukuku, temel hak ve özgürlükleri yok
saymaktır. Otuz iki gündür okullarına gidemeyen öğretmenlerimiz haklarında sözü
edilen soruşturmaların ne zaman sona ereceğini, görevlerine dönüp
dönemeyeceklerini bilememenin tedirginliğini yaşıyorlar. Bu bilinmezlik artık
bir işkenceye dönüşmüştür. İktidarı, öğretmenlerimiz üzerinde uyguladığı
psikolojik işkenceye bir an önce son vermeye çağırıyorum.
Teşekkür
ediyorum.
BAŞKAN
– Sayın Yıldırım…
8.- İstanbul Milletvekili Hurşit
Yıldırım’ın, PKK’nın saldırısı sonucu şehit olan AK PARTİ Dicle İlçe Başkanı
ile Özalp İlçe Başkan Yardımcısına Allah’tan rahmet dilediğine ve terör
örgütlerinin kendilerini yıldıramayacağına ilişkin açıklaması
HURŞİT
YILDIRIM (İstanbul) – Sayın Başkan, değerli milletvekilleri; terör örgütünün
son saldırısında siyasi mesai arkadaşımız, AK PARTİ Dicle İlçe Başkanımız
Deryan Aktert ve Van Özalp İlçe Başkan Yardımcımız Aydın Muştu şehit oldu.
Rabb’im başkanlarımızın şehadetini kabul etsin.
Küresel
şer güçlerin vekâletiyle hareket eden terör örgütleri, yerel siyasetçilerimize
karşı kahpece suikast girişimi başlatmışlardır. AK PARTİ teşkilatlarının her
kademesinde görev yapmış biri olarak diyorum ki: AK PARTİ teşkilatlarının her
biri kefenleriyle yola çıkmışlardır. Kefenleriyle yola çıkmış dava adamları
ölümden korkmazlar. Haince saldırarak çocuklarının gözleri önünde babalarını
öldürenler, insanlarımızı evsiz yurtsuz bırakanlar, hendek açanlar, milletin
tankını millete çeviren terör örgütleri -FETÖ, PKK, DAEŞ, adı ne olursa olsun-
asla bizi yıldıramayacaklar ve asla vatanımızı bölemeyeceklerdir. 
Şehitlerimize
Allah’tan rahmet, ailelerine ve teşkilatımıza sabırlar diliyorum. 
BAŞKAN
– Sayın Bektaşoğlu…
9.- Giresun Milletvekili Bülent Yener
Bektaşoğlu’nun, Adalet Bakanı Bekir Bozdağ’dan, Giresun’da Adalet ve Kalkınma
Partisi binasının FETÖ/PDY soruşturmasında ismi geçen Bank Asyanın
finansörlerinden birine ait olmasını nasıl değerlendirdiğini öğrenmek
istediğine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sorum
Sayın Adalet Bakanımıza: Giresun’da partinizin bulunduğu binanın sahibinin,
FETÖ/PDY soruşturmasında ismi geçen Bank Asyanın finansörlerinden olduğunun
anlaşılmasını nasıl değerlendirmektesiniz? Ki ulusal basında yer aldı. 
Aynı
binaya geçen haftaya kadar Genel Başkan Yardımcınız Nurettin Canikli ile
Cumhurbaşkanının dev posterleri asılmış ve bu şekilde bir mesaj mı verilmişti? 
Telefonda
ByLock bulunması, sendika üyeliği, Bank Asyaya para yatırma kanıt olarak
değerlendirilip binlerce kişi adli soruşturmalara tabi tutulurken, bu
kiracılığı, AKP ile FETÖ ilişkisinin 15 Temmuz sonrasında da sürdüğünü gösteren
bir kanıt olarak değerlendirip bu konuda adli bir inceleme başlatacak mısınız?
Söz
konusu bina üç yıl önce Özel İdare tarafından satılmıştı. Partinizin bu bina
sahibine kira verip vermediği ayrıca soruşturulmaktadır. 
Bilginize
arz olunur.
Teşekkür
ediyorum.
BAŞKAN
– Teşekkürler.
Sayın
Gözgeç…
10.- Bursa Milletvekili Emine Yavuz
Gözgeç’in, AK PARTİ Dicle İlçe Başkanı ile Özalp İlçe Başkan Yardımcısına ve
tüm şehitlere Allah’tan rahmet dilediğine ilişkin açıklaması
EMİNE
YAVUZ GÖZGEÇ (Bursa) – Sayın Başkan, değerli milletvekilleri; dini, imanı,
vicdanı, ahlakı olmayan; şeref yoksunu, onur yoksunu -alçaklık dahi bir
seviyedir- çukur teröristler ne yaparlarsa yapsınlar millet-devlet
birlikteliğini bozamayacaklar, amaçlarına ulaşamayacaklardır. “Özgürlük, barış”
söylemlerinin arkasına sığınıp terör ve teröristleri övenler, onların
kalemşorluğunu yapanlar, teröriste “terörist” diyemeyenler, sırtını teröriste
dayayanlar hem bu dünyada hem ahirette mutlaka hesap vereceklerdir. 
Şehitlerimiz
AK PARTİ Van Özalp İlçe Başkan Yardımcımızı, AK PARTİ Dicle İlçe Başkanımızı ve
tüm şehitlerimizi rahmetle anıyor, yakınlarına sabrıcemil niyaz ediyorum.
Teşekkür
ederim.
BAŞKAN
– Sayın Dalkılıç…
11.- İstanbul Milletvekili Halis
Dalkılıç’ın, 10 Muharrem Aşure Günü’ne, başta Hazreti Hüseyin olmak üzere
Kerbelâ şehitleri ile AK PARTİ Dicle İlçe Başkanı, Özalp İlçe Başkan Yardımcısı
ve Hakkâri 1’inci sıra adayı Ahmet Budak’a Allah’tan rahmet dilediğine ve HDP
Grubundan da bu terör eylemlerini lanetlemesini beklediğine ilişkin açıklaması
HALİS
DALKILIÇ (İstanbul) – Teşekkür ederim Sayın Başkanım.
Ben
de İslam âleminin 10 Muharrem Aşure Gününü yâd ediyorum. Başta Hazreti Hüseyin
olmak üzere Kerbelâ şehitlerine Rabb’imden rahmet diliyorum.
Son
iki günde AK PARTİ teşkilatlarına yönelik hain terör örgütünün saldırılarına
şahit oluyoruz. Van Özalp İlçe Başkan Yardımcımız Aydın Muştu Bey’e, Dicle İlçe
Başkanımız Deryan Aktert Bey’e, Hakkâri’de bayramın 3’üncü günü şehit edilen
Hakkâri 1’inci sıra adayımız Ahmet Budak Bey’e yeniden rahmet diliyorum ve
alçak terör örgütlerine de buradan sesleniyorum: AK PARTİ teşkilatlarının
üzerine gelerek AK PARTİ’de görev yapanları asla ve asla bu yoldan geri
döndüremezsiniz. Hedefiniz buysa bir kere daha kontrol edin, AK PARTİ kadroları
kefenleriyle yola çıkmışlardır.
Ben,
özellikle HDP Grubundan da terör örgütünün bu yaptığı eylemleri kınamalarını ve
çok net bir şekilde bu terör örgütünün yaptığı eylemleri lanetlemelerini
bekliyorum, istiyorum milletimiz adına. Bu alçaklıkların artık bir sonunun
gelmesi lazım ve bunların mutlak hesabı sorulacak millet adına.
Teşekkür
ediyorum.
BAŞKAN
– Sayın Bozkurt…
12.- Konya Milletvekili Mustafa Hüsnü
Bozkurt’un, darbeyi fırsata çevirerek menzile ulaştıklarını düşünenlerin
“Yenikapı ruhu” derken laik cumhuriyeti ve çağdaş bilimsel eğitimi yok etmeye
çalıştıklarına ilişkin açıklaması 
MUSTAFA
HÜSNÜ BOZKURT (Konya) – “Gemi azıya almak” diye güzel bir özdeyişimiz var.
Millî Eğitim Bakanlığınca proje okullar kapsamında katledilmek istenen Kabataş
Erkek Lisesine müdür yardımcısı yapılmış biri “Artık bütün okulların imam-hatip
olmasının vakti gelmiştir.” diyor. Bir başkası, gazeteci kılıklı biri de
“Müslüman şeriatçı olmak zorundadır, Diyanetin görevi şeriatı öğretmektir.”
buyuruyor. Bu tiplerin yalnız olmadıkları da ortada. Malum, Türkiye Büyük
Millet Meclisi Başkanı “Yeni anayasada laiklik olmamalı.” derken Recep Tayyip
Erdoğan Bey de öteden beri bilinen “Ben İstanbul’un imamıyım.”, “Ben
şeriatçıyım.”, “Demokrasi tramvaydır.”, “Dindar ve kindar nesiller
yetiştireceğiz.” benzeri söylemlerinden vazgeçmiş değil. 
Anıtkabir’de
yapılmaya çalışılanlar da ortada. Görünen, darbeyi fırsata çevirerek menzile
ulaştıklarını düşünüp tramvaydan inmeye hazırlanan bu zevatın “Yenikapı ruhu”
derken laik cumhuriyeti ve çağdaş bilimsel eğitimi yok etme… 
(Mikrofon
otomatik cihaz tarafından kapatıldı) 
BAŞKAN
– Sayın Yıldız Biçer…
13.- Manisa Milletvekili Tur Yıldız
Biçer’in, Manisa’daki üzüm üreticilerinin sorunlarına ilişkin açıklaması
TUR
YILDIZ BİÇER (Manisa) – Sayın Başkan, dağlarından yağ, ovalarından bal akan
şehir olarak anılan Manisa’mızın hem yağını üreten zeytin üreticisi hem de
balını üreten üzüm üreticisi kan ağlamaktadır. 
Bin
bir emekle yetiştirdiği bağını köklemek zorunda kalan bir üzüm üreticimizin
gönderdiği bir fotoğrafı sizlerle paylaşmak istiyorum. Geçen yıl 5 lira 30
kuruş olan üzüm fiyatı bu yıl 3 lira 20 kuruşa gerilemiştir. Oysaki kuru üzüm
üreticisinin kilogram maliyeti 3 liradır. 
Şimdi
Tarım Bakanına sormak istiyorum: Üzümünü paraya çeviremeyen üzüm üreticisi bir
kış boyunca üzüm mü yiyecektir?
Saygılar
sunuyorum. 
BAŞKAN
– Sayın Boyraz… Yok. 
Sayın
Çamak…
14.- Mersin Milletvekili Hüseyin Çamak’ın,
10 Ekim Ankara Garı katliamının yıl dönümüne ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
Dün,
Türkiye Cumhuriyeti tarihinin en kanlı eylemi olan 10 Ekim gar katliamının yıl
dönümüydü. Bu katliamın faillerini bir kez daha lanetliyorum. 
Dün,
ülkemizin dört bir yanında, ölen dostlarını, evlatlarını, yakınlarını anmak
isteyenler engellemeler, yasaklamalar hatta gaz ve copla karşı karşıya kaldı.
Katliamların önlenmesinde, istihbari faaliyetlerin yürütülmesinde ortaya çıkan
zaaflar ortadayken anmalara böylesine pervasızca müdahale edilmesi kabul
edilemez. 
Bu
katliamda yakınlarını yitirenlere tekrar başsağlığı diliyor, adaletin bir an
önce tecelli etmesi için sürecin takipçisi olacağımızı ifade ediyorum. 
Teşekkür
ediyorum. 
BAŞKAN
– Teşekkür ediyorum. 
Sayın
milletvekilleri, şimdi, grup başkan vekillerimizden sisteme giren
arkadaşlarımız var.
Sayın
Akçay, buyurun.
İki
dakika süre veriyorum.
15.- Manisa Milletvekili Erkan Akçay’ın, AK
PARTİ Dicle İlçe Başkanı ile Özalp İlçe Başkan Yardımcısına ve son iki günde
hayatını kaybeden tüm şehitlere Allah’tan rahmet dilediğine, terörle
mücadelenin millî bir dava olduğuna, MHP Genel Başkanı Devlet Bahçeli’nin 29/8/2016’da
ilan ettiği terörizmle mücadele konseptinin bir an önce hayata geçirilmesi
gerektiğine ve 10 Ekim Ankara Garı katliamının yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Son
iki günde Hakkâri’nin Şemdinli ilçesinde 10, Diyarbakır Silvan’da 1 askerimiz,
Şırnak Beytüşşebap’ta 1 korucumuz şehit olmuş, Şemdinli’de 5 vatandaşımız
hayatını kaybetmiştir. Bu saldırılarda 16 kahraman Mehmetçiğimiz de
yaralanmıştır. 
Yine,
dün, geçtiğimiz hafta Şırnak’ta teröristlerle girdiği çatışmada ağır yaralanan
ve GATA’da tedavisi süren Manisa Salihli’den uzman çavuş Süleyman Gür de
şehadet mertebesine ulaşmıştır. Şehitlerimize Allah’tan rahmet, kederli
yakınlarına ve büyük Türk milletine başsağlığı ve sabır, yaralılarımıza acil şifalar
dilerim. 
Yine,
terör saldırılarında Adalet ve Kalkınma Partisi Dicle İlçe Başkanı Deryan
Aktert, Van Özalp İlçe Başkan Yardımcısı Aydın Muştu, Beytüşşebap Gençlik
Kolları Başkanı Naci Adıyaman da hayatını kaybetmiştir. Kendilerine rahmet,
yakınlarına, ailesine ve milletimize başsağlığı diliyorum.
Türkiye
şiddetli terör saldırılarıyla mücadele etmektedir. Kimden gelirse gelsin fark
etmeksizin terörizm bulduğu her vasıtayı kullanarak Türkiye’nin geleceğini
karartma çabasındadır. Terörle mücadele millî bir davadır. İstiklalimiz ve
istikbalimiz bu mücadelede bir ve bütün olmamıza bağlıdır. Terörizmle
mücadelede sahada terörle etkin bir mücadele ön şarttır. 
Ayrıca,
Genel Başkanımız Sayın Devlet Bahçeli’nin açıklamalarında defalarca ve ısrarla
dile getirdiği ve en son 29 Ağustos 2016’da ilan ettiği 8 maddelik terörizmle
mücadele konsepti bir an önce hayata geçirilmelidir. Bu çerçevede, terörizmle
mücadele vizyonu geliştirilmeli, terörle mücadele konsepti oluşturulmalı,
terörle mücadele stratejisi ortaya konulmalı ve terörle mücadele siyaseti
oluşturulmalı, terörle mücadelede kitle kazanma programı devreye sokularak
diplomatik mücadele eylem planı hazırlanmalı ve teröristle mücadele taktik
eğitim ve icra programıyla birlikte terörle mücadele tanıtım çalışması yapılmalıdır.

10
Ekim 2015’te Ankara Gar Meydanı’nda terörün kanlı ve hain yüzlerinden birisini
görmüştük. 102 vatandaşımızın hayatını kaybettiği bu saldırı Türkiye’ye, Türk
milletinin birlik ve beraberliğine yapılmış bir saldırıdır. İster FETÖ ister
PKK ister IŞİD olsun, ülkemizi kalleşçe kana bulayanlar Türk milletinin
birliğini, Türkiye Cumhuriyeti’nin varlığını hedef almaktadır. Bu süreçte
birlik ve beraberlik içerisinde terörle mücadeleye devam etmemiz çok önemlidir.

(Mikrofon
otomatik cihaz tarafından kapatıldı)
ERKAN
AKÇAY (Manisa) – Ankara Garı’ndaki bu saldırının iç yüzünün aydınlatılıp
destekçilerinin mutlaka tespit edilerek yargı önüne çıkarılması gerekmektedir.
Bu vesileyle tren garında hayatını kaybeden vatandaşlarımızı rahmetle anıyor,
kederli yakınlarına ve büyük Türk milletine bir kez daha başsağlığı diliyorum.
Teşekkür
ederim Sayın Başkan.
BAŞKAN
– Teşekkürler.
Sayın
Gök, buyurun.
Size
de iki dakika veriyorum.
16.- Ankara Milletvekili Levent Gök’ün,
aşure gününün ve muharrem ayının tüm İslam âlemine hayırlı olmasını dilediğine,
Mudanya Mütarekesi’nin 94’üncü yıl dönümüne, tüm şehitleri bir kez daha
saygıyla andığına, AK PARTİ Dicle İlçe Başkanı ile Özalp İlçe Başkan
Yardımcısının katledilmesinin Türkiye siyasetine yapılmış bir suikast olduğuna
ve TBMM Başkan Vekili Pervin Buldan’a yeğeninin hayatını kaybetmesinden dolayı
başsağlığı dilediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Aşure,
Kerbelâ faciasının vuku bulduğu hicretin 61’inci yılının muharrem ayının onuncu
gününün adıdır. Aşure, Hazreti Hüseyin’in 72 yâreniyle birlikte zalime
dalkavukluk yaparak onursuzca yaşamaktansa hayatı pahasına ona boyun eğmeyerek
onurluca ölmeyi seçtiği günün adıdır. Aşure ve muharrem ayının tüm İslam
âlemine hayırlı olmasını diliyorum.
Sayın
Başkan, değerli milletvekilleri; bugün 11 Ekim 2016. Bundan tam doksan dört yıl
önce Mudanya Mütarekesi imzalanmıştı. Bu mütarekeyle Türkiye bir sonraki
safhada kendisine “Türkiye Cumhuriyeti” sıfatını verecek en önemli anlaşmalara
yoğunlaşarak medeni dünya devletleri arasında onurlu bir sayfayı almıştır.
Mudanya Mütarekesi’nde emeği geçen tüm devlet büyüklerimizi kutluyorum.
Sayın
Başkan, Hakkâri Şemdinli’de hayatını kaybeden askerlerimizi toprağa veriyoruz,
bir kısmını verdik. Bugün de devam eden cenaze törenleri Türkiye’nin terör
belasıyla, PKK’nın saldırılarıyla ne kadar ağır bir travma geçirdiğini bizlere
bir kez daha gösteriyor. Yeter artık diyoruz ve bugüne kadar hayatını kaybeden
tüm şehitlerimizi saygıyla bir kez daha anarken; yine, Ankara Garı’nda IŞİD’in
saldırısı sonucu gerçekleşen saldırıda hayatını kaybeden tüm yurttaşlarımızı da
saygıyla anıyoruz. Bir yandan PKK, bir yandan IŞİD, bir yandan FETÖ;
Türkiye’nin bir çember içine alındığı bu hain planlamalar, bu tuzaklarla hep
beraber yoluna devam etmesi açısından Türkiye’nin bugün her zamankinden çok
daha fazla birlik ve beraberliğine olan inancımızı vurgulamak istiyoruz.
Yine,
AKP Diyarbakır Dicle İlçe Başkanı Sayın Deryan Aktert’in, AKP Van Özalp İlçe
Başkan Yardımcısı Sayın Aydın Muştu’nun ve daha önce Beytüşşebap Gençlik
Kolları Başkanı Sayın Naci Adıyaman’ın katledilmesi de Türkiye siyasetine
yapılmış bir suikasttır. Bu suikastları yapanlar bilmelidir ki Türkiye’deki tüm
siyasetçiler böylesine olaylarda daha fazla birbirine kenetlenecek ve terör
karşısında tek bir yumruk olacaklardır.
Bu
arada, yine önceki gün Meclis Başkan Vekilimiz Sayın Pervin Buldan’ın yeğeni de
başka bir üzücü olay sonucu hayatını kaybetti. Meclis Başkan Vekilimiz Sayın
Pervin Buldan’a ve o kazada, o üzücü olayda hayatını kaybeden diğer
yurttaşlarımıza da başsağlığı diliyoruz. Ve istiyoruz ki Türkiye’de artık
gözyaşları dinsin, gözyaşları bir daha akmasın ama buna olan inancımızı da
iktidarın uygulamalarını gördükçe ne yazık ki içimize sindiremiyoruz. Türkiye’nin
bir an önce toparlanması…
(Mikrofon
otomatik cihaz tarafından kapatıldı)
LEVENT
GÖK (Ankara) - …ve yoluna devam etmesi gerekiyor. Bu konuda Cumhuriyet Halk
Partisi olarak elimizden geleni yapacağımızı ifade ediyoruz. 
BAŞKAN
– Teşekkür ediyoruz Sayın Gök.
Sayın
Baluken, buyurun.
17.- Diyarbakır Milletvekili İdris
Baluken’in, muharrem ayına, 10 Ekim Ankara Garı katliamının yıl dönümüne,
siyasi cinayetlerin tamamını en sert şekilde kınadıklarına ve Halkların
Demokratik Partisi olarak siyasi cinayetlerin durmasını bir kez daha ifade
ettiklerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, bugün muharrem ayının 10’uncu günü. Bundan tam 1336 yıl önce 11 Ekim
tarihinde Hazreti Hüseyin ve 71 yâreni, Yezit’in zulüm saçan ordularına karşı
yürütmüş oldukları bir mücadele esnasında şehit düştüler. 1336 yıldır zulme
karşı direnişin bir simgesi oldular. Kerbelâ, dünyada zulme karşı direnen bütün
insanlar için en önemli direniş sembollerinden biri oldu. Biz bu vesileyle şehit
düşen İmam Hüseyin ve 71 yârenini ve o günden bugüne kadar bütün zulme karşı
direnerek şehit düşen insanları buradan saygıyla, minnetle, rahmetle anıyoruz. 
Özellikle
Alevi halkımız başta olmak üzere, bütün yurttaşlarımız bu on gün boyunca
muharrem ayının ruhuna uygun olarak yas tutarlar, oruç tutarlar, ibadet
ederler. Ben bu vesileyle tutulan oruçların, yapılan bütün ibadetlerin de Hak
nezdinde kabul edilmesini temenni ediyorum. 
Sayın
Başkan, bundan bir yıl önce, Ankara’nın orta yerinde, sadece barış istediği
için 101 canımız Türkiye siyasi tarihinin en kanlı katliam saldırısıyla
birlikte katledildi. Onlar Ankara’ya sadece barışı savunmaya, sadece demokrasi
ve özgürlükleri genişletmek için bir toplumsal talebi dile getirmeye
gelmişlerdi ancak maalesef, patlayan bombalarla bu 101 canımızın cenazelerini
Türkiye’nin dört bir yanına uğurlamak zorunda kalmıştık. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen bir dakikada. 
İDRİS
BALUKEN (Diyarbakır) – Ben, 101 canımızı buradan saygıyla, rahmetle, şükranla
andığımızı ifade ediyor, onların barış mirasına sonuna kadar sahip çıkacağımızı
bir kez daha belirtiyorum. 
Dün
gece AKP Dicle İlçe Başkanı Deryan Aktert’in bir silahlı saldırı sonucu
yaşamını yitirdiğini çok büyük bir üzüntüyle öğrenmiş bulunmaktayız. Öncelikle
şunu ifade edeyim: Son bir ay içerisinde bölgede meydana gelen bu siyasi
cinayetlerin tamamını en sert şekilde kınıyoruz. Hiçbir gerekçe bu siyasi
cinayetleri meşrulaştırmak için öne sürülemez. Herhangi bir siyasi partinin
yöneticisi olmak, herhangi bir insan için suçlanma, hedef gösterilme ya da bu
şekilde katledilme gerekçesi olamaz. Dolayısıyla, Halkların Demokratik Partisi
olarak bu siyasi cinayetlerin bir an önce durmasını, demokratik siyasetin
alanının genişletilmesi tutumunu buradan bir kez daha ifade etmek istiyoruz. 
BAŞKAN
– Teşekkür ediyorum. 
Sayın
Elitaş, buyurun.
18.- Kayseri Milletvekili Mustafa
Elitaş’ın, aşure gününe, Ahilik Kültürü Haftası’na; şehitlere Allah’tan rahmet,
yaralılara acil şifalar dilediklerine; AK PARTİ’li siyasetçilere yapılan
saldırıları şiddetle ve nefretle kınadıklarına ve AK PARTİ’nin terör
örgütleriyle mücadelesini sonuna kadar götüreceğine ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan.
Bugün
muharrem ayının 10’uncu günü, aşure günü. Peygamber Efendimiz’in torunu Hazreti
Hüseyin’in Kerbelâ’da Yezit’in ordusu tarafından şehit edildiği gün. Hazreti
Hüseyin Kerbelâ’da canını ortaya koyarak fedakârlığın, inancın, kardeşliğin,
birliğin önemini bizlere öğretmiştir. Hikmetlerle dolu bu hadiseden hepimizin
ders alması gerektiğine inanıyoruz. 
Yine
ayrıca bu hafta, medeniyet geleneğimizin önemli ayaklarından biri olan Ahilik
Kültürü Haftası. Ahilik, toplumsal ahlakı ayakta tutan ve zanaatı sağlam
mesleki temellere oturtan önemli bir geleneğimiz. İş ahlakını Ahilik üzerine
kuran bütün esnafımızın haftasını kutluyoruz.
Değerli
Başkan, değerli milletvekilleri; birkaç gündür ülke olarak acılı günlerden
geçiyoruz. Pazar günü Şemdinli’de 10’u asker olmak üzere 15 şehidi teröre
kurban verdik. Yine aynı gün, Özalp İlçe Başkan Yardımcımız Aydın Muştu,
çocuklarının gözü önünde, hunharca, teröristlerce katledildi, şehit edildi. Dün
de Diyarbakır Dicle İlçe Başkanımız Deryan Aktert, kendi iş yerinde PKK terör
örgütü tarafından katledildi, şehit edildi. Şehitlerimize Allah’tan rahmet,
yaralılarımıza acil şifalar diliyoruz.
Bu
meseleyi, siyasilere karşı yapılmış bir siyasi cinayet olarak değerlendirmek
yerine, siyasilere karşı yapılmış, terör örgütünün terör faaliyeti sonucu şehit
edilen insanlar olarak, şehit edilen siyasetçiler olarak değerlendirmek daha
doğru olur çünkü terör örgütü, siyaset mekanizmasına karşı yaptığı bu
girişimlerle, bu alçakça saldırılarla siyaset kurumunu yıldıracağını sanıyorsa
aldanıyor.
Özellikle
son zamanlarda AK PARTİ’li siyasetçilere karşı yapılan bu saldırıları şiddetle
ve nefretle kınıyoruz. Teröristlere ve yandaşlarına şunu ifade ediyoruz: Ne
yaparsanız yapın AK PARTİ’li kadrolara karşı yaptığınız bu şiddetli eylemin, bu
gaddarca eylemin, bu terörist faaliyetlerin AK PARTİ’li kadroları
yıldıramayacağını ve AK PARTİ’nin terörist faaliyetlerle, PKK terör örgütü
uzantılarıyla, DEAŞ terör örgütüyle, uzantılarıyla da mücadelesini sonuna kadar
götüreceğini ifade etmek istiyorum.
Bir
kez daha şehitlerimize Allah’tan rahmet diliyor, milletimize sabırlar temenni
ediyorum.
Saygıyla
selamlıyorum.
BAŞKAN
– Teşekkür ediyorum.
Gündeme
geçiyoruz.
Başkanlığın
Genel Kurula sunuşları vardır.
Sayın
milletvekilleri, Çalışma ve Sosyal Güvenlik Bakanı Sayın Mehmet Müezzinoğlu,
gündemin “Sözlü Sorular” kısmının 1, 2, 3, 4, 5, 6, 7, 8, 9, 41, 49, 56, 85,
96, 102, 109, 110, 114, 120, 132, 162, 163, 164, 165, 166, 193, 203, 269, 342,
368, 370, 371, 387, 411, 428, 429, 430, 431, 432, 433, 434 ve 435’inci
sıralarında yer alan önergeleri birlikte cevaplandırmak istemişlerdir. Sayın
Bakanın bu istemi sırası geldiğinde yerine getirilecektir. 
Şimdi,
Türkiye Büyük Millet Meclisi Başkanlığının bir tezkeresi vardır, okutup
bilgilerinize sunacağım.
V.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Türkiye Büyük Millet
Meclisi Başkanlığının, Türkiye Büyük Millet Meclisi Başkanlık Divanının
18/8/2016 tarihli ve 20 sayılı Kararı’yla kurulması uygun bulunan TBMM
Çölleşmeyle Mücadele Çalışma Grubunu oluşturmak üzere siyasi parti gruplarınca
bildirilen isimlere ilişkin tezkeresi (3/843)
Türkiye Büyük Millet Meclisi Genel Kuruluna
Birleşmiş
Milletler Çölleşmeyle Mücadele Sözleşmesi (BMÇMS) 12’nci Taraflar Konferansı
12-23 Ekim 2015 tarihlerinde Türkiye’nin ev sahipliğinde gerçekleştirilmiştir.
BMÇMS’nin sürekli forumlarından biri olan Parlamenterler Forumu başkanlığı
Türkiye Büyük Millet Meclisi tarafından üstlenilmiş olup iki yıl boyunca TBMM
tarafından yürütülecektir. Gerek Taraflar Konferansı başkanlığı gerekse
Parlamenterler Forumu başkanlığının Türkiye’de olması hasebiyle,
gerçekleştirilmesi istenilen faaliyetlerin hayata geçirilmesi için aktif olarak
çalışılacak bu dönemde TBMM bünyesinde altı (6) milletvekilinden oluşacak “TBMM
Çölleşmeyle Mücadele Çalışma Grubunun” kurulması Türkiye Büyük Millet Meclisi
Başkanlık Divanının 18/8/2016 tarihli ve 20 sayılı Kararı’yla uygun
bulunmuştur.
Söz
konusu çalışma grubunu oluşturmak üzere, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında Kanun'un
1'inci maddesinin (c) bendi ile 4'üncü maddesi gereğince siyasi parti
gruplarınca bildirilen isimler Genel Kurulun bilgilerine sunulur.
 Ayşe
Nur Bahçekapılı
 Türkiye
Büyük Millet Meclisi
 Başkanı
Vekili
Ad
ve Soyad: Seçim Çevresi:
Fatma
Güldemet Sarı  Adana 
Berdan
Öztürk  Ağrı 
Taner
Yıldız  Kayseri 
Volkan
Bozkır  İstanbul 
Ravza
Kavakcı Kan  İstanbul 
Sibel
Özdemir  İstanbul 
BAŞKAN
– Bilgilerinize sunulmuştur. 
Meclis
araştırması açılmasına ilişkin üç adet önerge vardır, önergeleri ayrı ayrı okutacağım.

2’nci
sırada okutacağım Meclis araştırması önergesi 500 kelimeden fazla olduğu için
bir önerge özeti okunacaktır ancak önergenin tam metni Tutanak Dergisi’nde yer
alacaktır.
Okutuyorum:
C) Meclis Araştırması Önergeleri
1.- İstanbul Milletvekili Mustafa Sezgin
Tanrıkulu ve 22 milletvekilinin, Sağlık Bakanlığının Sağlık.Net Projesi’nin
araştırılması amacıyla Meclis araştırması açılmasına ilişkin önergesi (10/318)
Türkiye Büyük Millet Meclisi Başkanlığına
Sağlık
Bakanlığının Sağlık.Net Projesi kapsamında uygulanmak istenen genelgeyle
kişinin özel ve tıbbi verilerinin ihtiyaç hâlinde kullanımı için depolanması
yasal ve etik sorgulamalara tabi tutulmuştur. Genelgenin kamuoyunda oluşturduğu
algı, Anayasa'nın 20'nci maddesi ve Avrupa İnsan Hakları Sözleşmesi'nin 8'inci
maddesinin, Biyotıp Sözleşmesi’nin açık ihlalidir. Gizlilik ve mahremiyet
içeren bilgilerin izinsiz depolanması ancak kullanımı için izin gerektirmesi
gibi dâhiyane bir fikirle hazırlanan genelgenin iptali ve Sağlık Bakanlığının
bu uygulamasındaki yetersizliğinin araştırılması amacıyla Anayasa’nın 98'inci,
İç Tüzük’ün 104 ve 105'inci maddeleri gereğince Meclis araştırması açılması
için gereğini arz ederiz.
1)
Mustafa Sezgin Tanrıkulu  (İstanbul)
2)
Veli Ağbaba  (Malatya)
3)
Ahmet Akın  (Balıkesir)
4)
Kazım Arslan  (Denizli)
5)
Aydın Uslupehlivan  (Adana)
6)
Nurhayat Altaca Kayışoğlu  (Bursa)
7)
Çetin Osman Budak  (Antalya)
8)
Mahmut Tanal  (İstanbul)
9)
Hüseyin Çamak  (Mersin)
10)
 Şenal Sarıhan  (Ankara)
11)
 Mehmet Gökdağ  (Gaziantep)
12)
 Kadim Durmaz  (Tokat)
13)
 Ceyhun İrgil  (Bursa)
14)
 Vecdi Gündoğdu  (Kırklareli)
15)
 Lale Karabıyık  (Bursa)
16)
 Erkan Aydın  (Bursa)
17)
 Özcan Purçu  (İzmir)
18)
 Tur Yıldız Biçer  (Manisa)
19)
 Orhan Sarıbal  (Bursa)
20)
 Melike Basmacı  (Denizli)
21)
 Hayati Tekin  (Samsun)
22)
 Haluk Pekşen  (Trabzon)
23)
 Erdin Bircan  (Edirne)
Gerekçe:
Sağlık
Bakanlığının hastaların tüm bilgilerinin elektronik ortamda verilmesi için
başlattığı uygulamanın, özel sağlık kuruluşlarına gönderdiği yazıyla 1 Ocak
2013 tarihinden itibaren kurulan “Sağlık Net 2” sistemine veri gönderiminin
zorunlu olacağını bildirmesiyle kamuoyunda ve ilgili sivil toplum
kuruluşlarında oluşan tepki, eleştiriler artmaktadır. Çalışma ve Sosyal
Güvenlik Bakanlığı tarafından 11/07/2012 tarih ve 28350 sayılı Resmî Gazete’de
yayımlanarak yürürlüğe konulan Genel Sağlık Sigortası Verilerinin Güvenliği ve
Paylaşımına İlişkin Yönetmelik’te bulunan kimi hükümler özel hayata müdahale
edildiği endişelerini artırmıştır çünkü basına da yansıdığı gibi, söz konusu
yönetmelikte SGK’yla sözleşmeli özel sağlık kurum ve kuruluşlarından aktarılan
ve kurum tarafından otomatik işleme tabi tutulan sağlıkla ilgili verilerin özel
kişi ve kuruluşlarla sözleşme karşılığı paylaşılabileceği düzenlenmiştir.
Tepkiler ve arkasından Anayasa Mahkemesinin iptal kararı üzerine bir süre
sessiz kalınmıştı. 
15
Mayıs 2013 yılında TBMM’ye sunulan Devlet Memurları Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı’nın
8’inci maddesinin (h) bendinin (1) alt bendinde, insanların hekime, sağlık
kuruluşuna gittiklerinde verdikleri kişisel bilgilerin, aldıkları sağlık
hizmetine ilişkin bilgilerin kendilerine sorulup rızaları alınmaksızın Sağlık
Bakanlığı tarafından toplanması, işlenmesi ve paylaşılması, hekimlerin her
türlü özel ve kamu sağlık kuruluşuna hastalarının bütün kişisel bilgilerini
Sağlık Bakanlığına verme mecburiyeti yasalaştırılmak istenmektedir. 
Hastaların
gizli kalacağı düşünülerek ve sağlık hizmeti için hekimlere verdikleri en
mahrem bilgiler ile hastaya verilen sağlık hizmeti bilgileri, bilginin sahibi
olan hastaya sorulmadan, özel ve kamu sağlık kuruluşlarından, hekimlerden
onları mecbur tutarak toplanmak istenmektedir. Örneğin, hekime anlatılan
hastalık öyküsü, ruh sağlığı sorunları, hamilelik testleri, üreme sağlığı
bilgileri, alkol, sigara, madde kullanımı, güzelleştirme amaçlı sağlık hizmet
bilgileri gibi en yakınlarımızla bile paylaşmak istemeyeceğimiz bilgiler de bu
kapsamdadır. 
Bilgiler
merkezîleştikçe güvenlik sorunlarının da o oranda arttığı bilinmektedir.
Gizliliğe çok önem verilen hâllerde dahi diğer ülkelerde sık rastlanan veri
kaybı ve veri hırsızlığı gibi istenmeyen durumların yaşandığı göz ardı
edilemeyecek bir durumdur. 
Sağlık
Bakanlığının ilgili modern fişleme genelgesiyle bütün kimlik, adres, iletişim
bilgileri; medeni hâl, sağlık geçmişi; özürlülük durumu; alkol, madde, sigara
kullanımı; iş, meslek, öğrenim durumu; gelir durumu; hastalık şikâyetleri;
hastanın öyküsü; bütün tetkik sonuçları; tetkik istenen kurumlar; hamilelik
testleri; 15-49 yaş arası kadınların doğum, düşük türü ve sayıları; kadın
sağlığı işlemleri; kullanılan aile planlaması yöntemi; gebelik tespiti
sonuçları; son âdet tarihî; babanın kan grubu; gebe olduğu tespit edilmiş olsun
ya da olmasın doğum ya da düşükle sonuçlanan tüm gebelikler; ağız ve diş
sağlığıyla ilgili tüm koruyucu hekimlik, teşhis ve tedavi işlemleri ve daha pek
çok bilginin depolanmasıyla oluşturulan veri tabanının kullanımı esnasında
hasta mahremiyetinin ihlal edilmesi durumunda, insan hakları ihlalleri
konusunda sicili pek de iyi olmayan ülkemiz için ulusal ve uluslararası alanda
hukuki yaptırımlara neden olabilir.
Avrupa
İnsan Hakları Mahkemesi koruma altına alınan özel hayatla ilgili bilgilere
meşru müdahale için yasallık şartını yeter koşul olarak kabul etmemekte, yanı
sıra müdahalenin demokratik bir toplumda gerekli olması ve amaçla orantılı
olması unsurlarını da aramaktadır. Kamu düzeni kavramı içinde yer alan genel
sağlığın korunması, devlete ayrımsız bir biçimde, herhangi bir hekime, sağlık
kuruluşuna başvuran kişilerin, özel hayatlarına sınırsız bir biçimde müdahale
etmesine izin vermemektedir. Bu tür girişimlerin demokratik toplum düzeninin
gereklerine aykırı olduğunu Anayasa Mahkemesi de kararlaştırmıştır.
2.- Balıkesir Milletvekili Ahmet Akın ve 24
milletvekilinin, 5627 sayılı Enerji Verimliliği Kanunu’ndan sonra yürütülen
çalışmaların araştırılması amacıyla Meclis araştırması açılmasına ilişkin
önergesi (10/319) (x)
Türkiye Büyük Millet Meclisi Başkanlığına
Gerekçe
Özeti:
Enerji
verimliliği, yaşam standardımızı, üretim kalitesini ve miktarını düşürmeden,
daha az enerji kullanarak aynı miktardaki işi yapabilmektir. Başka bir deyişle,
enerji verimliliği birim hizmet ya da ürün miktarında enerji tüketimini
azaltmaktır.
Enerjinin
verimli kullanılıp kullanılmadığının göstergelerinden biri, gayrisafi yurt içi
hasıla başına tüketilen enerji miktarı olarak ifade edilen enerji yoğunluğudur.
Türkiye'nin kişi başına düşen enerji tüketimi OECD ortalamasının beşte 1’i
düzeyinde olmasına karşın enerji yoğunluğunun OECD ortalamasının 2 katı olduğu
belirtilmektedir. Başka bir deyişle Türkiye'de 1 dolarlık mal ya da hizmet
üretmek için OECD ülkelerinde kullanılan enerji miktarının 2 katı enerji
kullanılmaktadır.
Enerji
verimliliği konusunda yapılan çalışmalarda bina sektöründe yüzde 30, sanayi
sektöründe yüzde 20 ve ulaşım sektöründe de yüzde 15 olmak üzere 4 Keban
Barajı’na eş değer tasarruf potansiyelimiz olduğu belirtilmektedir. Bu nedenle,
enerji verimliliğinin ülkemizin en önemli enerji kaynakları arasında olduğu
söylenebilir.
Ülkemizin
enerjide yüzde 75 oranında dışa bağımlı olduğu bilinmektedir. Bu bağımlılık
oranı her geçen yıl artma eğilimi göstermektedir. Türkiye'nin enerji ham
maddeleri ithalatı 2014 yılında 55 milyar dolardır. Bu miktarın toplam ithalat
içindeki payı ise yüzde 22,66 olmuştur. Türkiye son on yılda yani 2005-2014
yılları arasında enerji ham maddeleri ithalatına toplam 425,4 milyar ABD doları
ödemiştir. Bu koşullarda enerji verimliliği ülkemiz için ayrıca önem taşımaktadır.
Sağlanan
kimi teşviklere rağmen enerji verimliliği konusunda ciddi bir ilerleme
kaydedildiği söylenemez. Özellikle 2000'li yıllarla birlikte pek çok ülke
enerji yoğunluğunda çok önemli ilerlemeler kaydederken ülkemizde benzer bir
gelişme yaşanmamıştır.
Ülkemizde
enerji verimliliği konusunda en başta kamunun örnek teşkil etmesi amacıyla
gerekli çalışmaları tamamlayıp, gerekli önlemleri alması gerekirken bu alanda
bile çok önemli eksikliklerin ve aksamaların yaşandığı gözlenmektedir.
2007
yılında yürürlüğe giren 5627 sayılı Enerji Verimliliği Kanunu’ndan sonra
yürütülen çalışmaların incelenmesi, aksayan yönlerin tespit edilmesi, bu konuda
ortaya çıkan ihtiyaçların belirlenmesiyle ülkemizde enerji verimliliği
konusunda yapılması gerekenlerle ilgili öneriler geliştirilmesi amacıyla
Anayasa’nın 98, TBMM İçtüzüğü’nün 104 ve 105’inci maddeleri uyarınca bir Meclis
araştırması açılmasını arz ve teklif ederiz.
1)
Ahmet Akın  (Balıkesir)
2)
Ceyhun İrgil  (Bursa)
3)
Mustafa Sezgin Tanrıkulu  (İstanbul)
4)
Mahmut Tanal  (İstanbul)
5)
Mehmet Gökdağ  (Gaziantep)
6)
Haydar Akar  (Kocaeli)
7)
Aydın Uslupehlivan  (Adana)
8)
Çetin Osman Budak  (Antalya)
9)
Şenal Sarıhan  (Ankara)
10)
Barış Karadeniz  (Sinop)
11)
Nurhayat Altaca Kayışoğlu  (Bursa)
12)
Kadim Durmaz  (Tokat)
13)
Namık Havutça  (Balıkesir)
14)
Devrim Kök  (Antalya)
15)
Lale Karabıyık  (Bursa)
16)
Kazım Arslan  (Denizli)
17)
Orhan Sarıbal  (Bursa)
18)
Melike Basmacı  (Denizli)
19)
Hayati Tekin  (Samsun)
20)
Ömer Fethi Gürer  (Niğde)
21)
Haluk Pekşen  (Trabzon)
22)
Vecdi Gündoğdu  (Kırklareli)
23)
Erdin Bircan  (Edirne)
24)
Özcan Purçu  (İzmir)
25)
Hüseyin Çamak  (Mersin)
3.- İstanbul Milletvekili Mustafa Sezgin
Tanrıkulu ve 24 milletvekilinin, 2012-2015 yılları arasındaki tüm kamu
alımlarının araştırılması amacıyla Meclis araştırması açılmasına ilişkin
önergesi (10/320)
Türkiye Büyük Millet Meclisi Başkanlığına
2012-2015
yılları arasında gerçekleştirilen tüm kamu alımlarının araştırılarak,
yolsuzlukların tespit edilmesi ve etkin şekilde engellenmesi için alınması
gereken tedbirlerin belirlenmesi amacıyla Anayasa’nın 98 ve İç Tüzük’ün 104 ve
105’inci maddeleri gereğince Meclis araştırması açılmasını arz ve teklif
ederim.
1)
Mustafa Sezgin Tanrıkulu  (İstanbul)
2)
Ceyhun İrgil  (Bursa)
3)
Mehmet Gökdağ  (Gaziantep)
4)
Mahmut Tanal  (İstanbul)
5)
Kadim Durmaz  (Tokat)
6)
Aydın Uslupehlivan  (Adana)
7)
Kazım Arslan  (Denizli)
8)
Haydar Akar  (Kocaeli)
9)
Vecdi Gündoğdu (Kırklareli)
10)
Şenal Sarıhan  (Ankara)
11)
Barış Karadeniz  (Sinop)
12)
Hüseyin Çamak  (Mersin)
13)
Çetin Osman Budak  (Antalya)
14)
Nurhayat Altaca Kayışoğlu  (Bursa)
15)
Lale Karabıyık  (Bursa)
16)
Namık Havutça  (Balıkesir)
17)
Onursal Adıgüzel  (İstanbul)
18)
Erkan Aydın  (Bursa)
19)
Devrim Kök  (Antalya)
20)
Orhan Sarıbal  (Bursa)
21)
Melike Basmacı  (Denizli)
22)
Hayati Tekin  (Samsun)
23)
Bülent Yener Bektaşoğlu  (Giresun)
24)
Haluk Pekşen  (Trabzon)
25)
Erdin Bircan  (Edirne)
Gerekçe:
Türkiye'de
yıllardır gündemin ilk sırasında yer alan yolsuzluk ve ona bağlı etkeni
yoksulluk konusunda siyasi iktidarlar son otuz yıllık süreçte halka verdikleri
sayısız söze rağmen somut bir çözüm ortaya koyamamıştır. 3 Kasım 2002 yılında
iktidara gelen AKP hükûmetleri de seçim meydanlarında ve bildirilerinde
yolsuzlukla mücadele edecekleri beyanında bulunmuş olsalar dahi halkı tatmin
edici veriler ve sonuçları ortaya çıkartamamıştır.
Uluslararası
Şeffaflık Örgütünün 2012 Yolsuzluk Algı Endeksi'nde Türkiye, 176 ülke arasında
49 puanla 54’üncü sırada yer almaktadır. Uluslararası itibar konusunda
hassasiyeti bilinen ülkemizin bu sıralamada yeri üzüntü vermektedir. Hesap
verilebilir, şeffaf bir yönetim anlayışının AKP hükûmetlerinin “ileri
demokrasi” şiarında yer alıp almadığı da kamuoyunun merak ettiği başka bir
husustur. Halka aldığı oy oranında değil de tüm yurttaşlara karşı sorumluluk
duygusuna sahip olması gereken siyasal iktidarlar demokrasinin en önemli bir
aktörleridir. Bu sorumluluk duygusu halka verilmiş bir lütuf değil; aksine, bir
görev bilincidir.
Ülkemizde
kamuoyunun verdiği isimle “banka hortumlamalarına” karşı mücadele verdiğini
söyleyen AKP hükûmetleri o hortumculara ne olduğunu ve yeni modern
yolsuzluklara karşı ne önlemler aldığını açıklamalıdır. Vatandaşlarımızın
kutsal kazançlarından verdikleri vergilerle tüm Bakanlıklarımızda sayısız ihale
yapılmakta ve sonuca bağlamaktadır. İhale kazanan müteahhitlerin zenginleştiği,
taşeronların oluştuğu sistemde çalışanların emek ve paralarının görmezden
gelindiği de aşikârdır. Medyaya yansıyan aynı ihaleyi farklı maliyetlerle yapan
firma haberleri artık toplumun üzülerek alıştığı bir gerçekliktir.
Nitekim,
Kamu İhale Kurumu verilerine göre 2003 yılında mal ve hizmet alımları ile yapım
işleri için kamu idareleri tarafından gerçekleştirilen alımların toplam tutarı
5,6 milyar iken 2012 yılında 94,3 milyara ulaşmıştır.
Doğrudan
temin yoluyla 2003 yılı içerisinde yapılan alımlar 365.495 adet olup alım
tutarları toplamı 981 milyon olarak gerçekleşirken 2012 yılında bu rakam 10,6
milyara yükselmiştir. Doğrudan temin yönteminin ihale yapmadan kamu alımı
gerçekleştirmek için çok sık kullanıldığı bilinmektedir.
2003
yılında kamu alımları hakkında toplam 252 şikâyet gelirken 2012 yılında şikâyet
sayısı 5.282'ye yükselmiştir.
Gelişen,
refah düzeyi artan bir ülke olmak için tüm bakanlıkların ve bağlı kuruluşların
açtığı, sonuçlanan ya da devam eden ihalelerinde yolsuzluk yapılıp yapılmadığı
Türkiye Büyük Millet Meclisi nezdinde araştırılmalı ve vergi veren milyonlarca
vatandaşın devlete güveni tekrar sağlanmalıdır. Böylelikle, siyasal iktidar,
halka hesap vermek, şeffaflık gibi asıl sorumluluğunu da tekrar hatırlamış ve
uygulamış olacaktır. Devleti zarara uğratan bürokrat, iş adamı, siyasi, kim
olursa olsun siyaset zırhının koruyucuları arkasına saklanmadan adalete ve
halkın gerçek temsilcisi Türkiye Büyük Millet Meclisine hesap vermek
zorundadır.
Vatandaşların
vergileriyle sağlanan gelirlerin büyük kısmı “vatandaşa hizmet” adı altında
sayısız ihaleyle sorumsuzca harcanmakta ve devlet zarara uğratılmaktadır.
Yolsuzluk adı verilen ve yoksulluğun da en büyük nedeni olan bu olaylar
vatandaşın devlete olan güvenini de sarsmaktadır. Tüm bakanlıkların ve bağlı
kurum ve kuruluşların yaptıkları ihaleler yolsuzlukla mücadele için
araştırılmalı, sorumluları belirlenmelidir. 
Bu amaçla,
2012-2015 yılları arasında gerçekleştirilen tüm kamu alımlarının araştırılarak,
yolsuzlukların tespit edilmesi ve etkin şekilde engellenmesi için, alınması
gereken tedbirlerin belirlenmesi için Meclis araştırması açılması elzemdir.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
öngörüşmeler, sırası geldiğinde yapılacaktır.
Birleşime beş
dakika ara veriyorum.
Kapanma Saati: 16.08
İKİNCİ OTURUM
Açılma Saati: 16.22
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN
(Adana)
-----0-----
BAŞKAN – Sayın
milletvekilleri, Türkiye Büyük Millet Meclisinin 5’inci Birleşiminin İkinci
Oturumunu açıyorum.
Şimdi
Başbakanlığın bir tezkeresi vardır, okutuyorum:
B) Tezkereler (Devam)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842)
5/10/2016
Türkiye Büyük Millet Meclisi Başkanlığına
Türkiye Büyük
Millet Meclisinin 21/7/2016 tarihli ve 1116 sayılı Kararı uyarınca ülke
genelinde devam etmekte olan olağanüstü hâlin, 19/10/2016 Çarşamba günü saat
01.00'dan geçerli olmak üzere, üç ay süreyle uzatılmasının Türkiye Büyük Millet
Meclisine arzı Bakanlar Kurulunca 3/10/2016 tarihinde kararlaştırılmıştır.
Gereğini arz
ederim.
 Binali
Yıldırım
 Başbakan
BAŞKAN – Sayın
milletvekilleri, birleşime beş dakika ara veriyorum.
Kapanma Saati:16.23
ÜÇÜNCÜ OTURUM
Açılma Saati: 16.28
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN
(Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 5’inci Birleşiminin
Üçüncü Oturumunu açıyorum. 
Başbakanlık
tezkeresi üzerindeki görüşmelere devam ediyoruz. 
Hükûmet?
Yerinde.
Başbakanlık
tezkeresi üzerinde İç Tüzük’ün 72’nci maddesine göre görüşme açacağım şimdi.
Hükûmete, gruplara ve şahsı adına 2 milletvekiline söz vereceğim. 
Hükûmet
ve grupların söz süresi yirmişer dakika, şahıslar adına konuşmaların süresi ise
onar dakikadır. 
Şimdi,
ilk söz, gruplar adına Halkların Demokratik Partisi Grubu adına Diyarbakır
Milletvekili İdris Baluken’e aittir. 
Buyurun
Sayın Baluken. 
Süreniz
yirmi dakikadır. 
HDP
GRUBU ADINA İDRİS BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. Önemli bir
konuyla ilgili parti grubumuzun görüşlerini açıklayacağım ancak maalesef
içerisinden geçtiğimiz süreç, artık yerinden almış olduğumuz zaman dilimi
içerisindeki ölümleri anmaya bile yetmiyor. Üç dakika boyunca yaşamını yitiren
insanları burada anmaya çalıştık ancak eksik kalan bazı anmalar oldu, onları da
özellikle bu kürsüden ifade ederek konuşmama başlayacağım. 
Bildiğimiz
gibi, 8 Ekim Yüksekova’da güpegündüz sokak ortasında aralarında Meclis Başkan
Vekilimiz Pervin Buldan’ın yeğeninin de bulunduğu 4 genç katledildi. Yine,
Şemdinli’de yapılan saldırıda 10’u asker olmak üzere 15 yurttaşımız yaşamını
yitirdi. Ben, gerek Yüksekova’da gerekse de Şemdinli’de yaşamını yitiren bütün
yurttaşlarımıza Allah’tan rahmet, ailelerine ve bütün halkımıza, bütün
halklarımıza başsağlığı dileklerimi iletmek istiyorum. 
Tabii,
bu ölümleri buradan anarken herhangi bir görev ifası falan yaptığımız kanaatinde
değiliz. Bu ölümleri buradan bu şekilde dile getirmek, anmak bile hepimiz
açısından ızdırap verici, utanç verici bir durum olarak değerlendirilmeli ve
ölümleri bu ülkenin gündeminden çıkaracak olan siyasi çalışmalar bu Mecliste
mutlaka yapılmalı diye düşünüyoruz. Ancak, iktidar partisinin ve özellikle
iktidar partisini yönlendiren Cumhurbaşkanı Erdoğan’ın tavrına baktığımızda da
maalesef umutlu olmanın mümkün olmadığını belirtmek istiyorum. 
Bakın,
15 Temmuzda bir darbe kalkışması yaşandı. O darbe kalkışmasını bu Meclisteki
ortak irade, belki de dünya demokrasi tarihinde görülmeyecek şekilde püskürttü,
büyük bir iradeyi açığa çıkardı ve o darbe kalkışmasından sonra bu darbe
zemininden çıkış için de Meclis bütün sürecin kendisi üzerinden gitmesini talep
etti. Ancak, maalesef, gerek Erdoğan gerekse de AKP Hükûmeti bu süreç
içerisinde darbeyi boşa çıkarmış olan bir Meclisi boşa çıkarmayı tercih
ettiler. 
Biz,
ilk günden itibaren, darbenin panzehrinin demokrasi olduğunu söyledik;
toplumsal barış olduğunu, hukuk devleti olduğunu, insan hakları olduğunu,
Türkiye'nin bağlı olduğu uluslararası sözleşmelerin gereğini yerine getirerek
etkili bir darbe mücadelesi olduğunu söyledik ama maalesef, siz bütün bu
uyarılarımıza kulak tıkayarak yapılmaması gereken ne varsa o günden bugüne
kadar onu yaptınız. Bütün bu çağrılarımıza olağanüstü hâl ilanıyla cevap
verdiniz. 80 ilde olağanüstü hâl, Şırnak’ta ise henüz isimlendiremediğimiz,
henüz insanlık tarihinin isimlendiremediği bir ölüm rejimi inşa ettiniz.
Şırnak’taki rejim olağanüstü hâl falan da değil, Şırnak’ta tam yedi aydır
Şırnaklılar Şırnak’a giremiyorlar. Şırnak’la ilgili yaptığımız bütün
başvurulara rağmen, bugüne kadar Şırnaklıların Şırnak’ı boşaltması için,
Şırnak’ın insansızlaştırılması için tarihte görülmeyen bir rejimi siz bu ülke
halklarına reva gördünüz, Şırnak halkına reva gördünüz. 
Yaklaşan
kış mevsimi nedeniyle şu anda çadırda bulunan binlerce ailenin, binlerce
yurttaşımızın sadece bu kışı bir sıcak çatı altında geçirmesi için “Malzemesi
temin edilmiş, altyapısı sağlanmış, arazisi tahsis edilmiş bir yerde barınak
yapalım, konut yapalım.” diyoruz, bunu bile engelliyorsunuz. Bu kış boyunca
Şırnak üzerinden bütün Kürt halkını cezalandırmayı siz bir yönetim şekli, bir
rejim olarak kabul ediyorsunuz. Ben engellenen diğer yardımlar konusuna hiç
girmiyorum. En temel gıda malzemelerinden bir insanın yaşamını idame ettirmesi
için gerekli olan bütün biyolojik ihtiyaçlara kadar sivil toplum örgütlerinin,
siyasi partilerin yapmış oldukları kampanyalara yasaklama, engelleme
getiriyorsunuz. Bir vekilimiz Şırnak’a adımını attığı anda Şırnak Valisi
aracılığıyla orada bu acıları çeken halka temas etmesini engelliyorsunuz. Bu
rejim daha insanlık tarafından isimlendirilmedi. 80 ilde OHAL rejimi var,
Şırnak’ta ise tarihin isimlendirmediği, insanlığın henüz bilmediği bir ölüm ve
zulüm rejimi var. Bütün bu kararların sahibi sizlersiniz, Erdoğan’dır ve AKP
Grubunun kendisidir. 
Bakın,
kanun hükmündeki kararnamelerle bu Meclisin iradesini tamamen ayaklar altına
aldınız, bu Meclis boş yere vakit geçiriyor. İşte birazdan görüşeceğimiz
olağanüstü hâl tezkeresi, bakın, şu olağanüstü hâl tezkeresinin gerekçesine
bakın, 79 milyonun tamamını etkileyecek olan bu tezkerenin gerekçesi sadece üç
dört cümleden oluşuyor; gerekçe yok, gerekçe. Olağanüstü hâl neden uzatılıyor,
niye ihtiyaç duyulmuş? Bir darbeyle mücadele süreci vardı da üç ay boyunca siz
-sözüm ona- bazı operasyonları yürüttünüz de ne eksik kaldı, ne yetmedi size?
Bunu bile bu Meclise bildirmeyi bir zül saymışsınız, zahmet etmemişsiniz.
Siyasi partilere, bu konuda halka, kendi seçmenine ya da kendi grup üyelerine
olağanüstü hâl nedenini “Hükûmet şu şu şu nedenlerden dolayı istiyor.” diye bir
gerekçe yazmayı bile lütfetmemişsiniz. Böyle bir ciddiyetsiz anlayış, böyle
Meclisi sıradanlaştıran, hiçleştiren bir anlayış olur mu? Bakın, sadece bu
kâğıdın kendisi bile, bu tezkerenin kendisi bile -bırakın içeriğini tartışmayı-
yöntemsel olarak, metodolojik olarak bu tezkerenin yırtılıp buradan atılmasını
gerektiriyor. Bırakın buna “evet” oyu vermeyi, önce Meclise saygı gösteren bir
tutum üzerinden yırtılıp atılmayı fazlasıyla hak ediyor. Dolayısıyla biz
özellikle bu anlayışın hiçbir zaman çözüm üretmeyeceğini buradan bir kez daha
ifade etmek istiyoruz.
Değerli
arkadaşlar, üç ay önce buradan olağanüstü hâl ilan edilirken Başbakan burada 79
milyonun tamamına hitap edecek şekilde konuştu ve dedi ki: “Biz, olağanüstü
hâli kendimize, devlete yönelik olarak ilan ediyoruz. Darbeyle mücadele için
ilan ediyoruz, onun dışında toplumu, halkı hiçbir şekilde mağdur etmeyeceğiz.
Öyle üç ay olarak getirdiğimize de bakmayın, darbeyle en etkili şekilde
mücadele edip en kısa sürede de bu olağanüstü hâli kaldırmayı düşünüyoruz.”
Meclis tutanakları buna şahit. Başbakan yardımcılarınız, Kabine üyeleriniz
çıkıp kırk gün içerisinde olağanüstü hâlin kaldırılacağı bir darbeyle
mücadeleyle ilgili sürecin işletileceğini ifade etti. Şimdi bakıyoruz, peki, üç
ay boyunca siz ne yaptınız? Darbeyle nasıl bir mücadele ettiniz? Darbenin arka
planı açığa çıktı mı? Darbenin siyasi ayağını netleştirdiniz mi? Kurumlar
içerisinde hakkında binbir şüphe olan, bilmem ordu komutasından, MİT
Müsteşarından enişteye kadar 79 milyonun merak ettiği soruları cevaplandırdınız
mı? Yok, ortada bir darbeyle mücadele yok. “Darbeyle mücadele” adı altında siz
bu ülkenin en yoksul kesimlerini, kendi emeğiyle geçinen kesimlerini mağdur
ettiniz; daha çok Kürt, Alevi, sol, sosyalist, muhalif olan kesimlere yönelik
tam bir tasfiye süreci başlattınız. Cemaate yönelik yaptığınız operasyonların
hiçbirisi darbeyle ilişkili olacak A takımını falan kapsamadı, beyin takımını
kapsamadı. Cemaatin içerisinde bir şekilde bulunmuş, ona sempati duymuş olan
öğretmenleri, memurları, polisleri görevden uzaklaştırarak “Biz darbeyle
mücadele ediyoruz.” yalanını Türkiye halklarına dayatmaya çalıştınız. Kusura
bakmayın, bu yaptığınız şey darbeyle mücadele falan değil. Bu yaptığınız şey
tek adam rejimini hayata geçirmenin kılıfını Türkiye halklarına yutturmaya
çalışmak. Olağanüstü hâli de siz bu tek adam rejimini yeniden tahkim etmek
üzere şu anda Meclise getirmiş bulunuyorsunuz. Halk size yasal, anayasal
güvence vermedi. Seçime girdiniz, seçimde tek adam diktatörlüğünü hayata
geçirecek bir yetkiyi alamadınız. Şimdi, alamadığınız yetkilerle yürütmeyi,
yasamayı, yargıyı ve medyayı kendinize göre dizayn edecek bir tek adam rejimi
üzerinden olağanüstü hâli yeniden buraya getiriyorsunuz. Bunun kabul edilebilir
hiçbir yanı yok.
Bakın,
Cumhurbaşkanı Erdoğan istediği zaman Kabineye müdahale ediyor. Başbakanı
görevden alıyor, buradaki grup başkan vekillerinin haberi yok,
milletvekillerinin haberi yok, onlar da buradan öğreniyorlar. Bakanları alıyor,
bakanın kendisinin haberi yok. Şimdi “Yeni Kabinede revizyonlar yapacağım.”
diyor, Kabinede herhangi bir üyenin falan haberi yok. Bakın, ben size iddialı
konuşayım, en geç dört beş ay içerisinde kesinlikle Başbakan Binali Yıldırım’ı
da görevden alacak, çok nettir. Şimdi, yürütme üzerinde bu kadar tahakküm kuran
bir anlayışı siz direkt halka anlatabilir misiniz? Anlatamazsınız.
Anlatamadığınız için de olağanüstü hâl üzerinden olağanüstü bir durum vardır
algısını topluma vermeye çalışıyorsunuz. Meclisle ilgili söyledim işte,
Meclisin hiçbir yetkisi yok. Kanun hükmünde kararname çıkıyor, 550 milletvekili
de seyrediyor. Böyle bir durumda yasamayı bu kadar vesayet altına almış,
yasamaya darbe yapmış bir uygulamayı halka anlatabilir misiniz? Anlatamazsınız.
Onun için, olağanüstü bir durumun ortada olduğunu savunmak zorundasınız.
Aynı
şekilde, medyayı tamamen biat ettirdiniz, muhalif olan tek bir sese izin
vermediniz. Tek adam rejiminin sesi olarak medyayı tahkim ederek siz özellikle
bu tek adam rejimini hayata geçirmeye çalışıyorsunuz. 
Yargı,
zavallı bir durumda. Yandaşlaşmış, işte, AKP’li bir yetkiliyi görünce 100-200
metre öteden önünü ilikleyen bir yargının tarafsızlığından, bağımsızlığından
söz edebilir miyiz? İşte, siz bunları topluma anlatamadığınız için “Ortada
olağanüstü bir durum var.” algısı üzerinden olağanüstü hâli Türkiye halklarına
dayatmaya çalışıyorsunuz. Bunun kabul edilebilir hiçbir yanı yok. 
Bakın,
bu OHAL süresince yaptığınız işlere ben burada ana başlıklarıyla değinmek
istiyorum: Belediyelere kayyum atadınız. Yahu, ha darbe yapmışsın, ha yüzde 80
oy almış belediye başkanını görevden alıp yerine memur atamışsın, ne fark var?
Ha, “Biz darbeciyiz.” diyorsanız eyvallah, ki kesinlikle öylesiniz, halk
iradesine darbe yapan bir siyasi parti olarak siz darbeci bir Hükûmet, darbeci
bir grup olarak Türkiye siyasi tarihine geçtiniz; bunu yapma hakkınız yok,
hiçbir gerekçeyle yapma hakkınız yok. Sizin yaptığınızı 28 Şubatçılar yapmadı.
28 Şubatçılar darbe yaptıklarında, Tayyip Erdoğan’ı yargılamaya
götürdüklerinde, Sincan Belediye Başkanını yargılamaya götürdüklerinde yerine
kayyum atamadılar. O belediye meclisinin kendi içerisindeki iç işleyişi, yasal
işleyişi üzerinden bir sürecin işletilmesine saygı gösterdiler. Siz, kayyum
atamakla 28 Şubatçıların bile arkasında, gerisinde olduğunuzu ortaya koydunuz.
Kanun hükmündeki kararnamelerle eğer halk iradesine bu şekilde müdahale
edecekseniz sandığı niye kuruyorsunuz? Kurmayın sandığı, saray kâğıdı, kalemi
eline alsın, 81 ile kim belediye başkanı olacak, kim belediye meclis üyesi
olacak bundan sonra o belirlesin. Ha, darbeyle mücadele gerekçesiyle mi kayyum
atıyorsunuz? Eyvallah. Darbeyi yapan yapılanmayı siz tarif ettiniz, “Fetullahçı
yapılanma darbe yaptı.” dediniz. Peki, bu Fetullahçı yapılanmayı DBP’li, HDP’li
belediyeler mi büyüttü? Eğer bu gerekçeyle kayyum atayacaksanız İstanbul
Büyükşehir Belediyesinden, Ankara Büyükşehir Belediyesinden, Bursa Büyükşehir
Belediyesinden başlamanız gerekmiyor mu? Biz mi parsel parsel bütün devlet
imkânlarını bunların ayakları altına serdik? Başbakan yardımcınız bile çıkıp
“Ne istedilerse verdik, parsel parsel Ankara’nın her tarafını bunlara
kayırdık.” demedi mi? Madem darbeyle mücadele üzerinden bir kayyum süreci
gidecekse o zaman bunu yapın.
Bir
de şöyle bir aymazlık var: Geçmişte “Ben seçilmişleri atanmışlara ezdirmem.”
diyen kişi ya da grup şimdi çıkmış bu ortaya koydukları zulmü meşrulaştırmaya
çalışıyor, tek parti rejimine geçmeye çalışıyor, tek parti rejimi. AKP ilçe
başkanı o ilin, o ilçenin belediye başkanı olacak. Sandıkta yapamadılar, bu
şekilde KHK’yla, bu şekilde darbe anlayışıyla yapmaya çalışıyorlar. 
Bakın,
binlerce kurum kapattınız, eyvallah. Hastanesinden, okulundan, bankasından,
dershanesinden… Peki, bu dershane, hastane, okulların hepsinin açılış
kurdelesini siz kesmediniz mi? Bakın, cemaatin bütün kurumlarının -iddia
ediyorum- getirin hepsinin açılış fotoğraflarını görelim ya AKP’li bakan var ya
AKP’li milletvekili var ya AKP’li belediye başkanı var ya da -burada olduğu
gibi- bakın Cumhurbaşkanı Erdoğan’ın kendisi var. Yani -resimde görüyorsunuz-
gitmişler birlikte Bank Asya’yı açmışlar ama Bank Asya’da birisi havale çıkardı
diye onun görevine son veriyorlar. Ya, bu kadar samimiyetsizlik olur mu? Böyle,
darbeyle mücadele olur mu? Madem Bank Asya’yla ilgili her şey suçsa o zaman işe
buradan başlayın, açılıştan başlayın, açılıştan. Türkiye halkı bunu bekliyor.
Siz, “darbeyle mücadele” adı altında bugüne kadar yeni bir kamu rejimi
oluşturmaya çalıştınız. 100 bine yakın kamu emekçisini ya görevden ihraç
ettiniz ya görevden aldınız, 100 bine yakın, dile kolay. Milyonlarca mağdur
yarattınız, kurudan fazla yaş yaktınız, sizin deyiminizle at izini it izine
karıştırdınız. Ya, böyle bir şey yapmaya hakkınız var mı? Böyle darbeyle
mücadele mi olur? Ancak, biz, derdi biliyoruz, derdi. Siz kamusal alanı
bütünüyle tek adam rejimine göre dizayn edecek yeni bir kamu rejiminin
peşindesiniz. Burada örgütlü mücadeleye yer yok, sendikaya yer yok, güvenceli
çalışmaya yer yok. 
Bak,
şimdi, Türkiye’de milyonlarca polisinden, askerinden memuruna kadar –hani hep
polisi, askeri kutsuyordunuz ya- hiç kimse size güvenmiyor; “Acaba hangi saatte
görevden alınacağım?”, “Hangi saatte ailemle birlikte kapı dışarı edileceğim?”
diye kaygı duyuyor. Niye böyle yapıyorsunuz? Çünkü onları görevden alıp kendi
yandaşlarınızı oraya yerleştirmenin derdindesiniz, yeni bir kamu rejimi inşa
etmek üzere, yandaş bir AKP kamu rejimini inşa etmek üzere olağanüstü hâl
kılıfına maalesef sığınmaya çalışıyorsunuz. 
Bakın,
onlarca televizyon, gazete, radyo, yayın kuruluşu kapattınız. Yahu, insan biraz
utanır yani hiçbir darbe döneminde böyle bir şey olmadı. Ben, ana dili Zazaki
olan, Zazaca olan bir milletvekiliyim. Benim dilimde doksan yıldır özlemini
çekmiş olduğumuz ilk defa bir televizyon kanalı kuruldu Jiyan TV adında, siz
Jiyan TV’yi kapattınız. Birleşmiş Milletler, UNESCO’da benim ana dilim için
koruma altına alınması gereken, yaşatılması gereken bir dil kararı alıyor, siz
benim dilimi yok etmek için o dilde yayın yapan televizyon kanalını
susturuyorsunuz. Ne hakla yapıyorsunuz bunu, böyle bir hakkınız var mı? Kürt
çocukları çizgi film izlemesin diye, kendi ana dilini öğrenmesin diye çizgi
film kanalını kapatıyorsunuz. Alevinin sesini kısıyorsunuz, emekçinin sesini
kısıyorsunuz, TV 10’dan, Hayatın Sesi’nden, İMC’den, Gün TV’den, Van TV’den
niye korktuğunuzu çok iyi biliyoruz çünkü bu zulümlerinize karşı sizi tarih
önünde teşhir edecek ve hesap verir bir pozisyona getirecek olan kitleler
olduğu için bundan korkuyorsunuz. 
Hiçbir
dönemde görülmeyecek kadar gazeteci, aydın, yazar, sanatçı tutukladınız. Aslı
Erdoğan, Necmiye Alpay, Ahmet Altan, Mehmet Altan başta olmak üzere, Türkiye
cezaevlerinde yüzlerce gazeteci şu anda aydın, yazar tutuklu bulunuyor. Ağzına
barışı alanı, ağzına demokrasiyi alanı hemen cezaevine gönderiyorsunuz. İşte
“En büyük darbeci anlayış sizsiniz.” derken, “Uyguladığınız yöntemlerin hepsi
sivil darbedir.” derken bunu kastediyoruz. Bunun hiçbir şekilde bir
inandırıcılığı yok. Siyasi tutuklama operasyonları… Bakın, bugün bu saat
itibarıyla Diyarbakır’da il eş başkanlarımız gözaltında, bütün ilçe eş
başkanlarımız gözaltında, 60’a yakın arkadaşımızı HDP ve DBP dışarıya ayak
atamasın diye gözaltına almışsınız. Ne murat ediyorsunuz? Sonra da çıkıp, işte
“Bunlar çağrı yapıyor, halk sokağa çıkmıyor.” yalanına sığınıyorsunuz. Ya, bir
tane toplantı ve gösteriyi izinli olarak yapmamıza tahammülünüz yok. Hani OHAL
size ilan edilmişti ya, sizin Diyarbakır’da, Van’da yaptığınız bütün mitingler,
bütün yürüyüşler izinli ama halkın yaptığı bütün mitingler, bütün basın
açıklaması gözaltı tutuklama gerekçesi. Dolayısıyla bu söylediğiniz çelişkiler
içerisinde tanımlanamaz bir durumdasınız. 
Olağanüstü
hâlin kendisi siyasi kriz nedenidir. Türkiye’de üç aydır siyasi kriz var, büyük
bir siyasi kriz var, şimdi bu siyasi krizi süresini öngöremediğimiz bir şekilde
uzatmak istiyorsunuz. Bu siyasi krizle birlikte Suriye ve Irak politikasıyla
Türkiye’yi büyük bir bölgesel krizin içine de soktunuz. Tabii ki her siyasi
krizin getirdiği bir de ekonomik kriz var. Bak, dolar sizin döneminizde rekor
kırmaya başladı. Doları tutmak mümkün olmuyor. Siz bütün bu ülkeye can
kaybıyla, yoksullaşmayla, gözaltıyla, tutuklamayla bedel ödeten bir süreç
yürüttünüz. Dolayısıyla bu saatten sonra olağanüstü hâlle ilgili…
(Mikrofon
otomatik cihaz tarafından kapatıldı)
İDRİS
BALUKEN (Devamla) – Bir dakika ek süre alabilir miyim?
BAŞKAN
– Tamamlayalım Sayın Baluken.
Bir
dakika ek süre veriyoruz arkadaşlar.
İDRİS
BALUKEN (Devamla) – Dolayısıyla bu saatten sonra sizin olağanüstü hâlle ilgili
sunmuş olduğunuz gerekçeye hiç kimsenin inanmayacağını burada ifade etmek
istiyorum. 
Bakın,
Kapalı Çarşı’da 1.500 dükkândan 600’ü kapandı. Gidin İstiklal Caddesine, gidin
Kızılay Meydanı’na, şurada Kızılay’dan Kolej’e doğru bir yürüyün bakayım
kapanan, kepenk indiren, iflas eden esnaf sayısını bir görün, bu olağanüstü
hâli kime ilan ediyorsunuz, onu kendi gözlerinizle anlamış olursunuz. 
Bütün
bu saydığım gerekçelerden dolayı, bu getirmiş olduğunuz tezkereye, öneriye
katılmak mümkün değildir. Buna karşı hem “hayır” oyu verip hem büyük bir
toplumsal mücadeleyi öncü bir demokrasi cephesinin peşinde, yanında, içinde
vermekle ilgili HDP’nin kararlı ve dik duruşunu buradan bir kez daha
hatırlatıyorum, hepinizi saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Gruplar
adına…
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – Sayın Baluken yaptığı konuşmada “darbeci bir grup”,
“darbeci bir Hükûmetsiniz” diyerek açık bir sataşmada bulunmuştur.
BAŞKAN
– Buyurun Sayın Bostancı, iki dakika süre veriyorum sataşmadan dolayı; lütfen,
yeni bir sataşmaya meydan vermeyelim. 
VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in (3/842) esas numaralı
Başbakanlık Tezkeresi üzerinde HDP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli Meclis üyeleri, kıymetli
arkadaşlar; Sayın Baluken’in yirmi dakikalık konuşması yüksek bir ses tonu ve
bol miktarda propaganda esaslı bir konuşma. Esasen, böyle bir konuşma mantıken
de tutarsızlıklarla malul. 
Bu
tutarsızlıklardan birisi, on dört yıldır her seçim millet iradesiyle iş başına
gelmiş ve milletten oy alarak burada bulunan bir gruba “darbeci” demek.
Herhâlde ya darbeciliğin ne olduğunu bilmiyor Sayın Baluken, son derece keyfî
ve subjektif bir anlamlandırmayla kullanıyor yahut da öfkesinden AK PARTİ'ye
laf söylemek için bugünlerde darbeciliğe ilişkin hakaret ağır bir hakaret
olduğu için, bunu kullanma lüzumunu duyuyor. Bunu bir kere reddediyorum. Bunu
benim reddetmemin bir önemi yok, bu millet her seçim bu anlayışı, bu ifadeyi,
bu yaklaşımı reddetmiş. 
İkincisi:
Olağanüstü hâl esaslı tek parti rejimine geçmek istiyormuşuz… Sayın Baluken,
biz, bugün mü çıktık çuvaldan, sandıktan bugün mü çıktık? Siz bu
sıralardasınız, geldiğiniz gelenek AK PARTİ’yi on dört yıldır biliyor. Siz, ne
zaman, olağanüstü hâl esaslı bir yapı yahut da bunu andıracak tarzda tek parti
anlayışı esaslı bir siyaset yaptığımızı gördünüz? Bu Meclis, bu seçimler, bu
milletin kararı söylediğiniz her şeyi tekzip ediyor. Eleştiriyi anlarım ama
mantıki bir tutarlılık, şu on dört yıllık yaşananlara ilişkin de herhâlde
saygıdeğer bir yaklaşım beklemek hakkımızdır diye düşünüyorum. 
Saygılar
sunuyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken. 
İDRİS
BALUKEN (Diyarbakır) – Sayın Bostancı beni tutarsız konuşmakla itham etti.
Sataşmadan söz istiyorum. 
BAŞKAN
– Buyurun, size de iki dakika veriyorum. 
Lütfen
yeni bir sataşmaya meydan vermeyelim.
2.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Bostancı’nın tarihî bilgisi ve entelektüel birikimi yeterlidir sanırım. İlk
olağanüstü hâl rejiminin hayata geçtiği dönem Roma dönemidir. Roma döneminde
olağanüstü hâli uygulayan kişiye ne deniyordu biliyor musunuz Sayın Bostancı?
“diktatör” deniyordu, “diktatör.” Bugün sizin olağanüstü hâlle ilgili
uyguladığınız yöntemlerin tamamı aslında tıpkı Roma hukukunda tanımlanan o
dönemin gereğini yerine getirmektedir. Siz, evet, sandıktan falan çıktınız ama
çıkmadığınız dönemde de neler yaptığınızı gördük. 7 Haziran seçimlerinde niye
darbe yaptınız, niye tanımadınız? Niye 7 Haziran seçimlerinden hemen sonra bu
ülkeyi kan gölüne çevirdiniz? Niye kan ile anket diyalektiği üzerinden bir
siyaset tarzını tutturdunuz? Niye kan aktıkça oyunuzun arttığını, oyunuzun
artması için de bu kanın artması gerektiğini kendi önünüze bir program olarak
koydunuz? İşte, “darbeci anlayış” derken, “zihniyet” derken bundan
bahsediyoruz. Evet, darbeyi 15 Temmuzdan değil, ta 7 Hazirandan itibaren ele
almak lazım. Zaman yetmediği için ben sizin darbe uygulamalarınızı burada
masaya yatıramadım, dile getiremedim ama uyguladığınız OHAL’in kendisi zaten
darbe anlayışının, darbe zihniyetinin ta kendisidir. Hani, Fransa’yla,
Amerika’yla falan kıyaslıyorsunuz ya, bütün dünya size gülüyor ya. Fransa’da
kaç belediyeye kayyum atandı? Kaç bin kamu emekçisi tasfiye edildi? Kaç milyon
mağdur yaratıldı? Kaç gazeteci cezaevine atıldı? Kaç televizyon, radyo kanalı
susturuldu? Kaç, bilmem, Fransa’da yaşayan halkların diline yönelik kültürel
soykırım operasyonu yapıldı? Bunlara verecek bir cevabınız yok. O nedenle,
uyguladığınız OHAL yönteminin adı darbedir. Bu uygulama gerekçesi de tıpkı Roma
hukukunda olduğu gibi diktatörlük hevesidir. 
Teşekkür
ederim. (HDP sıralarından alkışlar) 
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842) (Devam)
BAŞKAN
– Gruplar adına ikinci söz, Milliyetçi Hareket Partisi Grubu adına Manisa
Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar) 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
olağanüstü hâlin üç ay uzatılmasına ilişkin tezkere hakkında Milliyetçi Hareket
Partisi Grubu adına söz aldım. Muhterem heyetinizi saygıyla selamlıyorum. 
Konuşmama
başlarken öncelikle, Hükûmetin Türkiye Büyük Millet Meclisine sunmuş olduğu bu
tezkerenin belki de bugüne kadar sunulmuş olan bütün tezkereler içerisinde
hiçbir gerekçe sunmadan, geçmiş üç ayın bir muhasebesini ve değerlendirmesini
yapmadan sunulan bir tezkere talebi olduğunu görüyoruz ve Sayın Adalet
Bakanının da konuşmasını bu siyasi parti sözcülerinin konuşmalarından sonraya
bırakmasını da doğru bulmadığımı ifade etmek istiyorum. Madem gerekçe
yazılmadı, hiç olmazsa Sayın Adalet Bakanının ilk konuşmayı yapmak suretiyle bu
konuda bilgi vermesi beklenirdi. 
Değerli
milletvekilleri, olağanüstü hâl 15 Temmuzda yaşadığımız olağanüstü ve acı
olayların bir yansımasıdır. 15 Temmuz akşamı Türk Silahlı Kuvvetlerinin
içerisine sızmış cemaat kisveli bir terör örgütünün ülkemizi ele geçirmek
amacıyla bir kalkışmasını ve saldırılarını yaşadık. Bu kalkışma yalnız seçilmiş
Hükûmet veya milletvekillerine değil herhangi bir görüşe, siyasi partiye veya
politikaya değil topyekûn millet iradesine, demokrasiye, Türkiye
Cumhuriyeti’nin bütün kurumlarına karşı yapılmıştır, Türk milleti tüm
varlığıyla hedef alınmıştır. 15 Temmuz girişimi demokrasiyi askıya alma, millî
iradeyi yok sayma teşebbüsüdür. 15 Temmuz, emperyalist iş birlikçilerin iç
savaş denemesi, istila hamlesi, isyan girişimidir, Türkiye'nin bölünmesi için
yapılan bir ihanettir. FETÖ, PKK ve IŞİD’in melun emelleri 15 Temmuz gecesi
sonuca ulaştırılmak istenmiş, milletimiz ve millî iradenin temsilcisi olan
milletvekilleri demokrasiye ve hukuka sahip çıkarak fiilî durumların oluşmasına
fırsat vermemiştir. Ülkemiz çok hassas ve tehlikeli bir dönemden geçmektedir.
Bu nedenle, değerli milletvekilleri, 15 Temmuz bir milattır. Türkiye olağanüstü
ve gayrimeşru bir durumla karşı karşıya bırakılmışken, Türkiye Cumhuriyeti en
karanlık günlerinden geçerken hiç kimse 15 Temmuz yaşanmamış gibi hareket
edemez. O yüzden, 15 Temmuz herkes için bağlayıcıdır. 
Değerli
milletvekilleri, devletimiz ve milletimiz hiç bu kadar geniş çaplı bir
organizasyonun, terörist grupların saldırısı altında kalmadı. Türkiye
olağanüstü bir dönemden geçerken ülkemizin ve devletimizin birliği ve bütünlüğü
için 21 Temmuzda Hükûmetin olağanüstü hâl tezkeresi oylandı. Bugün olağanüstü
hâlin üç ay daha uzatılmasını görüşüyoruz. Bu görüşmeyi partiler arasında ve
iktidar ile muhalefet arasında tesis edilen ilişkilerin çok özel ve hassas
dengeleri içerisinde gerçekleştiriyoruz. Bu dengelerin Türkiye'nin bekasına
yönelik tehdit bertaraf edilinceye kadar devam etmesi gerekmektedir. Milliyetçi
Hareket Partisi sadece bu çerçevede OHAL’e destek vermektedir. 
Olağanüstü
hâl anayasal bir uygulamadır. Olağanüstü hâlin gerektirdiği durumlarla Anayasa
ve kanunlar içerisinde kalınarak mücadele etmek hukukidir, meşrudur. OHAL,
demokrasimizi hukuk dışına çıkarmaz ve demokrasi dışına çıkarmaya da gerekçe
olamaz. OHAL Anayasa’nın kurum ve kurallarıyla işlemesine engel değildir. 
Ülkemizi
OHAL uygulamasına götüren sebepler hepinizin malumudur. Bu sebeplerin tahammül
ve kontrol edilebilir düzeye gelinceye kadar OHAL’in devam etmesinde fayda
vardır. Ancak unutulmamalıdır ki OHAL bir dönemsel süreçtir. Bu özelliği
itibarıyla süre, konu, maksat ve yetki bakımından sınırları belirlenmiş bir
dönemdir. OHAL içerisinde dönemin gerektirdiği konuların dışına çıkılmaması
için azami gayret ve özenin gösterilmesi gerekir. Gerek 20 Temmuz gecesi OHAL
kararını açıklayan Sayın Cumhurbaşkanının konuşmasında yaptığı vurgular gerekse
Meclise gönderilen kanun hükmünde kararnamelerin gerekçelerinde yer alan
ifadeler OHAL’in maksat bakımından sınırlarını çizmiştir. 667 ve 668 sayılı
Kanun Hükmünde Kararnamelerin gerekçeleri, OHAL’de, aynı zamanda, terörle
mücadelenin etkin bir şekilde sürdürülmesi hususuna dikkat çekmektedir. OHAL
sadece FETÖ değil, bütün terör örgütleriyle mücadele için atılmış ve atılması
gereken bir adımdır. OHAL kararına ilişkin göz önünde bulundurmamız gereken en
önemli hususlardan birisi budur. OHAL’in yetki ve sınırları itibarıyla her
türlü darbe teşebbüsü ve terörle mücadeleyle sınırlı olması gerekir. FETÖ’yle
mücadele ederken PKK’yı bu mücadelenin dışında tutamazsınız. FETÖ’nün sosyal ve
ekonomik ağı deşifre edilip çökertilmeye çalışılırken PKK’nın şirketlerini,
sivil toplum örgütlenmesini, finansman ağını görmezden gelemezsiniz.
Dolayısıyla, bir kez daha vurgulamak istiyorum: OHAL dönemi içerisinde PKK’yla
da etkin mücadele edilmesi için düzenlemeler yapılması gerekmektedir.
Olağanüstü hâlde terörle mücadele edilirken yapılacak düzenlemelerde bu amacın
ve olağanüstü hâl süresinin dışarısına çıkacak düzenlemelerden özenle
kaçınılması gerekmektedir. Terörle mücadeleyle alakası olmayan devletin
kurumsal yapılanmasını dizayn etmeye yönelik düzenlemelerin OHAL içerisinde
değerlendirilmesi mümkün değildir. Anayasa ve İç Tüzük’le Meclise verilen yetki
ve sorumluluklar Türkiye’nin olağanüstü gündemden çıkması için kullanılmalıdır.
Meclis kendi gündemine dönerek bu çalışmalarını bir an önce yerine
getirmelidir. Bu çerçevede, kanun hükmünde kararnamelerin Mecliste bir an önce
görüşülerek yasalaşması gerekir. Kanun hükmünde kararnamelerde yetki
Hükûmettedir, sorumluluk da Hükûmetindir. İktidarın kanun hükmünde
kararnamelerin Meclis sürecine ilişkin bir komisyon hazırlığında olduğunu
biliyoruz. Bu komisyonun çalışmasını ve verimli bir sonuca ulaşmasını temenni
ediyoruz.
Değerli
milletvekilleri, darbe teşebbüsüyle, terörle ve fiilî durumlarla mücadele
edilirken konjonktürel değil, ilkeli davranılmalıdır. Darbe girişimi bir fiilî
durum yaratma gayretiydi ve buna hepimiz karşı çıktık. Şahsi ve keyfî bir
yönetim arzusu da bir fiilî durumdur ve buna da hep birlikte karşı çıkmamız
gerekmektedir. Eğer demokrasiye inanıyorsak ilkeli davranma mecburiyetimiz
vardır. Olağanüstü hâl içerisinde FETÖ’yle mücadele edilirken bu örgütün
devlet, sivil toplum ve finansal yapılanmaları kesinlikle ortaya çıkarılıp
hesap sorulmalıdır. Ancak, mücadelenin meşruluğunu tartışmaya açacak ve terör
örgütünün kendi lehine kullanabileceği istismar ortamı yaratılmasından özenle
kaçınılması gerekir. Örneğin, FETÖ’yle mücadeleyi devletin kurumsal
yapılanmasında köklü bir değişime gerekçe gösteremezsiniz, FETÖ’yle mücadeleyi
muhalifleri tasfiye edecek ve sindirecek bir sürece de dönüştüremezsiniz.
Sadece devletin denetim ve onayıyla faaliyet gösteren banka, okul,
dershanelerle bağlantısı olduğu için kimse terörist ilan edilemez, OHAL dönemi
devrisabık yaratmak için kullanılmamalıdır. 
FETÖ’yle
mücadelede yaşanan mağduriyetler hepimizin malumudur. Milletimizin kaygıları ve
huzursuzluğunu biliyorsunuz. Adalet bıçak sırtındadır. Adaleti tesis etmek
devlet olmanın en temel sorumluluğudur. Kanun hükmünde kararnamelerle yaşanan
mağduriyetlerin giderilmesi gerekmektedir. Uzatılan olağanüstü hâlin bunun için
bir fırsat olduğunu düşünüyorum. Yargı sürecini kişiselleştirecek, objektif
bilgi ve belgelere dayanmayan uygulamalar bu dönemde mutlaka düzeltilmelidir.
Ancak adaleti tesis etmek için yapılması gereken bir başka şey daha vardır:
Adaleti tam anlamıyla tesis etmek için paralel devlet yapılanmasının tüm
unsurlarının tespit edilerek yargı önüne çıkarılması gerekmektedir. Olağanüstü
hâlin bu ikinci üç aylık döneminde “yurtta sulh konseyi” isimli ihanet
oluşumunun bütün unsurları ortaya çıkarılmalıdır. Bu terör konseyinin siyasi,
askerî, ekonomik ve bürokratik alanlarındaki elebaşları mutlaka yargı önüne
çıkarılmalı, milletimize açıklanmalı ve hesap sorulmalıdır. Binlerce kişi
görevlerinden uzaklaştırılıp tutuklanırken örgütün tepe yönetiminin flu kalması
toplumumuzdaki adalete olan inanç ve güveni zedeleyecektir.
FETÖ’yle
mücadele kapsamında adalet duygusu çerçevesinde değinmek istediğim bir diğer
husus da mücadelede tespit edilen milat meselesidir. Başbakan Sayın Yıldırım,
13 Ağustosta, FETÖ’yle mücadelede milatlarının 17-25 Aralık olduğunu
açıklamıştır. Miladı bu şekilde tespit etmek meseleyi kişiselleştirmek ve bir
AKP-cemaat kavgasına indirgemektir. Oysa bir terör örgütüyle mücadele edilirken
bir örgütün gelmiş geçmiş hiçbir faaliyetini görmezden gelemezsiniz. Bir örnek
vermek istiyorum: Bugün 2010’da yapılan KPSS sınavıyla kamu kurumlarına
yerleşen herkes incelenmektedir. Belli ki bu sınav hakkında şaibeler olduğu
kabul edilmektedir. Ancak, bu şaibeli sınav hakkında dönemin Başbakanı Sayın
Erdoğan, 11 Temmuz 2012’de, sınavın son derece başarılı, temiz ve sorunsuz
geçtiğini ifade etmiştir. Hâl böyleyken, madem çıpayı 17-25 Aralık 2013’e
atıyorsunuz, 2010 KPSS neden gündemde? Madem 2010 KPSS gündemde, o zaman bu
sınava arka çıkan siyasiler ve bürokratlar nerede? 
OHAL’in
bu ikinci dönemi çok kritik bir süreçtir. Dün, bugün, yarın perspektifiyle ucu
kime uzanırsa uzansın FETÖ’nün bütün ilişkilerinin ortaya çıkarılması
gerekmektedir. Yine, FETÖ’nün siyasi ayağı üzerine özenle gidilmeli, bazı
iktidar mensuplarının ve sözcülerinin her partinin kendi temizliğini yapması
gerektiği, bugüne kadar özenle kendi partilerinde temizlik yapıldığı, “Bizde
hiçbir FETÖ’cü barınamaz, siyasi gücü ve konumu olanların korunduğuna dair
ifadeler yalandır.” gibi açıklamalara bakılmaksızın FETÖ’nün siyasetteki
yapılanması da mutlaka deşifre edilmelidir. Sorumluluk Hükûmettedir.
FETÖ’cüleri tespit edip yargıya teslim edecek olan Hükûmettir. Hükûmetin “Her
parti kendi temizliğini yapsın.” demesi FETÖ’yle mücadelede Hükûmetin zımnen
başarısız kaldığını itiraf etmesidir. Muhalefet partilerine FETÖ’yü kendi
içlerinde temizlemesi için talimat vermeye kalkmak yerine, öncelikle FETÖ’den
muhalefet partilerine kimlerin sızdığına dair somut bilgilerin paylaşılması
gerekmektedir. Milliyetçi Hareket Partisi olarak, bu konuda en hassas parti
olarak, elimize ulaşan belgelerin gereğinin yarım saat içerisinde
sonuçlandırılacağının da altını çizmek istiyorum. Bu çerçevede, iktidar
partisinin de kendi bünyesinde nasıl bir temizlik yaparak arındığının
kamuoyunda merak edildiğini de hatırlatmak istiyorum. 
Değerli
milletvekilleri, 15 Temmuz gecesini hatırlayan hiç kimsenin ülkemizin huzur,
güven ve barışa kavuşması için olağanüstü tedbirlerin alınmasına karşı
çıkmaması gerekir. 
Gerek
FETÖ’yle mücadele çerçevesinde terör örgütü mensuplarının devlet kadrolarından
temizlenmesini gerekse topyekûn terörle mücadele için olağanüstü hâli normal
bir devlet reaksiyonu olarak görüyoruz. Ülkemizin ve milletimizin güvenliği ve
geleceği her türlü siyasi tartışmanın üzerindedir. Bize göre OHAL, millete,
millî iradeye karşı alınmış bir karar değildir, olmamalıdır. OHAL, Türk
milletini ve Türk devletini hedef tahtasına oturtanlara karşı alınmış anayasal,
olağanüstü bir tedbirdir. OHAL, FETÖ'yle ve her türlü terörle mücadele için bir
vasıtadır. Ancak, belirtmeliyim ki OHAL’in sonsuza kadar, ilanihaye
süremeyeceği de açıktır. Bir an önce hukuk sisteminden siyasete kadar
ülkemizdeki dengelerin oturtulması ve olağan döneme geçilmesi, demokratik
süreçlerin olağan bir şekilde işletilmesi gerekmektedir. Bu geçişte partiler
arası müzakere ve uzlaşma kültürü çok önemlidir. 15 Temmuz sonrası siyasette
oluşan uzlaşıya en fazla katkıda bulunması gereken ve dikkatli bir çizgi ve
üslup takip etmesi gereken Hükûmettir, iktidardır. Bu çerçevede bir kez daha
altını çizmek istiyorum ki hiçbir gerekçeyi demokrasiden kopuşa, ara rejimlere
veya rejim değişikliklerine dayanak kabul edemeyiz. FETÖ ve diğer tüm terör
örgütleriyle dün, bugün, yarın perspektifinden “ama”sız, “fakat”sız, “lakin”siz
mücadele edilmelidir. Türk milletinin ortak geleceğinin hukuk ve demokrasi
olduğu ilkesiyle parlamenter ve anayasal sisteme bağlılığımızı
güçlendirmeliyiz. 
Elbette
15 Temmuzu unutmayacağız da unutturmayacağız da ancak 15 Temmuza giden yolu da
unutmayacağız. Her türlü darbeye karşı çıktığımız gibi, her türlü fiilî
durumlara, demokrasi ve hukuk dışı arayışlara, Anayasa’nın yok sayılmasına da
karşı çıkıyoruz, karşı çıkacağız. Öncelikle vatanımız, milletimiz,
kardeşliğimiz, istiklalimiz için hassasiyet göstermeye devam edeceğiz.
Milliyetçi Hareket Partisi olarak 15 Temmuz gecesi nasıl darbe girişimine ilk
darbeyi vuran bir siyasi parti olmuşsak, darbe girişimine karşı ilk karşı
çıkışı yapmışsak bugün de bu ilkeli duruşumuzu devam ettiriyoruz. Bizim için
muhalefet olmak, siyasi çıkarlar uğruna ülkemizin önceliklerini görmezden gelip
durumdan çıkar ummak değildir. Bu sebeple çözüm üretilmesi, yapıcı olunması;
yanlışın nasıl düzeltileceğinin muhasebesinin hep birlikte, iktidar ve bütün
muhalefet partileriyle birlikte göstermemiz gerekir. Terörle mücadelede dün
nerede durduysak bugün de aynı yerdeyiz ve bu duruşumuz değişmemiştir. Sadece
muhalefet olsun diye duruşumuzu değiştirecek değiliz, biz hem muhalefetiz hem
de millî mukavemet bilinciyle hareket ediyoruz. Ülkemiz terörizmin kanlı
hançerinin ucundayken devleti yönetenlere sırtımızı dönemeyiz. Bugün verdiğimiz
destek Türk milletinin, Türkiye Cumhuriyeti’nin dirlik ve birliğinin muhafazası
içindir. 15 Temmuzun yarattığı travmanın geçmesi ve ülkemizin üzerindeki kara
bulutların bir an önce dağıtılması için OHAL gereklidir ancak tekrar ediyorum
ki bu OHAL ilanihaye devam edebilecek bir durum değildir. Milletimizin ve
devletimizin bekası için her türlü çabayı ve kararlılığı göstermeye devam
edeceğiz. 
Sonuç
olarak, üç ay daha uzatılan OHAL uygulamasının ülkemize bir an evvel huzur,
sükûn, esenlik getirmesini, demokrasi ve hukukun sarsılmaz bir şekilde tahkim
edilmesini ve adaletin tesis edilmesini yürekten diliyor, yüce Meclisimizi
saygıyla selamlıyorum. (MHP sıralarından alkışlar) 
BAŞKAN
– Teşekkür ediyoruz Sayın Akçay. 
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM
Başkan Vekili Ahmet Aydın’ın, Başkanlık Divanı olarak, Milliyetçi Hareket
Partisi yeni Grup Başkan Vekili Erhan Usta’ya hayırlı olsun dileğinde
bulunduklarına ilişkin konuşması 
BAŞKAN
- Bu arada, Milliyetçi Hareket Partisi yeni Grup Başkan Vekili Sayın Erhan
Usta’ya da hayırlı olsun diyoruz, başarılar diliyoruz.
ERHAN
USTA (Samsun) – Teşekkür ederim.
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842) (Devam)
BAŞKAN
– Cumhuriyet Halk Partisi Grubu adına Ankara Milletvekili Levent Gök’e sıra
geldi.
Sayın
Gök, buyurun. (CHP sıralarından alkışlar) 
Sizin
de süreniz yirmi dakikadır. 
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
hepinizi sevgiyle saygıyla selamlıyorum. Üç ay daha uzatılması teklif edilen
olağanüstü hâl tezkeresi üzerinde söz aldım. 
Sayın
Başkan, değerli milletvekilleri; bugün aşure günü. Muharrem ayının ve aşure
gününün önemi, tüm dünyadaki zalimlere, keyfî yönetim alışkanlıklarına,
zulmedenlere karşı bir dik duruş sergilemektir. Hazreti Hüseyin ve 72 yâreni
boşuna ölmemiştir. O ölümlerin ardındaki gerçek bugün de dünyanın tartıştığı
pek çok gerçeklikle birleştiğinde Hazreti Hüseyin’in ve yârenlerinin bugün dahi
emsalsiz bir direnişi, zulmedenlere karşı dik durmayı ve keyfî yönetim
alışkanlıklarına karşı herkesin seferber olması gerektiği gerçeğinin bir kez
daha altını özenle çizmektedir. Aşure ve muharrem ayının bir kez daha İslam
âlemine hayırlı olması dileğimi belirterek sözlerime başlamak istiyorum.
Sayın
Başkan, değerli milletvekilleri; 15 Temmuz gecesi bu Mecliste ve tüm Türkiye’de
yurttaşlar, milletvekilleri, bir darbe girişimine karşı Mecliste bombalar
altında, sokaklarda, caddelerde tankların altında, silahların gölgesinde
hayatını kaybederek -yaralanma pahasına- emsalsiz bir direniş gösterdi. O 15
Temmuz gecesi bu salonda bulunduğumuzda, Sayın Adalet Bakanı da tam buradayken
bombalar patlamaya başladı ve bir darbe girişimi karşısında Mecliste bulunan
tüm partiler, Meclis dışında olan bütün siyasi aktörler darbenin karşısında çok
net bir duruş sergilediler, dediler ki: “Biz Meclisin kapatılmasına,
Türkiye'nin, demokrasinin yara almasına asla izin vermeyiz.” Bu Meclis
yaşayacaktır. Kurtuluş Savaşı’nı yöneten bu Meclisi düşman kapatamamıştır, ne
yazık ki FETÖ’nün silahlandırdığı askerler, onların emrindeki tanklar, uçaklar
asla susturamazlar. 
Biz
millî iradeye saygılıyız ve o gece burada bütün partiler uzlaşarak dediler ki:
“Parlamento çalışmalıdır, çalışacaktır, bunu dosta düşmana ve başta darbecilere
göstereceğiz.” Ve o anlayışla sabaha kadar burada nöbet tutarak, bombalar
altında tahrip edilen Mecliste, Türkiye’deki bütün milletvekilleri -burada bulunan
bütün milletvekili arkadaşlarımı kutluyorum- hepsi bir destan yazdılar ve
Parlamentoyu çalıştırdılar. Amaç ne? Türkiye olağanüstü bir döneme girmesin,
darbe hukukuyla tanışmasın. Eğer darbe başarılı olsa bizi bekleyecek olan o
olağanüstü tablonun içerisinde demokrasimiz ne kadar yara alacak ise, biz o
yaraları önlemek adına burada gerekirse göğsümüzü siper edelim, hayatımızı
ortaya koyalım ama Türkiye’yi normal bir düzende tutalım. Bunun için
buradaydık. Sabaha kadar omuz omuza, birbirimizle o duyguları paylaştık. Herkes
birbirine o gün çok daha farklı bakıyordu. 15 Temmuzdan önceki siyaset dilinin
artık bir daha konuşulmaması gerektiği konusunda ittifak ettik. “Sığınak”
zannettiğimiz aşağıdaki bodrum katlarına indiğimizde o duyguları sabaha kadar
beraber yaşadık. Türkiye normalleşsin, bu darbe önlensin, Türkiye bir daha darbelerle
tanışmasın, olağanüstü hâl yaşanmasın; bunun açısından mücadele verildi. 
Değerli
milletvekilleri, Türkiye'nin 15 Temmuzda atlattığı FETÖ darbe girişimi
karşısında ne denli dik durulduysa ondan sonraki süreçte yaşananlar, ne yazık
ki o 15 Temmuz gecesi Parlamentonun bu zeminde, ortak bir şekilde ortaya çıkan
iradenin yansıttığı iradenin dışına taşmıştır. Niçin biz mücadele ettik?
Parlamento kapanmasın, olağan dönem sürsün. Bu nedenle, Hükûmetin 21 Temmuzda
getirmiş olduğu ilk olağanüstü hâlin ilanına ilişkin tezkerede “hayır” oyu
kullandık, buna gerek yok dedik. Böyle bir darbe girişimi önlendi, hepimiz
mücadele ettik. Hepimiz omuz omuza mücadele veriyoruz, sırt sırta duruyoruz,
olağanüstü hâle gerek yok, niçin gerek duyuyorsunuz? Ne varsa gereken, her şeyi
Parlamentoda yapalım. Bu kararlılık içerisinde Cumhuriyet Halk Partisi
dünyadaki gerçekleri, uluslararası kuruluşların kıstaslarını, normlarını esas
alarak önerdi, dedi ki: “Biz FETÖ’yle mücadelede yanınızdayız ama Türkiye'nin
de bir olağanüstü dönemle mağdur edilmesini istemiyoruz.” 
Hükûmet
o dönemde, darbenin, darbe gecesinin yaşandığı günlerden sonra bir türlü
kendisini dünyaya anlatamadı. Dünyadan kimse gelip Türkiye’deki darbeyi kınayan
açıklamalar yapmadı. Dünyanın en saygın ülkelerinden bekledik biz bunu, dedik:
“Niçin Türkiye’deki darbe girişimini kınamıyorsunuz?” Hükûmet parlamenterleri
gönderdi, biz de arkadaşlarımızı aralarına kattık, “Gidin, darbe girişimini
anlatın.” Ama dünyadan bir tek kınama mesajı gelmedi değerli arkadaşlarım.
“Niçin?” derseniz, onun cevabını Avrupa Parlamentosu Türkiye Raportörü Kati
Piri verdi. Türkiye, Hükûmet bütün dünyaya ilan etti, dedi ki: “Bir Fetullahçı
örgüt var Türkiye’de, biliyor musunuz? O örgüt darbe yaptı, biz bununla
mücadele ediyoruz.” Ama Avrupa Parlamentosu Raportörü Kati Piri dedi ki: “Değerli
Türkiyeli yurttaşlar, Türkiye’deki yurttaşlar; Gülen hareketini yıllarca
Brüksel ve diğer Avrupa başkentlerine AKP anlattı ve destekledi.” Şimdi
dünyanın anlamaması mümkün. Siz yıllarca övmüşsünüz, desteklemişsiniz, himaye
etmişsiniz, korumuşsunuz; sonra bir gecede böyle bir olay olunca, tam tersi bir
anlayışla, siz “Fetullahçı darbe girişimini niçin anlamıyorsun?” diye
sorduğunuzda onlar da size “Kardeşim, yıllarca bunun siz bize reklamını
yaptınız, anlattınız, ‘Bunu himaye edin, okullarını koruyun, bu Fetullahçı
yapıyı koruyun.’ diye siz anlattınız.” diye cevap verdiler. Sorun burada. (CHP
sıralarından alkışlar) Sorun burada.
Şimdi,
böyle bir tablo içerisinde olağanüstü hâl ilan edildi. Başbakan Yardımcısı
Numan Kurtulmuş dedi ki: “Arkadaşlar, biz kısa tutacağız olağanüstü hâli. Üç
aya kadar yetki alıyoruz ama bir buçuk aya kadar işimizi bitiririz ve
olağanüstü hâli kaldırırız, Türkiye normalleşir.” Bunu kim söylüyor? Başbakan
Yardımcısı Numan Kurtulmuş söylüyor. 
Peki,
Sayın Adalet Bakanı ne diyor? O da huzurda. O da olağanüstü hâl tezkerelerinin
görüşmelerinde Hükûmet adına söz aldı 21 Temmuz 2016’da, hepimize hitaben
burada dedi ki: “Arkadaşlar, üç aylık bir süre koyduk ama biz bu süreyi
tamamlamak zorunda değiliz. Biz üç aydan kısa süre içerisinde atacağımız
adımlarla bu olağanüstü hâli kaldıracağız, Türkiye’yi normalleştireceğiz.”
Sayın Bakan herhâlde bu konuda bizlere bir gerekçe üretecektir. Yani üç aydan
sonra tekrar üç ay uzatılma gerekçesini bilmek Türkiye’nin hakkıdır değerli
arkadaşlar. Niçin uzatılıyor? Ben, aynı şekilde, gelen tezkerede de gerekçenin
olmamasını ve Sayın Adalet Bakanının Meclisi bilgilendirmemesini gerçekten
kaygıyla karşılıyorum. Nedir gerekçe? Yani bu gerekçe bir sunulmalı ki ona
karşı herkes diyeceğini demeli. Bu gerekçe sunulmadı. 
Değerli
arkadaşlarım, daha sonra öğreniyoruz ki Sayın Cumhurbaşkanı olağanüstü hâlin
olağan hâle dönmesi açısından bir mesaj verdi, “Ben Türkiye Büyük Millet
Meclisinin çalışmalarını bilirim. Olağanüstü hâlde kararnameler çıkartmak
Meclisi çalıştırmaktan daha kolaydır.” deyince işin rengi anlaşıldı. Yani ne
oldu? Meclis devre dışı. Bunu kabul edemeyiz değerli arkadaşlarım, bunu kabul
edemeyiz. Meclisin devre dışı kalmasını hiç kimse kabul etmemelidir, hiç kimse.
Ne olacaksa burada olmalıdır. Bomba da yedik burada, FETÖ’ye karşı da mücadele
ettik burada ama kanunları da beraber yapacağız. 
Bakın,
Türkiye, Hükûmet olarak, olağanüstü hâl ilan ettikten sonra Birleşmiş Milletler
Genel Sekreterliğine bir mektup sundu. Bu mektubun İngilizce metni elimde değerli
arkadaşlarım ve bu metinde Türkiye, Kişisel ve Siyasal Haklar Sözleşmesi’nin
tam 13 maddesini askıya alacağını bildirdi. Toplam madde sayısı, askıya
alınabilecek madde sayısı 27; Türkiye yarısını askıya alacağını ifade etti. 
Değerli
milletvekilleri, 1990 yılında ilan edilen ve AKP’nin de övünçle bahsettiği,
“OHAL kalktı. Baskılar bitti. Köyümde özgürce yaşıyorum.” dediği döneme ilişkin
olarak, 1990 yılında ilan edilen olağanüstü hâlle ilgili olarak Türkiye,
Birleşmiş Milletlere tam 6 maddesini askıya aldığını bildirdi, tam 6 maddesini.
Bu maddelerin 5’ini de iki yıl sonra kaldırdı. O terör olaylarının en çok
yaşandığı dönemde Türkiye sadece 1 maddeyi askıya aldığını bildirerek Birleşmiş
Milletlere derogasyonunu bildirdi, kısıtlamalarını bildirdi. 
Tartışıyoruz
şimdi, Fransa’yı örnek veriyorlar. Fransa’da OHAL var, evet var. Fransa ne
yaptı değerli arkadaşlarım? 27 maddeden tam 3 maddesini bildirdi, sadece 3
madde. Özgürlük ve güvenlik, 9’uncu madde; seyahat özgürlüğü, 12’nci;
mahremiyet, kişilerin dokunulmazlığı, gizliliği, 17’nci madde olarak üç
maddeyi. Türkiye kaç madde bildiriyor? 1990 yılında 6 maddeyi bildirmişiz. 2016
yılına geldiğinde, OHAL’in kalkmasını övünerek söyleyen iktidar partisi tam 13
maddeyi getiriyor. Değerli arkadaşlarım, bu maddelerden bir tanesi, 14’üncü
madde, adil yargılanma hakkı. Değerli arkadaşlarım, eğer Hükûmet yetkililerinin
de… Ben, Sayın Bakan, bu konuda sizden çok özenli bir cevap beklediğimi ifade
etmek istiyorum. Ben konuştuğum zaman bu maddeden haberi olmayan yöneticilerinizin
olduğuna şahit oldum.
Adil
yargılanma hakkı. Değerli arkadaşlarım, bir devlet, ne yaparsa yapsın, hangi
özgürlükleri askıya alırsa alsın adil yargılanma hakkını askıya alamaz. Şimdi,
ne yapıyorsunuz biliyor musunuz? Sayın Bakan -bu konuda- eğer bilginiz dışında
bu derogasyon bildirilmişse Birleşmiş Milletlere bunu derhâl geri çekin,
14’üncü maddeyi, adil yargılanma hakkını. Neden? Türkiye’yi çünkü çok önemli
tehlikeler bekliyor değerli arkadaşlarım. 
“Mağduriyetler.”
diyoruz, “Mağduriyetler oluşuyor.” diyoruz. Sayın Başbakan bugün açıklama
yapıyor “Mağduriyet edebiyatı yapmayın.” diye ama Sayın Başbakan şu sorunun
cevabını vermiyor: Her ilde kriz masası kuruldu. Neyin kriz masasıydı bu?
Mağdur olanların müracaat edecekleri bir masa oluşturuldu yani ortada bir kriz
var değerli arkadaşlar. Bizim kastettiğimiz mağduriyetlerden de ne anladığımızı
ifade edeyim: Bir şirkete el koymuşsunuz, o şirketin bir başka yerde bayisi
var. O şirket kapatılmış, -örneğin buzdolabı satıyor, televizyon satıyor- mal
alamıyor; o bayiler de kapanıyor. O bayilerde çalışan işçiler, onların eşleri,
çocukları, işte, mağduriyetler bunlar. Ya da bir başka kişi; bir başka yeri
kapatıyorsunuz, onunla ilişkili olan pek çok yer mal veremiyor, parasını tahsil
edemiyorlar. Birçok şirketten şu anda parasını tahsil edemeyen yurttaşlarımız
var. Mağduriyet alanı son derece genişledi. 
Şimdi,
böyle bir tablo açısından baktığımız zaman, Hükûmet diyor ki: “Dünya bizi
anlamıyor.” Ama siz de onları anlamıyorsunuz. Bakın, onlar Türkiye’yi çok güzel
anlıyorlar. İlk kararname, 667 sayılı Kararname çıktığı zaman Avrupa Konseyi
İnsan Hakları Komiseri Nils Muiznieks bir rapor yayınladı, -rapor elimde, yarın
inşallah görüşeceğiz o kararnameyi- ve dedi ki o raporda… 
Değerli
arkadaşlar, bu raporları sizler inceliyor musunuz bilmiyorum, biz Cumhuriyet
Halk Partisi olarak kararnameleri alıyoruz önümüze, kendi yasal mevzuatımızı
alıyoruz önümüze, Avrupa mevzuatını, Birleşmiş Milletler mevzuatını, insan
hakları örgütlerinin mevzuatlarını önümüze alıyoruz… Sizin örneğin bu Avrupa
Konseyi İnsan Hakları Komiserinden, -Türkiye için önemlidir bunlar, Türkiye’yle
ilgili ağır yaptırımlar getirebilecek kararlar alınan makamlardır- bunlardan
haberiniz var mı? 
Sayın
Bakan, bu raporları görüyor musunuz, inceliyor musunuz bu kararnameleri
hazırlarken? Sayın Bakan tabii benim konuşmamı dinlemek yerine konuşmayı tercih
ettiği için bunu görmediği gibi, bundan sonra da göreceğine dair inancım
zayıfladı. 
Şimdi,
adamlar yazmışlar, belirtiyorlar: “Geçtiğimiz hafta Türkiye’de ilan edilen
olağanüstü hâl kapsamında çıkarılan ilk kanun hükmündeki kararnameyi endişeyle
inceledim.” diyor. Kim söylüyor bunu? Avrupa Konseyi İnsan Hakları Komiseri
söylüyor. “Burada Türkiye’nin almış olduğu insan haklarının sınırlanmasına
ilişkin kısıtlamalar insan hakları sözleşmelerine aykırı, bunu yapmayın.”
diyor. Daha ne desin? Diyor ki: “Biz daha geçenlerde, 1996 yılında gözaltı
süresi on dört gün olduğu için Türkiye’ye mahkûmiyet kararı verdik, siz gözaltı
süresini otuz güne çıkarıyorsunuz.” 
Arkadaşlar,
adamlar daha ne desinler? Bunları görüyor musunuz bilmiyorum; biz bunları
görüyoruz; biz bizi neyin beklediğini de biliyoruz. Ve sonra, Avrupa Konseyi
Genel Sekreteri Jagland “Türkiye kesin kanıtlar koymalı ve ilişkili olan
herkesi mahkemelerde yargılamalı.” diyerek bir açıklama yapıyor. E, daha ne
desinler? Yani, Birleşmiş Milletler Genel Sekreter Yardımcısı bunu söylüyor,
Avrupa Konseyi İnsan Hakları Komiseri böyle söylüyor ve Avrupa Konseyinden de
bir iki gün önce bir rapor çıktı, önümüzdeki günlerde yayınlanacak, neredeyse
muhtıra gibi bir rapor. Bunları görünce üzülmemek gerçekten mümkün değil. Yani
bizi neyin beklediğini görmek açısından bunları ben sizlerle paylaşıyorum,
ister yaparsınız ister yapmazsınız ama ben önümüzdeki günlerde Türkiye’nin Avrupa
İnsan Hakları Mahkemesinde çok ciddi tazminat davalarıyla karşı karşıya olacağı
gerçeğinin altını çiziyorum, bunlarla karşılaşacağız. Ergenekon’da haksızlık
yapıldığı zaman, Balyoz’da haksızlık yapıldığı zaman nasıl ifade ettiysek ve
orada yargılananlar nasıl trilyonlarca tazminat alıyorlarsa…
Sayın
Bakan, değerli Hükûmet, değerli AKP’li kardeşlerim, değerli milletvekilleri;
Türkiye’nin önünde devasa bir yığınak var, devasa bir dava sağanağı başlamış
durumda, şu anda tam 20 bin dava açılmış durumda. Bunların altından nasıl
kalkacağız, sorun burada. Yani, siz şimdi olağanüstü hâli uzatıyorsunuz. E, bu
mağduriyetler önlenebilecek mi? Yani, Türkiye’de neredeyse 50 bin kişinin işine
son verildi, bir o kadar kişi açığa alındı. Bunların hepsi suçluysa bir sorun
yok ama değilse ne yapacaksınız?
Sayın
Başkan, değerli milletvekilleri; çağdaş demokrasilerde olağanüstü yönetim
usulleri devletin ya da ulusun varlığına yönelmiş olağanüstü bir tehdit ve
tehlikeyle, bu tehdit ve tehlikenin olağan dönemlerde alınacak tedbirlerle
ortadan kaldırılamayacak boyutta olması durumunda bu tehdit veya tehdidi
ortadan kaldırmayı amaçlar. O hâlde nedir? 15 Temmuz gecesi yaşadığımız darbe
girişimi önlendiğine göre, bu tehlike ortadan kalktığına göre artık bu gerekçe
ortadan kalkmış demektir. Şimdi, bu nedenle, olağanüstü hâli bir olağan hâle
getirecek keyfî uygulamalar içerisinde olunduğu zaman, işte bu, bütün dünyanın
dikkatlice izlediği bir tablo hâline gelir. Bundan kurtuluş yok. Değerli
arkadaşlarım, bütün dünya Türkiye’deki bu olağanüstü hâl sürecini izliyor,
onlar da Türkiye’de neler yapıldığını biliyor. 
Biz
Cumhuriyet Halk Partisi olarak, adı ne olursa olsun elinde silah tutan PKK,
DHKP-C, FETÖ, kim varsa masum insanları öldüren, Meclisimizi bombalayan, darbe
girişiminde bulunan, millî egemenliğe kasteden tüm unsurları lanetliyoruz ve
hepsinin karşısında durmaya bundan sonra da devam edeceğiz ama hukuk içinde
kalmak, anayasal sınırlar içerisinde kalmak kaydıyla. Anayasa’dan bir
ayrıldığınızda, bir keyfî uygulamaya başladığınızda sizi dağlarca sorun
bekliyor. Bunu gidermemiz gerekiyor. Bu nasıl giderilecek? Geçen gün Anayasa
Mahkemesi Sayın Başkanı da iki üyenin yemin töreninde ifade etti, dedi ki:
“Olağanüstü yönetim usulü, anlayışı anayasaların bütünüyle askıya alınmasını,
temel hak ve hürriyetlerin tamamen kullanılmaz hâle getirilmesini reddeder.”
Anayasa Mahkemesi Başkanı dedi. Demek ki yasal mevzuatımız bu, uluslararası
mevzuat bu; e, Türkiye’nin, iktidarın yaptığı uygulamalar, gerçekten çok kaygı
verici bir tablo içerisinde, yaratılan mağduriyetlerin büyüklüğü karşısında
Türkiye’yi onarılamaz tazminat davalarıyla karşı karşıya bırakacak boyuttadır.
Biz bu tabloyu görüyoruz. Bu tablonun içerisinde iktidarın olağanüstü hâlin
kolaycılığına kapılarak Meclisi devre dışı bırakmak suretiyle, Mecliste
yapılması gereken işleri yürütmeye devretmek suretiyle de keyfî bir yönetim
anlayışına doğru kaydığını görüyoruz ve bunu kaygıyla izliyoruz. Türkiye’nin en
önemli problemi budur. Eğer böyle bir kaygıyla siz Türkiye’yi yönetmeye, devletin
organlarını değiştirmeye, kurumları ortadan kaldırarak, başka kurumlar ihdas
ederek Türkiye’yi yeniden bir yapılandırmaya kalkarsanız, bu, Türkiye
Cumhuriyeti’nin kuruluş felsefesine aykırı olur. Olağanüstü hâlin
kolaycılığıyla bir yandan okullarda laik eğitim sisteminden vazgeçiliyor, bu en
barışçıl gösteriler yasaklanıyor ve Türkiye’de olağanüstü hâl keyfî bir
uygulama olarak bugün önümüzde duruyor. 
Sonuç
olarak -zamanım bittiği için değerli arkadaşlarım- Avrupa Birliği normları,
kendi yasalarımız, kendi uygulamalarımız ve geçmişten gelen tecrübelerimize
bakıldığında olağanüstü hâlin bir an önce sona ermesi, Meclisin çalışır hâlde
olduğu gerçeği göz önünde tutularak olağan, normal düzene gelmemiz en gerçekçi
yoldur. 
Bu
nedenle, biz Cumhuriyet Halk Partisi olarak FETÖ’ye karşıyız, darbelere
karşıyız ama hukuka saygılıyız, Anayasa’ya saygılıyız ve tüm dünyadaki evrensel
normları biliyoruz.
Bu
açıdan, olağanüstü hâlin uzatılmasına ret oyu vereceğimizi hepinize saygıyla
arz ederim. (CHP sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – İç Tüzük 60’a göre bir söz talebim var.
BAŞKAN
– Bir dakika süreyle, buyurun.
VII.- AÇIKLAMALAR (Devam)
19.- Diyarbakır Milletvekili
İdris Baluken’in, AKP’li bir İzmir milletvekilinin HDP eş başkanına yönelik
sözlerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, siyaset, nezaket, dil ve üslup işidir, düzey işidir. Bu çerçevede,
siyasi liderlere, siyasi partilere ağır eleştiri, bazen tahammül sınırlarını
zorlayan ağır yergilere yer vardır. Ancak, hiçbir siyasi kişiliğe, hiçbir
siyasi lidere küfür ve hakarete asla yer yoktur. 
Dün,
burada ismini ağzıma almak istemediğim AKP İzmir Milletvekili bir şahıs, eş başkanımıza
sosyal medya üzerinden ağza alamayacağımız küfür ve hakaretler savurmuştur.
Yine aynı şahıs, HDP’li milletvekillerini hedef gösterecek şekilde bu ağır
hakaret ve küfürlerle, bütün toplum önünde bir düzeysizlik örneğiyle
saldırmıştır.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlayacağım Sayın Başkan.
BAŞKAN
– Tamamlayın lütfen, buyurun.
İDRİS
BALUKEN (Diyarbakır) – Özellikle, burada Hükûmet yetkilileri var, AKP grup
başkan vekilleri var ve eminim ki konuyla ilgili, Meclis Başkanının bilgisi
var. Bu durumu kabul edip etmediklerini sormak istiyoruz. Eğer kabul
etmiyorlarsa bu kişi hakkında bir soruşturma yürütmeleri -çünkü, ilk vaka da
değil, defalarca yaptığı bir şeydir- gerektiğini ifade ediyoruz. Eğer 6 milyon
oy almış bir siyasi partinin genel başkanına küfür edilmesini, hakaret
edilmesini içinize sindiriyorsanız bundan sonra biz de herhâlde siyasi
eleştirileri farklı düzeyde ele almak durumunda kalacağız ki bu düzeysizliğe
asla gelmeyeceğiz. 
Bu
kişi, Fetullah Gülen’e “Türk mucizesi” diyen, “Son bin yılın en büyük Türk
düşünürü.” diyen, onu eleştirenlere “Ceviz büyüklüğünde beyin sahibi.”
-dolayısıyla, AKP’liler bunu göz önünde bulundursunlar, bu durumda en büyük
ceviz beyinli kim oluyor, onlar herhâlde sorunun cevabını görürler- diyen
biridir. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Bu ortaya koymuş olduğu tutumun göz ardı edilmesi için,
saklanması için şimdi HDP’ye ve HDP Genel Başkanına küfürlerle, hakaretlerle
saldırıyor. 
Ben
bunu, dediğim gibi, grup başkan vekillerinin, Hükûmet yetkililerinin ve Meclis
Başkanının bilgisine sunuyorum. HDP olarak hem yaptığı hakaret ve küfürlerden
dolayı hem de darbeyi gerçekleştiren, -iktidar partisinin deyimiyle- darbeci
olan yapıyla ilgili ilişkileriyle alakalı olarak da suç duyurusunda
bulunduğumuzu ifade etmek istiyorum. 
BAŞKAN
– Teşekkürler. 
Sayın
Bostancı, buyurun. 
20.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Siyasi
dilde eleştiri olur, ağır eleştiri de olur ama hakaret ve küfür hiçbir şekilde
kabul edilemez. AK PARTİ’nin de böyle bir dili yok, böyle bir yaklaşımı yok.
Sayın Baluken konunun neyle ilişkili olduğunu detaylı bir şekilde bize intikal
ettirirse onları tabii ki inceleriz. 
Sosyal
medyada zaman zaman çok çeşitli dillerde yayınlar olabiliyor. Sosyal medya
ilginç bir mecra. Kim neyi niye yapıyor, elbette bunu takip etmek gerekir ve
gereğini de yapmak gerekir eğer kaynağındaysa. Ama, küfür, bir prensip olarak
ifade ediyorum, hiçbir biçimde bizim yaklaşımımız değildir. Buna ilişkin
herhangi bir durum varsa gereğini yaparız. 
Teşekkürler.

BAŞKAN
– Teşekkür ediyorum. 
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842) (Devam)
BAŞKAN
– Evet, gruplar adına son söz, Adalet ve Kalkınma Partisi Grubu adına Gaziantep
Milletvekili Abdulhamit Gül’e aittir. 
Sayın
Gül, buyurun. (AK PARTİ sıralarından alkışlar) 
AK
PARTİ GRUBU ADINA ABDULHAMİT GÜL (Gaziantep) – Sayın Başkan, değerli
milletvekilleri; olağanüstü hâlin 19 Ekim 2016 tarihinden itibaren üç ay daha
uzatılmasına ilişkin Bakanlar Kurulu kararını görüşmek üzere grubumuz adına söz
almış bulunmaktayım. Hepinizi saygıyla selamlıyorum.
Bugün
10 Muharrem Aşure Günü. Bugün insanlık tarihinde önemli bir yer tutan, tarihî,
anlamlı, hüzünlü bir gün bizler için. Ehlibeyt sevgisini kalplerimizde
taşıyarak şehitlerin efendisi Hazreti Hüseyin’i ve mücadelesini asla
unutmayacağız, asla yerde bırakmayacağız. Kerbela’da yaşananlar Müslümanlar
için, insanlık için birlik ve beraberliğin, kardeşliğin ne kadar önemli
olduğunu hatırlatması bakımından da çok tarihî bir olaydır. Hazreti Muhammed ve
ehlibeyt sevgisi yeryüzünde kıyamete kadar ilelebet devam edecektir, bu sevgiyi
kimse engelleyemeyecektir. Bu duygularla, şehitler efendisi Hazreti Hüseyin’i
ve tüm şehitleri rahmetle anıyorum.
Sayın
Başkan, değerli milletvekilleri; Kurtuluş Savaşı’nın başında ülkemizin işgaline
karşı mücadele ederken hiçbir zaman kapanmayan ve Kurtuluş Savaşı mücadelesini
yöneten karargâh olan Türkiye Büyük Millet Meclisi, 15 Temmuz 2016 tarihinde de
yine destansı bir mücadelenin ana merkezi, karargâhı olmuştur ve millî iradeyi
muhafaza ederek, insan hak ve onuruna sahip çıkarak bir kez daha Gazi Meclis
olmuştur. Gazi Meclisi bu vesileyle de tekrar saygıyla selamlıyorum. 
Değerli
arkadaşlar, bizim milletimiz istiklaline âşık bir millettir. Aynı istiklal
mücadelemiz gibi 15 Temmuzda da canı pahasına göstermiş olduğu civanmertlik
bunun bir kez daha ispatı olmuştur. 241 şehidimiz, 2.194 gazimiz yaşanan bu
hainliğe canla karşı koyan bu aziz milletimizin şeref madalyasıdır, istiklal
beratıdır. Bu vesileyle de aziz şehitlerimize Allah’tan rahmet, gazilerimize
Rabb’imden hayırlı ömürler niyaz ediyorum.
Sayın
Başkan, değerli milletvekilleri; iki gün önce PKK tarafından alçakça, haince
Şemdinli’de güvenlik güçlerimize düzenlenen bir terör saldırısı neticesinde 10
askerimiz ve 1’i İran uyruklu olmak üzere 5 sivil vatandaşımız hayatını
kaybetmiş, şehit olmuşlardır. Yine, hain PKK terör örgütünün düzenlemiş olduğu
bir saldırı sonucunda evinde çocuklarının gözü önünde Van Özalp İlçe Başkan
Yardımcımız Aydın Muştu yine hayatına kastedilmiş, şehit edilmiştir. Yine, dün
gece 23.00 sularında bir başka ilçe başkanımız, AK PARTİ Dicle İlçe Başkanımız
Deryan Aktert iş yerinde yine hain terör örgütü tarafından bir saldırı sonucu
hayatını kaybetmiş, şehit olmuştur. Ben, hayatını kaybeden güvenlik
güçlerimize, şehitlerimize Allah’tan rahmet diliyorum. 
Dün Sayın
İçişleri Bakanımız ve Grup Başkan Vekilimiz Mehmet Muş’la birlikte taziyeler
için bölgedeydik ve orada, Şemdinli’de hayatını kaybeden yine Hakkâri 1’nci
sıra milletvekili adayımız Ahmet Budak’ın taziyesine de gittik. Değerli
kardeşlerim, orada gördüğümüz bir gerçek vardı; artık bölge halkı PKK’ya karşı,
PKK’nın yaptıklarına karşı sesini daha yükseltmekte, devletin yanında olduğunu
yüksek sesle ifade etmektedir ve terörün çirkin yüzünü bir kez daha orada gördük.
Ama, gördüğümüz bir gerçek daha vardı ki işte Aydın Muştu şehit edildi ama eşi
Kürtçe “Benim eşim şehit oldu ama devletim baki olsun, devletim yaşasın.” dedi.
(AK PARTİ sıralarından alkışlar) Bu dili kimse bozamayacak. Bu beraberliği
kimse bozamayacak. Türk’üyle, Kürt’üyle bayrağımız için, ezanımız için,
devletimiz için aynı mücadeleyi hep birlikte vereceğiz. Ve yine küçük kızı da
“Ben babamın gösterdiği yoldan devam edeceğim. Ben öğretmen olacağım ve kendi
ülkeme hizmet edeceğim.” dedi. 
Son zamanlarda
özellikle AK PARTİ teşkilatlarına yönelik PKK terör örgütünün yapmış olduğu
saldırılar daha artmaktadır. Bunun tek sebebi yapılan operasyonların kararlı
bir şekilde ve başarılı bir şekilde gerçekleşmesidir. PKK terör örgütü
sıkışmışlığın, çaresizliğin bir neticesi olarak siyasetçilere ve özellikle de
AK PARTİ’ye bu anlamda saldırılarını yoğunlaştırmıştır. Ama, onlar ne
yaparlarsa yapsınlar, AKP’li tek bir fert kalıncaya kadar bu mücadelemizi o
bölgede ve Türkiye'nin her yerinde vermeye devam edeceğiz. 
Değerli
kardeşlerim, değerli arkadaşlar; Şemdinli’de Ahmet Budak isimli 1’inci sıra
milletvekili adayımız, bir bayram günü, çocuğuna “Babanla bayramlaşacağız,
çağırır mısın.” diyerek çocuğun babasını çağırması ve dışarı çıkması üzerine,
Ahmet Budak isimli o dava kardeşimizi, vatansever kardeşimizi bu hainler
alçakça, kahpece, hunharca şehit etmişlerdir. İşte, onların kanları yerde
kalmayacak, bu mücadele kararlı bir şekilde sürecektir. 
Değerli
arkadaşlar, değerli milletvekilleri; yaşanan tüm bu hadiselerde gözüken bir
gerçek vardır ki, bölgede en büyük sorun PKK sorunudur ve bu belayı da hep
birlikte defedeceğiz. Fırat Simpil isimli 13 yaşındaki bir çocuk, annesine
marketten, bakkaldan bir şeyler almak için giderken dönüşte PKK’lıların
düzenlediği bombayla hayatını kaybetti. Yasin Börü isimli 16 yaşındaki bir
genç, kurban eti dağıtırken bu hainler tarafından şehit edildi. Ama, bu bölge
halkına zulmeden, sözde “Kürtlerin hakkını koruyacağım.” diye kendisine bir
söylem belirleyen bu örgütün bu hainliğini de bütün dünya görmektedir.
İnşallah, bunlar son çırpınışları olacaktır. Hem onlar hem de onlara destek
olan bütün güçler, bütün unsurlar bu mücadeleden yenik çıkacaktır. Terör
örgütüne hiçbir şey demeyen, mesafe koymayanları millet de, tarih de asla
affetmeyecektir. “PKK terör örgütüdür. FETÖ, DEAŞ terör örgütüdür.” demeyenler,
diyemeyenler o örgütlerin destekçileridir, en az onlar kadar sorumludur. Ama,
herkes bilsin ki sırtını terör örgütlerine dayayanlar, millete çevrilmiş
tanklara, F16’lara dayayanlar bu millet karşısında yenilmeye mahkûmdur. Eninde
sonunda, millet kendisine karşı çevrilmiş tankları, namluları ve terör
örgütlerini tıpkı Çanakkale’de yedi düvele karşı kazandığı bir ruh gibi
yenmesini, galip gelmesini bilecektir. 15 Temmuz zaten bunun tarihî, destansı
bir göstergesidir, ispatıdır. 
Sayın
Başkan, değerli milletvekilleri; 3 Ekim 2016 tarihinde yapılan Bakanlar Kurulu
toplantısında olağanüstü hâlin 19 Ekim tarihinden başlayarak üç ay süreyle
uzatılması kararlaştırılmıştır. Bu karar FETÖ ve diğer terör örgütlerine karşı
etkin ve başarılı bir şekilde mücadele etmek amacıyla kararlaştırılmıştır;
ülkemizin, cumhuriyetimizin, demokrasimizin korunması için bu karar alınmıştır.
Dolayısıyla, bu kararın milletimizin birliği ve devletimizin bekası adına çok
önemli olduğunu düşünüyoruz. 
Öyle
bahsediliyor ki sanki olağanüstü hâl Anayasa’da yok, hukuk dışı, AK PARTİ ya da
Hükûmet kendiliğinden böyle bir mekanizmayı çıkarıyor. Oysa, Anayasa’nın 119 ve
devamı maddelerinde hangi hâllerde olağanüstü hâlin yürürlüğe girebileceği
düzenlenmiştir ve bütün usuller de Anayasa’da belirlenen çerçeve
doğrultusundadır. Dolayısıyla, bu mücadelenin etkin bir şekilde verilmesi için,
yapılabilmesi için olağanüstü hâlin üç ay daha uzatılmasını bizler de AK PARTİ
olarak doğru buluyoruz ve destekleyeceğimizi ifade ediyoruz. 
Sayın
Başkan, değerli milletvekilleri; dünya soğuk savaşın sona ermesiyle her
bakımdan yeni bir döneme girmiştir. Bu sürecin gelmiş olduğu noktada devletler
arası mücadeleler ve rekabetler bildik, alışıldık, konvansiyonel yöntemlerle
değil, yeni ve oldukça sofistike yollarla yürütülmektedir. Bu yeni yollar
arasında siber saldırılar, medya aracılığıyla bürokratik birtakım mekanizmalar
devreye sokularak, kitlesel protestolar gündeme alınarak yapılmakta, böylece
ülkeler istikrarsızlaştırılmakta, kamuoyları manipüle edilmektedir. Biz bunları
son üç yıldır Gezi’yle, 17-25 Aralık süreciyle ve son olarak da 15 Temmuz darbe
girişimiyle gördük ama milletimizin dik duruşuyla ve Cumhurbaşkanımız Sayın
Recep Tayyip Erdoğan’ın kararlı ve milletiyle beraber mücadelesiyle tüm bu
mücadeleleri, tüm bu saldırıları püskürtmeyi başardık. Şunu belirtmekte fayda
var ki Türkiye’nin karşı karşıya olduğu bu saldırı büyük Türkiye davasından
rahatsız olanların işidir. Biz, büyük Türkiye için çalıştıkça onlar bunun önüne
geçmeye çalışacaklar ve hamle yapacaklardır ama dostlarımız ve milletimiz emin
olsun ki hiçbir saldırı karşılıksız kalmayacaktır.
Sayın
Başkan, değerli milletvekilleri; FETÖ terör örgütü tarafından gerçekleştirilen
15 Temmuz darbe girişiminin hemen ardından PKK ve DEAŞ terör örgütlerinin
harekete geçmesi de tesadüfi değildir; bir kurgudan, bir tasarımdan ibarettir.
Bu anlamda PKK, DEAŞ ve FETÖ terör örgütleri, ipleri aynı odağın elinde olan,
Türkiye’nin büyümesine ve ilerlemesine karşı harekete geçirilmiş şer ve terör
şebekeleridir. Dolayısıyla 15 Temmuz darbe girişiminin ardından alınan
olağanüstü hâl kararı sadece darbeye girişmiş bir terör örgütü olarak FETÖ’yle
sınırlı olmayıp tüm bu şer odaklarıyla onlara yöneliktir, şer odaklarının
ortadan kaldırılmasına yöneliktir.
Değerli
arkadaşlar, 15 Temmuzda milletimiz siyaset kurumuna ve yetkililere bir ödev
vermiştir. Milletimiz demiştir ki: Devlete, millete ve ülkemizin geleceğine
kastedenleri bertaraf edin, zarar veremeyecek hâle getirin. Bir daha 15
Temmuzlar yaşanmasın, bir daha bu ülkede darbe girişimleri olmasın, bunun için
gerekli tüm tedbirleri alın diye 15 Temmuzda milletimiz siyasete bir ödev
vermiştir. İşte bu nedenle, kırk yıllık bir terör örgütü, takiyeciliği,
kriptoluğu, her türlü yalanı, hileyi kendisine rehber edinmiş bir terör
örgütüyle mücadele 15 Temmuz akşamı başlayan ve biten bir mücadele olamaz.
Bunun bir süreç olduğu, bunun sonuna kadar başarıya ulaşacak şekilde devam
etmesi gereken, kararlı bir şekilde devam etmesi gereken bir süreç olduğu
aşikârdır. Dolayısıyla FETÖ’yle mücadele başlamış, bitmiş bir mücadele
değildir, bu devam eden bir süreçtir.
Değerli
arkadaşlar, bilindiği gibi 17-25 Aralıkta darbe girişimi olduğunda maalesef o
dönemde AK PARTİ’nin ve şu an Sayın Cumhurbaşkanımızın Genel Başkan, Başbakan
olarak vermiş olduğu mücadelede AK PARTİ yalnız bırakılmıştı ve bu anlamdaki
mücadelede AK PARTİ’nin söyledikleri kulak arkası edilmişti ama 15 Temmuzda bu
gerçek anlaşıldı. Şu anda aslında siyaset kurumuna düşen, bizlere düşen -bir
topyekûn mücadeleyle- milletin birliğine kasteden bu yapıyla hep birlikte
mücadele etmektir. O gece hepimiz buradaydık ve şuradan Meclisin, şu Gazi
Meclisin tepesine bombalar yağarken CHP’li, MHP’li, AK PARTİ’li diye bir ayrım
yapmadan o bombalar atılmıştı. Bunun bilincinde olarak, 15 Temmuza kadar AK
PARTİ yalnız bırakıldı ama en azından 15 Temmuzdan sonra bu mücadeleyi hep
birlikte vermek bu şehitlerimizin ve aziz milletimizin siyaset kurumu olarak
bizden beklentisidir. Ve bu süreçte mağdurlar üzerinden -60 bin açığa alınan
var, 71 bin itiraz var- yani bu mücadelenin başarısızlığa uğraması için elinden
gelen bir algı operasyonunu yapan bir terör örgütü var ama bazı siyasiler de
maalesef bu algı operasyonuna destek olmaktadırlar.
Şimdi,
az önce Levent Gök Bey burada Avrupa Konseyi Türkiye raportörünün tüm
raporlarını okudu, dinledik. Yani, Türkiye raportörü atamasına gerek yok Avrupa
Konseyinin, siz bayağı onlar adına güzel bir raportörlük yaptınız. (AK PARTİ
sıralarından alkışlar) Öyle bir raportörlüğe bence gerek yok. Burası Türkiye
Büyük Millet Meclisi, hepimiz egemen bir şekilde kendi irademizi ortaya
koyabiliriz ve bu konuda ortak akılla, hep birlikte -başkalarının raporlarına
da gerek yok- Türkiye’de Meclis bombalanırken sessiz kalanların burada bu
anlamdaki raporlarının bir itibarı olmadığını, Türkiye’deki uygulamaların hukuk
çerçevesinde olduğunu da ifade etmiş olmamız lazım. Sanki 15 Temmuz hiç
yaşanmadı, bombalar yoktu, F16’lar havalanmadı; bunlar bir çocuk oyunu muydu,
bunlar bir rüya mıydı? Bu yaşanmışlıkları göz ardı etmek, görmezden gelmek de
asla doğru değildir. Eğer bir haksızlığa uğradığını düşünen varsa yargı yolları
ve idari mekanizmalar her türlü açıktır. Bunlarla ilgili bu yollara müracaat
etme imkânı vardır. Ama, asıl mağdurun millet olduğu ve burada Ömer
Halisdemir’lerin, burada, 16 yaşında Abdullah Tayyip’lerin ve özel harekât
polislerinin, askerlerimizin şehit olduğu bu kahramanların daha kanları
kurumadan onların ruhaniyetine, onların hatırasına kimse saygısızlık yapmamalıdır.
Biz, 15 Temmuzu yaşadık ve 15 Temmuzda şehit olanlar bize bu ülke için, bu
terör örgütlerine karşı etkin, aktif bir şekilde mücadele etmemizi, müdahale
etmemizi göstermektedir. 
“E,
darbeyi gerçekleştirenler askerdi, ya, öğretmenleri niye alıyorsunuz?” Bakın,
arkadaşlar, Genelkurmay Başkanını dinleyen, Genelkurmay başkanlarının
yaverlerine talimat veren kişinin bir öğretmen olduğu işte ifadelerde ve
soruşturma kapsamında ortaya çıkmaktadır. Dolayısıyla, bu anlamda bu şekildeki
bir mücadelenin sadece bir sınıfla, bir kesimle değil, teröre destek veren,
terörün bütün unsurlarıyla iş birliği yapan tüm kesimlerle mücadele etmek
olduğu aşikârdır. Bu terör örgütünü tamamen ortadan kaldıracak bir mücadele
yöntemi yerine gelmelidir ve bunu başarıyla uygulamak zorundayız. Dini
kullanarak, dinî birtakım kutsal değerleri kullanarak aslında tam anlamıyla
seküler olan, totaliter olan, faşist olan, otoriter olan bir yapıyı, bir örgütü
tamamıyla bu ülkeyi tehdit etmekten kurtarmak hepimizin, siyasetin üzerine düşen
bir görevdir. 
FETÖ’yle
mücadele bürokratik, siyasi ve sosyolojik alanda etkili bir şekilde yürütülmek
zorundadır. Bu mücadele milletimizin ve devletimizin bekası meselesidir. Bir
yandan devletin içerisinde yuvalanmış bu şebekeler tasfiye edilecek, bir yandan
da milletimize sahte bir inanç maskesi takınarak yanaşan bu yapının hakiki
çehresi ortaya çıkarılacaktır. 
Sayın
Başkan, değerli milletvekilleri; bakınız, 15 Temmuz sonrasında ortaya konulan
olağanüstü hâl kararıyla ilgili üç aylık sürede daha öncesinde de “ret” veren
CHP’de -daha önce de “ret” vermişti- şimdi de “Niye uzatılıyor, Meclis devre
dışı bırakılıyor.” şeklinde itirazlar var. 
Değerli
arkadaşlar, Bakanlar Kurulunun kararı Meclise, değerli huzurunuza, gazi
Meclisimize gelmiştir ve burada Meclisin, Parlamentonun vereceği kararla bunu
onaylama ya da reddetme imkânı vardır. Dolayısıyla tüm uygulamalarda KHK,
olağanüstü hâl KHK’ları da dâhil olmak üzere Parlamentonun devrede olduğu,
hukukun devrede olduğu bir sistem vardır, bir hukuk düzeni vardır. Dolayısıyla
bu hususta “Olağanüstü hâl döneminde hukuk devre dışı bırakıldı.” şeklindeki
iddiaların asla kabul edilebilir bir tarafı yoktur. 
Bu
arada HDP’nin de yine FETÖ sözcülüğü yapması bizi yadırgatmamıştır. Terör
örgütlerine sırtını dayadığını her zaman ifade eden, her fırsatta ifade eden
bir dil ve bu anlamda da FETÖ elebaşlarının Diyarbakır’da büyükşehir belediye
başkanına yapmış olduğu ziyaretlerin de ne anlama geldiğini bugün bir kez daha
görmüş olduk. Hatta 7 Haziranda, 30 Martta, 1 Kasım seçimlerinde CHP’de
başörtülü bir müşahit, HDP’de başörtülü müşahit gördüğümüzde sandıklarda,
şaşırdığımızda, aslında onların FETÖ’nün elamanları olduğunu, çok sevdikleri
CHP’nin, HDP’nin sandıklarını, oylarını korumak için orada olduklarını da
gördük. Bugün kimse kalkıp da “AK PARTİ kendi içindeki FETÖ’yü de temizlesin.”
diyemez. (AK PARTİ sıralarından alkışlar) 
AYTUĞ
ATICI (Mersin) – Alnında mı yazıyor? Alnında mı yazıyor?
İDRİS
BALUKEN (Diyarbakır) – Ne demek bu ya? Özür dile be, özür dile!
ABDULHAMİT
GÜL (Devamla) – Burada bu anlamda bütün partiler mücadeleyi topyekûn yapmak
zorundadır. 
AYTUĞ
ATICI (Mersin) – Alnında mı yazıyor “FETÖ” diye? Hepiniz FETÖ’yü
destekliyorsunuz be!
İDRİS
BALUKEN (Diyarbakır) – Başörtü ve din senin tekelinde mi?
MERAL
DANIŞ BEŞTAŞ (Adana) – Sizinkiler FETÖ mü hepsi?
ABDULHAMİT
GÜL (Devamla) – Bunu hepimiz gördük sandıklarda FETÖ’nün nasıl iş birliği
yaptığını…
AYTUĞ
ATICI (Mersin) – Başörtüsü takanların hepsi FETÖ’cü mü? Ayıp, ayıp!
BAŞKAN
– Sayın milletvekilleri, lütfen müdahale etmeyelim.
HÜDA
KAYA (İstanbul) – Başörtüsü takanların hepsi sizin tekelinizde mi? 
BAŞKAN
– Müdahale etmeyelim sayın milletvekilleri.
AYTUĞ
ATICI (Mersin) – Başörtüsü takanların hepsini FETÖ’cü ilan etti Sayın Başkan.
Böyle bir terbiyesizlik olmaz.
HÜDA
KAYA (İstanbul) – Şu konuşmaya bak, insan biraz mevkisinden utanır.
ABDULHAMİT
GÜL (Devamla) – Bunu bütün Türkiye gördü. AK PARTİ kazanmasın diye 30 Martta,
AK PARTİ kazanmasın diye 7 Haziranda, 1 Kasımda nasıl AK PARTİ’nin karşısında
oluruz da zarar veririz diye, ülkeye zarar veririz diye ittifaklar içerisinde
olduklarını gördük. 
Biz
burada partileri suçlamıyoruz.
MAHMUT
TANAL (İstanbul) – Sizin grup başkan vekiliniz, grup başkan vekiliniz; bakar
mısın fotoğrafa!
MERAL
DANIŞ BEŞTAŞ (Adana) – Fotoğraflara bakın, fotoğraflara.
HÜDA
KAYA (İstanbul) – Kurucu liderin yanak yanağa, pozları sorgula.
ABDULHAMİT
GÜL (Devamla) – Bu konuda 15 Temmuz sonrası daha dikkatli, özenli bir üslupla
FETÖ’ye karşı ortak mücadele verelim diye bunu söylüyorum. 
Dolayısıyla
son söz olarak…
HÜDA
KAYA (İstanbul) – FETÖ sizin babanız, babanız. Hepinizin babası FETÖ.
MERAL
DANIŞ BEŞTAŞ (Adana) – Kurtulamayacaksınız, hepiniz gideceksiniz.
ABDULHAMİT
GÜL (Devamla) – Değerli arkadaşlar, Gazi Mecliste…
(Mikrofon
otomatik cihaz tarafından kapatıldı) 
MUSA
ÇAM (İzmir) – Belediye başkanlarını açıkla, parti başkanlarını açıkla.
HÜDA
KAYA (İstanbul) – Hepiniz FETÖ’nün hesabını vereceksiniz. Sizin babanız FETÖ. 
BAŞKAN
– Sayın milletvekilleri, lütfen…
HÜDA
KAYA (İstanbul) – Kendi suçlarını başkalarına atmaya çalışıyorlar. 
BAŞKAN
– Buyurun, bir dakikada tamamlayın siz de. 
ABDULHAMİT
GÜL (Devamla) - Bu Gazi Mecliste dost, düşman herkese bir kez daha sesleniyoruz
ki 15 Temmuzda direnen bu milleti mahcup etmeyeceğiz, bir daha asla bu ülkede
işgal girişimleri, bir daha bu ülkeyi İstiklal Marşı yazdırmak için kimsenin
mücadele edemeyeceği, başarılı olamayacağı bir Türkiye’yi hep beraber
yapacağız…
HÜDA
KAYA (İstanbul) – Utanın, Mehmet Akif’ten utanın siz! 
AYTUĞ
ATICI (Mersin) – Başörtülüler FETÖ’cü mü, onu söyle!
ABDULHAMİT
GÜL (Devamla) - …ve bütün siyaset kurumunu tehdit eden FETÖ’ye karşı tüm
siyaset kurumunun el birliğiyle mücadele etmesine de çağrıda bulunuyorum.
AYTUĞ
ATICI (Mersin) – Bütün başörtülüleri “FETÖ’cü” ilan ettiniz, ayıptır!
İBRAHİM
ÖZDİŞ (Adana) – Sayın konuşmacı, içinizde kaç tane FETÖ’cü var? Onu ayıklayın,
onu!
ABDULHAMİT
GÜL (Devamla) - Hepinizi saygıyla selamlıyorum. 
Teşekkür
ediyorum. (AK PARTİ sıralarından alkışlar) 
HÜDA
KAYA (İstanbul) – Yarın göreceğiz, partinizin içindeki FETÖ’cüleri tek tek
göreceğiz! Saygısız insan!
BAŞKAN
– Teşekkür ediyorum. 
LEVENT
GÖK (Ankara) – Sayın Başkan… 
İDRİS
BALUKEN (Diyarbakır) – Sayın Başkan… 
BAŞKAN
– Sayın Gök… 
Sayın
Baluken, size de sonradan söz vereceğim. 
Sayın
Gök, buyurun. 
LEVENT
GÖK (Ankara) – Efendim, sayın konuşmacı, konuşmasının iki ayrı yerinde şahsıma
ve grubumuza sataşmıştır. 
HÜDA
KAYA (İstanbul) – Ahlaksızlık yaptığınız.
LEVENT
GÖK (Ankara) – Birincisi, benim az önce bütün belgeleri ortaya koyarak yaptığım
açıklamalarda Avrupa Konseyinin açıklamalarına karşı, benim Avrupa Konseyi
adına burada konuştuğumu ifade etmiştir. 
BAŞKAN
– Sayın Gök, ben, iki dakika sataşmadan dolayı sizlere söz vereceğim. 
Buyurun.

İki
dakika söz veriyorum. 
Lütfen
yeni bir sataşmaya meydan vermeyelim.
İBRAHİM
ÖZDİŞ (Adana) – Hepiniz FETÖ’cüydünüz, hepiniz.
HÜDA
KAYA (İstanbul) – Hepinizin foyası çıkacak yarın ortaya.
BAŞKAN
– Şahsınız ve grubunuz adına buyurun. 
HAKAN
ÇAVUŞOĞLU (Bursa) - Vallahi, açın Birgül Ayman Güler’in söylediklerine bir
bakın o zaman. 
MERAL
DANIŞ BEŞTAŞ (Adana) - Önce kendi söylediklerinize bakın! 
MAHMUT
TOĞRUL (Gaziantep) - Önce kendi söylediklerinize bir bakın. Adalet Bakanı
burada, onun söylediğine bakın! 
İBRAHİM
ÖZDİŞ (Adana) – Hepiniz FETÖ’cüydünüz.
HÜDA
KAYA (İstanbul) – Yanak yanağa bir siz poz verdiniz!
GÜLAY
YEDEKCİ (İstanbul) – Hayır değilse, niye “kandırıldık” dediniz. Bu kadar net. 
BAŞKAN
– Lütfen sayın milletvekilleri… 
Buyurun.

VIII.- SATAŞMALARA İLİŞKİN KONUŞMALAR
(Devam)
3.- Ankara Milletvekili Levent Gök’ün, Gaziantep
Milletvekili Abdulhamit Gül’ün (3/842) esas numaralı Başbakanlık Tezkeresi
üzerinde AK PARTİ Grubu adına yaptığı konuşması sırasında şahsına ve Cumhuriyet
Halk Partisine sataşması nedeniyle konuşması
LEVENT
GÖK (Ankara) - Sayın Başkan, değerli milletvekilleri; gerçekten 15 Temmuzdan
sonra siyaset dilinin değişmesi gerektiği konusunda bugüne kadar sürdürdüğümüz
çabalardan sonra, az önce burada AKP Grubu adına konuşan arkadaşımızın
sözlerini şiddetle reddediyorum. Bir kere, hem bilgisizce bir konuşma hem de
iftira dolu bir konuşma. Önce bilgisizliğini bir kayıtlara geçirelim. Diyor ki
sayın konuşmacı: “Levent Gök, Avrupa Konseyi adına burada konuştu, Avrupa
Konseyi raportörü olarak burada konuştu.” gibi çok ilgisiz, alakasız bir
noktaya geldi. 
Ben,
sayın konuşmacıya şunu hatırlatırım: Türkiye Cumhuriyeti, bir hukuk devletidir
ve milletlerarası yükümlülükleriyle bağlıdır. 
Sayın
konuşmacı, Anayasa’mızın 90’ıncı maddesini okumanızı isterim. Bir de siz
Anayasa çalışmaları yapıyorsunuz, bu bilgilerle nasıl yapıyorsunuz hayret
ediyorum. “Usulüne göre yürürlüğe konulmuş temel hak ve özgürlüklere ilişkin
milletlerarası andlaşmalarla kanunların aynı konuda farklı hükümler içermesi
nedeniyle çıkabilecek uyuşmazlıklarda milletlerarası andlaşmalar uygulanır.” Doğru
mu? Benim az önce söylediğim, sizin Hükûmet olarak altına imza attığınız
sözleşmeler. Sen diyorsun ki: “Ben, Birleşmiş Milletleri tanımıyorum.” Sayın
Bakan herhâlde bir cevap verir. “Avrupa konseyini tanıyorum.” Bunu mu demek
istiyorsunuz? 
Ayrıca
o FETÖ konusunda sakın Cumhuriyet Halk Partisini kendinize benzeştirmeye
kalkmayın. Cumhuriyet Halk Partisiyle ilgili elinizde ispatlı, belgeli bir tek
bilgiyi, belgeyi ortaya koyun, biz gereğini yapmaya hazırız ama siz kendinizle
yüzleşmeye hazır mısınız? Fetullah Hoca’nın önünde diz çökerken hazır mısınız?
(CHP sıralarından alkışlar, AK PARTİ sıralarından gürültüler) 
İDRİS
BALUKEN (Diyarbakır) – Sayın Başkan…
HALİL
ETYEMEZ (Konya) - Biz yüzleşiyoruz zaten.
LEVENT
GÖK (Ankara) – Yüzleşin. Hep beraber yüzleşelim.
HALİL
ETYEMEZ (Konya) - Siz de yüzleşin, biz yüzleşiyoruz. Önce nedamet getir,
nedamet. 
BAŞKAN
– Sayın Baluken, buyurun, size de iki dakika süre veriyorum.
LEVENT
GÖK (Ankara) - Bu konuşmanız bugüne uygun düşen bir üslup değildi.
İDRİS
BALUKEN (Diyarbakır) – Sayın Başkan, sayın hatibin yapmış olduğu sataşmalardan
dolayı hem grup olarak bir cevap hakkımız doğdu hem de HDP’li bütün başörtülü,
türbanlı kişileri “Fetullahçı” olmakla suçladığı için..
BAŞKAN
– Sayın Baluken, böyle bir şey yok. Grubunuz adına iki dakika söz veriyorum.
BEHÇET
YILDIRIM (Adıyaman) – Var efendim, nasıl yok? 
İDRİS
BALUKEN (Diyarbakır) - Var, nasıl yok? Sayın Başkan nasıl yok?
BEHÇET
YILDIRIM (Adıyaman) – Açıkça başörtüsüne dil uzattı.
BAŞKAN
– Buyurun, grubunuz adına iki dakika sataşmadan söz veriyorum.
İDRİS
BALUKEN (Diyarbakır) – Hayır şimdi, iki aydır…
MEHMET
TOĞRUL (Gaziantep) – AKP’de sesi çok çıkanlar kesinlikle FETÖ ile bağlantılı;
anlaşılıyor.
HÜDA
KAYA (İstanbul) – Direkt bizi FETÖ’cülükle itham etti. 
BAŞKAN
– Böyle bir sataşma yok efendim. 
İDRİS
BALUKEN (Diyarbakır) – Yani “HDP’li olarak sandık başlarında bulunan
başörtülüleri araştırdığımızda…”
BAŞKAN
– Sayın Baluken…
İDRİS
BALUKEN (Diyarbakır) - “Niye böyle bir şey var diye baktığımızda Fetullahçıları
gördük.” diyerek…
HÜDA
KAYA (İstanbul) – Lütfen, bizi itham etti.
İDRİS
BALUKEN (Diyarbakır) – Bu, ağır bir itham.
BAŞKAN
– Sayın Baluken, buyurun, size sataşmadan iki dakika söz veriyorum, başka da
yok.
HÜDA
KAYA (İstanbul) – Bakın, başörtülüleri “FETÖ’cü” ilan etti. 
BAŞKAN
– Böyle bir şey yok efendim.
HÜDA
KAYA (İstanbul) – Olmaz olur mu? Lütfen, söz istiyorum.
İDRİS
BALUKEN (Diyarbakır) – Sayın Başkan, hem grup adına söz vereceksiniz ama Hüda
Hanımın da söz hakkı saklıdır.
BAŞKAN
– Hayır, başka da söz vermiyorum, iki dakika sataşmadan dolayı size söz
veriyorum.
Buyurun.
4.- Diyarbakır Milletvekili İdris
Baluken’in, Gaziantep Milletvekili Abdulhamit Gül’ün (3/842) esas numaralı
Başbakanlık Tezkeresi üzerinde AK PARTİ Grubu adına yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
HÜDA
KAYA (İstanbul) – Biz bir zamanlar “Nurgenekon” deyip onları itham ederken
sizler onlarla kucak kucağaydınız.
HALİL
ETYEMEZ (Konya) - Hiç bulandırmaya gerek yok, ne dediği hatibin belli.
HÜDA
KAYA (İstanbul) – Yanak yanağa yaşıyordunuz. 
İDRİS
BALUKEN (Devamla) – Hüda Hanım… 
HALİL
ETYEMEZ (Konya) - Hatibin ne dediği belli!
HÜDA
KAYA (İstanbul) – Liderinize sorun, yanak yanağa… Düne kadar FETÖ ile yatıp
kalktınız. 
BEHÇET
YILDIRIM (Adıyaman) – Alayı FETÖ’cü.
BAŞKAN
– Sayın milletvekilleri, bakın, hatip çıktı kürsüye.
Buyurun.
İDRİS
BALUKEN (Devamla) – Baştan başlatır mısınız Sayın Başkan.
HÜDA
KAYA (İstanbul) – Düne kadar FETÖ’yle yatıp kalkıyordunuz.
İDRİS
BALUKEN (Devamla) – Bakın bir kere, bu başörtüsünü, türbanı, dini bir siyasi
partinin tekeline koymak ya da bunun üzerinden bir siyaset alanı yaratmak, bu
79 milyona yapılacak en büyük kötülüktür. Israrla bundan vazgeçmiyorsunuz. Siz,
CHP, MHP veya HDP içerisindeki kadınların başörtü takıp takmadığını, başörtü,
türban takan kadınların beyinlerinde, pratiklerinde ne olup olmadığını bir kere
sorgulama hakkına ve yetkisine sahip değilsiniz. 
GÖKCEN
ÖZDOĞAN ENÇ (Antalya) – Onu geç, geç bunu, başka bir şey söyle. 
İDRİS
BALUKEN (Devamla) – O nedenle bir kere en başından çıkıp özür dilemeniz
gerekir. 
Şimdi,
bakın, madem bu tarz şeylere giriyorsunuz… Ya, sizin kadın milletvekilleriniz,
grup başkan vekiliniz, Fetullah Gülen’in karşısına çıkınca başörtüsü takıyor. 
MİHRİMAH
BELMA SATIR (İstanbul) – Ne alakası var ya? 
MAHMUT
TOĞRUL (Gaziantep) – Yalan mı?
İDRİS
BALUKEN (Devamla) – Böyle bir yüzsüzlük varken siz kimin başörtüsünü burada
tartışma konusu yaparsınız? (AK PARTİ sıralarından gürültüler) 
GÖKCEN
ÖZDOĞAN ENÇ (Antalya) – Ya sizin belediyle başkanınız… Sen pazarlık yaptın, sen
HDP’li olarak pazarlık yaptın be!
MAHMUT
TOĞRUL (Gaziantep) – Kesinlikle Fetullahcısın; bu kadar bağırdığına göre. 
İDRİS
BALUKEN (Devamla) – Sizin, bakın, hangi partinin ne kadar Fetullahçı olduğuyla
ilgili…
GÖKCEN
ÖZDOĞAN ENÇ (Antalya) – Hâlâ konuşuyorsun.
İDRİS
BALUKEN (Devamla) – Fetullah Gülen, kimin için “Mezardakileri de kaldırıp oy
verin.” diye açıklama yaptı, çıkıp bunları da konuşmanız lazım herhâlde, değil
mi? Bütün bunlarla ilgili, kamuoyuna bugüne kadar sunduğunuz hiçbir şey yok.
Siz, bu yapıyı bugünlere getiren, destekleyen, büyüten ve onlara darbe zemini
yaratan siyasi partisiniz, nokta. 
HALİL
ETYEMEZ (Konya) – Siz bugün destek verensiniz. 
İDRİS
BALUKEN (Devamla) – Ha, “CHP içerisinde, MHP içerisinde işte boğazına kadar
Fetullahçılar istila etmiş.” diyor Adalet Bakanı. Varsa bir bilginiz çıkın, bu
kürsüden söyleyin. Ya böyle ortaya attığınız iddiayı kanıtlarsınız ya da bu
şekilde muğlak konuşmayın, çünkü sizin bu anlamda siciliniz zaten ortada. 
Diğer
taraftan, bu olağanüstü hâlle ilgili kendi parti sitenize bakmanızı isterim,
Anayasa’ya aykırı mı değil mi? Şu anda hâlâ AKP sitesinde duruyor. Bakın,
Erdoğan ne demiş olağanüstü hâl için: “Olağanüstü hâl, yerleşim yerlerini
boşaltmaktır, terörle mücadele ediyoruz diye eğitime ara vermektir, binaları
yıkmaktır, temel ihtiyaç maddelerine el koymaktır, sokağa…”
(Mikrofon
otomatik cihaz tarafından kapatıldı) 
İDRİS
BALUKEN (Devamla) – “…çıkma yasağıdır.” Yani bütün bunları söyleyen zaten
sizsiniz. Her şeyinizle kendi kendinizle çelişiyorsunuz. 
GÖKCEN
ÖZDOĞAN ENÇ (Antalya) – O zamanki hâlle bu zamanki hâl aynı değil. 
İBRAHİM
ÖZDİŞ (Adana) – Allah Allah!
MAHMUT
TOĞRUL (Gaziantep) – Ya size gelince her şey farklı zaten!
(AK
PARTİ ve CHP sıraları arasında karşılıklı laf atmalar) 
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842) (Devam)
BAŞKAN
– Şahıslar adına ilk söz, Bartın Milletvekili Yılmaz Tunç’a aittir. 
Buyurun
Sayın Tunç. (AK PARTİ sıralarından alkışlar) 
MAHMUT
TANAL (İstanbul) – Kardeşiniz hangi vakfın başkanı onu açıklar mısınız
Hanımefendi? 
GÖKCEN
ÖZDOĞAN ENÇ (Antalya) – Sen ne diyorsun kardeşim, ne olacak? 
MAHMUT
TANAL (İstanbul) – İşte, o vakıf kimin vakfıydı? 
GÖKCEN
ÖZDOĞAN ENÇ (Antalya) – Sen ne diyorsun kardeşim ya? 
MAHMUT
TANAL (İstanbul) – Bir dakika. 
Kardeşi
hangi vakfın başkanıydı? O vakıf, FETÖ’nün değil miydi? Açıklar mısınız onu.
GÖKCEN
ÖZDOĞAN ENÇ (Antalya) – Sen ne diyorsun? Sen kendine bak! Onların kanallarında
açıklama yapan sen değil misin? 
BAŞKAN
– Sayın milletvekilleri, hatibi kürsüye davet ettim, lütfen. 
Buyurun.

On
dakikadır süreniz… 
MAHMUT
TANAL (İstanbul) – Kardeşin hangi vakfın başkanıydı? O vakıf kimindi? FETÖ’nün
müydü, değil miydi? Açıklar mısın onu? 
MAHMUT
TOĞRUL (Gaziantep) – Bağırdığına göre, belli, bir şey var.
GÖKCEN
ÖZDOĞAN ENÇ (Antalya) – Gücün yetmez bana. Yanlış yerden vurmaya çalışıyorsun. 
MAHMUT
TANAL (İstanbul) – Yaaa… Kardeşini söyle, kardeşini! Hangi vakfın başkanı?
GÖKCEN
ÖZDOĞAN ENÇ (Antalya) – Sen şovmensin, şovmen! 
MERAL
DANIŞ BEŞTAŞ (Adana) – Bağırma!
MAHMUT
TANAL (İstanbul) – Kardeşin hangi vakfın başkanı; onu söyle.
AYTUĞ
ATICI (Mersin) – Çok bağıranlar mutlaka FETÖ’cü çıkıyor.
YILMAZ
TUNÇ (Bartın) – Sayın Başkan, değerli milletvekilleri; olağanüstü hâlin
uzatılmasına ilişkin Başbakanlık tezkeresi, Bakanlar Kurulu tezkeresi hakkında
söz almış bulunuyorum. Bu vesileyle Genel Kurulu saygılarımla selamlıyorum.
15
Temmuz darbe girişimi sonrasında Millî Güvenlik Kurulunun tavsiye kararı ve
ardından Cumhurbaşkanımızın başkanlığında toplanan Bakanlar Kurulunca
Anayasa’nın 120’inci maddesi gereğince ilan edilen ve Türkiye Büyük Millet
Meclisinde de 21 Temmuzda onayladığımız OHAL uygulamasının üzerinden üç ay
geçti. 
GÖKCEN
ÖZDOĞAN ENÇ (Antalya) – Sen parayla çalışıyorsun. Şovmensin sen!
MAHMUT
TANAL (İstanbul) – Kardeşin hangi vakıfta, onu söyle!
İDRİS
BALUKEN (Diyarbakır) – Kim en çok bağırırsa en çok ilişkili olan odur. 
MERAL
DANIŞ BEŞTAŞ (Adana) – Bağıranlar olağan şüpheli, ona göre. 
GÖKCEN
ÖZDOĞAN ENÇ (Antalya) – Siz hiç konuşmayın. 
MERAL
DANIŞ BEŞTAŞ (Adana) – Siz susun, siz! Sizin diliniz çok uzun, diliniz çok uzun
gerçekten. 
ENGİN
ÖZKOÇ (Sakarya) – Sayın Başkan…
BAŞKAN
– Sayın milletvekilleri…
YILMAZ
TUNÇ (Devamla) – Değerli milletvekilleri, üç ay önce ülkemiz büyük bir
felaketin eşiğinden döndü. Cumhurbaşkanımız Recep Tayyip Erdoğan’ın
önderliğinde bu millet, tankların altına yatmasaydı, silahların önünde siper
olmasaydı, darbeciler, yönetimi ele geçirmiş olacaklardı. 
ENGİN
ÖZKOÇ (Sakarya) – Sayın Başkan, bir hanımefendi kendi milletvekili konuşurken
hakaret yağdırıyor. Susturmayacak mısınız? Susturmayacak mısınız? 
BAŞKAN
– Sayın Özkoç, siz de oturun yerinize. 
Devam
edin Sayın Tunç. 
Sayın
milletvekilleri, bakın, hatibe lütfen saygılı olalım. 
ENGİN
ÖZKOÇ (Sakarya) – Hakaret ediyor. Saldırmadığı hiçbir yer yok. Bu hanımefendiyi
susturmayacak mısınız?
BAŞKAN
– Size de diyorum, herkese diyorum. 
ENGİN
ÖZKOÇ (Sakarya) – Ama önce ona deyin. 
BAŞKAN
– Ama oturun siz de, oturun siz yerinize. 
ENGİN
ÖZKOÇ (Sakarya) – Herkese hakaret ediyor. 
BAŞKAN
– Lütfen sayın milletvekilleri. 
Buyurun
Sayın Tunç…
ENGİN
ÖZKOÇ (Sakarya) – Önce bu hanımefendiye desenize. Herkese hakaret ediyor, AKP
sıraları susuyor, bu hanımefendi hakaret ediyor. Susturun şunu ya!
GÖKCEN
ÖZDOĞAN ENÇ (Antalya) – Ne hakareti kardeşim!
BAŞKAN
– Sayın Tunç, siz konuşun. 
YILMAZ
TUNÇ (Devamla) – Sayın Başkanım, sürem… Süreyi yeniden başlatabilir miyiz? 
BAŞKAN
– Herkes hatibe olan saygısını gösteriyor. 
ENGİN
ÖZKOÇ (Sakarya) – Hayret bir şey ya!
BAŞKAN
– Siz konuşun, buyurun. 
YILMAZ
TUNÇ (Devamla) – Değerli milletvekilleri, üç ay önce, Cumhurbaşkanımız Recep
Tayyip Erdoğan’ın önderliğinde bu millet, tankların önüne yatmasaydı,
silahların önünde siper olmasaydı, darbeciler, yönetimi ele geçirmiş
olacaklardı. 15 Temmuz gecesi hainler emellerine ulaşsaydı, bugün darbecilere
karşı ilan ettiğimiz OHAL’i burada konuşamayacak, halkımıza karşı ilan edilen
sıkıyönetimin zulmü altında inleyecektik, bizler bugün bu yüce çatının altında
birlikte olamayacaktık. Darbeciler mevcut hukuk düzenini askıya alacaklardı.
Doğal mahkemeleri ortadan kaldıracaklar, yerlerine sıkıyönetim mahkemelerini
kuracaklardı. Demokratik yollardan iş başına gelmiş bu milletin temsilcilerini
hukuk dışı bir şekilde cezaevlerine tıkacaklar, millet adına karar veren değil,
darbeci teröristler tarafından kurulan sözde mahkemelerde yargılayacaklardı,
hatta bu milletin evlatlarını yargılamadan infaz edeceklerdi. 
İBRAHİM
ÖZDİŞ (Adana) – Şimdi ne yapılıyor, şimdi ne yapılıyor? Daha beter
yapıyorsunuz. 
YILMAZ
TUNÇ (Devamla) - Aziz milletimiz, bu hainlere fırsat vermedi; bağımsızlığımıza,
bayrağımıza sahip çıktı; demokrasiye, hukukun üstünlüğüne sahip çıktı ve
darbecileri suçüstü yakaladı; ilan etmek istedikleri sıkıyönetim paçavrasını
yüzlerine çarptı ve hainlere karşı OHAL ilan etti. 
15
Temmuz sonrası ilan edilen OHAL, işte bu vatan hainlerinin hukuk önünde hesap
vermelerini kolaylaştırmanın adıdır. Hainlerin bombalarıyla hasar gören bu çatı
altında, bombaların tozu içerisinde olağanüstü toplanmıştık ve OHAL’i
onaylamıştık. Şimdi ise üç ay boyunca uygulanan OHAL’in süresi doldu ancak
OHAL’in sebebi ve gerekçesi hâlen ortadan kalkmadı. Gerekçe gündeme gelmişti
biraz önce. Bakanlar Kurulunun gerekçesi açık. Üç ay önce ilan edilen gerekçeler
neyse o gerekçeler şu anda devam ediyor ve zaten o gerekçeler ışığında uzatma
kararı talep ediliyor. 
AYTUĞ
ATICI (Mersin) – Hani bir ay sürecekti?
YILMAZ
TUNÇ (Devamla) - Yargının FETÖ’yle mücadelesi devam ediyor. Devletin tüm
kurumlarından FETÖ’yle irtibatlı olanların tasfiyesi sürüyor. 1970’li yıllardan
bu yana devletin kademelerine sızarak, yıllar boyunca, sinsice zamanını
bekleyen bu örgüt mensuplarını üç ay gibi kısa bir zamanda normal zamanlar için
öngörülen mevzuatla soruşturmanın mümkün olamayacağı aşikârdır. Bu süre
içerisinde olağanüstü hâlin gerektirdiği konularda önemli tedbirler alındı. Bu
tedbirlerin hukuki dayanakları olarak da kanun hükmünde kararnameler yayımlandı
ve 8 kanun hükmünde kararnameden 3 tanesi, şu anda Meclisimizin gündeminde
görüşülmeyi bekliyor. 
AYTUĞ
ATICI (Mersin) – EĞİTİM-SEN’le ne alakası var kararnamelerin?
YILMAZ
TUNÇ (Devamla) - Olağanüstü hâl kanun hükmünde kararnamelerinin Türkiye Büyük
Millet Meclisi Genel Kurulunda görüşülmesiyle ilgili husus da ilk kez karşımıza
çıkıyor, yasama tarihinde bu konuyla ilk kez karşı karşıya kalıyoruz, bu hukuk
yeni oluşuyor. Bu konuda anayasa hukukçularının farklı görüşleri var. Kimi
hukukçular otuz gün içerisinde, İç Tüzük’ün belirlediği o süre içerisinde bu
kanun hükmünde kararnamelerin görüşülmesi gerektiğini, görüşülmediği zaman
geçersiz olabileceğini savunuyor ama çoğunlukta olan hukukçulara baktığımız
zaman, kanun hükmünde kararnamelerin, otuz gün içerisinde görüşülmese bile,
geçerliliğinin devam edeceğini söylüyor çünkü bu kanun hükmünde kararnamelerle
ilgili olarak Anayasa’nın 148’inci maddesinde Anayasa Mahkemesinde Anayasa’ya
aykırılık nedeniyle dava dahi açılamayacağı belirtiliyor.
Geçmiş
uygulamalara baktığımız zaman da kanun hükmünde kararnamelerin Mecliste
görüşülmeden hâlen uygulanmaya devam ettiğini, 1990’lı yıllardaki kanun
hükmünde kararnamelerin hâlen uygulanmaya devam ettiğini görüyoruz. Hatta
Meclisin, onayından geçmediği hâlde o kanun hükmünde kararnamelerde yasa
değişikliği yaptığı da hepinizin malumu.
AK
PARTİ hukuken tartışmalı olan bu konuda “Meclisi devre dışı bırakıyor.”
algısını da ortadan kaldırmak için kanun hükmünde kararnameleri Meclise sevk
etti. Geçen hafta grup önerisiyle de 667 sayılı KHK’yı gündeme almak istedik
ancak “Meclis devre dışı bırakılıyor.” algısını oluşturmak isteyen muhalefet
partilerinin grup önerileri, maalesef, verildi ve 667 sayılı Kanun Hükmünde
Kararname’nin görüşmelerine başlayamamıştık. 
Meclis,
kesinlikle bu işin içerisinde. OHAL’e onay veren Türkiye Büyük Millet Meclisi;
uzatma kararını veren Türkiye Büyük Millet Meclisi. Yine, kanun hükmünde
kararnamelerin Mecliste gündeme alınmasıyla ilgili AK PARTİ grup önerisi de
ortada.
Değerli
milletvekilleri, OHAL’in ilan edilmesinin sebebi ortada: 15 Temmuz hain darbe
girişiminde bulunanlardan hesap sormak; vatan ve bayrak için canlarını veren
241 şehidimizin emanetine sahip çıkmak; Meclisi bombalayarak cumhuriyet ve
demokrasiyi ortadan kaldırmak isteyen, uçaklarla, tanklarla milletinin üzerine
ölüm kusan vatan hainlerinden hesap sormak; kırk yıldır sinsice yuvalanmış
örgüt mensuplarını devletin tüm kademelerinden söküp atmak. Bu mücadele
yapılırken hukuk dışına çıkıldığı, Meclisin devre dışı bırakıldığı şeklindeki
bir algı yönetimi, maalesef, FETÖ’nün işine gelen bir propagandadır.
Dünyanın
demokratik her ülkesinde hukuk devletini ve insan hak ve özgürlüklerini korumak
için olağanüstü yönetim usullerine başvurulur. İşte, en yakın örneği Fransa.
Fransa, bir yılı aşkın zamandır olağanüstü hâli uyguluyor. İşte, “Orada
belediyelere kayyum tayin ediliyor mu?” diye eleştiri yapılıyor. Orada belediye
araçları bomba taşısın, bakın Fransa o belediyeyi ne yapıyor ama orada belediye
araçlarının bomba taşıdığını görmüyoruz. Burada Fransa’yla ilgili ne AB’den ne
uluslararası kuruluşlardan ne de Fransız Meclisinden hiçbir olumsuz tepki
görmüyoruz. 
Türkiye'de
her şey, hukuk içerisinde gerçekleştiriliyor. Uluslararası platformda
Türkiye'nin FETÖ’yle mücadelede hukuk dışına çıktığı yönündeki algı kasıtlıdır
değerli milletvekilleri. O nedenle, onların ülkemiz aleyhindeki bu
propagandalarına alet olmamamız gerekir. FETÖ tehdidini ortadan kaldırmak
istiyor muyuz? Bu Mecliste buna “hayır” diyebilecek kimse var mıdır? Yoktur.
MGK bu konuda “Henüz mücadele devam ediyor, uzatılsın.” diyor. Bakanlar Kurulu
bu tavsiyeye uyuyor ve “ihtiyaç var” diyor. Bizim burada eğer ihtiyaç varsa
nasıl ilanındaki gerekçeler hâlâ devam ediyor ve biz bunu onaylamışsak, şimdi
de aynı şekilde uzatma kararı vermemiz gerekir. Süresi, sebebi ve kapsamı belli
olan OHAL kararını Meclis onaylamıştır, şimdi de uzatma kararı yine Meclisin
onayına sunuluyor. 
OHAL
tedbirlerine ilişkin KHK’ların da Meclisten kaçırılmadığı bilakis AK PARTİ grup
önerisiyle Meclis gündeminin ön sıralarına çekildiği de ortada. Bugün, “Meclis
açık, OHAL’e ne gerek var?” diyenlerin, üç ay önce Meclis tatile girerken
burada görüşmeler sırasında da “OHAL’e ne gerek var?” diyerek “hayır” oyu
kullandıklarını da milletimiz unutmadı. 
O
nedenle hiçbir konuyu çarpıtmadan ülkemizin faydasına olanı yapalım. Bu
mücadeleyi birlikte gerçekleştirirsek milletimizin takdirini kazanırız. Aksi
takdirde bu millet, bu ülke için kritik zamanlarda kim ne yapmış hafızasına not
eder ve tarih de yanlışın yanında olanı hiçbir zaman affetmez. Bu mücadelede
başarılı olmak mecburiyetindeyiz değerli milletvekilleri. Ülkemizin istikbal ve
istiklali için buna mecburuz, 15 Temmuz gibi karanlık geceleri bu milletin bir
daha yaşamaması için buna mecburuz, demokrasi uğruna bir gecede 241 şehit,
2.195 vatandaşımızın gazi olmaması için buna mecburuz.
(Mikrofon
otomatik cihaz tarafından kapatıldı)
YILMAZ
TUNÇ (Devamla) – Sayın Başkanım…
BAŞKAN
– Sayın Tunç, tamamlayın, bugün böyle usul oldu ama arkadaşlar, on dakika,
yirmi dakika söz veriyoruz da bir dakika da mı toparlayacağız? Bugün son ama
bir daha vermeyeceğim.
Buyurun
toparlayın. 
YILMAZ
TUNÇ (Devamla) – Gürültülerde bir dakikam gitti.
BAŞKAN
– Olsun, ona göre sözlerini toparlayın lütfen.
YILMAZ
TUNÇ (Devamla) – Ülkemizin istiklal ve istikbali için buna mecburuz, ülkemizin
geleceğini kurtarmak ve çocuklarımızın bir daha darbe tehdidi altında bir
ülkede yaşamak mecburiyetinde bırakmamak için buna mecburuz. 
FETÖ
ve aynı yerden kumanda edilen PKK, DAİŞ ve benzeri terör örgütlerini ülkemizden
tamamen silmek için 15 Temmuz sonrası oluşan ruhu devam ettirmek zorundayız.
Milletimiz, bu konuda bizden bir ve beraber olmamızı beklemektedir. Bu birliğe
aykırı politikaların, ne sahiplerine ne de ülkemize bir faydası olacaktır. 15
Temmuz şehitlerimizin ve bu vatan uğruna canlarını ve kanlarını veren tüm şehit
ve gazilerimizin mesajını doğru okumak, millî iradeyi temsil eden biz
milletvekillerinin asli görevidir. Bu görevimizi gerçekleştirmek için OHAL’in
üç ay daha uzatılması yönündeki Bakanlar Kurulu tezkeresine olumlu oy
vereceğimizi belirtiyor, bu vesileyle tüm şehit ve gazilerimizi rahmet, minnet
ve şükranla anıyorum. 
Genel
Kurulu saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Birleşime
on dakika ara veriyorum.
Kapanma Saati: 18.19
DÖRDÜNCÜ OTURUM
Açılma Saati: 18.37
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN
(Adana)
-----0-----
BAŞKAN – Sayın
milletvekilleri, Türkiye Büyük Millet Meclisinin 5’inci Birleşiminin Dördüncü
Oturumunu açıyorum. 
Başbakanlık
tezkeresi üzerindeki görüşmelere devam ediyoruz. 
Hükûmet burada.
Söz
sırası Hükûmette kalmıştı. 
Hükûmet
adına, Adalet Bakanı Sayın Bekir Bozdağ konuşacaktır. 
Buyurun
Sayın Bozdağ. (AK PARTİ sıralarından alkışlar) 
Süreniz
yirmi dakikadır. 
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri;
olağanüstü hâlin üç ay daha uzatılmasını öngören Bakanlar Kurulu kararı
hakkında Hükûmetimizin görüşlerini açıklamak üzere huzurlarınızdayım. Bu
vesileyle hepinizi saygıyla selamlıyorum. 
Sayın
Başkan, değerli milletvekilleri; sözlerimin başında öncelikle Hakkâri
Şemdinli’de pazar günü bölücü terör örgütü PKK’nın hain ve kalleş saldırısında
şehit edilen Mehmetçiklerimize ve sivil vatandaşlarımıza Allah’tan rahmet,
yakınlarına başsağlığı diliyorum.
Ayrıca,
AK PARTİ Hakkâri Milletvekili adayı Ahmet Budak, AK PARTİ Van Özalp İlçe Başkan
Yardımcısı Aydın Muştu ve AK PARTİ Dicle İlçe Başkanı Deryan Aktert bölücü
terör örgütü PKK tarafından hain ve kalleşçe yapılan terör saldırısı sonucu
şehit edilmişlerdir. Şehitlerimize Allah’tan rahmet, yakınlarına başsağlığı
diliyorum.
Bu
vesileyle, bir kez daha, bölücü terör örgütü PKK’yı, bu terör örgütünü
destekleyenleri ve bu eylemleri yapanları, yaptıranları, yapma talimatı
verenleri şiddetle ve nefretle kınadığımı ifade etmek isterim.
Türkiye’de
bütün siyasi partiler, ülkemizin 81 ilinde, bütün ilçelerinde, bütün
beldelerinde rahat bir biçimde siyasi faaliyette bulunabileceklerdir,
bulunacaklardır. Bölücü terör örgütü “Bölgede PKK ve onun taşeronu olanların
dışındakilere siyaset yapma hakkı tanımayacağım.” diyorsa, onda aldanıyor;
oraları, o dağları, o yerleri onlara bu millet ve bu milletin güvenlik güçleri
Allah’ın izniyle dar eder ve herkesin güvenliğini tesis eder ve orada siyaseti
herkes yapmaya devam edecektir; hele AK PARTİ, hiç kimseden korkmadan,
çekinmeden, siyaseti sonuna kadar yapacaktır. Bölücü terör örgütünün
siyasilere, sivillere, çocuklara, kadınlara dönük bu vahşi eylemlerini herkesin
kınaması, tavır ortaya koyması lazım. Şırnak’ta, başka yerlerde yaşanan bütün terör
eylemlerinin, hendeklerin, çukurların, yıkılan yakılan yerlerin faili bölücü
terör örgütüdür ve onlara destek verenlerdir. Elbette bunlarla ilgili mücadele
kararlı bir biçimde devam edecek ve hukuk önünde de bunu yapanlar hesabını
verecektir. 
Sayın
Başkan, değerli milletvekilleri; Fetullahçı terör örgütü kurucusu ve yöneticisi
teröristbaşı Fetullah Gülen’in talimatıyla başlatılan ve onun onayladığı plan
çerçevesinde Türk Silahlı Kuvvetleri içerisinde bulunan örgüt üyeleri, onlara
eklemlenen diğer bazı çevreler tarafından gerçekleştirilen darbe teşebbüsü
başarısız kılınmıştır. Bu başarısızlık, darbe teşebbüsünün başarısız kılınması,
Cumhurbaşkanımız, Meclisimiz, Hükûmetimiz, siyasi partilerimiz, medyamız, sivil
toplum örgütleri ve siyasi fikrî ayrılıkları bir tarafa bırakan, ölümüne,
seçilmiş Cumhurbaşkanına, Hükûmetine, Meclisine, iradesine, hukukuna ve
Anayasa’sına sahip çıkan 79 milyon vatandaşımızın onurlu mücadelesiyle
sağlanmıştır. Bu vesileyle, 15 Temmuz darbe teşebbüsü sırasında hayatını kaybeden
bütün şehitlerimizi bir kez daha huzurlarınızda saygıyla yâd ettiğimi, rahmet
ve minnetle andığımı, şükranlarımızı ilettiğimi ifade etmek isterim.
Gazilerimize de minnet ve şükranlarımızı bir kez daha ifade ediyoruz. 
Saygıdeğer
milletvekilleri, darbe teşebbüsü başarısız oldu, Türkiye’nin gündemi birdenbire
değişti ama hepimizin üzerinde düşünmesi gereken şeylerden biri de “Acaba bu
darbe teşebbüsü başarılı olmuş olsaydı Türkiye’de neler olurdu?” Bunun üzerinde
hepimizin elbette kafa yorması lazım. Darbe teşebbüsü başarılı olsaydı
Türkiye'nin bölünmesi, rejimin değiştirilmesi, dinde reform yapılması, ne zaman
biteceği belli olmayan bir iç savaşın çıkması, on binlerce insanımızın ölmesi,
yaralanması, sakat kalması, belki mülteci durumuna düşmesi, ekonomik iflas ve
Türkiye'nin belki yüz yıl geriye götürülmesi gibi pek çok olumsuzlukları yaşama
ihtimali vardı. Türkiye ve Türk milleti, 15 Temmuz 2016’da büyük bir
felaketten, âdeta uçurumun kenarından kurtulmuştur, geri dönmüştür. 
Türk
milleti ve Türkiye o gün, bölünmekten kurtuldu, rejim değişikliğinden kurtuldu,
dinde FETÖ'nün ve onu kullanan ağababalarının talimatları doğrultusunda
yapılacak tahrifattan ve reformdan kurtuldu, ne zaman biteceği belli olmayan iç
çatışmalardan -demin de ifade ettim- binlerce, on binlerce insanımızın
ölmesinden, yaralanmasından, sakatlanmasından, mülteci durumuna kalmasından ve
daha nice kötülüklerden kurtuldu, ekonomik iflastan kurtuldu; FETÖ'nün
kuyruğunda, Sivas Kongresi’nde reddedilen mandanın Türkiye'ye dayatılmasından
kurtuldu. Bu son derece büyük tehlike ve tehditlerden aziz milletimizin,
Parlamentomuzun, hepimizin el birliğiyle ortaya koyduğu ölümüne mücadeleyle
kurtulmuştur. O nedenle, 15 Temmuz 2016 darbe teşebbüsünü unutmamalıyız,
unutturmamalıyız; bu darbe teşebbüsünün unutulmasına da unutturulmasına da asla
izin vermemeliyiz. 
15
Temmuz 2016’dan sonra hiçbir şey eskisi gibi olmayacaktır, olması da mümkün
değildir. Hiçbir şey olmamış gibi, hiç kimse bundan sonra hayatına devam
edemez. Elbette bu büyük felaketten sonra hepimizin yapması gerekenler vardır.
İşte, bunlardan birisi de 15 Temmuzun unutulmamasıdır. 
28
Eylül 2016’da Millî Güvenlik Kurulunun aldığı tavsiye kararı doğrultusunda
Hükûmetimiz 15 Temmuz 2016’yı Demokrasi ve Özgürlükler Günü olarak ilan ve
tatil etmeye karar vermiştir ve bu çerçevede de bir kanun teklifi imzaya
açılmıştır. İnanıyorum ki 15 Temmuz gecesi burada sergilenen birliktelik bu
kanun teklifinin yasalaşması süresince de sergilenebilecektir. 
Sayın
Başkan, değerli milletvekilleri; 20 Temmuz 2016 tarihli Bakanlar Kurulu
kararıyla ilan edilen olağanüstü hâl 21 Temmuz 2016 01.00’den geçerli olmak
üzere üç aylık süreyle ilan edilmiştir. O zaman, bizler, bu üç ayın yeteceğini,
belki üç ayı tamamen kullanmadan da amacına ulaştığı zaman olağanüstü hâlin kaldırılabileceğini
ifade ettik. Ancak, gelinen noktada üç ay daha uzatma ihtiyacı ortaya çıkmıştır
çünkü karşı karşıya olduğumuz güvenlik tehdidi ve sorununun yapısı, büyüklüğü,
çetrefilliği ve ortaya koyduğu çalışma anlayışı nedeniyle, bu yapının tasfiyesi,
devlet için, ulusal güvenliğimiz için tehlike ve tehdit olmaktan tamamen
çıkarılması için yeni bir zamana ihtiyaç olduğu tartışmasızdır ve zaman baskısı
olmadan, atılacak adımların daha sağlıklı, daha doğru atılabilmesi açısından da
buna ihtiyaç vardır. Kararların hızlı alınması ve etkin uygulanabilmesi,
demokrasimizin, hukuk devleti ilkesinin, vatandaşlarımızın hak ve
özgürlüklerinin korunmasına yönelik karar ve tedbirlerin etkin şekilde
uygulanmasının, devamlılığın sağlanabilmesi bakımından da ihtiyaç bulunmaktadır.
Türkiye'de bir daha darbe teşebbüsünde bulunamayacak bir değişimin dönüşümünün
yaşanması bakımından, ülke genelinde sağlanan huzur ve güven ortamının devamı
ve başlatılan çalışmaların tamamlanabilmesi bakımından da buna ihtiyaç
duyulmaktadır. Bu nedenle, Millî Güvenlik Kurulu tavsiye kararı almış,
Hükûmetimiz bu tavsiye kararına uyarak 3 Ekim 2016 tarihli prensip kararıyla
OHAL’in üç ay daha uzatılmasına ilişkin tezkereyi Türkiye Büyük Millet
Meclisine sevk etmiştir. Eğer Meclisimiz onay verirse üç ay daha ülkemizde
uygulanması devam edecektir.
Buna
ihtiyaç var. Neden? Çünkü terörle etkin ve netice alıcı bir mücadele yapmak
için çok hızlı karar almaya, alınan kararları etkin ve hızlı bir şekilde
uygulamaya ihtiyacımız var. Türkiye Büyük Millet Meclisi İçtüzüğü’ne göre Genel
Kurulun çalışma usullerine baktığınız zaman, bu süreçte ihtiyaç duyulan çok
acil kararların zamanında çıkmama, uygulanmama gibi riskleri nedeniyle
doğabilecek zararları önlemek bakımından da buna ihtiyaç vardır. Zaten KHK’lar
da Türkiye Büyük Millet Meclisinde ayrıca görüşülecek ve yasalaştırılacaktır.
Olağanüstü
hâl, saygıdeğer milletvekilleri, halka değil devlete ilan edilmiştir; daha önce
de ifade ettik. Amaç, ülkemizi olağanüstü hâl şartlarından süratle çıkarmak
için Hükûmetimizin hızlı, kararlı ve etkin çalışmasını sağlamaktır. Olağanüstü
hâl, vatandaşımızın gündelik hayatında herhangi bir olağanüstülüğe yol
açmamıştır. Hayat, rutininde devam etmiştir. Temel hak ve hürriyetlerde
herhangi bir sınırlama ya da kısıtlamaya gidilmemiştir. Sadece olağanüstü hâlin
amacıyla ilgili ve sınırlı olmak kaydıyla bazı değişiklikler yapılmıştır. Hayat
olağan akışı içerisinde bundan sonra da devam edecek, olağanüstü hâlle ilgili
olmadıkça herhangi bir olumsuzluk yaşanmayacaktır. Olağanüstü hâlin gerekli
kıldığı konular dışında, bundan önce olduğu gibi bundan sonra da kararların
alınması ve uygulanması söz konusu değildir. 
Fetullahçı
terör örgütü, bölücü terör örgütü PKK ve diğer terör örgütleriyle hızlı, etkin
ve kararlı mücadele için bugüne kadar nasıl OHAL kullanıldıysa bundan sonra da
aynı şekilde kullanılacaktır. Etkin ve hızlı karar almak, alınan kararları
etkin ve hızlı uygulamak için nasıl kullanıldıysa bundan sonra da öyle
kullanılacaktır. Türkiye'nin hiçbir yerinde vatandaşımız olağanüstü hâlin
uygulamalarına muhatap kılınmamıştır. Sadece birkaç yerde bazı münferit
hadiseler olmuştur, onlarla ilgili de Hükûmetimiz gerekli tedbirleri almıştır.
Sayın
Cumhurbaşkanımızın 27’nci Muhtarlar Toplantısı’nda yaptığı bir konuşmayı burada
konuşan bir hatip farklı bir şekilde çarpıttı, ona da değinmek isterim. Sayın
Cumhurbaşkanımız konuşmasında, geçmiş dönemdeki OHAL uygulamaları veya bu OHAL
Kanunu çerçevesinde neler olabilirdi, ona vurgu yapıyor ve bunların olmadığını
söylüyor. “Yıkım vardır.” demiyor, “Yıktık.” demiyor, “Yok edeceğiz.” demiyor,
“Sokağa çıkma yasağı ilan ettik.” demiyor. İnsaf, insaf! Ne diyor? “Bu kanun
hükmünde kararname, OHAL vesaire, bu uygulamaların sadece terör örgütleriyle
mücadeleyle sınırlı kalacağı, günlük hayata hiçbir olumsuz yansıması olmayacağı
daha ilk günden açıkça ifade edilmişti. Biz çünkü bundan on dört on beş sene
önce geldiğimizde de bu ülkede olağanüstü hâl vardı. Ama olağanüstü hâlde
ülkemizin belli yerlerinde, ağırlıklı olarak güneydoğuda sokağa dahi belli
saatlerde çıkamıyordunuz. Şimdi böyle bir şey var mı? Yok. Rahat rahat sokağa
da çıkıyorsun, alışveriş de yapıyorsun. Grevdi, boykottu, şuydu buydu; bu tür
bir şey var mı? Yok. Yani günlük hayatın işlemesinde, tam aksine, bir rahatlık
var, kolaylık var, güvence var.”
TANJU ÖZCAN
(Bolu) – Sayın Bakan, tutanaklardan mı okuyorsunuz?
ADALET
BAKANI BEKİR BOZDAĞ (Devamla) – “Yıktık, yaktık, sokağa çıkarmayız.” Böyle bir
şey var mı?
MUSA ÇAM (İzmir)
– Var.
ADALET
BAKANI BEKİR BOZDAĞ (Devamla) – El insaf! Yalanı milletin gözüne, milletin
vekillerinin gözüne baka baka, yazılı metinleri de tahrif ederek söylemek, bu
kürsüde konuşanlara yakışmaz.
Saygıdeğer
milletvekilleri, Türkiye’de olağanüstü hâl döneminde neler yapıldı, ona da
bakmamız lazım. Bugüne kadar Türkiye pek çok darbeyi yaşadı; 1960 darbesi, 1980
darbesi; 1971 muhtırası, 1997 28 Şubat muhtırası. Âdeta her darbe yeni darbenin
yapılabilmesi için geri sayımın başladığı gün olmuştur, her muhtıra da yeni
muhtıranın geri sayımı için bir başlangıç tarihi olmuştur. Bir muhtıra,
arkasından bir darbe ya da bir darbe, arkasından bir muhtıra âdeta
Türkiye’mizin utanç geleneği olmuştur. Cumhurbaşkanları, bakanlar, başbakanlar,
TBMM, partiler, medya ve halk, darbecilere ve muhtıracılara direnme yolunu
tercih etmemişler, hatta 12 Mart 1971 muhtırası bu yüce Meclisin çatısı altında
hem Cumhuriyet Senatosunda hem de Millet Meclisinde okunmuş, o dönemde Meclis
Başkanlık Divanı okutmuş, milletvekilleri de kafasını eğip bunu dinlemeyi
içlerine sindirebilmişlerdir. Hamdolsun, 15 Temmuzda CHP’si, MHP’si, AK
PARTİ’si, Meclis Başkanlık Divanıyla bombaların altında ölümüne burada bir
mücadele verilmiştir. 
Onun
için, Türkiye’de ilkler yaşanıyor. Halk sokağa çıktı, ilk; ilk defa Meclis bunu
yaptı, bu da ilk. Ama arkasından daha başka ilkler yapılıyor, o da nedir? Yine,
ilk defa, Türkiye’de darbe teşebbüslerinin tekrar etmemesi için herkesin
söylediği ama bugüne kadar atmadığı adımlar, OHAL kapsamında, hem de büyük bir
demokratikleşme reformu yaparak Hükûmetimiz tarafından atılmıştır. Nedir onlar
derseniz, onlardan bazılarını paylaşmak istiyorum. Siz de yakinen takip
ettiniz, Jandarma Genel Komutanlığı ve Sahil Güvenlik Komutanlığı bütün
yönleriyle İçişleri Bakanlığına bağlanmıştır. Bir güç dağılımı yapıldı, denge
farklılaştırıldı, sivil idarenin yüzde yüz tartışmasız emrine verildi. 
Askerî
hastaneler, GATA Sağlık Bakanlığına bağlandı. Askerî okullar ve harp okulları
mevcut hâliyle kapatıldı ve liseyi bitirenlerin ancak harp okullarına
gitmesinin önü açıldı çünkü daha çocuk yaşta beyinleri yıkanarak darbeci bir
anlayışla büyütülmelerinin önüne geçilmiş oldu. Bundan sonra, liseyi bitireni
doktrine etmek kolay değildir, onu etkilemek o kadar kolay olmayacaktır. 
YAŞ’ın
yapısı değişti, terfilerde sivil iradenin gücü artırıldı ve kuvvet komutanlıklarının
Millî Savunma Bakanlığına bağlanması, Millî Savunma Bakanlığının
yapılandırılması ve Cumhurbaşkanı, Başbakan ve Millî Savunma Bakanının doğrudan
komutanlara talimat verebilmeleri ve bu talimatların herhangi bir onay almadan
doğrudan yerine getirilmesinin önü açıldı. 
Türkiye’nin
Cumhurbaşkanı ordunun Başkomutanıdır ama yasalarımıza göre, talimat verme
yetkisi maalesef yok. Ordusuz başkomutan olur mu? Böyle bir şey. 
TANJU
ÖZCAN (Bolu) – Canım, üniformayı giysin çıksın o zaman. Üniforma giysin o
zaman.
ADALET
BAKANI BEKİR BOZDAĞ (Devamla) – Yani böyle bir saçmalık ve garabetle karşı
karşıyaydı Türkiye. Şimdi, Millî Savunma Bakanı da talimat veremiyordu.
Başbakanımız darbe teşebbüsünün olduğu gün Eskişehir’deki komutana talimat
veriyor, o talimatı yerine getirmiyor, yazılı emir, şunu bunu bekliyor. Yani
Başbakan talimat veriyor, karşıdaki yerine getirmiyor. Bütün bu olumsuzlukları
ortadan kaldıran tarihî adımlar atıldı. 
Yine,
Ankara’nın yanı başında tankların, zırhlı birliklerin, şunların bunların ne işi
var? Bunlar düşmana karşı sınır boyunda lazım. İstanbul’da hakeza, bulunması
gereken adreslere gönderildi. 
Mecliste
o gün sığınak arandı, o gün Meclise gelen uçaklara karşı Meclisi savunacak bir
güç yok. Şimdi Türkiye Büyük Millet Meclisi, Cumhurbaşkanlığı, Başbakanlık,
devletin bütün birimleri savaş uçaklarına karşı donatıldı. 
AYTUĞ
ATICI (Mersin) – Üç ayda temizleyemediniz mi Sayın Bakan?
ADALET
BAKANI BEKİR BOZDAĞ (Devamla) – Birisi geldiği zaman karşılığını bu milletin
Meclisinde görecek, Meclis kendisini milletin verdiği yetkilerle her türlü
korumaya malik olacak. (AK PARTİ sıralarından alkışlar) Şimdiye kadar bunlar
yok, biz de yapmamışız bizim dönemimizde.
AYTUĞ
ATICI (Mersin) – Sayın Bakan, üç ayda niye temizleyemediniz, gücünüz mü
yetmedi? Üç ayda niye temizleyemediniz?
ADALET
BAKANI BEKİR BOZDAĞ (Devamla) – Pek çok reform yaptık ama bunları bundan sonra
daha kolay kimse yapamayacaktır, darbe teşebbüsünü. İlk defa darbe
teşebbüslerinin tekrarını önleyecek adımları AK PARTİ hükûmetleri atmıştır,
bundan sonra da bu adımları atacağız. 
AYTUĞ
ATICI (Mersin) – Üç ayda niye atamadınız? Üç ayda niye yapamadınız?
ADALET
BAKANI BEKİR BOZDAĞ (Devamla) – Bu adımlar büyük demokratikleşme reformlarıdır,
yapısal değişikliklerdir, son derece önemlidir. Ayakta alkışlanması gereken
işler yaptık biz. Bunun da herkes tarafından görülmesi, takdir edilmesi
gerekmektedir.
Sayın
Başkan, değerli milletvekilleri… 
İBRAHİM
ÖZDİŞ (Adana) – Siyasi ayak Sayın Bakan, siyasi ayağı nerede? Siyasi ayağı yok,
siyasi ayağı.
ADALET
BAKANI BEKİR BOZDAĞ (Devamla) – Bütün ayaklar çıkacak ortaya, hiç merak
etmeyin.
TANJU
ÖZCAN (Bolu) – Başlayın o zaman, başlayın Sayın Bakanım.
İDRİS
BALUKEN (Diyarbakır) – Nerede, nerede o ByLock’çular?
ADALET
BAKANI BEKİR BOZDAĞ (Devamla) – Bütün ayaklar ortaya çıkacak, herkes bunu
görecek.
İDRİS
BALUKEN (Diyarbakır) – ByLock’çu olanlar nerede, ByLock’çu olanlar?
AYTUĞ
ATICI (Mersin) – Bir ayda bitiyordu Sayın Bakan.
ADALET
BAKANI BEKİR BOZDAĞ (Devamla) – Bir başka şey söylüyorum, o da şu: Sayın Başkan,
değerli milletvekilleri; Fetullahçı terör örgütüyle mücadele etmek için eğer
Türkiye Büyük Millet Meclisi üyeleri, siyasi partiler “Sen dün şu lafı
söyledin, şurada şu fotoğrafı çektirdin. Ben bugün bunu yapıyorum, sen bunu
yapıyorsun.” derse bu mücadele başarılı olamaz. 
BÜLENT
YENER BEKTAŞOĞLU (Giresun) – Ne olacak?
TANJU
ÖZCAN (Bolu) – Ne olacak? Ya, şu FETÖ’yü başımıza bela ettiniz, söylemeyecek
miyiz bunu?
(Mikrofon
otomatik cihaz tarafından kapatıldı)
BAŞKAN
– Sayın Bakan, tamamlayın bir dakikada.
ADALET
BAKANI BEKİR BOZDAĞ (Devamla) – Ama biz dün kimin, bugün kimin nerede durduğuna
dair laf yarıştıracağımız yere Türkiye’nin karşı karşıya olduğu bu terör
tehdidi üzerinde hep beraber duralım, üzerimize düşenleri yapalım.
TANJU
ÖZCAN (Bolu) – Yani söylemeyecek miyiz bunları, görmemezlikten mi geleceğiz?
Bela ettiniz bu ülkenin başına!
ADALET
BAKANI BEKİR BOZDAĞ (Devamla) – Ama on sene önce söylenmiş sözü alıp
getiriyorsun, yirmi sene öncekini getiriyorsun, beş sene öncekini getiriyorsun.
Yahu, on sene önce… 1970’lerde AK PARTİ mi vardı? Bunlar vardı. 1980’lerde AK
PARTİ mi vardı? Bunlar vardı.
TANJU
ÖZCAN (Bolu) – On beş yıldır varsınız ya! Yazıklar olsun ya!
ADALET
BAKANI BEKİR BOZDAĞ (Devamla) – 1990’larda AK PARTİ mi vardı? Bunlar vardı.
2001’de biz doğduk, 2001’de. (AK PARTİ sıralarından “Bravo” sesleri, alkışlar) 
İDRİS
BALUKEN (Diyarbakır) – Ne alakası var? Sizin zamanınızda devlete yerleştiler.
İBRAHİM
ÖZDİŞ (Adana) – Siyasi ayak, siyasi… Sayın Bakan, siyasi ayağı ne oldu?
AYTUĞ
ATICI (Mersin) – Hep vardınız Sayın Bakan, hep vardınız.
ADALET
BAKANI BEKİR BOZDAĞ (Devamla) – Şimdiki generaller, şunlar, bunlar konuşuluyor.
Yahu, YAŞ’ta karar alma yetkisi oyla yapılıyor, oyda da bir Başbakan var,
diğerlerinin tamamı başka oyladı mı bitiyor. Herkes konuşuyor, onun için
diyorum ki: Birbirimizi suçlarsak o zaman çok şey buluruz. 
AYTUĞ
ATICI (Mersin) – EĞİTİM SEN’in terörle ne ilgisi var Sayın Bakan? EĞİTİM SEN’in
FETÖ’yle ne ilgisi var?
ADALET
BAKANI BEKİR BOZDAĞ (Devamla) – Bizim yapacağımız şey, birbirimizi suçlamaktan
vazgeçip yapmamız gerekenler konusunda birbirimize yardımcı olmak, dayanışma
içerisinde olmak…
AYTUĞ
ATICI (Mersin) – Sayın Bakan, EĞİTİM SEN’le FETÖ’nün ne ilgisi var? Niye bu
kadar adamı görevden aldınız?
ADALET
BAKANI BEKİR BOZDAĞ (Devamla) – …bu tehlike ve tehdidin Türkiye’nin geleceğinde
de istiklalimizi ve istikbalimizi tehdit etmesinin önüne geçmektir.
Ben
hepinizi saygıyla selamlıyorum. Hayırlı olsun. (AK PARTİ sıralarından alkışlar)
BAŞKAN
– Teşekkürler Sayın Bakan.
İDRİS
BALUKEN (Diyarbakır) – Sayın Başkan…
LEVENT
GÖK (Ankara) – Sayın Başkan…
BAŞKAN
– Buyurun…
BÜLENT
YENER BEKTAŞOĞLU (Giresun) – Sayın Bakan, çok hazırlıklı geldik, çok
hazırlıklı.
AYTUĞ
ATICI (Mersin) – Sayın Bakan, EĞİTİM SEN’in FETÖ’yle ne ilgisi var? Niye görevden
aldınız o kadar insanı?
İBRAHİM
ÖZDİŞ (Adana) – 15 bin öğretmen görevden alındı.
AYTUĞ
ATICI (Mersin) – İmzacı akademisyenlerin FETÖ’yle ne ilgisi var?
ADALET
BAKANI BEKİR BOZDAĞ (Yozgat) – EĞİTİM SEN’in kaç üyesi var, kaç kişi alınmış?
AYTUĞ
ATICI (Mersin) – EĞİTİM SEN’li diyorum Sayın Bakan.
BAŞKAN
– Sayın Bozdağ, lütfen…
ADALET
BAKANI BEKİR BOZDAĞ (Yozgat) – Kripto kaç kişi var, EĞİTİM SEN’in kaç üyesi
var? On binlerce üyesi var. 
BAŞKAN
– Sayın Bozdağ…
İBRAHİM
ÖZDİŞ (Adana) – On binlercesini ihraç ettiniz zaten.
AYTUĞ
ATICI (Mersin) – EĞİTİM SEN’dekilerin darbeyle ne ilgisi var?
ADALET
BAKANI BEKİR BOZDAĞ (Yozgat) – Sen, bir tanesi alınmış, hepsi alınmış gibi
konuşuyorsun. MEMUR-SEN’den de alındı, KAMU-SEN’den de var, EĞİTİM SEN’den de
var; hepsinden var. Hepsi alınıyor mu?
TANJU
ÖZCAN (Bolu) – Siyasi ayak ne olacak, siyasi ayak?
AYTUĞ
ATICI (Mersin) – Gerekçesinde “darbe” yazmıyor, kullanıyorsunuz bunları. 
TANJU
ÖZCAN (Bolu) – Karnınızdan konuşuyorsunuz! 
BAŞKAN
– Sayın milletvekilleri, lütfen… Sayın grup başkan vekillerini dinleyeceğim.
Sayın
Baluken, buyurun.
İDRİS
BALUKEN (Diyarbakır) – Sayın Başkan, Sayın Bakan Cumhurbaşkanının konuşmalarını
çarpıtarak ifade ettiğimizi ve milletin gözüne baka baka yalan söylediğimizi
ifade etti.
BAŞKAN
– Buyurun.
İki
dakika süre veriyorum.
İDRİS
BALUKEN (Diyarbakır) – Meral Danış Beştaş grubumuz adına konuşacak. 
BAŞKAN
– Buyurun Sayın Danış Beştaş.
ADALET
BAKANI BEKİR BOZDAĞ (Yozgat) – Tırnak içindeki metni oku, hangi konuşması onu
söyle? Oku da ondan sonra göreyim.
İDRİS
BALUKEN (Diyarbakır) – Var, var, konuşma var elimizde. 
BAŞKAN
- İki dakika süre vereceğim sataşmadan dolayı. 
Lütfen,
yeni bir sataşmaya meydan vermeyelim.
İDRİS
BALUKEN (Diyarbakır) – Bizde, hepsi burada, 2014 konuşması; size çıktı
getireyim. Size farklı bir konuşma getirmişler.
BAŞKAN
- Sayın milletvekilleri, lütfen.
Buyurun.
VIII.- SATAŞMALARA İLİŞKİN KONUŞMALAR
(Devam)
5.- Adana Milletvekili Meral Danış
Beştaş’ın, Adalet Bakanı Bekir Bozdağ’ın (3/842) esas numaralı Başbakanlık
Tezkeresi üzerinde Hükûmet adına yaptığı konuşması sırasında HDP Grubuna
sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; Cumhurbaşkanının,
dönemin Başbakanının konuşmasını tahrif etmiş değiliz…
ADALET
BAKANI BEKİR BOZDAĞ (Yozgat) – Cumhurbaşkanına sövmeden rahat edemiyorsunuz.
İDRİS
BALUKEN (Diyarbakır) – Biz sövmüyoruz, sövme yok bizde, eleştiriyoruz; sövmeyi
yapan sizlersiniz. 
ADALET
BAKANI BEKİR BOZDAĞ (Yozgat) – Sabahtan beri sövüyorsunuz. 
MERAL
DANIŞ BEŞTAŞ (Devamla) – …aynen okuyorum: “Çıkıp ‘OHAL ilan edin, açılımdan
vazgeçin, erken seçim.’ diyorlar. Allah aşkına, soruyorum: 73 milyonun yüreği
sızlarken bunu konuşmanın zamanı mı? Terör örgütü OHAL yeniden ilan edilsin,
Türkiye yeniden 1990’lı yılların ülkesi olsun diye kanlı eylemler yapıyor,
Ankara’dan birileri de buna yağ sürüyor. 
OHAL,
yerleşim yerlerini boşaltmaktır -şimdi boşaltılıyor- terörle mücadele bunu
gerektiriyor diye eğitime ara vermektir -şu anda Şırnak ve Nusaybin’de eğitim
yapılmamaktadır- OHAL, tehlike var diye binaları yıkmaktır.” Şu an Şırnak ve
Nusaybin -sadece, örnek olarak- yerle bir edilmektedir. Bu benim cümlelerim.
“Temel ihtiyaç maddelerine el koymaktır.” Şu anda Şırnaklılara çadır
gönderemiyoruz, çünkü el konuluyor; buzdolapları geri gönderiliyor. “1987’de
OHAL ilan edildi…” 
ADALET
BAKANI BEKİR BOZDAĞ (Yozgat) – Kim koyuyor eli, kim koyuyor? PKK, terör örgütü
yapıyor bunları, terör örgütü. 
İDRİS
BALUKEN (Diyarbakır) – Siz koyuyorsunuz, siz, siz bırakmıyorsunuz.
MERAL
DANIŞ BEŞTAŞ (Devamla) – Siz koyuyorsunuz, devlet koyuyor. 
“…biz
kaldırıncaya kadar devam etti. Hangi yaraya merhem oldu?”
ADALET
BAKANI BEKİR BOZDAĞ (Yozgat) – Hepsini engelliyorsunuz, sokağa çıkartıyorsunuz.
Nasıl çarpıtıyorsunuz ya!
İDRİS
BALUKEN (Diyarbakır) – Ya, çadırın ya da PKK’nın bizimle ne alakası var?
Valilik izin vermiyor. 
ADALET
BAKANI BEKİR BOZDAĞ (Yozgat) – Bu kimin sözü? Onu kim söylüyor?
MERAL
DANIŞ BEŞTAŞ (Devamla) – “Hangi sorunu çözdü?” diye orijinal bir konuşma var. 
Evet,
bugün Sayın Adalet Bakanı diyor ki: “OHAL ne yapıyor?” OHAL’in, devletin EĞİTİM
SEN’lilerle -kendisine OHAL ilan etmekte- EĞİTİM SEN’li 12.285 üyeyi açığa
almakla ne ilgisi var?
ADALET
BAKANI BEKİR BOZDAĞ (Yozgat) – Onlar Fetullah terör örgütünün temsilcileri,
terör örgütü propagandası yaptıkları gerekçesiyle, örgüt üyeliğinden açığa
alındılar.
AYTUĞ
ATICI (Mersin) – FETÖ’cü mü bunlar Allah aşkına? Küfreder gibi davranıyorsunuz.
MERAL
DANIŞ BEŞTAŞ (Devamla) – Zarok TV’yi, Jiyan TV’yi, Özgür Gün TV’yi, Denge
TV’yi, Van TV’yi kapatmakla OHAL’in ne alakası var? Şu anda, bizim, bugün 60 il
ve ilçe eş başkanımız alındı, devletin kendisine OHAL ilanıyla ne alakası var? 
OHAL,
AKP’nin siyaseten kendisini kurtarmak için, bastırmak için başvurduğu bir
yöntemdir. Gelin, suç tarihini 2002’ye götürelim. Suç tarihini siz tespit
edemezsiniz. FETÖ eğer bir terör örgütüyse bunun suç tarihi 2002’de başlar.
İDRİS
BALUKEN (Diyarbakır) – MGK kararı var ya.
MERAL
DANIŞ BEŞTAŞ (Devamla) – Siz neler yaptınız birlikte, gelin, yargı makamları
bunun hepsini birlikte soruştursun, biz de görelim bunu diyorum.
Teşekkür
ediyorum. (HDP sıralarından alkışlar) 
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Efendim, ben de konuşmam sırasında Cumhurbaşkanının bir
konuşmasına atıfta bulundum. Sayın Bozdağ sanırım…
ADALET
BAKANI BEKİR BOZDAĞ (Yozgat) – Ben size cevap vermedim hiçbir şekilde. 
LEVENT
GÖK (Ankara) – Ama…
ADALET
BAKANI BEKİR BOZDAĞ (Yozgat) – Yok, yok, ben hiçbir şey söylemedim.
BAŞKAN
– Sayın Gök, Sayın Baluken o konuşma metnine ilişkin olarak bir şey ifade etti,
onun gerçeğe aykırı olduğunu söylemişti Sayın Bozdağ…
LEVENT
GÖK (Ankara) – Yani, o konuşmama atıfta…
BAŞKAN
- …ama sizin konuşmanızla ilgili bir şey söylemedi. 
LEVENT
GÖK (Ankara) – O zaman, sizin de kayıtlara geçsin sözünüz ama ben iki hususun
kayıtlara geçmesi için söz rica edeceğim Sayın Başkan. 
BAŞKAN
– Yerinizden bir dakika söz verelim size, sataşmadan veremiyorum. 
Buyurun
Sayın Gök, bir dakika. 
VII.- AÇIKLAMALAR (Devam)
21.- Ankara Milletvekili Levent Gök’ün,
Adalet Bakanı Bekir Bozdağ’ın (3/842) esas numaralı Başbakanlık Tezkeresi
üzerinde Hükûmet adına yaptığı konuşmasındaki bazı ifadelerine ilişkin
açıklaması
LEVENT
GÖK (Ankara) – Sayın Başkan, Sayın Bakanın yaptığı açıklamalarda hem bir
çelişki var hem de bizim hayata geçirmek istediğimiz konular konusunda bir
itirafı var. 
Sayın
Bakan konuşmasında “Yaptığımız reformlarla darbe tehlikesini önledik, bir daha
böyle şeyler olmayacak.” derken aslında olağanüstü hâlin uzatılmasının
gerekçesinin olmadığını da bir bakıma ifade ediyor. Yani, eğer bu yapılanlarla
bir daha bir darbe teşebbüsüne yol açılmayacağı konusunda ikna olmuşlar ise o
cümleleri söylememesi gerekir. Ama, bir diğer çelişki de şu: Sayın Bakanın
konuşmasında ifade ettiği, işte, “Millî Savunma Bakanlığına şunu bağladık,
Jandarma ve Sahil Güvenliği buraya bağladık.” gibi sözlerinin arkasında bir
başka gerçeklik var; o da şudur: Bunların tümü, kanunla düzenlenmesi gereken
konulardır ve yetki Meclisindir yani yetki Olağanüstü Hâl Yasası’yla yürütmeye
alınamaz, bizim de zaten Anayasa Mahkemesine götürdüğümüz konular bunlardır.
Yani, Meclisin elinde bulunan bir yetkiyi…
(Mikrofon
otomatik cihaz tarafından kapatıldı) 
LEVENT
GÖK (Ankara) – İzin verirseniz biraz daha ifade edeyim. 
BAŞKAN
– Lütfen, tamamlayın Sayın Gök. 
LEVENT
GÖK (Ankara) – Meclisin elinde bulunan kanun yapma yetkisinin olağanüstü hâl
ilanı gerekçe gösterilerek yürütme tarafından kanun hükmünde kararnamelere
konulması uygulaması Parlamentonun devre dışı bırakılmasıdır. 
Biz,
bu konuda son derece hassas davranıyoruz. Umuyor ve diliyorum ki yarın
başlayacağımız 667 sayılı Kararname olmak üzere, diğer kararnamelerdeki kanunla
düzenlenmesi gereken konuların tümü Parlamentoda görüşülür, bir karara
bağlanır. Bunlarda kimi zaman yanılgıya düşüldüğü çok çabuk ortaya çıkıyor.
Örneğin, GATA konusunda bir örnek verdi Sayın Bakan ama GATA konusunda birtakım
düzeltmelerin yapıldığı da daha sonradan ifade edildi. Yanlış ve aceleci
verilen kararların faturası Türkiye’ye ne yazık ki pahalıya patlıyor. 
Bunları
söylemek istedim.
BAŞKAN
– Teşekkür ediyoruz.
ADALET
BAKANI BEKİR BOZDAĞ (Yozgat) – Sayın Başkan, yerimden açıklama yapabilir miyim?
BAŞKAN
– Sayın Bozdağ, buyurun, yerinizden size de söz veriyorum.
22.- Adalet Bakanı Bekir Bozdağ’ın, Adana
Milletvekili Meral Danış Beştaş’ın sataşma nedeniyle yaptığı konuşması ile
Ankara Milletvekili Levent Gök’ün yaptığı açıklamasındaki bazı ifadelerine
ilişkin açıklaması
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; her
devlet, kamuda istihdam ettiği kişide devlete bir sadakat arama hakkına
sahiptir, eğer bu sadakatinden şüphe duyuyorsa bununla da çalışmama hakkına
sahiptir. 
BÜLENT
YENER BEKTAŞOĞLU (Giresun) – Aramadınız, aramadınız.
ADALET
BAKANI BEKİR BOZDAĞ (Yozgat) - Hiçbir devlet, sadakatinden şüphe ettiği
birisini çalıştırmaya veya daha sonra tespit ettiyse onu işte tutmaya icbar
edilemez.
MAHMUT
TOĞRUL (Gaziantep) – Millete mi AKP’ye mi sadakat arıyorsunuz? 
ADALET
BAKANI BEKİR BOZDAĞ (Yozgat) – Bu, bütün uluslararası çevrelerce de kabul ediliyor.
Nitekim Federal Almanya -Batı- Doğu Almanya’yla birleştiği zaman, 500 bin
kişiyle ilgili böyle bir tasarrufta bulundu. Sovyet Sosyalist Cumhuriyetler
Birliği’nden bağımsızlığını kazanan ülkelerin hepsi bu anlamda ne yaptılar?
Arınma kanunları çıkardılar ve onlar da düzenlemeler yaptılar. 
TAHSİN
TARHAN (Kocaeli) – Yasalarla Sayın Bakan…
ADALET
BAKANI BEKİR BOZDAĞ (Yozgat) - Şimdi, bakın, bir somut örnek vereceğim. Siz bir
devletsiniz, sizin Genelkurmay Başkanınızın odasına her gün bir dinleme cihazı
koyuyorlar, akşam da alıp götürüyorlar, bunu birisine veriyorlar, o birisi de
bunu belli yerlere intikal ettiriyor, nihai adres Pensilvanya. Şimdi, siz
ülkenizin pek çok yerinde güvenlikle ilgili çalışmalar yapıyorsunuz, sizin
Genelkurmay Başkanınız konuşuyor, “Zayıf noktalarımız şurası, güçlü
noktalarımız şurası, karşı tarafın durumu bu, şudur budur, esneyeceğimiz veya
atacağımız şey…”, bir sürü şey konuşuyorsunuz, çok rahat konuşuyorsunuz güvenli
bir ortamda. Herhangi bir ülke, Türk Genelkurmay Başkanı gün boyu yahu, neler
konuşuyor, neler yapıyor diye bütün servetini harcasa bir vatandaşını oraya
sokabilir mi? Sokamaz. Ama, siz şimdi görüyorsunuz ki böyle bir durum var… 
İBRAHİM
ÖZDİŞ (Adana) – Siz soktunuz!
AYTUĞ
ATICI (Mersin) – Siz soktunuz onu oraya! Siz soktunuz, siz!
ADALET
BAKANI BEKİR BOZDAĞ (Yozgat) – Biz sokmadık.
BAŞKAN
– Sayın Bozdağ, tamamlayalım.
ADALET
BAKANI BEKİR BOZDAĞ (Yozgat) - Bakın, böyle bir durum var. O zaman, bu ihaneti
yapanları, Türk ordusunun bütün sırlarını, Türk devletinin bütün sırlarını
kölesi oldukları alçaklara satanlara göz mü yumacağız?
BAŞKAN
– Teşekkür ediyorum.
AYTUĞ
ATICI (Mersin) – Onlar da gidecek, onları oraya sokanlar da gidecek.
İDRİS
BALUKEN (Diyarbakır) – Sayın Başkan…
BAŞKAN
- Sayın Baluken…
İDRİS
BALUKEN (Diyarbakır) – İç Tüzük 60’a göre söz talep ediyorum.
BAŞKAN
- Buyurun Sayın Baluken, size de bir dakika söz veriyorum.
23.- Diyarbakır Milletvekili İdris
Baluken’in, Adalet Bakanı Bekir Bozdağ’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Bakan bu kamudan tasfiye operasyonlarını ve OHAL uygulamalarını devlete sadakat
kriteri üzerinden tanımladı. Ben, bütün Genel Kurula Sayın Bakanın ve AKP’nin
devlete sadakat kriterinin ne olduğunu hatırlatmak istiyorum.
Bakın,
Bozdağ Meclis Genel Kurulunda kürsüde yaptığı konuşmada şunları ifade ediyor:
“Fetullah Gülen bu ülkenin yetiştirdiği değerli bir kıymettir. Seversiniz,
sevmezsiniz ama değerli bir insandır, bilge bir insandır. Bu ülkenin millî ve
manevi değerlerine bağlı nesillerin yetişmesi için hizmetini yapıyor. Her şey
de açık, devletin denetimi, gözetimi altında, açık. Her şeyi göz önünde olan…”
diye başlıyor ve “Niye bu yapıya çete diyorsunuz?” diye de eleştiriye geçiyor.
Şimdi, sizin “Devletin denetimine açık.” dediğiniz, “sadakat” dediğiniz şey
işte bu Meclisi bombaladı Sayın Bakan. Sizin kriteriniz…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkan.
TANJU
ÖZCAN (Bolu) – Buna bir cevap verin.
BAŞKAN
– Sayın milletvekilleri, bu tartışmayı bitirmemiz lazım.
Lütfen,
tamamlayın siz, tamamlayın.
İDRİS
BALUKEN (Diyarbakır) – Toparlıyorum ama herkese verdiniz, toparlıyorum.
BAŞKAN
– Tamamlayın.
ADALET
BAKANI BEKİR BOZDAĞ (Yozgat) – Sayın Başkan…
TANJU
ÖZCAN (Bolu) – Sayın Başkan, Sayın Bakan söz istiyor.
BÜLENT
YENER BEKTAŞOĞLU (Giresun) – Sayın Başkan, iyi gidiyor, güzel gidiyor, devam
edelim.
BAŞKAN
– Buyurun Sayın Baluken, tamamlayın.
İDRİS
BALUKEN (Diyarbakır) – Yani, AKP yetkilileri devlete sadakatle ilgili bir tanım
ortaya koyarken bir zahmet, o her şeyini emir olarak telakki edip yerine
getirdikleri Milli Güvenlik Kurulunun 2004 yılında Fetullahçı yapılanmayla
ilgili aldığı kararı neden hayata geçirmediğini açıklasın da ondan sonra bu
devlete sadakat meselesine girsin. 
(Mikrofon
otomatik cihaz tarafından kapatıldı) 
HALİS
DALKILIÇ (İstanbul) – İhanetten sonra bir cümlemiz var mı, bir cümle? İhanetten
öncekileri getirmeyin, ihanetten sonra bir cümle var mı olumlu?
TANJU
ÖZCAN (Bolu) – İhanet, kime ihanet?
İDRİS
BALUKEN (Diyarbakır) – Milli Güvenlik Kurulunda Fetullahçı yapılanmanın
devletten ayıklanması gerektiği cümleleri son derece net. Biz, Milli Güvenlik
Kurulunun bir darbe kurumu olduğunu söylüyoruz ve o kararların buraya dikte
ettirilmemesi gerektiğini söylüyoruz ama onlar farklı bir tutumda oldukları
için…
BAŞKAN
– Sayın Baluken, teşekkür ediyoruz.
İDRİS
BALUKEN (Diyarbakır) – …devlet kararı olarak o kararı neden yerine
getirmediklerini açıklasınlar.
BAŞKAN
– Teşekkür ediyoruz.
ADALET
BAKANI BEKİR BOZDAĞ (Yozgat) – Sayın Başkan…
BAŞKAN
- Sayın Bozdağ, buyurun size süre veriyorum.
HÜSEYİN
BÜRGE (İstanbul) – Ne kadar da devletçi oldun sen ya!
İDRİS
BALUKEN (Diyarbakır) – Hiçbir zaman devletçi olmadık merak etme. Toplumcuyuz,
toplumcu, halkçıyız biz.
24.- Adalet Bakanı Bekir Bozdağ’ın,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
ADALET
BAKANI BEKİR BOZDAĞ (Yozgat) – Sayın Başkanım, değerli milletvekilleri; benim
Grup Başkan Vekili olduğum dönemde Parlamentoda yaptığım bir konuşma değerli
milletvekilleri tarafından sürekli olarak ifade ediliyor. Ben, o dönemde o
konuşmayı yaptım ve o konuşmayı inanarak o dönemde yaptım.
AKIN
ÜSTÜNDAĞ (Muğla) – O zaman, istifa edin.
ADALET
BAKANI BEKİR BOZDAĞ (Yozgat) – Bir müsaade buyurun.
Ben,
şimdi yaptığım konuşmaları da inanarak yapıyorum. (CHP sıralarından gürültüler)
Çünkü, o dönemde Fetullahçı terör örgütünün böylesi bir terör örgütü, suç
şebekesi, ihanet şebekesi olduğuna dair benim bir bilgim yoktu. (CHP ve HDP
sıralarından gürültüler) 
İBRAHİM
ÖZDİŞ (Adana) – Ne alakası var!
İDRİS
BALUKEN (Diyarbakır) – Şimdi? Kandırıldınız mı?
ADALET
BAKANI BEKİR BOZDAĞ (Yozgat) – Ama, şu anda, bakın çok net söylüyorum.
ERDİN
BİRCAN (Edirne) - Kamer Genç size söyledi, Kamer Genç’ten özür dileyin.
ADALET
BAKANI BEKİR BOZDAĞ (Yozgat) – Fetullahçı terör örgütünün ne zaman bir terör
örgütü, ne zaman bir suç örgütü, ne zaman bir ihanet şebekesi olduğunu gördüm,
ondan sonra… Çok net konuşuyorum, Ya, ben, dün böyle konuştum, bugün böyle
konuştum, değil. Ama, sürekli, benim 2010 veya 2011’de burada yaptığım bir
konuşmayı dün yapmışım gibi sürekli yayınlıyorlar. (CHP sıralarından
gürültüler) 
Bakın,
çok net söylüyorum: Geçenlerde bir kuliste, konuşmada da ifade ettim, Sayın
Kılıçdaroğlu “Biz size bunu çok anlattık.” dedi, ben de kendisine dedim ki
“Sayın Genel Başkanım, doğru, 17 Aralığa kadar siz anlattınız, biz başka dedik,
17 Aralıktan sonra da biz anlattık, şimdi siz başka diyorsunuz." (AK PARTİ
sıralarından alkışlar)
TANJU
ÖZCAN (Bolu) - Ne alakası var ya!
ADALET
BAKANI BEKİR BOZDAĞ (Yozgat) – Bakın, çok net söylüyorum: Bakın, dün, öbür gün
olan laflarla yarışma yerine ortaya çıkmış çirkin, büyük, kirli bir suç örgütü,
terör örgütü var, “Sen dün bunu dedin, ben bunu dedim.” diyerek bu örgütü kimse
aklayamaz ve bununla mücadeleyi beraber yapmamız lazım. Böyle bir şey olabilir
mi? Böyle bir şey olur mu? (CHP sıralarından gürültüler)
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Ya, sizin belediyeleriniz bu adamın kitaplarını
çoğalttılar, kitaplarını bastılar, ne diyorsunuz siz?
AYTUĞ
ATICI (Mersin) – Siz kendinizi aklıyorsunuz, örgütü değil. Örgüte lanet olsun!
O örgütün de Allah belasını versin!
ADALET
BAKANI BEKİR BOZDAĞ (Yozgat) – Ve Türkiye bu terör örgütüyle sonuna kadar
mücadele edecektir. Geçmişte söylenen hiçbir laf onun terör örgütü vasfını
değiştirmez. Öyle bir şey olmaz. Ahlaksızlık yapıyorsunuz! Ayıptır ya! (CHP ve
HDP sıralarından gürültüler) 
BAŞKAN
– Teşekkür ediyoruz.
AYTUĞ
ATICI (Mersin) – Siz kendinizi aklayamazsınız, kendinizi aklayamazsınız.
BAŞKAN
– Teşekkür ediyorum Sayın Bozdağ.
İBRAHİM
ÖZDİŞ (Adana) - Sayın Bakan, istifa yakışırdı, istifa.
AKIN
ÜSTÜNDAĞ (Muğla) – İstifa diye bir şey varsa tabii!
LEVENT
GÖK (Ankara) – Sayın Başkan…
BAŞKAN
- Sayın milletvekilleri, lütfen, sabredelim, dinleyelim, dinlemesini bilelim,
gerekirse ilgililer cevaplarını verir.
Sayın
Gök, lütfen, tartışmayı kapatıyoruz, son kez bir dakika olarak da size söz
veriyorum.
Buyurun.
25.- Ankara Milletvekili Levent Gök’ün,
Adalet Bakanı Bekir Bozdağ’ın yaptığı açıklamasındaki bazı ifadelerine ilişkin
açıklaması
LEVENT
GÖK (Ankara) – Sayın Başkan, ben de o Milli Güvenlik Kurulu…
ADALET
BAKANI BEKİR BOZDAĞ (Yozgat) – Siz hâlâ hizmet ediyorsunuz, getirilen kasetleri
alıp konuşuyorsunuz orada. 
LEVENT
GÖK (Ankara) - …kararını bir göstermek istemiştim Sayın Genel Kurula. 
2004
yılında, bu ülkenin Milli Güvenlik Kurulu -az önce Sayın Bakan işte
“Genelkurmay Başkanı şunu istedi.”, “Bu bunu istedi.” dedi ama- o gün de bir
tavsiye kararı aldı, Türkiye’de Nurculuk faaliyetleri ve Fetullah Gülen
konusunda bir eylem planı yapılması Hükûmete tavsiye edildi. Daha sonra da
bunun üzerine yatıldı, yok hükmünde olduğu bizzat AKP’nin Başbakan yardımcıları
tarafından ifade edildi. 
AYTUĞ
ATICI (Mersin) – Hani haberiniz yoktu!
ADALET
BAKANI BEKİR BOZDAĞ (Yozgat) – Ya, şimdi siz avukatlığını yapıyorsunuz, örgüt
çıkmış ortaya, şimdi konuşuyorsunuz. 
LEVENT
GÖK (Ankara) - O zaman, Cumhuriyet Halk Partisi, 2005 yılında bakın, ilk
olarak, Fetullah Gülen okulları ve Fetullah Gülen Cemaati’yle ilgili araştırma
yapılıp bu konuda, Türkiye’nin laikliğine yönelik bu tehlikenin giderilmesi
açısından araştırma önergesi veriyor ve AKP oylarıyla reddediliyor. 
Şimdi,
bakın nereden nereye geliyoruz? Bu konuda elbette ben şunu önemsiyorum: Biz
FETÖ’yü tespit etmiş, bu konuda mücadele kararlılığı içerisinde olan bir
partiyiz ama bu dönemde iktidar partisi, kendisi FETÖ’yle yüzleşmeden hiçbir
partiyle ilgili bir algı operasyonu yapacak konumda değildir. AKP’nin öncelikle
kendisiyle yüzleşmesi gerekiyor. Biz bu…
(Mikrofon
otomatik cihaz tarafından kapatıldı) 
LEVENT
GÖK (Ankara) - …yüzleşmeyi yapmaya hazırız. Soru şudur: AKP, Sayın Bakan, diğer
bütün milletvekilleri ve Hükûmet bu yüzleşmeyi yapmaya hazır mı, değil mi? Soru
bu.
BAŞKAN
– Teşekkür ediyoruz.
BAŞBAKAN
YARDIMCISI VEYSİ KAYNAK (Kahramanmaraş) – Temizlik yapıyoruz. 
ADALET
BAKANI BEKİR BOZDAĞ (Yozgat) – Ya, biz yaptık, yaptık, yaptık; yapmaya da devam
ediyoruz. (CHP ve HDP sıralarından gürültüler)
TANJU
ÖZCAN (Bolu) – Nerede yaptınız! 
AYTUĞ
ATICI (Mersin) – Ne yaptınız! Yapmış olsaydınız orada oturmazdınız.
TANJU
ÖZCAN (Bolu) – Kaç tane ByLock’çu bakan var, açıkladın mı?
ADALET
BAKANI BEKİR BOZDAĞ (Yozgat) – 17-25 Aralığın avukatlığını siz yaptınız,
mücadelesini biz verdik.
TANJU
ÖZCAN (Bolu) – Bağırma! Niye bağırıyorsun? 
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
2.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde
devam etmekte olan olağanüstü hâlin 19/10/2016 Çarşamba günü saat 01.00’den
geçerli olmak üzere üç ay süreyle uzatılmasına dair tezkeresi (3/842) (Devam)
BAŞKAN
- Sayın milletvekilleri, Başbakanlık tezkeresi üzerinde son konuşmacı, şahıslar
adına Kırıkkale Milletvekili Ramazan Can.
Sayın
Can, buyurun. (AK PARTİ sıralarından alkışlar) 
ADALET
BAKANI BEKİR BOZDAĞ (Yozgat) – Kasetleri Genel Kurulda Fetullah adına siz
izlettirdiniz.
TANJU
ÖZCAN (Bolu) – Allah Allah!
AYTUĞ
ATICI (Mersin) – Eğer yüzleşmiş olsaydınız orada oturmazdınız.
BAŞKAN
– Sayın milletvekilleri, bakın, hatibi kürsüye çağırdım.
AYTUĞ
ATICI (Mersin) – Önce Bakana söyleyin Sayın Başkan, o bize laf yetiştiriyor.
ADALET
BAKANI BEKİR BOZDAĞ (Yozgat) – Biz yaptık, 30 Martta biz yaptık, 2014’te, 7
Haziranda yaptık, 1 Kasımda yaptık; her pozisyonda yapıyoruz. Adamı
konuşturmayın!
BAŞKAN
– Sayın Bakan… 
Sayın
milletvekilleri, lütfen…
AYTUĞ
ATICI (Mersin) – Bakana söyleyin Sayın Başkan, önce Bakana söyleyin, olur mu
öyle şey!
BAŞKAN
- Buyurun.
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Sayın
Başkanım, değerli arkadaşlar…
AYTUĞ
ATICI (Mersin) – Bakan konuşacak biz susacak mıyız burada? 
BAŞKAN
– Siz de susacaksanız, kusura bakmayın, herkese söylüyorum, Bakana da
söylüyorum. 
ADALET
BAKANI BEKİR BOZDAĞ (Yozgat) – Hâlâ gelen kayıtları alıp kullanıyorsunuz.
AYTUĞ
ATICI (Mersin) - “Yüzleştik.” diyor, nerede yüzleştiniz! Olur mu öyle şey! 
ADALET
BAKANI BEKİR BOZDAĞ (Yozgat) – Bırak sen onu! Elinize tutuşturuyorlar,
konuşuyorsunuz.
AYTUĞ
ATICI (Mersin) - Ayıptır Sayın Bakan, zekâmızı zorlamayın! 
RAMAZAN
CAN (Devamla) – Özellikle, burada, bu Başbakanlık tezkeresiyle ilgili, OHAL’in
uzatılmasıyla ilgili Meclisin soyutlandığından bahsedildi. Bu, doğru bir ifade
değildir. Şöyle ki: Anayasa 120 açık, Anayasa madde 120, şiddet olaylarının
yaygınlaşması ve kamu düzeninin ciddi şekilde bozulması başlıklı madde. Burada,
Milli Güvenlik Kurulu istişari olarak toplanır ve bir tavsiye kararı alır. Bu
tavsiye kararı Bakanlar Kuruluna gelir. Bakanlar Kurulu -biliyorsunuz, oy
birliğiyle karar alıyor- 120’nci maddeye göre oy birliğiyle karar alıp
olağanüstü hâle karar verebilir, süreyi uzatabilir. Neticede, olağanüstü
hâllerle ilgili düzenleme, 121’inci madde de düzenleniyor. Gerekli şartlar
devam ettiği takdirde, bunu Bakanlar Kurulu takdir edecektir. Bakanlar Kurulu,
Cumhurbaşkanının Başkanlığında toplanarak karar veriyor. Bu karar Meclise
gelecek, bugün geldi, bugün burada oylanacak ve millî iradeyle de karşı karşıya
gelecek. Eğer burada millî irade farklı bir tablo ortaya koyarsa bunun da
hiçbir anlamı kalmamış olacak. Dolayısıyla, milleti ve milletin Meclisini
buradan soyutlamak doğru değildir.
Değerli
arkadaşlar, o gece ben de buradaydım. Burada olan arkadaşlara da özellikle
teşekkür ediyorum, dışarıda olan milletimize ve arkadaşlara da teşekkür
ediyorum. O gün buraya geldiğimizde -Sayın Bakanımız Bekir Bozdağ’la birlikte
geldik- ortam gerçekten çok gergin, dışarıda bombalar patlıyor, uçaklar yakın mesafeden
uçuyor, büyük bir ses çıkarıyor, her yerde bombalama faaliyetleri devam
ediyordu. Böyle bir ortamda Meclise geldik ve Meclis açıktı.
Sayın
Meclis Başkanımıza özellikle teşekkür ediyoruz, Cumhuriyet Halk Partisi grup
başkan vekillerine, Milliyetçi Hareket Partisi grup başkan vekillerine ve AK
PARTİ grup başkan vekillerine ve HDP’den katılan arkadaşlarımıza özellikle
teşekkür ediyoruz. Meclisin açık olması çok önemliydi. (AK PARTİ sıralarından
alkışlar) Meclisin açık olması demek… Evet, biz size meydan okuyoruz, sizin
bombalarınıza, sizin uçaklarınıza, millî iradeye sahip çıkmak adına meydan
okuyoruz şeklinde bir tezahür vardı. Burada gördüm, grup başkan vekilleri
tarihe not düşecek konuşmalar yaptı. Gerek Levent Bey gerek Bülent Bey gerekse
Erkan Bey, AK PARTİ grup başkan vekilleri ve sayın bakanlarımız tarihe not
düştüler. Lütfen, bu tabloyu, bu atmosferi kaybetmeyelim arkadaşlar. Bu darbe
teşebbüsü, bu alçak terör saldırısı bu Meclise yapıldı. Egemenlik kayıtsız
şartsız milletindir. Evet, milletin iradesine yönelik, demokrasiye yönelik bir
darbe teşebbüsüydü. Hep beraber, bu darbe teşebbüsünün karşısında birlik,
beraberliğimizi muhafaza ettik. 
Arkadaşlar,
terörün panzehri, millî birlik ve beraberliktir. Biz millî birlik ve
beraberliğimizi devam ettirdiğimiz sürece ne FETÖ terör örgütü ne PKK ne DHKP-C
ne de türevleri meydan bulacaktır. Gerçekten de birlik ve beraberliğimizi
muhafaza ettiğimiz bu dönemde bu safraları da hep beraber atacağız. 
TANJU
ÖZCAN (Bolu) – Millî birlik ve beraberlik mi?
RAMAZAN
CAN (Devamla) – Arkadaşlar, bu safraları atmak kolay değil, sinsi bir yapı,
alçak bir yapı, kendini gizlemiş. 
“Efendim,
siz beraber oldunuz, biz beraber olduk…” Arkadaşlar, bu, siyaset kurumunu
aldatmış, milletimizi de aldatmış ama…
TANJU
ÖZCAN (Bolu) – Ya, kimi aldatmış? Bizi aldatan yok, sizi aldatmış. Bizi niye
aldatmış?
RAMAZAN
CAN (Devamla) – …şunu demek istiyorum: Burada hep beraber bir öz eleştiri
yapmak durumundayız. Bu öz eleştiri sayesinde, birbirimizi suçlayarak değil,
tamamen birlik ve beraberliğimizi muhafaza ederek, devletin bağımsızlığını ve
bölünmez bütünlüğünü savunarak birlik ve beraberliğimize kastedenlere karşı hep
beraber dimdik bir tavırla ayakta durarak cevap verebiliriz. 
Demin
de söyledim, terörün panzehri milletin kararlı duruşudur. Allah’a hamdolsun,
Yenikapı’daki o ruh, bütün siyasi partilerin liderleri…
MERAL
DANIŞ BEŞTAŞ (Adana) – Bütün siyasi partiler değil, HDP yok. 
RAMAZAN
CAN (Devamla) – …Genelkurmay Başkanımız, Başbakanımız, Cumhurbaşkanımız, 5
milyon aziz milletimiz ve o tabloya alkış tutan 79 milyon hep beraber, hepimiz
bu kararlı duruş sayesinde buradayız.
Arkadaşlar,
Allah göstermesin, eğer darbe teşebbüsü başarıya ulaşmış olsaydı, demin Sayın
Yılmaz Tunç kardeşim de söyledi, biz burada oturabilecek miydik, bunları savunabilecek
miydik, bunları konuşabilecek miydik? 
İBRAHİM
ÖZDİŞ (Adana) – Size bir şey olmazdı da bizi toptan götürürlerdi. 
RAMAZAN
CAN (Devamla) – Evet, demokrasiye sahip çıkan başta millet ve milletin aziz
temsilcileri, 241 şehit verdik. Değerli arkadaşlar, eğer biz bu 241 şehidin
kemiklerini sızlatmak istemiyorsak, bu şehitlerimize sahip çıkmak istiyorsak,
bu şehitlerimizin yakınlarıyla hep beraber olmak istiyorsak, gazilerimizi
gördüğümüzde onları temsil edebiliyorsak hep beraber, birlik ve beraberlik içerisinde,
bu hain örgütlere karşı kararlı duruş sergilemek durumundayız. Eğer biz bunu
yapamaz isek onlara haklarını helal ettiremeyiz. 
HALİS
DALKILIÇ (İstanbul) – Bravo Ramazan, helal olsun sana, helal! 
RAMAZAN
CAN (Devamla) – Sayın Cumhurbaşkanımız ve Sayın Başbakanımızın kararlı iradesi
ve ana muhalefet partisi ve diğer muhalefet partilerinin genel başkanlarıyla
hep beraber aziz milletimiz büyük bir yola çıktı. 
AKIN
ÜSTÜNDAĞ (Muğla) – Olağanüstü hâli konuşuyoruz! 
RAMAZAN
CAN (Devamla) – Bu yol, demokrasi yoludur; bu yol, hukuk yoludur. Eğer
olağanüstü hâl olmasaydı biz bu sıkıntılara nasıl çare olabilecektik? Hem zaman
açısından hem yerindelik açısından bu yola müracaat etmemiz gerekiyordu. Bir,
zaman açısından; iki, zemin açısından bunlar yapılabilir. O zamanı sizin vermiş
olduğunuz yetkiler sayesinde OHAL’le kazanacağız, o yetkiyi OHAL’le
kazanacağız, zemin de birlik, beraberlik ruhuyla devam edecek inşallah. 
Ben, bu duygular
içerisinde şehitlerimize tekrar Allah’tan rahmet dileyerek yakınlarına taziye
dileklerimi iletirken, gazilerimize ve bu tabloda yer alan bütün
arkadaşlarımıza geçmiş olsun dileklerimi iletirken şunu vurgulayarak tezkereye
desteklerini bekliyorum: Ben biliyorum ki ve umut ediyorum ki bu aziz
milletimiz ve temsilcileri millî iradeye saygı esas anlamında bu tezkereye
“evet” oyu kullanacaktır, şayet “hayır” kullanıyorlarsa onlara da saygımız
sonsuz. Ama, gelin, bu tabloyu, bu 7 Ağustos Yenikapı ruhunu devam ettirelim ve
terörün belini kırmaya hep beraber devam edelim diyorum, hepinizi saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ediyorum Sayın Can. 
Sayın
milletvekilleri, böylece görüşmeler tamamlanmıştır.
Şimdi
Başbakanlık tezkeresini oylarınıza sunuyorum: Kabul edenler... Kabul
etmeyenler... Tezkere kabul edilmiştir, hayırlı uğurlu olsun. (AK PARTİ
sıralarından alkışlar) 
RUHİ ERSOY
(Osmaniye) – Sayın Başkan, kayıt düşmek adına, MHP siyaset kurumu olarak hiç
aldatılmamıştır demek istiyorum.
BAŞKAN – Şimdi
İç Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
D) Önergeler
1.- İstanbul Milletvekili Mustafa Sezgin
Tanrıkulu’nun, (2/285) esas numaralı İbadet Yerlerinin Düzenlenmesi Hakkında
Kanun Teklifi’nin doğrudan gündeme alınmasına ilişkin önergesi (4/57)
Türkiye Büyük Millet Meclisi Başkanlığına
(2/285) esas
numaralı Kanun Teklifi’min İç Tüzük’ün 37’nci maddesine göre doğrudan Genel
Kurul gündemine alınmasını arz ederim. 
Saygılarımla.
 Mustafa
Sezgin Tanrıkulu
 İstanbul

BAŞKAN – Teklif
sahibi olarak buyurun Sayın Tanrıkulu. 
Süreniz beş
dakikadır.
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; aslında, Adalet
ve Kalkınma Partili milletvekili arkadaşların dinlemesini isterdim. Konu
cemevleriyle ilgili ve bugün Aşure Günü. Dolayısıyla, dinleyip bir tercihte
bulunmanızı beklerim doğrusunu isterseniz. 
Öncelikle,
Kerbelâ mateminin yıl dönümü vesilesiyle bu acıyı hâlen yaşayan bütün Alevi
yurttaşların acısına katılıyorum ve paylaşıyorum. 
İMRAN
KILIÇ (Kahramanmaraş) – Alevi ve Sünni; hep beraber.
MUSTAFA
SEZGİN TANRIKULU (Devamla) - Bütün yurttaşlarımızın acısına katılıyorum değerli
arkadaşlar. 
Tabii,
bugün aşure, muharrem ayının 10’uncu günü ama Alevi yurttaşlarımız bugünü
statüsü olmayan cemevlerinde kutluyorlar. Bu ayıp bu Parlamentonun ayıbıdır, bu
ayıp başta on dört yıldır hükûmet eden Adalet ve Kalkınma Partisinin ayıbıdır.
Dolayısıyla, bu ayıbı…
LEVENT
GÖK (Ankara) – Sayın Başkan… Sayın Başkan…
İDRİS
BALUKEN (Diyarbakır) – Bu ortamda Genel Kurul olmaz ya, ayıp ya! Yani, bu
Meclisin bir saygınlığı vardı, el birliğiyle ortadan kaldırdınız. 
BAŞKAN
– Sayın milletvekilleri, istirham ediyorum, lütfen yerlerimizi alalım. Sayın
Bakan… Sayın milletvekilleri…
LEVENT
GÖK (Ankara) – Sayın Başkan, bu uygun bir tablo değil yani böyle bir tablo
olabilir mi?
MUSTAFA
SEZGİN TANRIKULU (Devamla) – Sayın Bakan…
BAŞKAN
– Sayın milletvekilleri… Sayın Bakan… 
İDRİS
BALUKEN (Diyarbakır) – Ama, biz de o zaman kalkalım.
BAŞKAN
- Bakın, hatip kürsüde… Lütfen, daha sonra… 
LEVENT
GÖK (Ankara) – Sayın Bakan… 
BAŞKAN
- Sayın Bakan… Sayın milletvekili, lütfen, istirham ediyorum. 
LEVENT
GÖK (Ankara) – Sayın Bakan…
BAŞKAN
- Sayın Bakanım, siz oradan ayrılabilirsiniz, İç Tüzük 37’ye geçtik, tezkere
bitti. 
MUSTAFA
SEZGİN TANRIKULU (Devamla) – Hayır, Sayın Bakana da hitap edeceğim de… Dinlese
iyi olur.
BAŞKAN
– Öyle mi? Ama, sayın milletvekilleri, lütfen… Sizin vekiliniz bırakmıyor. 
MUSTAFA
SEZGİN TANRIKULU (Devamla) – Efendim, bugün aşure, muharrem ayının 10’uncu günü
ve Alevi inancına sahip yurttaşlarımız bugün statüsü olmayan bir yerde,
cemevlerinde oruçlarını açıyorlar ve matemlerini tutuyorlar. Cemevlerinin
ibadethane olmaması bu Parlamentonun ayıbıdır, başta da Adalet ve Kalkınma
Partililerin ayıbıdır. Dolayısıyla, bu ayıbı bugün burada kaldırabiliriz. 
İMRAN
KILIÇ (Kahramanmaraş) – Yasımatemi tüm yurt sathında ve camilerde hep beraber
tutuyoruz. 
MUSTAFA
SEZGİN TANRIKULU (Devamla) – Değerli arkadaşlar, bakın, 64’üncü Hükûmet
Programı. 64’üncü Hükûmet Programı’nda şu var: “Geleneksel irfan merkezleri ve
cemevlerine hukuki statü tanıyacağız.” Bu var. Bu da 65’inci Hükûmet Programı:
“Cemevleri” buradan uçmuş yani şu andaki Hükûmetin programında “cemevleri” yok.
Eğer matbaaya giderken düşmemişse bu çok önemli bir siyasi tercih ve bu tercih
de Alevi yurttaşlarımızın aleyhine olan bir tercih.
Değerli
arkadaşlar, kayıtlara geçmesi için söylüyorum. Avrupa İnsan Hakları
Mahkemesinin 26 Nisan 2016 tarihli İzzettin Doğan ve diğerleri Türkiye kararı;
Alevi yurttaşlarımız başvuru yapmışlar cemevleri nedeniyle, orada verilen karar
var değerli arkadaşlar. Bakın, biz burada karar vermediğimiz için, biz burada
Alevi yurttaşlarımızın eşitliği için karar vermediğimiz için, eşit yurttaşlık
için karar vermediğimiz için Avrupa İnsan Hakları Mahkemesi seksen üç sayfalık
bu kararıyla Türkiye’yi çok ağır mahkûm etmiş, bu Parlamentoyu mahkûm etmiş
aslında. Şöyle diyor: “Mahkemeye göre, kamu otoritelerinin Alevi toplumuna
yaklaşımı devletin nötrlüğü ve tarafsızlığıyla bağdaşmamaktadır. Düşünce, din
ve vicdan özgürlüğüne bir müdahale söz konusudur.” Diğer yandan, yine Avrupa
İnsan Hakları Mahkemesi aynen şunu söylüyor: “İbadethane yapma imkânı belirsiz
olup merkezî veya yerel makamların iyi niyetine kalmıştır. Bu topluluklar
üyelerinden veya devlet fonlarından bağış almamaktadırlar.”
Şimdi,
burada, bakın, Adalet ve Kalkınma Partisinin çoğunluğunu ilgilendiriyor bu.
Sizin Alevi yurttaşlarımıza sözleriniz var ve on dört yıldır iktidardasınız, bu
sözünüzü yerine getirmiyorsunuz ve Alevi yurttaşlarımız statüsü olmayan, kendi
imkânlarıyla yaptıkları ve büyük engellemelerle karşı karşıya kaldıkları
cemevlerinde ibadetlerini yerine getirmeye çalışıyorlar. Dolayısıyla, bu ayıp
Adalet ve Kalkınma Partisi milletvekillerine de aittir. Eğer burada Avrupa
İnsan Hakları Mahkemesi kararı doğrultusunda bir tutum almıyorsanız, bu, aynı
zamanda Hükûmetin de ayıbıdır, bu Parlamentonun ayıbıdır. 
Değerli
arkadaşlar, bugün bu ayıbı burada kaldıralım. Eğer kulisten teşrif ederlerse
arkadaşlarımız, eşit yurttaşlık konusunda bugün burada bir adım atabiliriz ama
durum malum. Buradan bütün Alevi yurttaşlarımızın ve bütün yurttaşlarımızın
Adalet ve Kalkınma Partisinin bu sıralarını görmelerini istiyorum. Mesele Alevi
yurttaşlar olunca tüm milletvekilleri dışarı çıktılar. Dolayısıyla, bu tutum da
Parlamentoya yakışmamıştadır çünkü gündemde…
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) - …neyin görüşüleceği vardı değerli arkadaşlar,
hangi konunun görüşüleceği vardı.
Teşekkür
ediyorum, saygılar sunuyorum. (CHP sıralarından alkışlar) 
İMRAN
KILIÇ (Kahramanmaraş) – Sadece cemevleri değil camiler de halkın kapılarıdır.
MUSTAFA
SEZGİN TANRIKULU (İstanbul) – Birçok laf atılmış olabilir, cevap verirsiniz.
BAŞKAN
– Teşekkür ediyorum.
İç
Tüzük madde 37’ye göre, bir milletvekili adına Balıkesir Milletvekili Mehmet
Tüm.
Buyurun
Sayın Tüm. (CHP sıralarından alkışlar) 
MEHMET
TÜM (Balıkesir) – Sayın Başkan, değerli milletvekilleri; sizleri saygıyla
selamlıyorum. 
Bildiğiniz
gibi muharrem ayındayız, bugün aşure günüdür. Öncelikle, zulme karşı direnen,
zalime biat etmeyen ve bunun bedelini canlarıyla çok ağır bir şekilde ödeyen
başta Hazreti Hüseyin olmak üzere tüm Kerbelâ şehitlerini bir kez daha buradan
saygıyla anıyorum. Aşureyi matem olarak kabul eden yurttaşlarımızın matemlerine
yürekten katılıyor, ibadetlerinin Hak katında kabul olmasını diliyorum.
Değerli
milletvekilleri, yüzyıllardır bu topraklarda yaşayan Aleviler gördükleri her
türlü zulme ve baskıya karşın çocuklarına asla kin ve nefreti öğretmediler,
Aleviler her zaman ilim ve irfanı öne almışlardır. Tarih boyunca hep zulüm
görseler de zalimlere asla biat etmemişlerdir. Biat anlayışının ülkeye nelere
mal olduğunu ne yazık ki hep birlikte yaşayarak görüyoruz. On dört yıllık AKP
iktidarı döneminde 7 adet Alevi çalıştayı yapıldı ancak gelinen yerde bir arpa
boyu yol alınamadı çünkü AKP Aleviler konusunda hiçbir zaman samimi değil, şu
anda olduğu gibi.
Değerli
milletvekilleri, bir sorunu çözmenin yolu, önce onun varlığını kabul etmekle
başlar. AKP Alevilerin varlığını bir türlü kabullenmiyor, bunun için de
Alevileri kendi öngördüğü kalıplara sokmak istiyor, bu asla kabul edilemez.
Evet,
yani Alevileri yok sayanlara nasıl konuşayım ben burada!
Evet,
burayı protesto ediyorum arkadaşlar. (CHP sıralarından alkışlar) 
BAŞKAN
– Evet, İç Tüzük 37’ye göre verilen önerge üzerine konuşmalar tamamlanmıştır.
III.- YOKLAMA
(CHP sıralarından bir grup milletvekili ayağa kalktı)
LEVENT GÖK (Ankara) – Toplantı yeter sayısı istiyoruz.
BAŞKAN
– Önergeyi oylarınıza sunmadan önce toplantı yeter sayısı talebi vardır, önce
onu göreceğiz.
Evet
arkadaşlar, isimleri hemen tespit ediyoruz.
Sayın
Gök, Sayın Tanal, Sayın Gaytancıoğlu, Sayın Tümer, Sayın Hürriyet, Sayın Gürer,
Sayın Özcan, Sayın Akar, Sayın Tüzün, Sayın Kayan, Sayın Arslan, Sayın Özdiş,
Sayın Tanrıkulu, Sayın Ağbaba, Sayın Erkek, Sayın Erdem, Sayın Özdemir, Sayın
Bektaşoğlu, Sayın Yedekci, Sayın Öz.
Evet,
20 kişi tamam.
Yoklama
işlemi için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
beş dakika ara veriyorum.
Kapanma Saati: 19.34
BEŞİNCİ OTURUM
Açılma Saati: 19.38
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN
(Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 5’inci Birleşiminin
Beşinci Oturumunu açıyorum. 
III.- YOKLAMA
BAŞKAN
– İç Tüzük’ün 37’nci maddesi uyarınca İstanbul Milletvekili Mustafa Sezgin
Tanrıkulu’nun önergesinin oylanmasından önce istem üzerine yapılan yoklamada
toplantı yeter sayısı bulunamamıştı.
Şimdi,
yoklama işlemini tekrarlayacağım.
Yoklama
için bir dakika süre veriyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, ikinci defa yapılan yoklamada da toplantı yeter sayısı
olmadığı anlaşıldığından, sözlü soru önergeleri ile kanun tasarı ve teklifleri
ile komisyonlardan gelen diğer işleri sırasıyla görüşmek için, 12 Ekim 2016
Çarşamba günü saat 14.00’te toplanmak üzere birleşimi kapatıyorum.
Hayırlı
akşamlar diliyorum. 
Kapanma Saati: 19.39




(x) (10/319) esas numaralı Meclis
Araştırması Önergesi’nin tam metni tutanağa eklidir




