



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 45’inci
Birleşim
 15
Ocak 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Ali Mahir Başarır’ın, adil yargılanma hakkı ve
hukuk güvenliğine ilişkin gündem dışı konuşması
2.- Kahramanmaraş Milletvekili İmran Kılıç’ın, sahip olunması gereken
değerlere ilişkin gündem dışı konuşması
3.- Kahramanmaraş Milletvekili Sefer Aycan’ın, Türkiye’deki obezite
sorununa ilişkin gündem dışı konuşması

V.- AÇIKLAMALAR
1.- Afyonkarahisar Milletvekili Burcu Köksal’ın, kamuda çalışan
sözleşmeli personele niçin kadro verilmediğini, Karayollarında müşavirlik
hizmetleri adı altında kontrol işi yapanların işten atılacağı iddiasının doğru
olup olmadığını, atama bekleyen öğretmenlerin atamalarının yapılıp
yapılmayacağını ve engelli öğretmen adaylarının öğrencilerine kavuşup
kavuşamayacağını öğrenmek istediğine ilişkin açıklaması
2.- Kocaeli Milletvekili Tahsin Tarhan’ın, Dilovası’nda yeni bir maden
ocağı açılmasının yöre halkına vereceği zarara ilişkin açıklaması
3.- Kocaeli Milletvekili İlyas Şeker’in, herhangi bir sosyal güvencesi
olup olmadığına bakılmaksızın sigarayı bırakma tedavisi alan hastalara Sağlık
Bakanlığınca temin edilecek ilaçlardan ücretsiz yararlanma imkânı getirildiğine
ilişkin açıklaması
4.- Mersin Milletvekili Ali Cumhur Taşkın’ın, Mersin ilinin Türkiye'nin
önemli üretim ve ekonomik cazibe merkezi olduğuna ilişkin açıklaması
5.- Hatay Milletvekili Serkan Topal’ın, kontenjan yetersizliğinden
atanamayan ücretli öğretmenlerin Millî Eğitim Bakanından kadro talep ettiğine
ilişkin açıklaması 
6.- Niğde Milletvekili Ömer Fethi Gürer’in, girdi fiyatlarındaki artışın
devam etmesi hâlinde tarım ürünlerinde yaşanan sorunların da artacağına ilişkin
açıklaması
7.- Gaziantep Milletvekili İmam Hüseyin Filiz’in, 13 Ocak Rauf Denktaş’ı
vefatının 7’nci yıl dönümünde rahmetle andığına ilişkin açıklaması
8.- Trabzon Milletvekili Ahmet Kaya’nın, Trabzon’un Beşikdüzü
ilçesindeki şehit Üsteğmen Erdal Kurtoğlu’nun adını yaşatan parkın Suudi
Arabistanlı şirkete satılmak istendiğine ilişkin açıklaması
9.- Kahramanmaraş Milletvekili Ali Öztunç’un, kendisinin de Binali
Yıldırım gibi büyükşehir belediye başkanı adayı olduğuna ama imkânlarının eşit
olmadığına ve Meclis Başkanlık Divanını bu konuda tarafsız olmaya davet
ettiğine ilişkin açıklaması
10.- Amasya Milletvekili Mustafa Levent Karahocagil’in, CHP ve HDP
vekillerinin kürsüdeki her konuşmasında Cumhurbaşkanını “diktatör” diye ilan
etmelerinin diktatörlük özleminden mi kaynaklandığını öğrenmek istediğine
ilişkin açıklaması
11.- Kahramanmaraş Milletvekili Sefer Aycan’ın, ameliyat teknikerleri,
anestezi, diyaliz, çevre sağlığı ve fizik tedavi teknisyenleri ile
diyetisyenlerin atama beklediğine ilişkin açıklaması
12.- İstanbul Milletvekili Hayati Arkaz’ın, 14 Ocak Zübeyde Hanım’ın
ölümünün 96’ncı yıl dönümüne ilişkin açıklaması
13.- Samsun Milletvekili Neslihan Hancıoğlu’nun, kuru soğan ithalatında
şubat ayı sonuna kadar sıfır gümrük vergisiyle kimin Türkiye’ye soğan
getireceğini, kimlerin bu işten büyük paralar kazanacağını ve bu işin arkasında
hangi lobilerin olduğunu öğrenmek istediğine ilişkin açıklaması
14.- Gaziantep Milletvekili İrfan Kaplan’ın, Gaziantep ili Nurdağı
ilçesi Hamidiye köyündeki mağduriyetin giderilebilmesi için gölete sulama
kanalı yapılması gerektiğine ilişkin açıklaması
15.- Antalya Milletvekili Feridun Bahşi’nin, şoför esnafının da deniz ve
hava ulaşımında olduğu gibi ÖTV’siz yakıt alabilmesi için Hükûmetin çalışması
olup olmadığını öğrenmek istediğine ilişkin açıklaması
16.- İstanbul Milletvekili Ümit Beyaz’ın, İstanbul Mahmutbey gişelerinde
yaşanan mağduriyetin giderilmesi gerektiğine ilişkin açıklaması
17.- Mersin Milletvekili Hacı Özkan’ın, AK PARTİ olarak ideallerinin
dünya devletleri arasında hak ettiği yeri alacak güçlü Türkiye inşa etmek
olduğuna ilişkin açıklaması
18.- Afyonkarahisar Milletvekili İbrahim Yurdunuseven’in, 2018 yılının
en büyük kazanımının Cumhurbaşkanlığı hükûmet sisteminin fiilen uygulamaya
girmesi olduğuna ilişkin açıklaması
19.- Adana Milletvekili Ayhan Barut’un, kamu kurumlarında sözleşmeli
olarak çalışan 4/B’lilere neden kadro verilmediğini, emeklilikte yaşa
takılanlara, atanamayan öğretmenlere, veteriner hekimlere, ziraat, gıda, su
ürünleri, orman mühendislerine, radyoloji uzmanlarına, taşeron olarak
çalışanlara ve işsizlere ne zaman çözüm üretileceğini öğrenmek istediğine
ilişkin açıklaması
20.- Manisa Milletvekili Erkan Akçay’ın, Doğu Türkistan’daki Uygur Türklerine
sistematik olarak yapılan zulmün kamuoyunun gündeminde kalmaya devam ettiğine,
13 Ocak Rauf Denktaş’ı vefatının 7’nci, 15 Ocak Fazıl Küçük’ü vefatının
35’inci, 14 Ocak Zübeyde Hanım’ı vefatının 96’ncı yıl dönümünde rahmetle
andıklarına ilişkin açıklaması
21.- Kars Milletvekili Ayhan Bilgen’in, 15 Ocak Nazım Hikmet’in
doğumunun 117’nci yıl dönümüne, Cumhurbaşkanının seçmen kayıtlarını gündeme
getiriş biçimi ile diğer partilerin kamuoyuyla paylaştığı bilgelerin seçimin
meşruiyetini gölgede bırakacak nitelikte olduğuna, Suriye politikasıyla ilgili
yapılan açıklamaların çelişkili olduğuna ilişkin açıklaması
22.- İstanbul Milletvekili Engin Altay’ın, 14 Ocak Zübeyde Hanım’ı
ölümünün 96’ncı, 15 Ocak Fazıl Küçük’ü ölümünün 35’inci ve 15 Ocak Nazım
Hikmet’i doğumunun 117’nci yıl dönümünde rahmetle andıklarına, Amasya
Milletvekili Mustafa Levent Karahocagil’in yaptığı açıklamasındaki bazı
ifadelerine ilişkin açıklaması
23.- İstanbul Milletvekili Yavuz Ağıralioğlu’nun, kötü şartlarda, kötü
fiyatlarla yaşamı idame ettirmeye çalışan bir millet olduğumuza, fırıncıların
mağduriyetinin giderilmesi konusunda hassasiyet izhar ettiğine ve Hükûmetin bu
mevzuyu gündemine alması gerektiğine ilişkin açıklaması
24.- Denizli Milletvekili Cahit Özkan’ın, 14 Ocak Zübeyde Hanım’ı
vefatının 96’ncı, 13 Ocak Rauf Denktaş’ı vefatının 7’nci, 15 Ocak Nazım
Hikmet’i doğumunun 117’nci yıl dönümünde rahmetle yâd ettiğine, Cumhurbaşkanına
yapılan ithamların hesabını bağımsız yargının soruyor olmasına saygı duymak
gerektiğine ve yargının siyasi tartışmaların merkezine çekilmesinin kimseye
yarar sağlamayacağına ilişkin açıklaması
25.- İstanbul Milletvekili Engin Altay’ın, açıklama yapmaları için grup
başkan vekillerine tanınan konuşma sıralamasına, 31 Mart seçimlerinde seçime
giren siyasi partilerin ve adaylarının Yüksek Seçim Kuruluna rağmen seçimin
güvenliğini, seçim sonuçlarının sağlıklı şekilde sonlandırılmasını tesis
edeceğine ilişkin açıklaması
26.- İstanbul Milletvekili Engin Altay’ın, Meclisin her çalışmasında
yoklama istenebileceğine, Niğde Milletvekili Ömer Fethi Gürer’in emeklilikte
yaşa takılanlarla ilgili kanun teklifinin doğrudan gündeme alınmasına ilişkin
önergesinin görüşmelerini izlemek isteyen ama engellenen Emeklilikte Yaşa Takılanlar
Platformu üyeleri ve dernek yöneticilerinin TBMM yerleşkesine alınmasını talep
ettiklerine ilişkin açıklaması
27.- Kars Milletvekili Ayhan Bilgen’in, Isparta Milletvekili Recep
Özel’in HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
28.- Denizli Milletvekili Cahit Özkan’ın, seçimin Yüksek Seçim Kurulunun
gözetim ve denetiminde yapıldığına ve itirazların da Yüksek Seçim Kuruluna
iletilebileceğine ilişkin açıklaması
29.- İstanbul Milletvekili Engin Altay’ın, siyasi partilerin YSK ve
seçmen kütükleri üzerinde yapılan manipülasyonlara yönelik kaygıları gündeme
getirmesi gerektiğine, sorunun yapılan itirazların ilçe seçim kurullarınca ve
nüfus müdürlüklerince kale alınmaması olduğuna ilişkin açıklaması
30.- İstanbul Milletvekili Ahmet Ünal Çeviköz’ün, Şanlıurfa Milletvekili
Mehmet Kasım Gülpınar’ın CHP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
31.- Ankara Milletvekili Filiz Kerestecioğlu Demir’in, emeklilikte yaşa
takılanların mağduriyetinin ortak uzlaşıyla çözülmesi gerektiğine ilişkin
açıklaması
32.- İstanbul Milletvekili Yavuz Ağıralioğlu’nun, emeklilikte yaşa
takılanlarla ilgili kanun teklifine “evet” oyu vereceklerine ilişkin
açıklaması
33.- İstanbul Milletvekili Engin Altay’ın, saat 18.00’den sonra Meclise
ziyaretçi alınmadığına ama saat 18.00’den önce gelen ziyaretçilerin de Genel
Kurulu dilediği kadar izleyebileceğine ilişkin açıklaması
34.- İstanbul Milletvekili Yavuz Ağıralioğlu’nun, bütün partilerin seçim
meydanlarında EYT’yle ilgili vaadi olduğuna, Suriyelilere kaynak bulan devletin
kendi emeklilerine de kaynak bulması gerektiğine ve kanun teklifini destekleyeceklerine
ilişkin açıklaması
35.- Denizli Milletvekili Cahit Özkan’ın, vatandaşın emekli olması
hâlinde bir işte çalışmadan ihtiyaçlarını giderebilmesini sağlamak için şu anki
düzenlemenin yapıldığına ilişkin açıklaması
36.- İstanbul Milletvekili Engin Altay’ın, Denizli Milletvekili Cahit
Özkan’ın doğrudan gündeme alınma önergesi üzerinde yaptığı konuşmasındaki bazı
ifadelerine ilişkin açıklaması
37.- İstanbul Milletvekili Yavuz Ağıralioğlu’’nun, EYT kanun teklifinin
el birliğiyle çıkartılması gerektiğine ilişkin açıklaması
38.- İstanbul Milletvekili Erkan Baş’ın, sarayın ihtiyaçlarını
karşılayan her yasa teklifinin tüm engelleme çabalarına rağmen Parlamentodan
çıktığına, sadece alın terinin, emeğinin karşılığını isteyen insanların
talebinin karşılaması gerektiğine ilişkin açıklaması
39.- İstanbul Milletvekili Nazır Cihangir İslam’ın, EYT’lilerin
arkasında olacaklarına ve bu sorunun bir an önce çözülmesi gerektiğine ilişkin
açıklaması
40.- İstanbul Milletvekili Engin Altay’ın, doğrudan gündeme alınma
önergesinin oylamasının açık oylama şeklinde yapılması taleplerinin yerine
getirilmesi gerektiğine ve usul tartışması açılmasını istediğine ilişkin
açıklaması
41.- İstanbul Milletvekili Mahmut Tanal’ın, organ bağışıyla ilgili
hazırlamış oldukları kanun teklifinin Genel Kurul gündemine getirilmesini talep
ettiklerine ilişkin açıklaması
42.- Denizli Milletvekili Cahit Özkan’ın, organ, ilik ve doku bağışının
yetersiz olduğuna, vatandaşların organlarını bağışlama konusunda gayretli
olmalarını temenni ettiğine ilişkin açıklaması
43.- Denizli Milletvekili Cahit Özkan’ın, Malatya Milletvekili Veli
Ağbaba’nın 37 sıra sayılı Kanun Teklifi’nin 31’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
44.- Malatya Milletvekili Veli Ağbaba’nın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
45.- Kocaeli Milletvekili Haydar Akar’ın, Türkiye'nin en önemli
konularından biri görüşülürken AKP milletvekillerinin Genel Kurul salonunda
bulunmadıklarına ve 37 sıra sayılı Kanun Teklifi’nin 34’üncü maddesiyle ilgili
önergenin oylanması sırasında Oturum Başkanı Mithat Sancar’ın tutumuna ilişkin
açıklaması
46.- İstanbul Milletvekili Mustafa Sezgin Tanrıkulu’nun, Cumartesi
Annelerinin adalet taleplerini gündeme getiremediklerine ve İsmail Şahin’in
akıbetini öğrenmek istediklerine ilişkin açıklaması
47.- Adana Milletvekili Ayhan Barut’un, Adana ilinde şiddetli yağışlar
nedeniyle zarar gören çiftçilerin Tarım Kredi Kooperatifleri ile Ziraat
Bankasına olan borçlarının faizsiz iki yıl ertelenmesi ve üreticilerin
zararlarının yerinde tespit edilmesi gerektiğine ilişkin açıklaması
48.- Manisa Milletvekilleri Ahmet Vehbi Bakırlıoğlu’nun, aşırı
yağışların Manisa’da hayatı olumsuz etkilediğine ve Akhisar ilçesinde yaşanan
sel baskınında yaşamını yitiren Zekeriya Akyol’a Allah’tan rahmet dilediğine
ilişkin açıklaması
49.- Denizli Milletvekili Cahit Özkan’ın, Konya Milletvekili Fahrettin
Yokuş’un 37 sıra sayılı Kanun Teklifi’nin 43’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
50.- İstanbul Milletvekili Engin Altay’ın, milletin on altı yıldır
yaşadığı sorunların kaynağının belli olduğuna ilişkin açıklaması

VI.- BAŞKANLIĞIN GENEL KURULA SUNUŞLARI
A) Önergeler
1.- Balıkesir Milletvekili İsmail Ok’un, TBMM Başkanlık Divanı Kâtip
Üyeliğinden istifa ettiğine ilişkin önerge yazısı (4/17)
2.- İYİ PARTİ grup önerisinin görüşmelerinin kapalı oturumda yapılmasına
ilişkin Grup Başkan Vekili Kocaeli Milletvekili Lütfü Türkkan ve Grup Başkan
Vekili İstanbul Milletvekili Yavuz Ağıralioğlu tarafından İç Tüzük’ün 70’inci
maddesine göre verilmiş olan önergesi 
3.- Niğde Milletvekili Ömer Fethi Gürer’in (2/976) esas numaralı Sosyal
Sigortalar ve Genel Sağlık Sigortası Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/16)

B) Tezkereler
1.- TBMM Başkanlığının, TBMM Dışişleri Komisyonu heyetinin 5-7 Şubat
2019 tarihlerinde Tunus'a resmî ziyarette bulunmasına ilişkin tezkeresi (3/523)

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kocaeli Milletvekili Lütfü Türkkan tarafından,
ABD’yle Menbic başta olmak üzere Fırat'ın doğusu için herhangi bir anlaşma
yapılıp yapılmadığının, operasyondan vazgeçilmiş ise bir anlaşma gereğince mi
vazgeçildiğinin, ABD Başkanının sosyal medya üzerinden duyurduğu Suriye sınırında
32 kilometre derinliğinde güvenli bölge oluşturma teklifinin ayrıntılarının,
Amerika'nın YPG terör örgütüne silah ve mühimmat desteği verirken ulaşımı
Türkiye sınırları üzerinden sağlayıp sağlamadığının ve bu doğrultuda İncirlik
Hava Üssü’nü kullanıp kullanmadığının araştırılması amacıyla 15/1/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 15 Ocak 2019 Salı
günkü birleşiminde yapılmasına ilişkin önerisi
2.- HDP Grubunun, Grup Başkan Vekili Kars Milletvekili Ayhan Bilgen
tarafından, YSK seçmen kayıtlarında yaşanan usulsüzlük iddialarının
araştırılması amacıyla 15/1/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 15 Ocak 2019 Salı günkü birleşiminde yapılmasına ilişkin önerisi
3.- CHP Grubunun, İstanbul Milletvekili Ahmet Ünal Çeviköz ve
arkadaşları tarafından, 31 Aralık 2018 tarihinde Taksim Meydanı’nda Özgür
Suriye Ordusu’na ait bayrağın açılması vesilesiyle Suriye rejimi karşıtı
faaliyetlere Türkiye toprakları üzerinde izin verilmesi olayına ilişkin
sorumluların araştırılması amacıyla 8/1/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 15 Ocak 2019 Salı günkü birleşiminde yapılmasına
ilişkin önerisi 

VIII.- KAPALI OTURUMLAR
İKİNCİ VE ÜÇÜNCÜ OTURUMLAR

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Emeklilikte Yaşa
Takılanlar Platformu üyelerinin ve dernek yöneticilerinin İç Tüzük ve kanunlar
gereğince Meclise alınmalarına engel bir durum bulunmadığı takdirde Genel
Kurulu izlemelerini sağlayacağına ilişkin konuşması
2.- Oturum Başkanı TBMM Başkan Vekili Mithat Sancar’ın, Emeklilikte Yaşa
Takılanlar Platformu üyelerinin ve dernek yöneticilerinin Meclise alındıklarına
ve Genel Kurulu izleyebileceklerine ilişkin konuşması
3.- Oturum Başkanı TBMM Başkan Vekili Mithat Sancar’ın, Oturumu yöneten
Meclis Başkan Vekili olarak Meclis düzeninden sorumlu olduğuna ve Genel Kurul
salonundan dışarı çıkartılan izleyicilerin tekrar izleyici locasına davet
edilmelerini yetkililerden istediğine ilişkin konuşması
4.- Oturum Başkanı TBMM Başkan Vekili Mithat Sancar’ın, Öykü Arin
Yazıcı’nın kan kanserinin çok özel bir türüyle mücadele ettiğine ve annesinin
mesajını paylaşmak istediğine ilişkin konuşması
5.- Oturum Başkanı TBMM Başkan Vekili Mithat Sancar’ın, Öykü Arin Yazıcı
için yürütülen bağış kampanyası vesilesiyle Kızılayın TBMM’ye araç göndermesi
suretiyle kan bağışında bulunulabileceğine ilişkin konuşması
6.- Oturum Başkanı TBMM Başkan Vekili Mithat Sancar’ın, 37 sıra sayılı
Kanun Teklifi’nin 34’üncü maddesiyle ilgili önergenin oylanması sırasında İç
Tüzük kurallarını uyguladığına ilişkin konuşması

X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Mithat Sancar’ın doğrudan gündeme
alma önergesinin oylamasının işaretle yapılması kararının İç Tüzük hükümlerine
uygun olup olmadığı hakkında

XI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) 

XII.- YAZILI SORULAR VE CEVAPLARI
1.- İstanbul Milletvekili Mahmut
Tanal'ın, TBMM’deki halılara ilişkin sorusu ve Türkiye Büyük Millet Meclisi
Başkanvekili Mustafa Şentop’un cevabı (7/7223)
2.- İstanbul Milletvekili Mahmut
Tanal'ın, yeni binadaki lokantalara ilişkin sorusu ve Türkiye Büyük Millet
Meclisi Başkanvekili Mustafa Şentop’un cevabı (7/7224)








15 Ocak 2019 Salı
BİRİNCİ OTURUM
Açılma Saati: 15.00
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Rümeysa
KADAK (İstanbul)
-----0-----
BAŞKAN
– Türkiye Büyük Millet Meclisinin 45’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, adil yargılama ve hukuk güvenliği hakkında söz isteyen Mersin
Milletvekili Ali Mahir Başarır’a aittir. 
Buyurun
Sayın Başarır. (CHP sıralarından alkışlar) 
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Ali Mahir Başarır’ın, adil yargılanma hakkı ve
hukuk güvenliğine ilişkin gündem dışı konuşması
ALİ
MAHİR BAŞARIR (Mersin) – Genel Kurulu saygıyla selamlıyorum. 
Adil
yargılanma hakkı ve hukuk güvenliği konuları hakkında gündem dışı söz almış
bulunmaktayım. 
Değerli
milletvekilleri, bir ülkede hukuk güvenliğinden, yargı bağımsızlığından
bahsedebilmek için özgür, sadece vicdanlarına göre karar verebilen yargıçların
görev yapması gerekmektedir. Bir ülkede eğer yargıçlar televizyon kanallarını
izleyip Cumhurbaşkanının cümlelerini iddianameye döküyorsa orada bir sorun
vardır. Üzülerek söylüyorum ki Türkiye’de bağımsız yargı tüm kurumlarıyla iflas
etmiştir. 
Şimdi
buradan bazı örnekler vermek istiyorum. Ülkemde bir organize suç örgütü lideri
çıkıyor, miting yapıyor ve diyor ki: “Oluk oluk kan akıtacağız, cezaevlerini
basacağız, mahkûmları ayaklarından asacağız.” Sonuç, takipsizlik kararı. Bir
Danıştay üyesi hâkim çıkıyor, bu ülkenin Cumhurbaşkanı adayı hakkında hakaret
ediyor, görevinde kalıyor. Daha yeni, Edirne’de görev yapan bir hâkim “CHP
zihniyeti” diye başlıyor, hakaretleri sosyal medyada devam ettiriyor, hâlâ
görevinde. Bu ülkenin İçişleri Bakanı ana muhalefet liderine ağza alınmayacak
hakaretlerde bulunuyor, eylemi düşünce özgürlüğü bağlamında değerlendiriliyor. 
Geliyorum
Cumhurbaşkanına. Bu ülkenin ana muhalefet partisi için “çöplük, tezek, soysuz”
diyen Cumhurbaşkanı yargıçlar tarafından korunuyor. 
Bir
de yargının diğer yüzüne bakalım. Yıllarını sanata vermiş, bilime vermiş Müjdat
Gezen, Metin Akpınar çıkıyor, televizyonda bir konuşma yapıyor, akşam
Cumhurbaşkanı bu sanatçıları diline doluyor. Hafta sonu Anadolu Adliyesi
cumhuriyet başsavcısı soruşturma başlatıyor. Bir gün sonra gözaltına
alınıyorlar ve adli kontrol şartıyla, haftada bir gün imza ve yurt dışı şartıyla
tahliye oluyorlar. Aslında tutuklu o sanatçılar. Attıkları her imza bu
iktidarın ve bu yargının utanç imzalarıdır. 
Sayın
Genel Başkanımız bu ülkede muhalefet yapıyor; hırsızlığı sorguluyor, yolsuzluğu
sorguluyor, haksızlığı sorguluyor, idarecilerin yurt dışındaki parasını
sorguluyor, ayakkabı kutularını sorguluyor, ne geliyor? 1,5 milyon lira
tazminat.
Şimdi,
eğer bir ülkede yargı sarayın sözcüsü olmuşsa, kılıcını sallıyorsa, emir eri
gibi davranıyorsa o ülkede hukuk güvenliğinden, birey güvenliğinden bahsetmemiz
mümkün değil. Halkımızın başta saray olmak üzere tüm bürokrasiye inancı
kalmamıştır. Bakın, bir örnek vereyim: Yılbaşında çekiliş yapıldı, milyonlarca
insan bilet aldı, ona bile güveni yok halkın, “Hile yapmışlardır.” diyor.
Sorsak birçoğu der ki: “Millî piyango bileti çekmek günah.” Ama halk “Bunlar
haram olana bile haram karıştırıyor.” diyor, böyle düşünüyor. Bence çok şey
almak zorundalar.
Bir
yerel seçim sürecindeyiz. Seçimin konusu bana göre yapılacak olan hizmetler,
yerel hizmetler olmalı ama görüyorum ki yine türban konusu, yine cami konusu,
yine din konusu kullanılıyor. Bir sanatçımız içkili bir barda türbanlı bir
vatandaşımızla tartışıyor, Cumhurbaşkanı çıkıyor, bunu diline doluyor. Artık
türbandan, camiden elinizi çekin. Bu halkın türbanla, camiyle asla ve asla
sorunu yok. Bakın, türbanlı bir vatandaşımız ile bir sanatçımız içkili bir
barda bile buluşup tartışabiliyor; bu, Cumhurbaşkanını ilgilendiren bir konu
değil ama ne yazık ki Cumhurbaşkanı hâlâ din, hâlâ türban, hâlâ cami konusunu
işliyor bu ülkede.
(Mikrofon
otomatik cihaz tarafından kapatıldı)
ALİ
MAHİR BAŞARIR (Devamla) – Tamamlıyorum.
BAŞKAN
– Sayın Başarır, size bir dakika daha süre veriyorum.
ALİ
MAHİR BAŞARIR (Devamla) – Tamam. 
BAŞKAN
- Buyurun. 
ALİ
MAHİR BAŞARIR (Devamla) - Cumhurbaşkanı bu ülkede konuşacaksa yoksulluğu
konuşsun, konuşacaksa eşitsizliği konuşsun, hırsızlığı konuşsun, halkın
durumunu konuşsun. 
Bakın,
bir saat sonra bu Meclise milyonlarca insanı ilgilendiren, emeklilikte yaşa
takılanlarla ilgili bir kanun teklifi geliyor. Madem bu halkı istiyorsunuz, bir
sevap işleyeceksiniz, dinden bahsediyorsunuz, haktan bahsediyorsunuz; gelin, bu
yasa teklifine “evet” deyin.
Sözlerime
son verirken, bugün büyük usta Nazım Hikmet’in doğum günü. Büyük usta
dizelerinde “Yaşamak bir ağaç gibi tek ve hür/ Ve bir orman gibi kardeşçesine”
demişti. Üzülerek görüyorum ki bu ülkede ne bir ağaç ne bir orman ne de
kardeşlik bıraktınız. 
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Teşekkürler Sayın Başarır. 
Gündem
dışı ikinci söz, birlik ve beraberliğimizin harcı değerlerimiz konusunda söz
isteyen Kahramanmaraş Milletvekili İmran Kılıç’a aittir. 
Buyurun
Sayın Kılıç. (AK PARTİ sıralarından alkışlar) 
Süreniz
beş dakikadır. 
2.- Kahramanmaraş Milletvekili İmran Kılıç’ın, sahip olunması gereken
değerlere ilişkin gündem dışı konuşması
İMRAN
KILIÇ (Kahramanmaraş) – Sayın Başkan, değerli milletvekilleri; hepinizi
saygıyla selamlıyorum. 
Değer,
bir şeyin önemini bilmeye yarayan soyut ve somut ölçü, kıymet, üstünlük ve
niteliktir. Bir milletin sahip olduğu sosyal, kültürel, ekonomik ve bilimsel
değerlerini kapsayan maddi ve manevi ögelerin bütünü anlamına gelmektedir. 
İnsan,
Yaratıcı’nın şaheseri, başyapıtı, varlıkların en değerlisidir. “İnsan bir gemi,
ruh aslı, akıl yelkeni, fikir dümeni, yürüt gemiyi göreyim seni.” denmiştir.
Davranışlar davranışları belirler ve davranış herkesin yüzünü gösterdiği bir
aynadır; bu anlamda, kişi kişinin aynasıdır. 
Güzel
söz, zarif tavırlar herkes tarafından takdir görür, tersi davranışlar ve kibir
ise herkesi kendimizden uzaklaştırır. Eğer medeniyet insanların kalbinde
değilse hiçbir yerde değildir. Uygarlık nüfus çokluğu, şehirlerin büyüklük ve
bayındırlığı, gelirlerin bolluğunun ötesinde o ülke insanlarının sahip olduğu
erdemli değerlerle ölçülür. Uygarlık, maddi, aynı zamanda manevi ilerlemedir,
insanın insana eklediği tüm değerlerdir. Bu değerler içerisinde ortak akılla
hareket edip ehliyle istişare, hukukun gereğini toplumda egemen kılmak, toplum
kesimleri arasında hak ve sorumluluk bakımından eşit davranmak, yöneticileri
liyakat ve yeterliliğe göre seçmek, gelir dağılımında dengeyi sağlamak, hukukun
üstünlüğünü öne çıkarmaktır ki toplumları medeni ve müreffeh hâle getirir.
Uygarlığın sürekliliği birlik, insanlık kardeşliği, eşitlik, adalet,
yardımlaşma ve dayanışmayla kaimdir. 
Sayın
milletvekilleri, bizden önce geçenler nasıl ki bizim için bir hayal ise bizler
de bizden sonrakiler için hayal olacağız. Geçici olan bu hayatta insanlığın
huzur ve barış içinde yaşaması için bir sır olmalı, bu sırrı bulmalıyız. Bu,
farklı insanları mutlu edecek bir bakış açısıyla insanlık değerlerini
kuşanmakla mümkündür.
Kendi
benliğimizi bulabilmemiz için kişilik gelişimini etkin kılan değerler saygı,
sevgi, adalet, dürüstlük, öz güven; diğer insanlarla ilişkilerimizi ve hayatı
düzenleyen değerler dostluk, sorumluluk, cömertlik, yardımseverlik,
girişimcilik; hayatı yaşanılır kılan, iz bırakan değerler başarı, bilim, bilgi,
ustalık, üretim, kahramanlık, değişimlik olarak müşahede edilmiştir.
Şeyh
Sadi Şirazi “Değersiz bir taş bir altın kâseyi kırarsa ne taşın kıymeti artar
ne de altının değeri azalır.” demiştir. Ayette “Emrolunduğu gibi dosdoğru ol.”,
hadisişerifte de “Güzel tavırlar sergilemek, tutumluluk, düşünerek ağırbaşlı
davranmak peygamberliğin kırkta 1’idir.” buyurulmuştur.
“Değerleri
tutup kaldır, 
Neme
lazım deme, aldır.
Huzur,
sükûn böyle gelir,
Yoksa
hayat zindan olur.” diyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Kılıç.
Gündem
dışı üçüncü söz, Türkiye’de obezite sorunu hakkında söz isteyen Kahramanmaraş
Milletvekili Sefer Aycan’a aittir.
Buyurun
Sayın Aycan. (MHP sıralarından alkışlar) 
Süreniz
beş dakikadır. 
3.- Kahramanmaraş Milletvekili Sefer Aycan’ın, Türkiye’deki obezite
sorununa ilişkin gündem dışı konuşması
SEFER
AYCAN (Kahramanmaraş) – Sayın Başkan, değerli milletvekilleri; Türkiye’de
obezite sorunu hakkında söz almış bulunuyorum. Hepinizi saygıyla selamlıyorum. 
Değerli
milletvekilleri, Dünya Sağlık Örgütü, obeziteyi, “İnsan vücudunda sağlığı
etkileyecek şekilde fazla, aşırı ve anormal yağ birikmesi.” olarak tanımlıyor
ve bunun ölçüsü olarak da tüm dünyada kullanılan kriter, “vücut kitle indeksi”
diye bilinen bir indeks var. Bu indeksin 30’un üzerinde olması “obezite” yani “şişmanlık”
olarak tanımlanmaktadır, 25 ile 30 arasında olması ise “fazla kilolu” diye
tanımlanmaktadır.
Şimdi,
obezite yani şişmanlık tüm dünyada artarak seyretmektedir fakat daha kötüsü, en
çok ülkemizde artmaktadır. Maalesef, 2016 rakamlarına göre Türkiye yüzde 32
obezite sıklığıyla Avrupa’da 1’incidir. En fazla obezite sorununun olduğu ülke
maalesef ülkemizdir. Dünyada da 17’nci sıradayız. Bu 17 ülkenin içerisinde
Amerika Birleşik Devletleri dışındaki diğer ülkelerin hepsi az gelişmiş
ülkelerdir. Yani şu an obezite başlı başına bir sorundur, bir halk sağlığı
sorunudur; kendisi, direkt sağlığı etkileyen bir faktördür ama beraberinde de
birçok hastalığı getiren bir sorundur. Kalp hastalıkları, damar hastalıkları,
şeker hastalığı hipertansiyon, kanser gibi hastalıkların da temelinde obezite
vardır. Bu, hızla artmaya devam etmektedir ve ülkemizin, bu yönden, belki de
başı çok belaya girmiş durumdadır, çok acil önlem almamız gereken bir konudur. 
Neden
obezite hızla artıyor? Evet, birtakım olumsuzluklar vardır. Mesela
kadınlarımızda daha yüksektir obezite; Türk kadınlarında 20 yaş üstünde obezite
sıklığı yüzde 40’tır. Daha kötüsü, çocuklarımızda ve gençlerde de obezite
artmaktadır. Şu an, genç ve çocuk yaş grubunda yüzde 8,3’le obezite sık görülen
bir vaka durumuna gelmiştir, aynı zamanda fazla kiloluğu da dikkate
aldığımızda, maalesef yüzde 25’leri bulmaktadır. Bu, yaşam alışkanlıklarımızın
değişmesiyle alakalıdır. Çocuklarımız gün boyu internette ya da televizyon
başında sürekli yüksek kalorili yiyecekler tüketmektedir. Beslenme
alışkanlıklarımız bozulmuştur, yeme alışkanlıklarımız bozulmuştur ve tüm bu
bozukluklar, tüm bu sıkıntılar, beraberinde çocuklarımızda da gençlerde de
obezite sorununa sebep olmuştur. 
Bilmiyorum,
hiç okullara gittiniz mi? Okullarda ekmek arası patates, üzerine mayonez,
ketçap döküp yiyen bir çocuk grubu oluşmuştur. Bu sorun, tabii ki Türkiye'nin
şu an en önemli sorunudur, en sık görülen sağlık sorunudur. 
Ne
yapmak lazım? Tedaviyle ilgili birtakım söylemler var. Örneğin diyet tedavisi,
ilaç tedavisi ve cerrahi tedavi gibi tedavi yöntemlerini görüyoruz. Bunların
hiçbirisi etkili değil, bunların çok da başarılı olduğu da söylenemez ve hepsi
de çok ciddi sağlık harcamalarını getirmektedir. Özellikle bütün televizyon
kanallarında şu empoze ediliyor: “Yiyin, sürekli yiyin, üzerine de diyet
yapın.” gibi bir yaklaşım ortaya çıkmış. Herkes diyetisyenleri dolaşmakta,
farklı farklı diyetler uygulamaktadır, bu da çok kötü bir çağrışımdır; sanki
diyetle çözülecekmiş gibi herkes bir diyet uygulamakta ve bunun reklamları
yapılmaktadır. İlaçla da çok tedavi etmek mümkün değildir, bu da küresel
sermayenin yeni bir oyunudur; sağlıklı insanlara ilaç satmak ve bunu da bir
çare olarak göstermek de çok tehlikelidir. Ama çok daha büyük bir tehlike, şu
an bütün televizyon kanallarında mide ameliyatlarının reklamı yapılmaktadır, bu
da çok ciddi bir para harcamasına sebep olmakta ve sonuç da alınmamaktadır. 
Bizim
önerimiz, Milliyetçi Hareket Partisi olarak -bu konuda Meclis araştırması
teklifi de yaptık, mutlaka Milliyetçi Hareket Partisinin bunu gündeme getirmek
çabası var- buna destek bekliyoruz, bu konuda bir Meclis araştırması istiyoruz
ve bununla birlikte bu konuda politikaların oluşturulmasını bekliyoruz. Mutlaka
tedaviden çok korumaya yönelik, önlemeye yönelik önlemler alınması gerekir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Aycan. 
SEFER
AYCAN (Devamla) – Bağlıyorum. 
Bu
konuda tüm tarafların bir araya gelmesiyle Türkiye’de obeziteyle mücadele
planını oluşturmamız lazım. Yeme alışkanlıklarımızı değiştirmemiz lazım. Hiçbir
şey yapamıyorsak porsiyonlarımızı yarıya indirelim, bu bile çok faydalıdır.
Alınmış kiloyu vermek çok zordur. Bir bardak kola içtiğinizde 500 kalori
alırsınız. 500 kaloriyi tekrar vermek için bir saat yani 8 kilometre koşmanız
lazım. Bu da pratik açıdan mümkün değildir. En iyisi almamaktır diye
düşünüyorum. 
Hepinizi
saygıyla selamlıyorum.
Teşekkür
ederim. (MHP sıralarından alkışlar)
BAŞKAN
– Teşekkürler Sayın Aycan. 
Şimdi,
sisteme giren ilk 20 milletvekiline yerlerinden birer dakika süreyle söz
vereceğim. Bu sözlerin ardından grup başkan vekillerinin söz taleplerini
karşılayacağım. 
Sayın
Köksal…
V.- AÇIKLAMALAR
1.- Afyonkarahisar Milletvekili Burcu Köksal’ın, kamuda çalışan
sözleşmeli personele niçin kadro verilmediğini, Karayollarında müşavirlik
hizmetleri adı altında kontrol işi yapanların işten atılacağı iddiasının doğru
olup olmadığını, atama bekleyen öğretmenlerin atamalarının yapılıp
yapılmayacağını ve engelli öğretmen adaylarının öğrencilerine kavuşup
kavuşamayacağını öğrenmek istediğine ilişkin açıklaması
BURCU
KÖKSAL (Afyonkarahisar) – Sayın Başkan, kamuda çalışan yaklaşık 300 bin
sözleşmeli personel kadroya geçmek istiyor. Bu çalışanlar tayinlerinin,
terfilerinin ve görevde yükselmelerinin 4/A’lılarla aynı seviyeye gelmesini
talep ediyorlar. Kadroya geçtiklerinde hazineye ekstra bir yük ve maliyet
getirmeyecekleri hâlde niçin bu sözleşmeli personele kadro verilmemektedir? 
Karayollarında
çalışan, kontrollük yapan 3 bin müşavirin işten atılacağı iddiası doğru mudur?
Doğru ise yıllarca Karayollarında esas işi yapan, “Hakkınızı ödeyemeyiz.” diye
AKP’nin oy istediği bu emekçilere kadro verilmesi gerekirken onların hakkı
böyle işten atılarak mı ödenmektedir? 
150
bin öğretmen açığı olan ülkemizde 450 bin atama bekleyen öğretmenin şubatta en
az 40 bin öğretmen atanması talebine Millî Eğitim Bakanlığı ses verecek midir?
Ayrıca, 3 bin engelli öğretmen adayı da öğrencilerine kavuşabilecek midir? 
BAŞKAN
– Sayın Tarhan…
2.- Kocaeli Milletvekili Tahsin Tarhan’ın, Dilovası’nda yeni bir maden
ocağı açılmasının yöre halkına vereceği zarara ilişkin açıklaması
TAHSİN
TARHAN (Kocaeli) – Teşekkür ediyorum Sayın Başkan. 
Kocaeli
Dilovası Tepecik Mahallesi’nde, orman arazisi içinde maden sahası
bulunmaktadır. Söz konusu maden sahasının hemen yanında yeni bir maden
sahasının açılması planlanmaktadır. Mevcut maden sahasının köye ve köylüye
verdiği zarar ortadadır. İkinci bir maden ocağının açılması, köyün içme
sularına, hayvancılığa, doğal yaşama büyük zarar verecektir. Konuyla ilgili,
köy halkının ve muhtarlarının onlarca imzası ve dilekçeleri mevcuttur. Kanser
ovasına dönüşen Dilovası’na yeni bir maden ocağı açılması, yöre halkına
yapılacak en büyük kötülüktür. 
BAŞKAN
– Sayın Şeker… 
3.- Kocaeli Milletvekili İlyas Şeker’in, herhangi bir sosyal güvencesi
olup olmadığına bakılmaksızın sigarayı bırakma tedavisi alan hastalara Sağlık
Bakanlığınca temin edilecek ilaçlardan ücretsiz yararlanma imkânı getirildiğine
ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Değerli
milletvekilleri, sigara kullanımı fiziksel ve psikolojik bağımlılık
oluştururken insan sağlığını da tehdit eden en önemli faktör hâline gelmiştir.
Dünyada her yıl, sigara dumanına maruz kalan yaklaşık 1 milyon, sigara
kullanımından 7 milyon, Türkiye’de ise 100 binin üstünde insanımız hayatını
kaybediyor. Ülkemizde sigaranın yol açtığı ölümler, trafik, terör, iş
kazalarının 5 katından daha fazladır. 
Sigarayla
mücadeleyi devlet politikasına dönüştüren ülkemiz, Dünya Sağlık Örgütünün
hazırladığı Tütün Kontrolü Çerçeve Sözleşmesi’ni imzalayıp 2009’dan bu yana
hayata geçirdiği uygulamalarla da tütünün kontrolü alanında lider ülke ilan
edilmiştir. 2004’ten bu yana, tütünle mücadele alanında MPOWER politika
paketinde yer alan tedbirlerin tamamını yerine getiren ilk ülke Türkiye
olmuştur. 
Bugün
Resmî Gazete’de yayınlanan Cumhurbaşkanı kararıyla sigarayı bırakma tedavisi
alan hastaların, sosyal güvencesi olup olmadığına bakılmaksızın, kullanacakları
ilaçlar ücretsiz karşılanacaktır. 
(Mikrofon
otomatik cihaz tarafından kapatıldı) 
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın, Mersin ilinin Türkiye'nin
önemli üretim ve ekonomik cazibe merkezi olduğuna ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Seçim
bölgem Mersin, coğrafi konumu, limanı, serbest bölgesi, tarım, turizm,
lojistik, sanayi ve ticaret yapısı ve sahip olduğu birçok değerlerle
Türkiye'nin önemli bir üretim ve ekonomik cazibe merkezi konumundadır. 
İlimiz,
bitkisel üretimdeki yüksek potansiyelin yanında hayvansal üretimde de ülke
çapında önemli bir yere sahiptir. İlimiz, muzda, çilekte, şeftalide, limonda
Türkiye 1’incisiyken Türkiye genelindeki toplam 11 milyon keçi varlığının yüzde
7’sine karşılık gelen 850 bin adet keçi varlığıyla keçi varlığı bakımından da
Türkiye 1’incisidir. Özellikle 1 milyon 570 bin adet koyun, keçi varlığımızla
ülkemizin en önemli küçükbaş yetiştiriciliği yapan bölgesi konumundayız. 
Akdeniz’in
engin sahillerinden Torosların yüksek yaylalarına kadar emek veren, yılmadan
usanmadan alın teri dökerek millî gelirimize katkı veren Mersinli tüm
üreticilerimizi tebrik ediyor, Genel Kurulu saygıyla selamlıyorum.
BAŞKAN
– Sayın Topal…
5.- Hatay Milletvekili Serkan Topal’ın, kontenjan yetersizliğinden
atanamayan ücretli öğretmenlerin Millî Eğitim Bakanından kadro talep ettiğine
ilişkin açıklaması 
SERKAN
TOPAL (Hatay) – Teşekkür ediyorum Sayın Başkan.
23
Kasım 2018 tarihinde yapılan ücretli sözleşmeli öğretmen atamasında, Bakanlığın
istediği tüm şartları taşımalarına rağmen kontenjan yetersizliğinden 1.200
öğretmenimiz atanamadı. Bu öğretmenlerimizin tamamı, en az beş yıl olmak üzere
uzun yıllardır devlet okullarında ve halk eğitim merkezlerinde ücretli olarak
çalışmaktadırlar. Öğretmenlik dışında herhangi bir iş yapma olanakları yoktur.
Devletten tek istedikleri, öğretmen olarak çalışmaktır. Sayın Millî Eğitim
Bakanından, şubat atamasında 1.200 kişilik kadro talep ediyorlar. 
Sayın
Bakana sesleniyorum: Şubat atamasında öğretmenlerimizin bu haklı talebini
yerine getirecek misiniz? Öğretmenler sizden müjdeli bir haber bekliyor, biz de
bu haklı talebi buradan size iletiyoruz. Bir an önce atamaların yapılmasını ve
bu sorunun çözülmesini bekliyoruz. 
Teşekkür
ediyorum.
BAŞKAN
– Sayın Gürer…
6.- Niğde Milletvekili Ömer Fethi Gürer’in, girdi fiyatlarındaki artışın
devam etmesi hâlinde tarım ürünlerinde yaşanan sorunların da artacağına ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkanım.
Adalet
ve Kalkınma Partisinin lambası bir kez daha patladı. Sonunda, ülke, kuru soğanı
dahi ithal edecek duruma düşürüldü. Kuru soğanın gümrük vergisi yüzde 49’dan
sıfıra indirildi. Çarşı pazar yangın yeri. Soğan 7 lira olmuş. Cumhurbaşkanının
talimatıyla, soğanların bulunduğu depolara baskınlar yapılıp ürünlerin zamanından
önce satışına yol açıldı. 
Büyük
ozan Aşık Mahsuni Şerif’in söylediği gibi: “Yoksulun sırtından doyan doyana./
Bunu gören yürek nasıl dayana?/ Yiğit muhtaç olmuş kuru soğana./ Bilmem
söylesem mi, söylemesem mi.”
Girdi
fiyatlarında artışlar sürerse, ülkemizde tarım ürünlerinde sorunlar artacak,
vatandaşın boğazı daha da sıkılacaktır. İktidar, üreticinin kullandığı tohum,
gübre, ilaç, mazot, elektrik fiyatlarında indirim yapmazsa, gerekli desteği
sağlamazsa gelecek ithallerle de kurtarılamayacaktır. “Yerli ve millî” diye
diye, sonunda, soğanı da yabancı ülkelerden alma durumuna düşürüldük. Bizi bu
duruma düşürenler utansın.
BAŞKAN
– Sayın Filiz…
7.- Gaziantep Milletvekili İmam Hüseyin Filiz’in, 13 Ocak Rauf Denktaş’ı
vefatının 7’nci yıl dönümünde rahmetle andığına ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
13
Ocak 2012’de vefat eden Kuzey Kıbrıs Türk Cumhuriyeti’nin kurucu Cumhurbaşkanı,
büyük lider, büyük insan Rauf Denktaş’ı vefatının 7’nci yılında rahmet ve minnetle
anıyorum. “Halkımla olmak, mücahitlerle omuz omuza mücadele etmek benim için en
büyük mutluluk. Acılarımı yüreğime gömdüm. Geriye bakacak zamanımız yok.
Önümüzde zorlu ve çetin bir yol, başarıya ulaştırılması gereken soylu bir
mücadele var. Tanrı’mdan tek bir dileğim var: ‘Şehitlerimizden emanet aldığımız
mücadelemizde bize güç ver. Bu küçük vatan parçasında bayrağımız inmesin, ezan
sesleri dinmesin.’" diye dua eden merhum Rauf Denktaş’ın Kıbrıs’ın Türk
yurdu olarak kalmasındaki hizmetleri asla unutulmayacak ve ismi sonsuza kadar
yaşayacaktır.
Genel
Kurulu saygılarımla selamlıyorum.
BAŞKAN
– Sayın Kaya…
8.- Trabzon Milletvekili Ahmet Kaya’nın, Trabzon’un Beşikdüzü
ilçesindeki şehit Üsteğmen Erdal Kurtoğlu’nun adını yaşatan parkın Suudi
Arabistanlı şirkete satılmak istendiğine ilişkin açıklaması
AHMET
KAYA (Trabzon) – Teşekkürler Sayın Başkan.
Trabzon’un
Beşikdüzü ilçemizin en önemli kentsel yeşil alanı olan, aynı zamanda 1994 Irak
harekâtı kahramanı şehit üsteğmenimiz Erdal Kurtoğlu’nun adını yaşatan parkımız,
şehidimizin aziz hatırası ve yargı kararları çiğnenerek Suudi Arabistanlı bir
şirkete âdeta peşkeş çekilmek istenmektedir. Daha önce 2 kez ihaleye çıkarılıp
yargı kararıyla satışı iptal edildiği hâlde Beşikdüzü’nün yasa tanımaz AKP’li
Belediye Başkanı “İlle de AVM, ille de rezidans, ille de rant.” diyerek 3’üncü
kez açtığı ihaleyle Beşikdüzü halkına ait olan bu parkı Araplara satmıştır.
Üstelik 2012 yılında 8,5 milyon lira bedelle ihaleye çıkarılan arazi, bugün 5
milyon lira gibi bedava bir fiyata satılmak istenmektedir. “Millet bahçeleri
yapıyoruz.” sözlerinin ayyuka çıktığı bugünlerde milletin nefes aldığı
bahçesini ranta peşkeş çekmek nasıl bir tutarsızlıktır, nasıl bir iştir?
Buradan Sayın Cumhurbaşkanına ve İçişleri Bakanına çağrıda bulunuyorum: Şehidimizin…
(Mikrofon
otomatik cihaz tarafından kapatıldı) 
BAŞKAN
– Sayın Öztunç…
9.- Kahramanmaraş Milletvekili Ali Öztunç’un, kendisinin de Binali
Yıldırım gibi büyükşehir belediye başkanı adayı olduğuna ama imkânlarının eşit
olmadığına ve Meclis Başkanlık Divanını bu konuda tarafsız olmaya davet
ettiğine ilişkin açıklaması
ALİ
ÖZTUNÇ (Kahramanmaraş) – Çok teşekkür ediyorum Sayın Başkanım.
Geçtiğimiz
hafta Sayın Levent Gök’ün nöbeti sırasında, Sayın Levent Gök’ün nezdinde tüm
Meclis Başkanlık Divanına bir sitemimi dile getirmiştim, bugün de sizin
nezdinizde Meclis Başkanlık Divanına sitem ediyorum. Bakın, Sayın Binali
Yıldırım milletvekili, Ali Öztunç olarak ben de milletvekiliyim; o, büyükşehir
belediye başkan adayı, ben de büyükşehir belediye başkan adayıyım Sayın Başkan.
O Binali diye, benim adımda “bin” yok diye, tek Ali diye, bir Ali diye
haksızlık yapamazsınız. Onun altında her türlü korumalar, makam arabaları, her
türlü olanaklar var, bizde yok; istedik, bir hafta geçti, tık yok, gelen yok,
giden yok. Meclis Başkanlık Divanı olarak ya karar alın, bana da verin bu
olanakları ya da yine karar alın, Sayın Binali Yıldırım’ın elinden bu
olanakları lütfen alın. Sizi tarafsız olmaya davet ediyorum. 
Saygılarımla.
BAŞKAN
– Sayın Karahocagil...
10.- Amasya Milletvekili Mustafa Levent Karahocagil’in, CHP ve HDP
vekillerinin kürsüdeki her konuşmasında Cumhurbaşkanını “diktatör” diye ilan
etmelerinin diktatörlük özleminden mi kaynaklandığını öğrenmek istediğine
ilişkin açıklaması
MUSTAFA
LEVENT KARAHOCAGİL (Amasya) – Meclisimizin 2 muhalefet partisi CHP ve kardeş
parti HDP vekillerinin her kürsüye çıktığında Cumhurbaşkanımızı “diktatör” diye
ilan etmeleri bu vekillerin diktatörlük özlemlerinden mi kaynaklanıyor?
Tarihlerinde hiçbir zaman halkın gücü, halkın reyiyle iktidara gelememeleri,
ihtilallerle, PKK’nın tehdidiyle veya parayla vekil satın alarak devleti
yönetebilme imkânına ancak kavuşmaları, ortaklarının Kandil’den emir alarak
PKK’nın izniyle hareket edebilmeleri, beyinlerinde diktatörlükten başka çare olmadığını,
ancak böyle demokrasi dışı oyunlarla iktidara gelebilme ihtimallerinin olduğunu
gösteriyor. Yüzde 55,2’yle iktidara gelen Menderes için, beş ay sonra CHP’li
Kasım Gülek, parti teşkilatına yayınladığı genelgede Menderes’ten “diktatör”
diye bahsetmiştir. 
(Mikrofon
otomatik cihaz tarafından kapatıldı) 
BAŞKAN
– Sayın Aycan...
11.- Kahramanmaraş Milletvekili Sefer Aycan’ın, ameliyat teknikerleri,
anestezi, diyaliz, çevre sağlığı ve fizik tedavi teknisyenleri ile
diyetisyenlerin atama beklediğine ilişkin açıklaması
SEFER
AYCAN (Kahramanmaraş) – Sayın Başkan, plansız açılan okullar ve plansız
kontenjan artışları sonucu sağlık alanında teknisyen ve tekniker fazlalığı
oluşmuştur. Ameliyat teknikerleri, anestezi teknisyenleri, diyaliz
teknisyenleri, çevre sağlığı teknisyenleri, diyetisyenler, fizik tedavi
teknisyenleri ve teknikerleri atama beklemektedir. Her meslekte 20 bin fazlalık
bulunmaktadır ve tüm bu gençler şu an atama beklemektedir. Hem kamuda, Sağlık
Bakanlığında hem de özel hastanelerde görev tanımı ve kadro istemektedirler.
Bunların kadro isteklerini destekliyoruz ve Sağlık Bakanlığının bir an önce
bunlara standart kadro oluşturmasını bekliyoruz. 
Teşekkür
ederim. 
BAŞKAN
– Sayın Arkaz...
12.- İstanbul Milletvekili Hayati Arkaz’ın, 14 Ocak Zübeyde Hanım’ın
ölümünün 96’ncı yıl dönümüne ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
Değerli
milletvekilleri, Türkiye Cumhuriyeti’nin kurucusu Mustafa Kemal Atatürk’ün
annesi Zübeyde Hanım, bundan tam doksan altı yıl önce 14 Ocak 1923 tarihinde
İzmir’de hayata gözlerini yumdu. Karaman’dan Rumeli’ye göç eden, Yörük
Türkmenlerinden Sofuzade Feyzullah Ağa ve Ayşe Hanım’ın çocukları olarak
dünyaya gelen ve okuryazar olan, dini bütün, imanlı, inançlı, ahlak ve iffet
abidesi Zübeyde Hanım, “Molla Zübeyde” olarak anılırdı. Zorluklarla ve çileyle
geçen altmış altı yıllık hayatında cepheden cepheye koşan evladı Ulu Önder
Atatürk’e hasret kalarak geçirdi. Zübeyde annemizin mekânı cennet olsun, kabri
pürnûr olsun, ruhu şad olsun. 
Genel
Kurulu saygıyla selamlıyorum. 
BAŞKAN
– Sayın Hancıoğlu…
13.- Samsun Milletvekili Neslihan Hancıoğlu’nun, kuru soğan ithalatında
şubat ayı sonuna kadar sıfır gümrük vergisiyle kimin Türkiye’ye soğan
getireceğini, kimlerin bu işten büyük paralar kazanacağını ve bu işin arkasında
hangi lobilerin olduğunu öğrenmek istediğine ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan.
Bugün
Resmî Gazete’de seçim ayarlı bir Cumhurbaşkanlığı kararı yayımlandı ve kuru
soğan ithalatında gümrük vergisini şubat sonuna kadar sıfırladı. Soğanda gümrük
vergisini sıfırlamak demek vatandaş yerli soğan değil, ithal soğan yesin
demektir. Bu yapılan, yerli üreticiyi ithal soğan lobisine boğdurmaktır. Çarşı,
pazardaki yangın ithal soğan lobisine hizmetkârlık ederek söndürülemez. Terör
örgütü operasyonu gibi, depo baskınları yapıp ele geçirilen soğanlara el
koyarak piyasaya sürmek, bu yolla fiyatları düşürmeye çalışmak da çare değilmiş
demek ki. Depolarda da soğan kalmadığından şimdi gümrükleri sıfırladınız. Merakla
bekliyoruz: Şubat sonuna kadar sıfır gümrükle kim soğan getirecek Türkiye’ye?
Kimler bu işten büyük paralar kaldıracak? Bu işin arkasında hangi lobiler var?
Şubat sonuna kadar hepsi ortaya çıkacak. 
BAŞKAN
– Sayın Gökçel… Yok.
Sayın
Kaplan…
14.- Gaziantep Milletvekili İrfan Kaplan’ın, Gaziantep ili Nurdağı
ilçesi Hamidiye köyündeki mağduriyetin giderilebilmesi için gölete sulama
kanalı yapılması gerektiğine ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Gaziantep
Nurdağı ilçesi Hamidiye köyünde iki senedir Devlet Su İşlerinin yaptığı göletin
olduğu alana kanal yapılmadığından yaklaşık 3 bin dönüm arazi sulanamamaktadır
dolayısıyla gölet verimli bir şekilde kullanılmamaktadır. Arazisi sulanamayan
çiftçinin mağduriyeti devam etmektedir. 3-5 kilometrelik bir kanal yapıldığı
takdirde çiftçi arazisini rahatça sulayabilecektir. Devlet Su İşlerinden
aldığımız bilgiye göre sulama kanalının yapılması için ihale yapılmamış, sadece
2019 Yatırım Programı’na teklif edildiği söylenmiştir. Köylünün ve çiftçinin
mağduriyetinin giderilmesi, arazilerini rahatça sulayabilmesi için ivedilikle
Hamidiye köyündeki bu göletin olduğu yere sulama kanalı yapılması
gerekmektedir. 
Teşekkür
ederim.
BAŞKAN
– Sayın Bahşi…
15.- Antalya Milletvekili Feridun Bahşi’nin, şoför esnafının da deniz ve
hava ulaşımında olduğu gibi ÖTV’siz yakıt alabilmesi için Hükûmetin çalışması
olup olmadığını öğrenmek istediğine ilişkin açıklaması
FERİDUN
BAHŞİ (Antalya) – Teşekkür ederim Sayın Başkan.
Dünyada
en yüksek akaryakıt fiyatı Türkiye’dedir. Bunun en büyük nedeni de dünyada,
akaryakıttaki en yüksek verginin Türkiye’de alınıyor olmasıdır. Bu nedenle
hava, deniz taşıtlarına -yat, kotralar- ÖTV’siz akaryakıt temin edilmesi imkânı
sağlanmıştır. 
Oysa
ulaşım alanında bir başka rekabet de kara taşımacılığında yaşanmaktadır.
Özellikle şehir içi ulaşımın vazgeçilmez bir parçası olan taksici, minibüsçü ve
servis esnafımızın en büyük maliyeti şüphesiz akaryakıttır. Bu nedenle taksici
esnafımıza da tıpkı deniz ve hava ulaşımında olduğu gibi ÖTV’siz yakıt temin
etme imkânı sağlamak için Hükûmetin bir çalışması var mıdır?
Teşekkür
ederim.
BAŞKAN
– Sayın Beyaz…
16.-
İstanbul Milletvekili Ümit Beyaz’ın, İstanbul Mahmutbey gişelerinde yaşanan
mağduriyetin giderilmesi gerektiğine ilişkin açıklaması
ÜMİT
BEYAZ (İstanbul) – Teşekkürler Başkan. 
İstanbul’da
bulunan Mahmutbey gişelerinin hâlâ düzenlenmemesi ve mevcut hâliyle şehir
içinde kalması nedeniyle Başakşehir, Esenyurt, Beylikdüzü, Avcılar,
Büyükçekmece, Silivri ve Çatalca’da yaşayan vatandaşlarımız bir mağduriyet
yaşamaktadır. Dünyanın hiçbir yerinde şehir içi otoyollarında ücret alınmadığı
bilinen bir gerçektir fakat yukarıda saydığım ilçelerde oturan vatandaşlarımız
Mahmutbey gişelerinden dolayı şehir içi yolculuklarında her gün hem gidiş hem de
dönüşte bir ücret ödemek zorundadır. Yaklaşık 3 milyon vatandaşımız günlük
hayatlarında bu gişeleri kullandığı için bir adaletsizlikle karşı karşıya
kalmaktadır. Mahmutbey gişeleri şehir dışına taşınmalıdır. İlgililerin bu
konuda gerekli değişiklikleri yapmasını, bu mağduriyetin giderilmesini talep
ediyorum.
Saygılar
sunuyorum. 
BAŞKAN
– Sayın Özkan…
17.- Mersin Milletvekili Hacı Özkan’ın, AK PARTİ olarak ideallerinin
dünya devletleri arasında hak ettiği yeri alacak güçlü Türkiye inşa etmek
olduğuna ilişkin açıklaması
HACI
ÖZKAN (Mersin) – Bizim büyük ve güçlü tasarılarımız var. Sevdamız Türkiye’dir.
AK PARTİ olarak üstlendiğimiz misyon, medeniyet tasavvurumuz ve 2023 Türkiye
vizyonumuz doğrultusunda aziz milletimizin üzerimize yüklediği büyük
sorumluluğun gereğini yerine getirmek ve bu emaneti gelecek nesillere devretmek
için çalışıyoruz. Hedefimiz ve idealimiz dünya devletleri arasında hak ettiği
yeri alacak güçlü bir Türkiye inşa etmektir. Bu yolda en büyük güvencemiz
milletimize olan inancımız ve milletimizin bize gösterdiği teveccühtür. Bunun
için 31 Mart 2019 seçimlerini gönül belediyeciliği seçimi olarak görüyoruz.
Seçim gününe kadar her haneye, her iş yerine ulaşacağız, sıkmadık el,
dokunmadık yürek bırakmayarak inşallah gönülleri bir kez daha fethedeceğiz. 
Aziz
milletimize layık olmak ümidiyle Genel Kurulu saygıyla selamlıyorum.
BAŞKAN
– Sayın Yurdunuseven…
18.- Afyonkarahisar Milletvekili İbrahim Yurdunuseven’in, 2018 yılının
en büyük kazanımının Cumhurbaşkanlığı hükûmet sisteminin fiilen uygulamaya
girmesi olduğuna ilişkin açıklaması
İBRAHİM
YURDUNUSEVEN (Afyonkarahisar) – Teşekkür ediyorum Sayın Başkan. 
Geride
kalan 2018 yılının en büyük kazanımı, Cumhurbaşkanlığı hükûmet sisteminin
fiilen uygulamaya girmesidir. 16 Nisan 2017’deki halk oylamasında milletin
teveccühüyle hayata geçen yeni yönetim sisteminin ilk seçimlerini 24 Haziranda
gerçekleştirdik ve ilk yerel seçimi de 31 Mart günü gerçekleştireceğiz
inşallah. Milletimiz 24 Haziranda sandıkta ortaya koyduğu iradeyi inşallah 31
Mart günü de ortaya koyacak, demokrasisine, hak ve özgürlüklerine, on altı
yıldır devam eden reformlarına sahip çıktığını gösterecektir. Cumhurbaşkanlığı
hükûmet sisteminin fiilen uygulamaya girmesiyle ülkemiz, artık koalisyonlar,
krizler, muhtıralar ve darbeler dönemini geride bırakmıştır. AK PARTİ olarak
milletimizden aldığımız güçle ülkemizin büyümesi gelişmesi ve kalkınması ve
hedeflerine ulaşması için Türkiye’yi yeni ufuklara, 2023 hedeflerine, 2053 ve
2071 vizyonlarına taşıyacağımıza inanıyor, Genel Kurulu saygıyla selamlıyorum. 
BAŞKAN
– Sayın Barut…
19.- Adana Milletvekili Ayhan Barut’un, kamu kurumlarında sözleşmeli
olarak çalışan 4/B’lilere neden kadro verilmediğini, emeklilikte yaşa
takılanlara, atanamayan öğretmenlere, veteriner hekimlere, ziraat, gıda, su
ürünleri, orman mühendislerine, radyoloji uzmanlarına, taşeron olarak
çalışanlara ve işsizlere ne zaman çözüm üretileceğini öğrenmek istediğine
ilişkin açıklaması
AYHAN
BARUT (Adana) – Sayın Başkan, kamu kurumlarında sözleşmeli olarak çalışan ve
4/B’li olarak nitelendirilen 300 bin insana verilen kadro sözü yerine
getirilmiyor. Türkiye Büyük Millet Meclisinde geçen dönemde ve çok sayıda
milletvekili, sözleşmeli personelin kadroya geçirilmesi için kanun teklifi
vermişti ama çoğunluğu elinde bulunduran AKP ve ortağı MHP bu teklife bir türlü
destek vermedi. Sözleşmeli personeller kadroya geçmek için hâlâ bir umutla
beklemektedir. 2011 seçimlerinde 4/B’lilere kadro verilmişken o tarihten bu
yana işe alınan sözleşmeli personele neden kadro verilmiyor? Bir türlü göz önüne
alınmayan milyonlarca emeklilikte yaşa takılanlara, atanamayan öğretmenlere,
ziraat mühendislerine, veteriner hekimlerine, gıda, su ürünleri, orman
mühendislerine, peyzaj, jeoloji ve diğer meslek gruplarına, radyoloji
uzmanlarına, zorlanan uzman çavuşlara, taşeron çalışanlarına, 4/B’lilere ve
işsiz insanlarımıza ne zaman çözüm üreteceksiniz? Bu konuda bir girişiminiz
olacak mı?
Teşekkür
ediyorum.
BAŞKAN
– Değerli milletvekilleri, şimdi, grup başkan vekillerine söz vereceğim.
İlk
söz İYİ PARTİ Grubuna aittir fakat Sayın Ağıralioğlu’nun bir mazereti var, bu
söz verme sırası devam ederken Genel Kurula gelirse kendisine söz vereceğim.
Sayın
Akçay…
20.- Manisa Milletvekili Erkan Akçay’ın, Doğu Türkistan’daki Uygur
Türklerine sistematik olarak yapılan zulmün kamuoyunun gündeminde kalmaya devam
ettiğine, 13 Ocak Rauf Denktaş’ı vefatının 7’nci, 15 Ocak Fazıl Küçük’ü
vefatının 35’inci, 14 Ocak Zübeyde Hanım’ı vefatının 96’ncı yıl dönümünde
rahmetle andıklarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Doğu
Türkistan’daki Uygur Türklerine yönelik zulüm kamuoyunun gündeminde kalmaya
devam etmektedir. Uygur Türklerine yönelik sistematik bir baskı ve zulüm
yapılmaktadır. Seksen yıl önce, işgal sırasında, 1949’da Doğu Türkistan’daki
nüfus oranı yüzde 87 iken 2010’dan bu yana bu oran yüzde 45’e kadar düşmüştür.
Sadece nüfus itibarıyla değil, bölgedeki Uygur Türklerinin kültürel kimliği de
büyük bir baskı altındadır. “Eğitim” adı altında düzenlenen kamplarla Doğu
Türkistan’ın millî şuuru ve direnci yok edilmeye çalışılmaktadır. Doğu
Türkistan’da Uygur Türklerinin talebi, sadece ve sadece yaşam ve temel insan
haklarının garanti altına alınmasıdır, başka bir talepleri de yoktur. 
Durum
bu olmakla birlikte, unutulmamalıdır ki emperyalist bayraklar altında, Amerikan
Bayrağı’nı arkasına alarak Doğu Türkistanlılar için hak arayışı da mümkün
değildir, doğru da değildir. Uygur Türkleri, ABD ile Çin arasındaki güç
mücadelesinin enstrümanı da değildir, olmamalıdır ve olmayacaktır. 
Sayın
Başkan, 13 Ocak, Kıbrıs Türklüğünün mümtaz ve zirve ismi, Kuzey Kıbrıs Türk
Cumhuriyeti’nin Kurucu Cumhurbaşkanı Rauf Denktaş’ın vefatının 7’nci yıl
dönümüdür. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Akçay.
Buyurun.

ERKAN
AKÇAY (Manisa) – Ayrıca, bugün yine hayatını Kıbrıs Türklüğü davasına adamış
Fazıl Küçük’ün de vefat yıl dönümüdür. Denktaş ve Fazıl Küçük, Kuzey Kıbrıs
Türk Cumhuriyeti’nde Türk milletinin uğruna harcadığı ömürlerinde dava, aksiyon
ve fikir insanı olarak aziz milletimizin gönlüne taht kurmuşlardır. Onlar
Kıbrıs Türklüğünün var oluş haklarının yılmaz ve tavizsiz birer savunucusudur.
Kıbrıs Türklüğünün iki büyük dava adamını saygı ve rahmetle anıyoruz.
14
Ocak, ayrıca Gazi Mustafa Kemal Atatürk’ün muhterem validesi Zübeyde Hanım’ın
vefatlarının da yıl dönümüdür. Zübeyde Hanım, Atatürk’e şu mesajıyla tüm Millî
Mücadele analarının gönlündekilere, hislerine tercüman olmuştur. “Sen cepheye
gidersin, benim yüreğim bunu bilir. Senin için dua ediyorum bil ve de
Mustafa’m, zaferi ele almadan dönme, ben seni beklemeyi bilirim.” Vefatının yıl
dönümünde Zübeyde Hanım’ı sevgi, saygı ve rahmetle anıyoruz.
Teşekkür
ederim Sayın Başkan.
BAŞKAN
– Teşekkürler Sayın Akçay.
Sayın
Bilgen….
21.- Kars Milletvekili Ayhan Bilgen’in, 15 Ocak Nazım Hikmet’in
doğumunun 117’nci yıl dönümüne, Cumhurbaşkanının seçmen kayıtlarını gündeme
getiriş biçimi ile diğer partilerin kamuoyuyla paylaştığı bilgelerin seçimin
meşruiyetini gölgede bırakacak nitelikte olduğuna, Suriye politikasıyla ilgili
yapılan açıklamaların çelişkili olduğuna ilişkin açıklaması
AYHAN
BİLGEN (Kars) – Sayın Başkan, ben de Genel Kurulu saygıyla selamlıyorum.
Bugün
Nazım Hikmet’in 117’nci yaşı. Bu ülkede kendi topraklarında düşünceleri
dolayısıyla ülkesini terk etmek zorunda kalan herkes için Nazım, aslında önemli
bir örnektir. Ülke sevgisinin farklı düşünmeyi de, eleştirmeyi de ve şüphesiz
bu eleştirinin bedelinin de ülkesini terk etmek zorunda kalmayla ödenmemesi
gerektiğini Nazım bize çok net biçimde gösterir. Onun özellikle vatana ihanetle
suçlanmış olmasına verdiği cevap son derece dikkat çekicidir: “Eğer vatan sizin
kasalarınızdakiyse çek defterlerinizin arasındakiyse çiftliklerinizse, evet biz
vatan hainiyiz.” diyerek aslında tam da vatanı savunmanın vatanı korumak,
vatanın yer altındaki, yer üstündeki değerlerini, özgürlüğü, yaşayan herkesi
savunmak olduğunu ifade etmiştir.
Ben
yine dikkatinizi özellikle seçmen kayıtlarına çekmek istiyorum çünkü seçmen
kayıtlarıyla ilgili Cumhurbaşkanının da geçtiğimiz günlerde gündeme getiriş
biçimi ve sonrasında da diğer partilerin kamuoyuyla paylaştıkları bilgiler
doğrudan doğruya seçimin meşruiyetini gölgede bırakacak niteliktedir. Elbette
ki hayatını kaybetmiş olanların hâlâ kayıtlı olması, oy kullanıyor olduğu
iddiaları, birtakım şehirlere yeni seçmen kayıtlarının çok yoğun biçimde
gerçekleşmiş olması, bir daireye yüzlerce kişinin kaydedilmiş olması ya da
birtakım kayıtların silinmiş olması seçim güvenliği açısından, seçmen
iradesinin tahakkuku, tezahürü açısından kabul edilemez ölçektedir. Bu konunun
partiler tarafından önemsenmesi, dikkate alınması ve bu konuda gereğinin
yapılması galiba demokrasiye saygının gereğidir.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bilgen.
AYHAN
BİLGEN (Kars) – Sayın Başkan, son olarak da Suriye politikasıyla ilgili,
elbette ki medya üzerinden yaşadığımız bilgilenme aynı zamanda bilgi
kirliliğini içeriyor. Bir başka devletin başkanının sosyal medyadaki
paylaşımlarıyla ne olup bittiğini öğrenmek elbette ki kabul edilemez bir durum.
İçeriğine katılsanız da katılmasanız da, karşı çıksanız da taraftar olsanız da
dış politikanın partilerüstü bir yaklaşımla, ortak yararla, bütün ülkenin
çıkarını gözeterek şeffaf ve öncelikle kamuoyu bilgilendirilerek işletilmesi
son derece önemlidir. Demokratik bir dış politika katılımcı bir dış
politikadır. Dolayısıyla da sergilenen tavır, yapılan açıklamalar son derece
tutarsız, çelişkilidir. Dışişleri Bakanlığının yaptığı açıklamalar ile
Cumhurbaşkanlığı makamından yapılan resmî açıklamalar, sözcünün, basın bölümünün
yaptığı açıklamalar birbiriyle taban tabana zıt açıklamalar gibi gözükmektedir.

(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Bilgen.
AYHAN
BİLGEN (Kars) – Dolayısıyla bu konuda daha ciddi, güven verici ve ülke
çıkarlarını merkeze alan, başka hiçbir popülist kaygıyla hareket etmeden,
partizan yaklaşım içerisine girmeden, ülkenin ve Orta Doğu’nun çıkarlarını
düşünerek hareket etmek galiba hepimizin sorumluluğudur. 
Teşekkür
ediyorum.
BAŞKAN
– Teşekkürler Sayın Bilgen.
Sayın
Altay...
22.- İstanbul Milletvekili Engin Altay’ın, 14 Ocak Zübeyde Hanım’ı
ölümünün 96’ncı, 15 Ocak Fazıl Küçük’ü ölümünün 35’inci ve 15 Ocak Nazım
Hikmet’i doğumunun 117’nci yıl dönümünde rahmetle andıklarına, Amasya
Milletvekili Mustafa Levent Karahocagil’in yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkanım. Genel Kurulu ve sizi
saygıyla selamlıyorum.
Bugün
3 büyük değeri, 3 kıymetimizi anmamız icap ediyor. 
Önce,
büyük Atatürk’ün annesi, esasen aziz milletimizin de ayırt etmeksizin tamamının
annesi, Zübeyde Hanım’ı, Zübeyde Anne’yi ölümünün 96’ncı yılında saygı, minnet,
şükranla anıyorum, Allah’ım mekânını cennet etsin. Onun yetiştirdiği evlat,
Türkiye Cumhuriyeti’ni kuran iradenin, Türkiye Cumhuriyeti’ni bir
imparatorluğun küllerinden yeniden yeşerten büyük devlet adamı, büyük komutan
ama her sözüyle barış yanlısı Gazi Mustafa Kemal Atatürk, sadece Anadolu
topraklarında yaşayan insanlar için değil, dünyanın bütün ezilen halkları için
bir örnek kişilik ve emsal olmuştur. Bu vesileyle büyük Atatürk’ü bize armağan
eden Zübeyde Hanım’ı tekrar rahmet ve minnetle anıyorum.
Bugün
büyük usta Nazım Hikmet’in de doğum yıl dönümü. Tek aşkı vatan, tek aşkı insan
sevgisi olan, tek aşkı bağımsızlık olan büyük ustayı bu vesileyle rahmet ve
minnetle Cumhuriyet Halk Partisi Türkiye Büyük Millet Meclisi Grubu olarak
anmayı da bir görev sayıyoruz. 
Öte
yandan, Kıbrıs davamızın ilk liderlerinden Doktor Fazıl Küçük’ün vefatının da
yıl dönümü. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Altay. 
ENGİN
ALTAY (İstanbul) - Bugün Kıbrıs’ta soydaşlarımız can ve mal güvenliği içinde
yaşıyorlarsa, bu davaya Türkiye’nin ve dünyanın dikkatini çekmekte, Kıbrıs’ta
soydaşlarımızın örgütlenmesinde, koordinasyonunda ve özgürlük mücadelesiyle
ilgili olarak motivasyonunda çok büyük görevler ifa eden Doktor Fazıl Küçük’ü
de rahmetle ve minnetle anıyoruz. 
Sayın
Başkan…
BAŞKAN
– Değerli milletvekilleri, biraz sessiz olalım lütfen. 
LÜTFÜ
TÜRKKAN (Kocaeli) – Ya, orası hakikaten bir kahvehaneye döndü, vallahi billahi,
Meclisten çıktı yani! 
ENGİN
ALTAY (İstanbul) – Burası Parlamento, evet. 
BAŞKAN
– Değerli milletvekilleri, arka sıralarda oturan milletvekilleri, sizden
şikâyet var “Sesiniz buraya kadar geliyor, konuşmaları engelliyor.” diye.
Lütfen sessiz olalım. 
LÜTFÜ
TÜRKKAN (Kocaeli) – Sanki kafeterya! Nezaket, edep firar etmiş! 
BAŞKAN
– Buyurun Sayın Altay, devam edin. 
ENGİN
ALTAY (İstanbul) – Biraz önce 60’a göre söz alan ismini bilemediğim bir sayın
milletvekilimiz Cumhuriyet Halk Partisini eleştirirken “Kardeş parti HDP’yle
birlikte” diye bir ifade kullandı. Bundan gocunmuyorum, sakın yanlış anlamayın.
Lakin o sayın milletvekiline şunu hatırlatmak isterim: Kendisine 60’a göre söz
veren zat, o HDP diye karaladığı siyasi partiye mensup bir milletvekilidir.
Daha fazla laf etmek istemiyorum. Meclis Başkan Vekilimiz için söylüyorum.
HDP’li bir Meclis Başkan Vekilinden söz isteyip sonra HDP’ye yönelik farklı
ithamlarda bulunmak, en basit tabiriyle, siyasi saygı kurallarını aşar diye
düşünüyorum. 
Teşekkürler.

BAŞKAN
– Teşekkürler Sayın Altay. 
Sayın
Ağıralioğlu Genel Kurula geldi. 
Size
başta vermem gereken sözü şimdi veriyorum. 
Buyurun
Sayın Ağıralioğlu. 
23.- İstanbul Milletvekili Yavuz Ağıralioğlu’nun, kötü şartlarda, kötü
fiyatlarla yaşamı idame ettirmeye çalışan bir millet olduğumuza, fırıncıların
mağduriyetinin giderilmesi konusunda hassasiyet izhar ettiğine ve Hükûmetin bu
mevzuyu gündemine alması gerektiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; fırıncılarla
ilgili bir mağduriyet var. İktidar partisinin de duyduğu sitemlerdir bunlar ama
bunu bir çerçeve hâline getirmemiz lazım. Yokluktan çıkmış bir milletiz. Asgari
ücret yüzde 43 bandında çalışan sayısıyla –istatistikler- çok zorlayacak bir
yerde. Kötü şartlarda çalışan, kötü fiyatlarla yaşam konforunu idame ettirmeye
çalışan bir milletiz. “Ekmeğe zam yapmamız lazım.” diyecek kadar, muhalefet
partisi olarak, aklını peynir ekmekle yemiş bir insan değilim ama seçim sathına
girildi diye ona buna -futbol kulüplerini de kastediyorum- bol keseden bir
dünya vaat ile imkân sağlanıyor. Bu fırıncıların mağduriyeti, hesaba katılması
gereken bir mağduriyettir. Bunlar “Ekmeğin fiyatı için tespit komisyonlarını
isterseniz Mecliste kurun.” diyorlar bize. Fiyatın farkını milletimizden
almayalım, fiyatın farkını Hükûmetimiz ödesin, hazır seçim de geliyor,
fırıncılarımızın istemiş olduğu fiyat farkını Hükûmetimiz ödesin. Niçin?
Kaliteli ekmek yesinler diye uğraşıyorsanız milletinize, serbest piyasa
şartlarında elektriğine, SSK’sına, sigortasına, suyuna, mayasına, ununa zam
gelen bu sektörde ekmeğin satış fiyatına böyle müdahale edilmez arkadaşlar.
Sübvanse etmek istiyorsanız… Çalışma şartları bu kadar ağır bir sektörde
-bayramları yok, seyranları yok, tatilleri yok, cenazeleri yok, hastaları yok,
iyi günleri yok, kötü günleri yok- aile hayatlarının konforunu kaçıracak
şekilde mesai yapan -nöbetçi eczaneler var ama nöbetçi fırınlar yok- ona rağmen
bu şartlarda maliyetleri ele avuca geldiği zaman Hükûmetin “Biz ekmeğe zam
yapmayacağız.” diye bir hassasiyeti dolayısıyla evini barkını, birikimini
satarak Hükûmetin siyasi vizyonuna katkı sağlamaya çalışıyorlar. 
(Mikrofon
otomatik cihaz tarafından kapatıldı)
BAŞKAN
– Devam ediniz Sayın Ağıralioğlu.
YAVUZ
AĞIRALİOĞLU (İstanbul) - Yani sizin, Hükûmetin siyasi vizyonunu, millete
vaadini kendi evini barkını, birikimini satarak karşılamaya çalışıyorlar.
İstedikleri şey çok basittir: “Fiyat tespit komisyonu teşekkül etsin, serbest
piyasa şartlarında bizim maliyetimiz ortaya dökülsün, maliyetimizin üzerine
gönlünüzden ne koparsa.” diyorlar. Şimdi, 1 liranın üstünde bir maliyete -satış
yaptıkları rakamı da 750 kuruş diye hesaplarsanız- her ekmek başına 250 kuruş,
200 kuruş, 150 kuruş zarar eden bir müesseseye, bunların arkasında ailelerini
geçindirmek zorunda olan bir meslek grubuna “Ne haliniz varsa görün.” denilecek
bir nobranlığı doğru bulmuyoruz. Elektrik faturalarına katkı sağlamayı seçim
arası kendi gündeminize aldınız hane halklarımızın elektrik parasını
ödeyemeyecek olanlarına, fırıncıları da ekleyin, ya elektrik paralarında
indirim yapın ya SSK paralarında indirim yapın ya su paralarında indirim yapın,
bir de bu un paralarında indirim yapın. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Ağıralioğlu.
YAVUZ
AĞIRALİOĞLU (İstanbul) – Madem fiyatlara böyle yukarıdan “Biz belirleyerek
müdahale ediyoruz.” diyorsanız üretim maliyetini hesaba katabileceğiniz bir
imkân var önünüzde, bu imkânı böyle kullanın. Aksi hâlde vatandaşınızı, bu
meslek erbaplarını devlet marifetiyle hırsızlığa teşvik etmiş olursunuz. “Bu
fiyata ekmek satmak zorundasınız.” demenin Türkçesi şudur: “Mayadan çalın,
undan çalın, elektrikten çalın, SSK’dan çalın, SSK’sız işçi çalıştırın.”
falandır. Yani bir devlet kendi iradesiyle milletinin ekmeğini yapan meslek
grubunu hırsızlığa teşvik etmiş olur. Bu mevzuda hassasiyet izhar ediyorum,
Hükûmetin bu mevzuyu gündemine almasını istiyorum. 
Teşekkür
ediyorum.
BAŞKAN
– Teşekkürler Sayın Ağıralioğlu.
Sayın
Özkan…
24.- Denizli Milletvekili Cahit Özkan’ın, 14 Ocak Zübeyde Hanım’ı
vefatının 96’ncı, 13 Ocak Rauf Denktaş’ı vefatının 7’nci, 15 Ocak Nazım
Hikmet’i doğumunun 117’nci yıl dönümünde rahmetle yâd ettiğine, Cumhurbaşkanına
yapılan ithamların hesabını bağımsız yargının soruyor olmasına saygı duymak
gerektiğine ve yargının siyasi tartışmaların merkezine çekilmesinin kimseye
yarar sağlamayacağına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
15 Ocak 1933, Gazi Mustafa Kemal Atatürk’ün muhterem validelerinin vefatının
yıl dönümü. Hayatı büyük zorluk ve acılarla geçmiş ve buna rağmen, bir
medeniyetin yeniden inşası, topraklarımızın korunması, cumhuriyetimizin
kurulması için büyük mücadele vermiş Gazi Mustafa Kemal Atatürk’ü her türlü
zorluğa rağmen bu vatana, millete, bayrağa ve devlete hayırlı bir evlat olarak
yetiştirme gayretiyle hayatını tamamlamış, cumhuriyetimizin 10’uncu yılında
vefat etmiştir. Gazi Mustafa Kemal Atatürk’ün muhterem valideleri Zübeyde Hanım’ı
vefatının yıl dönümünde rahmet, minnet ve hayırla yâd ediyorum.
Tabii,
yine, hayatını bir vatanın ve milletin inşası sürecine vakfetmiş, Kuzey Kıbrıs
Türk Cumhuriyeti’nin Cumhurbaşkanı Rauf Denktaş’ı da vefatının 7’nci yıl
dönümünde rahmet ve minnetle anıyoruz. Âdeta yaşamı, mücadelesi ve azmi
Kıbrıs’la özdeşleşen Rauf Denktaş bugün uluslararası toplum nezdinde “yavru
vatan” olarak ifade ettiğimiz Kuzey Kıbrıs Türk Cumhuriyeti’nin payidar
olmasında, istiklal ve istikbal mücadelesinde adını tarihe altın harflerle
yazdırmıştır. Rahmet ve minnetle yâd ediyorum.
Tabii,
yine, bugün, vefatının 117’nci seneidevriyesini yaşadığımız, “romantik
devrimci” olarak da bildiğimiz Nazım Hikmet’i rahmetle ve hayırla yâd ediyorum.
Yaşamı boyunca büyük acılar çekmiş -dikkat buyurun, evet- ve ülkemizin dönemi
içerisinde anayasal sıkıntılar sebebiyle ana vatanından uzak düşmek noktasında
kalmış ve darbelerin mağduru olmuş, vatan özlemiyle hayata gözlerini yummuştur.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkan, buyurun.
CAHİT
ÖZKAN (Denizli) - Tabii, o dönem yaşanan acılardan çıkardığımız dersle on yedi
yıl boyunca yine AK PARTİ Grubu olarak pek çok anayasal ve yasal reforma imza
attık. Neden? Çünkü vatana, millete ve bayrağına aşkla, sevdayla bağlı Nazım
Hikmetler yeniden ana vatanından uzakta hayatına gözlerini yummasın, ana
vatanından ayrı düşmesin diye; bu yasal reformları da yine Nazım Hikmet’in
acılarını dindirmek ve yine onu vatanına döndürmek için bu mücadeleleri de
gerçekleştirdik.
Tabii,
son olarak ifade etmemiz gereken mesele şudur ki: Bu acılar bir daha yaşanmasın
diye kendi aramızda bir mutabakatla yaşayacaksak o da tek millet, tek bayrak,
tek vatan ve tek devlet ülküsüyle aynı anayasal düzen içerisinde birbirimize
saygıyla… 
LÜTFÜ
TÜRKKAN (Kocaeli) – Türk devleti, Türk milleti, Türk Bayrağı…
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Özkan.
CAHİT
ÖZKAN (Denizli) - Tabii ki eleştiriler olacak, demokratik yarışın bir gereği
olarak yanlıştan döndürmek, doğruyu teşvik etmek için her siyasi parti grubuna
anayasal düzenimiz görevler vermiştir. İşte, diyoruz ki: Eğer bir tartışma ve
sorun varsa bunu konuşarak… Ha, uzlaşıyla çözülemiyorsa tabii ki bağımsız ve
yine yaptığımız anayasal reformla Anayasa’mıza dercettiğimiz tarafsız yargıya
tartışmalarımızı götürmek ve onun kararıyla hâl çaresi aramak en büyük uzlaşı
merkezimiz olacaktır. 
Bakınız,
biraz önce ifade edildi. Ben hiç kimseye hitap ederek, kimseyi muhatap alarak
ifade etmek istemiyorum. Bir televizyon kanalında “Belki liderin ayağından
asarlar.” “Belki mahzende zehirlenerek ölür.” 
(Mikrofon
otomatik cihaz tarafından kapatıldı) 
BAŞKAN
– Evet, bağlayın Sayın Özkan.
CAHİT
ÖZKAN (Denizli) – “Belki başka liderlerin yaşadığı gibi kötü sonlar
yaşayabilir.” ifadeleriyle bir devletin doğrudan halk tarafından seçilmiş
Cumhurbaşkanına karşı asla kabul edilemeyecek eğer ithamlar yapılıyorsa ve
bunların da hesabını bağımsız ve tarafsız yargımız soruyorsa buna saygı duymak
lazım. Yargı bağımsızlığı bir ülkenin demokratik hukuk düzeninin, hukukun
üstünlüğünün olmazsa olmaz gerekçesidir. Eğer tartışmalarımızı yargıya
götürüyor ve yargının verdiği karara da saygı duyuyorsak işte o zaman
demokratik bir hukuk devletinden bahsedilebilir. 
Son
cümlemi ifade etmek istiyorum. Bakınız, yargıyla ilgili tartışmalar söz konusu
oluyor ve Anayasa’mızın 138’inci maddesinde güvence altına alınan ve “Hiçbir
makamdan, mevkiden talimat verilemez, emir ve talimat gönderilemez.” anlayışını
yok sayarak yargıyı siyasi tartışmaların merkezine çekmek hiç kimseye yarar
sağlamaz.
(Mikrofon
otomatik cihaz tarafından kapatıldı) 
BAŞKAN
– Bağlayın artık Sayın Özkan sözlerinizi.
Buyurun.

CAHİT
ÖZKAN (Denizli) – Bakınız, yine şu Parlamentoda, milletimizin iradesinin
tecelligâhında yaptığımız anayasal düzenlemelerden sadece 2018 yılı içerisinde
17 tane anayasal düzenlemede bazı maddeleri Anayasa Mahkememiz iptal etmiş;
demek ki tarafsız ve bağımsız yargımız var ve yine aynı şekilde, yapılan İç
Tüzük düzenlemesinden daha geçen hafta yapılmış bir iptal kararı var. Onun
için, yargımız bağımsız ve tarafsızdır ve anayasal düzenin gereği olarak
görevlerini yerine getirmektedir.
Genel
Kurulu saygıyla selamlar, hayırlı ve başarılı bir çalışma dilerim. (AK PARTİ
sıralarından alkışlar) 
LÜTFÜ
TÜRKKAN (Kocaeli) – Sayın Başkan, müsaadenizle bir kayıt olsun diye söylemek
istiyorum.
BAŞKAN
– Buyurun Sayın Türkkan. 
LÜTFÜ
TÜRKKAN (Kocaeli) - Efendim, çok kısa; sadece…
BAŞKAN
İsterseniz bir dakika süreyle mikrofonu açalım.
LÜTFÜ
TÜRKKAN (Kocaeli) - Bir dakikaya da gerek yok.
BAŞKAN
– Tamam, açalım mikrofonu.
Buyurun.

LÜTFÜ
TÜRKKAN (Kocaeli) – Sayın Cahit Özkan’ın Zübeyde Hanım’ın ölüm yıl dönümünü
anmasını saygıyla karşılıyorum. Yalnız her zaman olduğu gibi tarihte yine bir
tahrifata girişti. Cumhuriyetin 10’uncu Yıl Dönümünde Sayın Zübeyde Hanım,
Atatürk’ümüzün annesi öleli on sene olmuştu; yani 10 Ocak 1923, cumhuriyet
kurulmadan önce vefat etmişti. Ama bunda kendimi hatalı görüyorum; daha önce
yine böyle bir tahrifatta Sayın Cahit Özkan’a söz vermiştim yeni yıl hediyesi alacağım
diye, henüz almamıştım, bağışlasın beni. 
BAŞKAN
- Teşekkürler Sayın Türkkan.
LÜTFÜ
TÜRKKAN (Kocaeli) - Kayıt altına alınsın diye söylüyorum. 
CAHİT
ÖZKAN (Denizli) – Tutanakları isteyelim. 
BAŞKAN
– Buyurun.
LÜTFÜ
TÜRKKAN (Kocaeli) – 10’uncu Yıl Dönümü değil, cumhuriyet kurulmadan on ay
evvel, 10 Ocak 1923’te Zübeyde Hanım’ı kaybetmiştik.
Teşekkür
ederim, sağ olun. (İYİ PARTİ sıralarından alkışlar)
BAŞKAN
– Teşekkürler Sayın Türkkan. 
Değerli
milletvekilleri…
ENGİN
ALTAY (İstanbul) – Sayın Başkan…
BAŞKAN
- …şimdi gündeme geçiyoruz. 
CAHİT
ÖZKAN (Denizli) – Tek hatamız bu kadar yani.
LÜTFÜ
TÜRKKAN (Kocaeli) – Asıl tarihi öğretmek lazım.
ENGİN
ALTAY (İstanbul) – Sayın Başkan, ben de sisteme girmiştim.
BAŞKAN
– Buyurun Sayın Altay.
25.- İstanbul Milletvekili Engin Altay’ın, açıklama yapmaları için grup
başkan vekillerine tanınan konuşma sıralamasına, 31 Mart seçimlerinde seçime
giren siyasi partilerin ve adaylarının Yüksek Seçim Kuruluna rağmen seçimin
güvenliğini, seçim sonuçlarının sağlıklı şekilde sonlandırılmasını tesis
edeceğine ilişkin açıklaması
ENGİN
ALTAY (İstanbul) – Sayın Başkan, bu grup başkan vekillerine verilen söz
konusunda bir kere bir talebim var; söz sırasının bundan sonra büyükten küçüğe
doğru yürümesini istiyorum çünkü AK PARTİ grup başkan vekilleri kendilerinden
önce konuşan grup başkan vekillerine cevap mekanizmasına çevirdiler. Bu doğru
bir şey değil, polemik yapacaksak yaparız. 
Yargıyla
ilgili de bugün yerinden söz alan bir arkadaşımızın değerlendirmesi üzerine
Sayın Özkan, güzel bir şey söyledi, ben katılıyorum: “Yargı kararlarına saygı
duymak lazım.” dedi. Fakat bu milleti yargı kararlarına saygısız hâle getiren
Sayın Erdoğan’dır. “Anayasa Mahkemesi kararını tanımıyorum.” diyen Erdoğan’dır.
Danıştayın aldığı bir karar için “Bu senin işin değil, bu ulemanın işi.” diyen
Erdoğan’dır. Yargıyı itibarsızlaştıran Erdoğan’dır. Yargıya saygı, elbette
herkesin görevi; yargıya siyasi basınç uygulamamak da herkesin görevi. Yüksek
Seçim Kurulu üyelerine rüşvet verir gibi görev sürelerini bir yıl uzatırsanız
ondan sonra YSK’nin kararları şaibeli ve tartışmalı hâle gelir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Altay.
ENGİN
ALTAY (İstanbul) – Ama herkes bilsin ki Türk milleti demokrasiyi artık kabul
etmiş, içselleştirmiş, benimsemiştir; Türk milleti sandık mekanizmasını da iyi
bilir. Yüksek Seçim Kurulundaki bütün art niyetli çabalara ve gerçekten çok
ciddi uyarıların sümen altı yapılmasına rağmen 31 Mart seçimlerinde seçimin
güvenliğini, sandığın güvenliğini, seçim sonuçlarının sağlıklı bir şekilde
sonlandırılmasını Yüksek Seçim Kuruluna rağmen seçime giren siyasi partiler ve
adaylar tesis edecektir. Bu konuda hiçbir tereddüt de duymuyoruz.
Teşekkür
ederim.
BAŞKAN
– Teşekkürler Sayın Altay.
Değerli
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
VI.- BAŞKANLIĞIN GENEL KURULA SUNUŞLARI
A) Önergeler
1.- Balıkesir Milletvekili İsmail Ok’un, TBMM Başkanlık Divanı Kâtip
Üyeliğinden istifa ettiğine ilişkin önerge yazısı (4/17)
BAŞKAN
- Sayın Milletvekilleri, Balıkesir Milletvekili Sayın İsmail Ok’un Başkanlık
Divanı Kâtip Üyeliğinden istifasına ilişkin yazısı 11/1/2019 tarihinde
Başkanlığımıza ulaşmıştır.
Bilgilerinize
sunulmuştur.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
B) Tezkereler
1.- TBMM Başkanlığının, TBMM Dışişleri Komisyonu heyetinin 5-7 Şubat
2019 tarihlerinde Tunus'a resmî ziyarette bulunmasına ilişkin tezkeresi (3/523)
14/1/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu heyetinin 5-7 Şubat 2019 tarihlerinde
Tunus'a resmî ziyaret gerçekleştirmesi öngörülmektedir.
Anılan
heyetin söz konusu Tunus ziyareti, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 Binali
Yıldırım
 Türkiye
Büyük Millet Meclisi
 Başkanı
BAŞKAN
– Kabul edenler... Etmeyenler... Kabul edilmiştir.
Değerli
milletvekilleri, İYİ PARTİ Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Kocaeli Milletvekili Lütfü Türkkan tarafından,
ABD’yle Menbic başta olmak üzere Fırat'ın doğusu için herhangi bir anlaşma
yapılıp yapılmadığının, operasyondan vazgeçilmiş ise bir anlaşma gereğince mi
vazgeçildiğinin, ABD Başkanının sosyal medya üzerinden duyurduğu Suriye
sınırında 32 kilometre derinliğinde güvenli bölge oluşturma teklifinin
ayrıntılarının, Amerika'nın YPG terör örgütüne silah ve mühimmat desteği
verirken ulaşımı Türkiye sınırları üzerinden sağlayıp sağlamadığının ve bu
doğrultuda İncirlik Hava Üssü’nü kullanıp kullanmadığının araştırılması
amacıyla 15/1/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 15 Ocak
2019 Salı günkü birleşiminde yapılmasına ilişkin önerisi
15/1/2019
Türkiye Büyük Millet Meclisi Başkanlığına
Danışma
Kurulu 15/1/2019 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Kocaeli
Milletvekili Lütfü Türkkan tarafından, ABD’yle Menbic başta olmak üzere,
Fırat'ın doğusu için herhangi bir anlaşma yapılıp yapılmadığının, operasyondan
vazgeçilmiş ise bir anlaşma gereğince mi vazgeçildiğinin, ABD Başkanının sosyal
medya üzerinden duyurduğu Suriye sınırında 32 kilometre derinliğinde güvenli
bölge oluşturma teklifinin ayrıntılarının, Amerika'nın YPG terör örgütüne silah
ve mühimmat desteği verirken ulaşımı Türkiye sınırları üzerinden sağlayıp
sağlamadığının ve bu doğrultuda İncirlik Hava Üssü’nün kullanılıp
kullanılmadığının araştırılması amacıyla 15/1/2019 tarihinde Türkiye Büyük
Millet Meclisi Başkanlığına verilmiş olan Meclis araştırma önergesinin diğer
önergelerin önüne alınarak görüşmelerinin 15/1/2019 Salı günkü birleşimde
yapılması önerilmiştir.
BAŞKAN
– Değerli milletvekilleri, İYİ PARTİ grup önerisinin görüşmelerinin kapalı
oturumda yapılmasına dair İç Tüzük’ün 70’inci maddesine göre verilmiş bir
önerge vardır.
Kapalı
oturum istemine dair önergeyi okutuyorum: 
VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- İYİ PARTİ grup önerisinin görüşmelerinin kapalı oturumda yapılmasına
ilişkin Grup Başkan Vekili Kocaeli Milletvekili Lütfü Türkkan ve Grup Başkan
Vekili İstanbul Milletvekili Yavuz Ağıralioğlu tarafından İç Tüzük’ün 70’inci
maddesine göre verilmiş olan önergesi 
15/1/2019
Türkiye Büyük Millet Meclisi Başkanlığına
15/1/2019
(bugün) tarihinde verilmiş olan ve “Başkanlığın Genel Kurula Sunuşları”
kısmında yer alan grup önerimizin İç Tüzük’ün 70’inci maddesi uyarınca kapalı
oturumda yapılmasını arz ve teklif ederim. 
 Lütfü Türkkan  Yavuz
Ağıralioğlu
 Kocaeli İstanbul
 Grup Başkan Vekili  Grup
Başkan Vekili 
BAŞKAN
– Evet, değerli milletvekilleri, kapalı oturumda Genel Kurul salonunda
bulunabilecek sayın üyeler dışındaki dinleyicilerin ve görevlilerin dışarıya
çıkmaları gerekmektedir. Sayın idare amirlerinden salonun boşaltılmasını temin
etmelerini rica ediyorum.
Yeminli
stenografların ve diğer yeminli görevlilerin salonda kalmalarını oylarınıza
sunuyorum: Kabul edenler… Etmeyenler… Kabul edilmiştir. 
Salonun
ve kulislerin boşaltılması için birleşime beş dakika ara veriyorum.
Kapanma Saati: 16.06
VIII.- KAPALI OTURUMLAR
İKİNCİ VE ÜÇÜNCÜ OTURUMLAR
(Kapalıdır)
DÖRDÜNCÜ OTURUM
Açılma Saati: 16.46
BAŞKAN: Başkan Vekili Mithat SANCAR
KÂTİP ÜYELER: Emine Sare AYDIN YILMAZ (İstanbul), Rümeysa KADAK
(İstanbul)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 45’inci Birleşiminin
kapalı oturumdan sonraki Dördüncü Oturumunu açıyorum.
İYİ
PARTİ grup önerisinin görüşmelerine başlıyoruz. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Kocaeli Milletvekili Lütfü Türkkan tarafından,
ABD’yle Menbic başta olmak üzere Fırat'ın doğusu için herhangi bir anlaşma
yapılıp yapılmadığının, operasyondan vazgeçilmiş ise bir anlaşma gereğince mi
vazgeçildiğinin, ABD Başkanının sosyal medya üzerinden duyurduğu Suriye
sınırında 32 kilometre derinliğinde güvenli bölge oluşturma teklifinin
ayrıntılarının, Amerika'nın YPG terör örgütüne silah ve mühimmat desteği
verirken ulaşımı Türkiye sınırları üzerinden sağlayıp sağlamadığının ve bu
doğrultuda İncirlik Hava Üssü’nü kullanıp kullanmadığının araştırılması
amacıyla 15/1/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 15 Ocak
2019 Salı günkü birleşiminde yapılmasına ilişkin önerisi (Devam)
BAŞKAN
– Önerinin gerekçesini açıklamak üzere, öneri sahibi İYİ PARTİ Grubu adına
İstanbul Milletvekili Yavuz Ağıralioğlu konuşacaktır. 
Buyurun
Sayın Ağıralioğlu. (İYİ PARTİ sıralarından alkışlar)
Süreniz
beş dakikadır. 
İYİ
PARTİ GRUBU ADINA YAVUZ AĞIRALİOĞLU (İstanbul) – Teşekkür ederim.
Sayın
Başkan, değerli milletvekilleri; gizli oturum talebimizde, aleni söylemekten
imtina edeceğimiz bazı hususları belki bize daha rahat söylersiniz diye
düşünmüştük. Trump’ın açıklamasıyla ilgili birkaç şeyi peş peşe hemen ifade
etmek zorundayım. 
Sayın
Cumhurbaşkanının ısrarla, Trump’ın bize yaptığı onca kabalığa rağmen, stratejik
ortaklığımıza yakışmaz onca çirkinliğe rağmen “Sevgili Dostum” tasnifi,
Trump’ın bize kibar davranmasına dönüşmüyor maalesef. Her cümlesinde yarım asrı
aşkın stratejik ortağına hakaret edebilecek evsafta cümle kurmak, stratejik
ortaklığın şu an kızabileceğimiz en küçük kabahati. Yanı başımızda bu kadar
uzun zamandır askerî, siyasi, idari beraberliklerimizin paydaşı olmuş bir
devletin, bir terör örgütünü yanına çekmek için 81 milyonluk dev bir ülkeyi,
250 milyonluk Türk dünyasını; 1,5 milyarlık İslam âleminin üzerinde de nüfuzu
olan bir devleti gözden çıkarmasını anlaşılabilir bulmuyoruz. Sizin, münhasıran
Hükûmetinizin, siyasi ferasetsizliği yüzünden Trump’ın size salladığı parmağa,
dışımızdan üzülüyor gibi yapıp içimizden sevinecek kadar da izzetimizi
kaybetmiş değiliz. 
Dolayısıyla,
bu vesileyle Amerika Birleşik Devletleri Türk devletine parmak sallayamaz;
Amerika Birleşik Devletleri’nin parmak sallayarak terbiye edebileceği bir ülke
değiliz biz. Bizim ülkemiz, birtakım iktisadi ambargoları tehdit hâline
getirerek bizden birtakım tavizlerin koparılabileceği bir ülke de değildir.
Lakin bunun usulü, yolu, yordamı, devleti milletiyle, milleti hükûmetin diliyle
yeknesak hâle getirmiş bir siyasal havzaya ihtiyaç duyulmasıdır. Dolayısıyla
siyasi sicilinizde, Hükûmetinizin siyasi sicilinde, maalesef, dostunu,
düşmanını tefrik etmek açısından bir problem var arkadaşlar. Biz size şimdi
kardeş olarak mihmandarlık edeceğiz. “Dostum” dediklerinize belli fasılalardan
sonra “düşmanım” “düşmanım” dediklerinize belli fasılalardan sonra da “dostum”
dediğiniz bir on altı yılınız var sizin; “hoca” dediklerinize “terörist”
“terörist” dediklerinize “hoca”; “genelkurmay başkanı” dediklerinize “terörist”
“terörist” dediklerinize “sanık”; “sanık” dediklerinize “tanık”… Her şeyin bir
birbirine girdiği bir hercümerç içerisinde kabul etmeniz lazım ki dostunuzu
düşmanınızı zamanlaması makul olacak bir şekilde tefrik edemiyorsunuz. Size
mihmandarlık etmemizin sebebi bu.
Seçim
sathına girildiğinden beri “zillet-illet ittifakı” diye bir şey diyorsunuz.
Kontrol edilmez şekilde, bir şeye “zillet” deme hevesiniz var ise size “zillet”
diyeceğiniz bir ittifaktan bahsediyorum. Yanı başımızda bir PKK devleti kurma
teşebbüsüne 5 bin tır silah veren bir adama “zillettesin” deyin lütfen; yanı
başımızda bunca acının yaşanmışlığına sırtını dönen, vicdanını dönen, kalbini
dönen, bir de bunun üstüne hızını alamayıp PKK’ya 100 milyon dolar yardım eden
Arabistan’ın başındaki krala “zillettesin” deyin ama dönüp kendi milletinizin,
dışarıdan size parmak sallandığı zaman arkanızda duran muhalefetine “zillet”
“illet” demekten lütfen imtina edin.
Benim
tavsiyem şudur Hükûmete: Muhalefetin millî her meselede arkanızda durduğunu
görerek muhalefete “Sevgili dostum” demeniz gerekirken Trump’a “Sevgili Dostum”
demeyin. Bin yıldır İslam’ın hizmetkârlığını yapmış bu aziz, bu necip milletin,
münhasıran Sultan Selim’in mukaddes emanetleri aldığı zamandan sonra
“Hadimülharemeynişşerifeyn” diye algılandığı dönemlere hürmeten kendi
milletinize “Hadimülharemeynişşerifeyn” deyin. Suudi Arabistan’ın teröristlere
100 milyon dolar, Sisi’ye siyasi destek veren kralına “zillettesin” deyin.
Suudi Arabistan’ın kralına, Amerika Birleşik Devletleri’nin buradaki
hesaplarına, İsrail’in bu bölgedeki ameliyat iradesine teşne olan adama
“terörist” deyin. Muhalefetin başkanlarına, Meral Hanım’a, Kemal
Kılıçdaroğlu’na “Sevgili Dostum” deyin mümkünse. Böyle diyebilirseniz, çok da
dilimize pelesenk ettiğimiz, istiklal şairimizin şiirlerinde olduğu gibi
“tefrika giremez” diye başlayıp “toplu vurdukça sineler” diye devam ettiği işi
milletiniz için devlet-millet tesanüdü hâline getirin. 
“Emevi
Camisi’nde cuma namazı kılacağız.” diye göstermiş olduğunuz siyasi
ferasetsizliğin bedelini şöyle ödedik arkadaşlar: 10 milyon adam cuma namazını
kılamaz hâle geldi, cuma namazının şartları adamların üstünden düştü. Yani biz
cuma namazını Emevi Camisi’nde kılacağız diye askerî, siyasi hazırlığımızın
olmadığı bir oldubittiye şöyle kurban gittik…
(Mikrofon
otomatik cihaz tarafından kapatıldı)
YAVUZ
AĞIRALİOĞLU (Devamla) – Tamamlıyorum Başkanım.
BAŞKAN
– Size bir dakika daha süre veriyorum Sayın Ağıralioğlu.
YAVUZ
AĞIRALİOĞLU (Devamla) – 10 milyon insanın üstünde cuma şartları oluşmadı,
hürriyetlerini kaybettiler, cuma onların üstünden düştü bizim cuma namazı kılma
hevesimize. (İYİ PARTİ sıralarından alkışlar) 
Bizim
ülkemizin cevap verebileceği bir tek husus var bu mevzuda: Amerika Birleşik
Devletleri’nin başkanına, her “tweet”ine cevap verirken düşük desibelli bir
konuşmadan ziyade onlara verilecek cevabın çerçevesini açıklıyorum: Sayın
Cumhurbaşkanımız “Başkomutan” sıfatıyla Irak’ta Amerika Birleşik Devletleri’nin
yediği bu herzeyi de unutmadan -affedersiniz- Suriye’de insanlığın bu
ızdırabının gökleri titretecek hâle geldiği bunca acının içerisinde
Amerikalıların katliamından kurtulmuş bir Kızılderili’yi bulacak. Bunların
“tweet”ine “tweet”le cevap verilmez, ya Mors alfabesiyle ya da katliamdan
kurtulmuş bir Kızılderili bulacağız Amerika’da. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi.
YAVUZ
AĞIRALİOĞLU (Devamla) – Tamamlıyorum.
Suriye’de
insanlığın üstüne yaktıkları bu ateşle bunlara hitap edecek Cumhurbaşkanı,
diyecek ki -ancak böyle kurtaracağız izzetimizi, itibarımızı- Mors alfabesiyle
cevap veriyorsa: “Stratejik müttefikiniz olduğumuz için bize vermeniz
gerekirken PKK’ya verdiğiniz silahları almaya gidiyoruz, stop. Aşağı indik, ne
zaman ineceğimizi biz biliriz, karışamazsın, stop. Silahlarımızı aldık, stop.
Gözlerinden öpüyorum, stop.” (İYİ PARTİ sıralarından alkışlar) Bakın, bu, Mors
alfabesiyle vereceğiniz ya da telgrafla çekeceğiniz cevabınız. 
Bunun
bir de Kızılderili versiyonu var, duman yoluyla haberleşeceğiz bunlarla,
“tweet”le de değil. “Bizi burada içine çektiğiniz bataklığın bedelini 4 milyon
misafiri ağırlayarak ödüyoruz. Size bu topraklarda bizim topraklarımızı da
içine alacağınız bir zillet organizasyonunu kurdurmayacağız. Bu işleri sizin
hesaplarınızla beraber başınıza geçirecek kadar kudretli bir milletiz. Bu
kudretin Hükûmetinizden istediği siyasal dile nezaket göstererek bu mevzuda
mütekabiliyet oluşturacak şekilde davranmasını istiyoruz.” Kendi silahlarımızı,
bize verilecek 5 bin tır silahı oraya girip almak zorunda bu Türk devleti.
Gireceğiz, bize ait olan silahları alıp döneceğiz, başka türlü olmaz.
(Mikrofon
otomatik cihaz tarafından kapatıldı) 
BAŞKAN
– Bağlayın ama lütfen, üçüncü keredir süreyi uzatıyorum.
YAVUZ
AĞIRALİOĞLU (Devamla) – Tamamlıyorum Başkanım.
Eğer
biz orada bu 32 kilometrelik güvenlik koridoruna razı olursak Balkan
bozgunundan sonra başımıza gelen iş burada da başımıza gelir. Beş yüz yıllık
Türk yurtlarını avucumuzun içinden kayıp giderken seyretmek zorunda kaldık.
Bugün inisiyatifimizi kaybedersek bu sahada inisiyatifimizi kaybetmenin
bedelini kendi içimizde de büyük bir ateşle ödemek mecburiyetinde kalırız.
Devletimizi yöneten iradeye siyasi vakar ve siyasi feraset diliyorum. Bu
mevzuda Hükûmetin vazifesi muhalefet ile devletin yönetim dilini yeknesak
etmektir. Sorumluluklarınızı hatırlatmayı vazife biliyoruz.
Saygılarımla.
(İYİ PARTİ sıralarından alkışlar)
BAŞKAN
– Teşekkürler Sayın Ağıralioğlu.
Öneri
üzerinde ikinci söz, Cumhuriyet Halk Partisi Grubu adına İstanbul Milletvekili
Ahmet Ünal Çeviköz’e aittir. 
Buyurun
Sayın Çeviköz. (CHP sıralarından alkışlar)
Süreniz
üç dakikadır. 
CHP
GRUBU ADINA AHMET ÜNAL ÇEVİKÖZ (İstanbul) – Teşekkür ederim Sayın Başkan.
Değerli
milletvekilleri, hakikaten son birkaç gün Türkiye’nin dış politikasında
şaşılacak birtakım örneklere şahit olduk. Bir kere, altmış yılın üzerinde
müttefiklik ilişkisi içinde bulunduğumuz Amerika Birleşik Devletleri’nin
başkanı, bir “tweet” atarak Türkiye Cumhuriyeti’ni ekonomik bakımdan
mahvetmekle tehdit etti. 
Biz
böyle bir tehdidi, şimdiye kadar ülkeler arasındaki ilişkilerin tarihinde
emsalsiz bir örnek olarak görüyoruz. Herhangi bir şekilde buna benzer bir şeyle
daha önce karşılaşmadık, ne Türkiye karşılaştı ne de başka bir ülke. Trump’ın
belli bir stili olabilir, belli bir üslubu olabilir, ancak böylesine bir
tehditle karşılaşan bir ülkenin devlet başkanı da en azından benzer bir şekilde
cevap vermek ihtiyacını hisseder ve Türkiye Cumhuriyeti’nin böyle bir tehdide
layık olmadığını hissettiren bir çıkış yapar. Biz Cumhuriyet Halk Partisi
olarak böyle bir çıkışı üst düzey yetkilerimizin hiçbirinden görmedik. Üstelik,
sanki Trump’ı savunurcasına, Dışişleri Bakanı tarafından “Trump baskı altında,
ona da anlayış göstermek lazım.” gibi bir ifadeyle karşılaştık. Türkiye
Cumhuriyeti, böyle bir tehdide pabuç bırakacak bir cumhuriyet değildir.
Devletimize bu şekilde, “Ekonomik bakımdan sizi mahvederiz.” şeklinde bir
saldırıyla ve böyle bir “tweet”le bir çıkış yapılmasına mutlaka bir cevap
verilmesi gerekirdi. 
Amerika
Birleşik Devletleri’yle uzun zamandan beri Suriye’nin kuzeydoğusunda bir
mutabakat arayışı içindeyiz. İki yıldan beri Menbic’te ortak devriye
yapılacağı, Türk Silahlı Kuvvetlerinin askerlerini Menbic’e göndererek burada
devriyeleri devralacağı ve Amerika Birleşik Devletleri’nin boşalttığı yeri de
Türk Silahlı Kuvvetlerinin dolduracağı söylenegeliyor. Ancak, böyle bir
tehditle karşılaştıktan sonra bir mutabakat çıkması herhâlde beklenecek bir şey
değil. Böyle bir mutabakatın içeriğinin -biraz evvel dile getirildiği gibi-
mutlaka ayrıntılı bir şekilde konuşulması gerekirdi ancak bundan haberimiz yok,
sadece “tweet”lerle veya sadece basına verilen birtakım demeçlerle böyle
mutabakatlar olduğuna dair söylentiler duyuyoruz ve öğreniyoruz. 
Değerli
milletvekilleri, dış politika bu şekilde yönetilmez. Dış politika, uzun
zamandan beri, şimdiye kadar Türkiye Cumhuriyeti’nin geleneksel olarak alışmış
olduğu yöntemlerin dışında yöntemlerle yürütülmektedir. Böylesine güven,
inandırıcılık ve inanılırlığını kaybetmiş bir dış politika uygulamasıyla eğer
yol yürümeye kalkarsanız işte alacağınız cevap da bu şekilde tehdit
“tweet”leridir. Böyle tehdit “tweet”lerine de layıkıyla cevap verilmesi
gerekir. Böyle bir cevabı vermediğiniz zaman da “Sizi ekonomik bakımdan
mahvederiz.” demeye hak kazandığını düşünen başkanlarla karşı karşıya
kalırsınız. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Çeviköz. 
Bir
dakika süre veriyorum. 
AHMET
ÜNAL ÇEVİKÖZ (Devamla) – Biz Türkiye Cumhuriyeti’nin Amerika Birleşik
Devletleri’yle arasındaki müttefiklik ilişkilerinin layık olmadığı bu üslubun
değiştirilmesi için mutlaka gereken cevabın Amerika Birleşik Devletleri
Başkanlığına iletilmesi gerektiği kanaatindeyiz. Böyle bir iletilmenin
yapılmadığını da pekâlâ biliyoruz çünkü konuşmalar ve telefon görüşmeleri sanki
180 derece aksi istikamete dönmüş şekilde iyi niyet beyanlarıyla, ekonomik
bakımdan iş birliğinin geliştirileceği şeklinde birtakım vaatlerle ve bazı
anlayışlara ve bazı mutabakatlara varıldığı şeklinde bir ifadeyle son
bulmuştur. Demek ki Türkiye Cumhuriyeti’ne bundan sonra dış politikada
attırılacak olan adımlar tehdit yoluyla yapılmaktadır. Eğer Amerika Birleşik
Devletleri’nden gelen tehditlerle dış politika uygulamasına devam edeceksek bu
bizim bildiğimiz cumhuriyet dış politikası değildir, bunun değiştirilmesi
gerekir. 
Değerli
milletvekilleri, bunu özellikle dikkatinize sunmak istiyorum. 
Hepinize
saygılar sunarım. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Çeviköz. 
Öneri
üzerinde son söz, Adalet ve Kalkınma Partisi Grubu adına Bursa Milletvekili
Refik Özen’e aittir. 
Buyurun
Sayın Özen. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA REFİK ÖZEN (Bursa) – Sayın Başkan, değerli milletvekilleri;
İYİ PARTİ grup önerisi aleyhinde grubumuz adına söz almış bulunuyorum. Bu
vesileyle Genel Kurulu saygıyla selamlıyorum. 
Sayın
Başkan, değerli milletvekilleri; Suriye sınırımızın emniyeti bizim için millî
güvenlik meselesidir. Sınırın ötesinden ülkemizi hedef alan terör tehdidine
karşı meşru müdafaa hakkımızı kullanıyoruz. Fırat’ın doğusunda, Suriye
sınırımız boyunca uzanan PYD-YPG terör unsurları sınır karakollarımıza taciz
ateşi açmakta, ülkemize saldırmak amacıyla sınır boyunca tünel, mevzi ve siper
kazmaktadır. Suriye’de sınırlarımıza mücavir bir terör koridoruna asla müsaade
etmeyeceğimizi müteaddit kez dile getirdik. PYD-YPG’nin, DEAŞ’la mücadele
bahanesinin veya Amerika’nın arkasına sığınıp, ülkemizi hedef almasına ve
sahada birtakım oldubittiler dayatmasına asla izin vermeyeceğiz. 
Sayın
Cumhurbaşkanımız ve Amerika Başkanı Trump arasındaki görüşmelerde Amerika’nın
çekilme sürecinin iki ülke arasında koordine edilmesi hususunda mutabık
kalınmıştır. Amerika Başkanı Trump, çekilme kararının hayata geçirilmesi
çerçevesinde Fırat’ın doğusunda, Suriye sınırımız boyunca ve Suriye
topraklarının içinde bir güvenli bölge kurulması önerisini gündeme getirmiştir.
Terör örgütlerinden arındırılmış güvenli bölge önerisi esasen Obama yönetimi
sırasında Amerika’yla temaslarımızda bizzat Sayın Cumhurbaşkanımız tarafından
gündeme getirilmiş bir öneridir. Bu itibarla, üzerinde çalışılması gerektiği
düşünülmektedir. Güvenli bölge tesis edilebildiği takdirde, sınırımıza mücavir
Suriye topraklarının tamamının terör örgütlerinden arındırılması mümkün
olabilecektir. Ayrıca bu bölgelerden ülkemize yönelebilecek göç hareketlerinin
Suriye toprakları içinde tutulması sağlanabilecektir. Türkiye bu bölgede
istikrar tesis edilmesini sağlayacak adımları atmaya hazırdır. Bu öneriyi
önümüzdeki dönemde Amerikalı muhataplarımızla ele almayı sürdüreceğiz.
Amerika’nın
çekilme kararının hayata geçirilmesi sürecinde Astana Platformu’ndaki diğer
ortaklarımız olan Suriye ve İran’la yakın iş birliği ve eş güdümümüzü de
sürdürmeye kararlıyız.
Aziz
milletimizin hak ve hukukunu bugüne kadar her platformda savunduk, bundan sonra
da savunmaya devam edeceğimizi belirtiyor, bu duygu ve düşüncelerle Genel
Kurulumuzu bir kez daha saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Özen.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, Anayasa Mahkemesinin 17/10/2018 tarih ve
(2018/100) sayılı Kararı’yla kısmen iptal edilen Türkiye Büyük Millet Meclisi
İçtüzüğü’nün 57’nci maddesinin kısmen iptal edilen hususlara dayandırılan
gerekçesine de dayalı olarak İYİ PARTİ grup önerisinin oylanmasından önce
yoklama istiyoruz efendim.
BAŞKAN
– Evet, talebiniz kabul edilmiştir.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Kayıtlara geçmesi için ifade etmek istiyorum.
BAŞKAN
– Buyurun Sayın Özkan.
CAHİT
ÖZKAN (Denizli) – Anayasa Mahkememizin -İç Tüzük’ün son yapılan değişikliğe
ilişkin 57’nci maddesinde yapmış olduğu- iptal kararı, münhasıran yasama
faaliyetleri ile kanunların görüşülmesine hasretmiştir. O vesileyle,
tezkerelerin oylanması ve kanunların görüşülmesine hasrettiği için onun dışında
kalan grup önerilerinin bu kapsamda değerlendirilmemesi gerektiğinden bahisle
bu hususta itirazımızın kayıtlara geçmesini istiyorum.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
ERKAN
AKÇAY (Manisa) – Teşekkür ederim Sayın Başkan.
Ben
de kayıtlara geçmesi için ifade ediyorum: Anayasa Mahkemesinin kararı,
özellikle tezkere ve kanun görüşmelerine atıfta bulunmaktadır, dolayısıyla bu
grup önerilerinin oylamasına ilişkin değildir. Bunun da kayıtlarda yer almasını
isterim.
Teşekkür
ederim. 
BAŞKAN
– Değerli milletvekilleri, ben de bu konudaki görüşümü çok kısa sizlerle
paylaşayım. 
ENGİN
ALTAY (İstanbul) – Sayın Başkan…
BAŞKAN
- İç Tüzük’te yapılan değişiklik zaten bu iki ifadeyi kapsamaktaydı ve Anayasa
Mahkemesi bu iki ifadeyi iptal etti yani İç Tüzük’te yapılan değişikliği
tümüyle iptal etti yoklama konusunda. Esasen, gerekçesini okuduğunuzda,
yoklamaya getirilecek sınırların Türkiye Büyük Millet Meclisinin çalışma
esaslarını belirleyen Anayasa hükümleriyle bağdaşmayacağını belirtmiştir.
Bu
nedenle, ben de bu kararı yoklama talebinin haklılığı yönünde yorumluyorum ve
yoklama talebini işleme koyacağım.
Sayın
Altay, söz mü istediniz?
ENGİN
ALTAY (İstanbul) – Ben söz istemiştim ama sarfınazar ediyorum. 
III.- YOKLAMA
(CHP
sıralarından bir grup milletvekili ayağa kalktı)
BAŞKAN
– Yoklama talebinde bulunan arkadaşlarımızın isimlerini tespit edeceğim: Sayın
Altay, Sayın Arı, Sayın Emecan, Sayın Çeviköz, Sayın Tanal, Sayın Zeybek, Sayın
Kaboğlu, Sayın Arslan, Sayın Adıgüzel, Sayın Barut, Sayın Öztunç, Sayın Zeybek,
Sayın Hancıoğlu, Sayın Özkan, Sayın Köksal, Sayın Yılmazkaya, Sayın Çelebi,
Sayın Özcan, Sayın Alban, Sayın Sarıaslan.
Yoklama
elektronik cihazla yapılacaktır.
Bunun
için üç dakika süre vereceğim. 
Ayrıca,
değerli milletvekilleri, pusula veren sayın üyeler lütfen salonda bulunsunlar,
ayrılmasınlar.
Süreyi
başlatıyorum. 
(Elektronik
cihazla yoklama yapıldı)
BAŞKAN
– Değerli milletvekilleri, elektronik oylamada toplantı yeter sayısı bulunmuyor
ancak pusulalar var, bunları okuyacağım.
Pusula
gönderen değerli milletvekilleri isimleri okunduğunda, lütfen, burada
olduklarını göstersinler.
Çiğdem
Karaaslan? Burada
Cevdet
Yılmaz? Burada.
Bayram
Özçelik? Burada.
Veysel
Eroğlu? Burada.
Yavuz
Subaşı? Burada.
Mehmet
Akif Yılmaz? Burada.
Serkan
Bayram? Burada.
Toplantı
yeter sayısı bulunmuş oluyor bizi de hesaba katarsanız.
Toplantı
yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Kocaeli Milletvekili Lütfü Türkkan tarafından,
ABD’yle Menbic başta olmak üzere Fırat'ın doğusu için herhangi bir anlaşma
yapılıp yapılmadığının, operasyondan vazgeçilmiş ise bir anlaşma gereğince mi
vazgeçildiğinin, ABD Başkanının sosyal medya üzerinden duyurduğu Suriye
sınırında 32 kilometre derinliğinde güvenli bölge oluşturma teklifinin
ayrıntılarının, Amerika'nın YPG terör örgütüne silah ve mühimmat desteği
verirken ulaşımı Türkiye sınırları üzerinden sağlayıp sağlamadığının ve bu
doğrultuda İncirlik Hava Üssü’nü kullanıp kullanmadığının araştırılması amacıyla
15/1/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Ocak 2019
Salı günkü birleşiminde yapılmasına ilişkin önerisi (Devam)
BAŞKAN
- Oylamaya geçiyoruz.
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir.
Sayın
Altay, buyurun.
V.- AÇIKLAMALAR (Devam)
26.- İstanbul Milletvekili Engin Altay’ın, Meclisin her çalışmasında
yoklama istenebileceğine, Niğde Milletvekili Ömer Fethi Gürer’in emeklilikte
yaşa takılanlarla ilgili kanun teklifinin doğrudan gündeme alınmasına ilişkin
önergesinin görüşmelerini izlemek isteyen ama engellenen Emeklilikte Yaşa
Takılanlar Platformu üyeleri ve dernek yöneticilerinin TBMM yerleşkesine alınmasını
talep ettiklerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Böylece,
Türkiye Büyük Millet Meclisi İçtüzüğü üzerinde, çoğunluk fırsatıyla yapılan bir
hukuksuzluk da giderilmiş oldu. Bundan sonra Meclisin her çalışmasında yoklama
istenebileceği, Türkiye Büyük Millet Meclisi İçtüzüğü’nün Anayasa’da belirtilen
çalışma usul ve esaslarına uygun şekilde Meclisin çalışabilmesi memnuniyet
verici bir unsurdur.
Sayın
Başkan, asıl arz etmek istediğim husus şudur: Biraz sonra İç Tüzük’ün 37’nci
maddesine göre, Niğde Milletvekilimiz Sayın Ömer Fethi Gürer’in kanun
teklifinin doğrudan Genel Kurul gündemine alınmasını talep ettiği önergesini
görüşeceğiz. Bu kanun teklifi “emeklilikte yaşa takılanlar” olarak bilinen,
kamuoyunda milyonlarca insanın da bir an önce çözülmesini beklediği ve bütün
siyasi partilerin 24 Haziran seçimleri öncesi millete verdiği bir vaattir. Bu,
Genel Kurulun takdiri, ayrı. Beni üzen şu: Şu anda Türkiye Büyük Millet
Meclisinin kapısında, sanıyorum Dikmen kapıda bulunan, emeklilikte yaşa
takılanlarla ilgili kurulmuş platform ve dernek başkanları, kendilerini çok
yakında ilgilendiren, Niğde Milletvekilimizin bu kanun teklifiyle ilgili
önergesinin görüşmeleri ve oylamasını izlemek için bir anayasal hakkı kullanmak
üzere Türkiye Büyük Millet Meclisine gelmek istemişler ama bunların girişleri
Başkanlık makamınca, muhtemelen İdare Amirliğince engellenmektedir. Bu durumu
kabul etmek mümkün değildir. Hamaset yapmak istemem, “Meclisi millete
kapatamazsınız.” sözü çok kullandığımız bir söz. Şu anda makamınızca gerekli
girişimlerde bulunularak emeklilikte yaşa takılanlar platform ve dernek
yöneticilerinin Türkiye Büyük Millet Meclisi yerleşkesine alınmalarını talep
etmekteyiz.
BAŞKAN
– Teşekkürler Sayın Altay.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, Emeklilikte Yaşa
Takılanlar Platformu üyelerinin ve dernek yöneticilerinin İç Tüzük ve kanunlar
gereğince Meclise alınmalarına engel bir durum bulunmadığı takdirde Genel
Kurulu izlemelerini sağlayacağına ilişkin konuşması
BAŞKAN
- Bununla ilgili girişimlerde bulunacağım şimdi. Sözünü ettiğiniz şahısların
neden Meclise alınmadığını ya da alınıp alınmadığını soruşturacağım ve
kendilerinin, İç Tüzük’e ve kanunlara dayalı olarak girmelerine engel bir sebep
bulunmadığı takdirde Meclise alınmalarını, Genel Kurulu izlemelerini
sağlayacağım.
Teşekkür
ederim.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Kars Milletvekili Ayhan Bilgen tarafından,
YSK seçmen kayıtlarında yaşanan usulsüzlük iddialarının araştırılması amacıyla
15/1/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 15 Ocak 2019
Salı günkü birleşiminde yapılmasına ilişkin önerisi
BAŞKAN
– Şimdi, Halkların Demokratik Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
15/1/2019
Türkiye Büyük Millet Meclisi
Başkanlığına
Danışma
Kurulu 15/1/2019 Salı günü (bugün) toplanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Ayhan
Bilgen
 Kars
 Grup
Başkan Vekili
Öneri:
15
Ocak 2019 tarihinde Kars Milletvekili Grup Başkan Vekili Ayhan Bilgen
tarafından (1300 grup numaralı) YSK seçmen kayıtlarında yaşanan usulsüzlük
iddialarının araştırılması amacıyla Türkiye Büyük Millet Meclisine verilmiş
olan Meclis araştırması önergesinin diğer önergelerin önüne alınarak
görüşmelerinin 15/1/2019 Salı günkü birleşiminde yapılması önerilmiştir.
BAŞKAN
– Öneri üzerinde, önerinin gerekçesini açıklamak üzere Kars Milletvekili Ayhan
Bilgen konuşacaktır.
Buyurun
Sayın Bilgen. (HDP sıralarından alkışlar)
Süreniz
beş dakikadır. 
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri;
seçimler demokrasinin önemli meşruiyet kriterlerinden biridir. Şeklen seçim
yapan ama seçimlerine dünyada kimsenin itibar etmediği, dolayısıyla demokratik
sayılmayan çok sayıda ülke vardır. Seçimler nasıl yapılırsa meşruiyet
standartları, ölçütleri yerine getirilmiş sayılır; bu konuda, Venedik Komisyonu
başta olmak üzere son derece net, hem kampanyalarla ilgili hem de oy kullanma,
sandık güvenliği, sayım, bütün bunlarla ilgili son derece net kriterler
vardır.(Uğultular)
BAŞKAN
– Sayın Bilgen, bir dakika izin verin.
Salonda
bir uğultu var, lütfen sessizliği hâkim kılalım, sayın hatibi dinleyelim.
AYHAN
BİLGEN (Devamla) – Teşekkürler Sayın Başkan.
Bu
kriterleri gözetmeden seçim yaptığınızda formel olarak seçim yapıp ama sonuçta
demokratik bir hukuk düzeni olarak kabul edilmediğinizde bunun ifade ettiği iki
anlam vardır, çok açık, çok kestirmeden söyleyeceğim: Biri, dünyada askerî
müdahaleler, anayasayı korumak ve genellikle seçim doğru yapılmıyorsa halk
iradesinin yansımasını sağlamak iddiasını taşır. Bu, elbette bizim açımızdan
kabul edilemez bir durumdur ama bunu romantik olarak reddetmek hiçbir şey ifade
etmez. Dolayısıyla da seçimleri eğer bir formaliteye çevirirseniz o ülkede
siyaset üzerinde vesayet kurulması, olağanüstü girişimler, arayışlar için
mazeret üretmiş olursunuz. Burada aslında esas olan şey, insanın mutlaka bir
koltuğu elinde tutma hırsı değil; gerçekten bir rıza, bir onay var mı, benim
burada bulunmamı karşı tarafımdakiler, yanımdakiler, ötekiler kabul ediyor mu,
etmiyor mu, bu onayı alma meselesidir. Ama hile yoluyla, başka yöntemlerle, her
şeye rağmen sandıktan mutlaka çıkmanın bir yolunu bulduğunuzda, evet, seçimi,
sandığı koltukta oturmanızın gerekçesi hâline getirebilirsiniz, buna güç yeter
ama bu asla meşru olmaz. 
Bakın,
bizim önergemizde, değerli arkadaşlar, saydığımız, sadece tespit edebildiğimiz
beş altı yeri sizlerle paylaşalım. Iğdır’da maksimum 108 kişinin kalabileceği
polisevinde 374 kişi kayıtlı gözüküyor. Hakkâri’de bir dairede 1.108 seçmen
kayıtlı gözüküyor. Batman Komando Caddesi’nde 366 no.lu kapıda 189 seçmen
kayıtlı gözüküyor. Bingöl’de bir kapıcı dairesinde 224 seçmen, Diyarbakır
Hani’de bir adreste 208 seçmen, Bitlis Çevreyolu Caddesi’nde bir dairede 338
seçmen, Hakkâri Çukurca Kaymakam Niyazi Erten Caddesi 2 no.lu kapıda 627 kişi
seçmen olarak gözüküyor. Hakkâri merkez Ordu Caddesi’nde yine 1.108 seçmen
kaydedilmiş. Mardin Artuklu’da 506 seçmen tek dairede gözüküyor ve Uludere’de, değerli
milletvekilleri, sizin takdirinize sunuyorum, şu dışarıdan resmini gördüğünüz
adreste -şurada da içeriden çekilmiş resim var, bunun videosu da var- burada
onlarca seçmen kayıtlı gözüküyor. Belli ki ya depo gibi kullanılan bir yer ya
da başka amaçla kullanılıyor ama kapı numarası var ve seçmen kayıtları var.
Dolayısıyla bu konuya el atmak, bu konuyla ilgili sergilenecek tavrın aslında
bu ülkenin geleceğiyle doğrudan ilgili, ilişkili olduğunun bilinciyle hareket
etmek zorundayız. 
Ben,
izninizle, sosyal medyada dolaşan bir küçük hikâyeyi paylaşarak bitireyim
sözlerimi: Bir yaşlı amca sandığa gidiyor ve oyunu kullandıktan sonra soruyor,
diyor ki: “Benim eşim de oy kullanmaya geldi mi?” Sandıktaki görevliler merak
ediyorlar, diyorlar ki: “Amca, hayırdır, eşinle ayrı mısınız yani birlikte
yaşamıyor musunuz, neden soruyorsun?” Diyor ki: “On yıl önce öldü.” “E, o zaman
niye soruyorsun?” diyorlar. Diyor ki: “Ya, on yıl önce öldü ama her seçimde
gelip oyunu kullanıyor ama bir türlü birbirimizi göremiyoruz. Hep benden önce
kullanmış oluyor, bir türlü karşılaşmıyoruz. Bunu çözseniz de bir görüşsek çok
iyi olur.” 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Bilgen. 
Öneri
üzerinde İYİ PARTİ Grubu adına Ayhan Erel konuşacaktır. 
Buyurun
Sayın Erel. (İYİ PARTİ sıralarından alkışlar) 
Süreniz
üç dakikadır. 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; demokrasi, kaba deyimle, halkın kendi kendini yönetmesidir
yani devletin yönetimine milletin egemen olmasıdır. Millet, devlet yönetimine
egemen olurken seçtiği temsilciler vasıtasıyla devletin yönetimine egemen
olmaktadır. Dolayısıyla siyasi partiler, devletin yönetiminde bulunacak
insanları seçerken milletin bir vasıtası olarak yer almakta olup demokrasimizin
vazgeçilmez unsurlarındandırlar. Siyasi partilerin düşüncelerinin devlet
yönetimine egemen olmasında da vatandaşların kullandıkları oylar etkili
olmaktadır. Dolayısıyla vatandaş, millet, oylarıyla birlikte, tercihte
bulundukları siyasi partilerle birlikte devletin yönetimine egemen olmaktadır.
Vatandaş kendi iradesini devletin yönetimine egemen kılarken bunu oyları
vasıtasıyla sağlamaktadır. Dolayısıyla oylar, vatandaşın namusudur. Devlet
nasıl ki vatandaşımızın mal, can ve namus güvenliğinden maddi anlamda
sorumluysa, namus kabul ettiğimiz oylarından da manevi anlamda sorumludur. Bu
bağlamda, vatandaş namusunu sandıkta devlete emanet etmektedir. Türk’ün
töresinde emanete ihanet edilmez ama maalesef, günümüzde, siyasi iradenin
dışında, siyasi iradeye şirin görünmek, bazı makam ve mevkileri kapmak adına,
sandık başında bulunan bazı sandık görevlileri, özellikle kamu görevlileri
vatandaşın kendilerine emanet ettiği namusuna zarar vermekten çekinmemektedir.
Oysa, biz biliyoruz ki devletin yönetiminde söz sahibi olan ak kadrolar bu tür
bir olumsuzluğa tenezzül edecek derecede düşünmemektedirler. Ancak makam ve
mevki peşinde koşan, hatta AK PARTİ’nin siyasi ideolojisini bile benimsemeyen
bu insanlar sadece makam ve mevki elde edebilmek, şirin görünmek amacıyla bu
tür olumsuz davranmaktadırlar. Buna devletin yönetimi müsaade etmemelidir.
Seçmen
kaydırmalarıyla ilgili, sahte seçmen yazmalarıyla ilgili hem siyasi
partilerimizin hem de Sayın Cumhurbaşkanımızın şikâyetleri vardır. Bu
şikâyetleri duyan cumhuriyet başsavcılarını biz göreve davet ediyoruz. Bu sahte
seçmenler veya seçmenlerin kaydırılması kendiliğinden olmadığına göre, bunu
yapan ya seçim işleri müdürüdür ya da nüfusta çalışan görevlilerdir. Eğer
cumhuriyet başsavcılıkları bu usulsüz işlemleri yapan kişiler hakkında gerekli
soruşturmaları yapmış olsalar, gerekli adli ve idari cezaları uygulamış
olsalar…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Erel.
Buyurun.
AYHAN
EREL (Devamla) – Bu olumsuzlukları meydana getiren, sahtekârlığa tenezzül eden
gerek Seçim Kurulunda gerekse nüfus müdürlüklerinde bulunan art niyetli
insanlar hakkında cumhuriyet başsavcıları gerekli adli ve idari işlemleri
yapmış olsalar, bundan sonra meydana gelebilecek olumsuzluklar ortadan kalkar
diyorum.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Erel. 
Öneri
üzerinde üçüncü söz, Cumhuriyet Halk Partisi Grubu adına Onursal Adıgüzel’e
aittir.
Buyurun
Sayın Adıgüzel. (CHP sıralarından alkışlar) 
Süreniz
üç dakikadır.
CHP
GRUBU ADINA ONURSAL ADIGÜZEL (İstanbul) – Sayın Başkan, değerli
milletvekilleri; HDP Grubunun araştırma önergesiyle ilgili grup önerisi üzerine
söz almış bulunmaktayım. Genel Kurulu saygıyla selamlıyorum.
Seçimler,
özellikle de şeffaf ve güvenilir olan seçimler demokrasinin birincil şartıdır.
Sokaktaki vatandaş seçimlerin dürüst ve kurallara uygun olduğuna inanacak ki
seçene de seçilene de saygı duysun. Ancak AK PARTİ, ne yazık ki -ismi akıllara
geldiğinde- yoksullukla, yolsuzlukla, yasaklarla, bir de seçim hileleriyle
hatırlanıyor. 
Şimdi
size, muhtarlık bölgeleri listeleri 4 Ocakta askıya çıkarıldıktan sonra,
YSK’nin işini ne kadar ciddi yaptığını anlatacağım. Bakın, YSK partilerle
listeleri paylaştı. Soy ismi olmayan seçmenler var ve biz 24 Haziranda uyardık;
Zülfü -hanım herhâlde- 149 yaşında ve Ayşe Hanım. Bunlar -geçen 24 Haziranda da
gönderdiniz- soy ismi olmayan seçmenler, bunları düzeltin dedik, yine
göndermişler. 
Bir
de Ayşe Ekici; kendisi 165 yaşında, bu seçimde ilk defa seçmen olmuş. Benim 5
katım yaşında Ayşe Hanım; ben 33 yaşındayım, kendisi de 165 yaşında. Baktık
seçmen listelerine -tabii, Allah uzun ömür versin, keşke üç yüz yıl yaşasa da
seçmen olsa- ama ne hikmetse ilk defa bu seçimde seçmen olmuş. Bakın, bu da
benim kendi karşılaştırmam. Ben 1985 doğumlu birisi olarak 14 tane askı
listesinde varım, Ayşe Hanım ilk defa seçmen olmuş arkadaşlar. 
Devam
edelim isterseniz. Listeleri kontrol ettik. Bir Çankırı’ya bakın, Çankırı’nın
Orta diye bir ilçesi var, seçmen sayısı 24 Hazirandan bu yana yüzde 95,74
artmış, Ankara Çamlıdere yüzde 90 artmış. Suriyeli seçmenler çok kolay analiz
ediliyor. Ben analiz ettim, sistemde Suriye doğumlulara baktım, 56.364 Suriye
doğumlu seçmen var, Sayın Bakan “36 bin seçmen” diyor. Yalnız, Hatay’da son on
ayda 6 bin Suriyeli seçmen artmış. Lütfen bunları inceleyin, listede Suriye
doğumlulara bir bakın, 6.364 Suriye doğumlu seçmen var. Türkiye’de 18 bin
seçmen artmış. Ne hikmetse 18 bin yeni Suriyeli seçmen çıkmış, özellikle 6 bini
Hatay’a kaydırılmış. Buradan görüyoruz ki atı alıp Üsküdar’ı geçemeyenler,
şimdi Üsküdar’ı seçim hileleriyle, seçmen kaydırarak kazanmaya çalışıyor. 
Bakın,
yine Üsküdar’da bir apartman. Neresi? Bulgurlu Mahallesi’nde -bu Süleyman
Gedikoğlu’nu araştırsın arkadaşlarımız, AK PARTİ Belediye Meclis üyesi- bir
dairede 40 kişi yaşıyorlar, 40 kişi bir dairede. 
Yine,
Selimiye Mahallesi’nde inşaat hâlindeki bir binada 43 seçmen var. Bunu kimin
yaptığını da birazdan söyleyeceğim arkadaşlar. 
Yine,
soyadlarına bakıyoruz -İstanbul için hiç beklemezsiniz- bir hanede 7 tane
farklı soyadı var; akla mantığa sığar mı bilmiyorum.
(Mikrofon
otomatik cihaz tarafından kapatıldı) 
ONURSAL
ADIGÜZEL (Devamla) – Bir dakika daha alabilir miyim Başkanım?
BAŞKAN
– Buyurun Sayın Adıgüzel.
Bir
dakika daha süre veriyorum. 
ONURSAL
ADIGÜZEL (Devamla) – Sözlerimi buradan toparlayayım. 
Şimdi,
Üsküdar’da oturan bir arkadaşım Maltepe’ye taşınmış. Arkadaşımı aramış -lütfen
AK PARTİ’li arkadaşlarımız araştırsın- bakın, şu numara aramış: “0216 495 94
01.” Demiş ki: “Sen Maltepe’ye taşınmışsın ama gel Üsküdar’da oy kullan.” “Ya,
nasıl olacak? Ben Maltepe’ye taşındım.” demiş. “Yok, yok biz sana oturacak yer
buluruz, biz sana adres buluruz.” demişler. Bunu bir araştırın, bu numara kime
ait?
Son
olarak, Beylerbeyi Beybostan Sokak no 13 kimin, no 15 kimin? Bir stadyum, 15
seçmen var bu stadyumda. 
Sayın
Cumhurbaşkanı, AK PARTİ Genel Başkanı dedi ki: “Biz de mağduruz, 504 bin
seçmenimiz listelerde görünmüyor.” 
Buyurun,
gelin, bu önergeye “evet” deyin, kimse mağdur olmasın, kimsenin aklında “Acaba
oyumuz farklı bir yere gidiyor mu, sandığa doğru yansıyor mu?” diye bir soru
işareti kalmasın. Bu önergeye hep birlikte “evet” diyelim ve Türkiye'nin
aklından bu soru işaretini çıkaralım. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkürler Sayın Adıgüzel.
Söz
sırası Adalet ve Kalkınma Partisi Grubu adına Isparta Milletvekili Recep Özel’e
aittir. 
Buyurun
Sayın Özel. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA RECEP ÖZEL (Isparta) – Sayın Başkan, çok değerli
milletvekilleri; hepinizi saygıyla selamlıyorum. HDP’nin vermiş olduğu grup
önerisi hakkında söz almış bulunmaktayım. 
Şimdi,
her şeyden evvel bütün siyasi partiler, seçimi bizler yapıyoruz. İlçe seçim
kurulundaki başkan, Yüksek Seçim Kurulu üyeleri sadece bunun hakemliğini
yapıyor. Yüksek Seçim Kurulundan başlayarak ilçe seçim kurulu, il seçim kurulu,
sandık kuruluna kadar o ilçede en fazla oy almış 5 siyasi partinin, sandık
kurullarında temsilcisi var. Yüksek Seçim Kurulunda hepimizin temsilcisi var.
Bu önergeyi vermeden önce Yüksek Seçim Kurulundaki temsilcinize “Bu işler nasıl
oluyor?” diye keşke bir sorsaydınız, buraya bu önergeyi vermezdiniz. 
Şimdi,
Seçmen Kütüğü Genel Müdürlüğü, 31 Aralık itibarıyla Nüfus ve Vatandaşlık İşleri
Genel Müdürlüğünün ilk yerleşim yer adreslerinden sistem çekiyor. 4’ünde askıya
çıktı, 17’sine kadar askıda. Eğer bir adreste, gerçekten, seçmen olmayan,
haksız birtakım nakiller varsa itiraz süresi içerisinde itiraz edin, ilçe seçim
kurulu başkanları bunları düşürsün. Biz de bundan şikâyet ediyoruz, bundan en
fazla zarar gören de biziz. 
Önergenizde
vermiş olduğunuz yerleri inceledim. Hakkâri Çukurca’dan tutuyorsunuz, başka
yerleri örnek gösteriyorsunuz; bunların hepsi tabur. 
GARO
PAYLAN (Diyarbakır) – Tabur değil; ev, ev; ev onlar.
RECEP
ÖZEL (Devamla) - Profesyonel askerliğe geçecek olan askerlerimizin oy kullanma
haklarını kullanmak için oralarda tabur kurulmuş. 
TUMA
ÇELİK (Mardin) – Ev adresi, ev.
EBRÜ
GÜNAY (Mardin) – Ev adresleri…
GARO
PAYLAN (Diyarbakır) – Ev onlar, ev.
RECEP
ÖZEL (Devamla) - Şimdi, bir diğer konu da İstanbul’dan örnek veriyorsunuz. Çoğu
sitede dış kapı numarası olarak tek bir numara veriliyor. 
EBRÜ
GÜNAY (Mardin) – Depoyu adres göstermişsiniz ya.
RECEP
ÖZEL (Devamla) - Site içerisinde yaşayan herkes, sanki oranın, aynı numaranın
seçmeni gibi görülüyor. Detayına baktığınız zaman, her bir kapı numarasının
bağımsız olduğunu, o numaradan farklı olduğunu görürsünüz. Lütfen bunları iyi
inceleyip buraya getirin. 
GARO
PAYLAN (Diyarbakır) – Ev onlar, ev, ev.
EBRÜ
GÜNAY (Mardin) – Siz iyi inceleyin.
RECEP
ÖZEL (Devamla) - Eğer gerçekten seçmen olmayan, seçim hilesi yapan varsa gelin,
hep beraber peşine düşelim. 
GARO
PAYLAN (Diyarbakır) – Beraber gidelim.
RECEP
ÖZEL (Devamla) - Bunu araştırmanın yeri burası değil.
TUMA
ÇELİK (Mersin) – Adres veriyoruz; bakın, adres veriyoruz.
RECEP
ÖZEL (Devamla) - İlçe seçim kurullarında, seçim kurulunda temsilciniz var,
itiraza yetkili olan kişiler var, yaparlar. 
EBRÜ
GÜNAY (Mardin) – Kendinize güveniyorsanız “evet” deyin o zaman.
RECEP
ÖZEL (Devamla) - Gerçekten böyle seçim hileleri varsa el birliğiyle karşı
çıkalım. 
TUMA
ÇELİK (Mersin) – Gelin, birlikte o adrese gidelim.
RECEP
ÖZEL (Devamla) - Anayasa’nın 79’uncu maddesi “Seçimler, yargı organlarının
genel yönetim ve denetimi altında yapılır.” der. Anayasa’nın 138’inci maddesi
de “Görülmekte olan bir dava hakkında Yasama Meclisinde yargı yetkisinin
kullanılması ile ilgili soru sorulamaz, görüşme yapılamaz veya herhangi bir
beyanda bulunulamaz.” der. Şimdi, seçim yargısını kullanan ilçe seçim
kurullarının, Yüksek Seçim Kurulunun yetkisinde kalan bir alanda, bizim, burada
bir araştırma komisyonu kurmamız Anayasa’ya aykırı. 
ONURSAL
ADIGÜZEL (İstanbul) – MERNİS datasına bakarız. 
RECEP
ÖZEL (Devamla) – Ama biz sahte seçmenin, hileli seçmenin tamamen karşısındayız
ve olmaya da devam edeceğiz. 
TUMA
ÇELİK (Mardin) – Seçim hilelerinden bahsediyoruz. 
RECEP
ÖZEL (Devamla) – Nerede? “Bir adreste” diyorsunuz. Lütfen, bu adresleri açıkça
deyin “Şu mahalle, şu sokak, şu numaralı adreste şu kadar kişi var.” diye. 
GARO
PAYLAN (Diyarbakır) – Verdik.
ONURSAL
ADIGÜZEL (İstanbul) – Hemen YSK’ye gönderelim, hemen. 
RECEP
ÖZEL (Devamla) – Genel ibarelerle lütfen bunları yazmayın, bize adres verin,
adresleri araştıralım. Orada haksız bir seçmen varsa el birliğiyle gerekeni
yapalım diyor, önerinin aleyhinde olduğumu beyan eder hepinize saygılar
sunarım. (AK PARTİ sıralarından alkışlar)
TUMA
ÇELİK (Mardin) – Destekleyin, beraber gidelim. 
BAŞKAN
– Teşekkürler Sayın Özel. 
AYHAN
BİLGEN (Kars) – Sayın Başkan…
BAŞKAN
– Sayın Bilgen, buyurun. 
V.- AÇIKLAMALAR (Devam)
27.- Kars Milletvekili Ayhan Bilgen’in, Isparta Milletvekili Recep
Özel’in HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
AYHAN
BİLGEN (Kars) – Sayın Başkan, hatip önergeyi vermeden önce incelemede
bulunmamızı tavsiye etti ama ben de kendisine önergemizi okumasını tavsiye
ediyorum. Burada cadde isimleri, kapı numaraları var. Birbirimize cevap
yetiştirmek yerine bunun akla mantığa sığıp sığmadığı konusunda bir izah
yapalım. Hakkâri’de 1.100 kişinin oturabileceği büyüklükte bina var mı, yok mu?
RECEP
ÖZEL (Isparta) – Orası tabur, tabur. 
AYHAN
BİLGEN (Kars) – Yapmayın arkadaşlar, caddeden bahsediyoruz. 
RECEP
ÖZEL (Isparta) – Tabur, tabur.
AYHAN
BİLGEN (Kars) – Değil, değil, değil. 
Cadde
numaraları, kapı numaraları…
RECEP
ÖZEL (Isparta) – Tabur orası.
AYHAN
BİLGEN (Kars) – Değil arkadaşlar.
Peki,
biraz önce kürsüden gösterdiğim adreste sizce insan yaşıyor mu?
RECEP
ÖZEL (Isparta) – Kışla orası ya.
TUMA
ÇELİK (Mardin) – Gelin, beraber gidelim. 
AYHAN
BİLGEN (Kars) – Şurası arkadaşlar, sizce -23 numara gözüküyor bu adres,
Uludere’de- burada birileri yaşıyor mu sizce? 
MUSA
PİROĞLU (İstanbul) – O da tabur, o da!
AYHAN
BİLGEN (Kars) – Yapmayın arkadaşlar.
Teşekkür
ederim Sayın Başkan. 
BAŞKAN
– Teşekkürler Sayın Bilgen. 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
28.- Denizli Milletvekili Cahit Özkan’ın, seçimin Yüksek Seçim Kurulunun
gözetim ve denetiminde yapıldığına ve itirazların da Yüksek Seçim Kuruluna
iletilebileceğine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Sayın
Başkan, değerli milletvekilleri; seçim işi, bir yargı işidir; anayasal
düzenimiz gereği Yüksek Seçim Kurulunun gözetim ve denetiminde yapılır. Tabii,
sadece bu da değil, Venedik Komisyonunun kararları da değil, bunun da dışında,
efendim, Avrupa Güvenlik ve İşbirliği Teşkilatı AGİT’ten, Rusya Devlet Duması
ve pek çok uluslararası kuruluş –özellikle son seçimden bahsediyorum- 24
Haziran seçimlerinde geldiler, Türkiye’de gözlemlerini yaptılar. Bakınız ne
diyorlar özetle: “Ankara’da gördüğümüz katılım çok yoğundu. Sürekli seçmen
akını söz konusuydu. Kapanışta da katılımın yoğun olduğu teyit edilmiş oldu.
Ziyaret ettiğimiz sandıklarda seçim mevzuatına aykırılık teşkil eden herhangi
bir durumla karşılaşmadık. Dolayısıyla seçmenin iradesini etkileyen herhangi
bir unsur olmadığını söylüyoruz.” 
(Mikrofon
otomatik cihaz tarafından kapatıldı) 
EBRÜ
GÜNAY (Mardin) – Seçmen taşıyorsunuz ya!
CAHİT
ÖZKAN (Denizli) – Toparlıyorum. 
BAŞKAN
– Süreleri bir kereye mahsus uzatıyorum yoksa kanun teklifinin görüşmelerine
başlayamayacağız.
Buyurun.
Bir
dakika daha veriyorum Sayın Özkan, toparlayın. 
CAHİT
ÖZKAN (Denizli) – Grup önerisine ilişkin mesele, Yüksek Seçim Kurulunun
gözetiminde ve denetiminde değerlendirilmesi gereken bir meseledir. Sadece HDP
Grubu açısından değil, AK PARTİ Grubu olarak biz de seçmen listelerine ilişkin
bu itirazlarımızı yapıyoruz. Varsa bir yanlışlığın yine Yüksek Seçim Kurulunun
denetimi ve gözetiminde denetlenmesi ve incelenmesi gerekmektedir. Varsa
itiraz, bunu Yüksek Seçim Kuruluna iletebilirler.
Teşekkür
ediyorum.
BAŞKAN
– Teşekkürler.
Sayın
Altay…
29.- İstanbul Milletvekili Engin Altay’ın, siyasi partilerin YSK ve
seçmen kütükleri üzerinde yapılan manipülasyonlara yönelik kaygıları gündeme
getirmesi gerektiğine, sorunun yapılan itirazların ilçe seçim kurullarınca ve
nüfus müdürlüklerince kale alınmaması olduğuna ilişkin açıklaması
ENGİN
ALTAY (İstanbul) – Teşekkür ediyorum.
YSK
ve seçmen kütükleri üzerinde yapılan manipülasyonlara yönelik kaygıları gündeme
getirmek, siyasi partilerin görevidir ama bu, seçimden korkulduğuna ya da
seçimlerle ilgili sonucun şimdiden tayinine yönelik bir algıya kamuoyu
bakımından da yol açmasın lütfen. Vatandaşlarımıza bu konuda önce bu samimi
uyarıyı yapayım. YSK ne yaparsa yapsın, ne kadar emir ve talimatla çalışıyor
olsa da ben, milletin, partilerin sandıklara ve oylarına “Oy namustur.”
bilinciyle sahip çıkacaklarına inanıyorum. 
Ancak,
Sayın Bilgen’in biraz önce işaret ettiği, gösterdiği belgelerden bizde de
yüzlerce var. Sayın Adıgüzel Milletvekilimiz değindi, biraz önce bir ilçe
başkanı -ilçe ismi vermeyeceğim- beni aradı, dedi ki “Beş katlı bir bina, on
katlı görünüyor ve olmayan, üstteki beş katta da çok sayıda seçmen görünüyor.” 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Altay.
ENGİN
ALTAY (İstanbul) – Hemen tamamlıyorum.
Sorun
burada şu: Bu konuda yapılan başvuruların, itirazların ilçe seçim kurullarınca
ve nüfus müdürlüklerince gereği gibi karşılanmaması, yerine getirilmemesi,
itirazların kale alınmamasıdır. Bu vesileyle ilçe seçim kurullarını ve il, ilçe
nüfus müdürlüklerini Anayasa’ya, kanunlara uymaya, görevlerini yerine
getirirken sadece ve sadece kanunlar çerçevesinde iş yapmaya daveti de bir
görev sayıyorum.
Teşekkür
ederim.
BAŞKAN
– Teşekkürler.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Kars Milletvekili Ayhan Bilgen
tarafından, YSK seçmen kayıtlarında yaşanan usulsüzlük iddialarının
araştırılması amacıyla 15/1/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 15 Ocak 2019 Salı günkü birleşiminde yapılmasına ilişkin önerisi
(Devam)
BAŞKAN
- Öneriyi oylarınıza sunuyorum: Kabul edenler… Etmeyenler… Öneri kabul
edilmemiştir.
IX.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, Emeklilikte Yaşa
Takılanlar Platformu üyelerinin ve dernek yöneticilerinin Meclise alındıklarına
ve Genel Kurulu izleyebileceklerine ilişkin konuşması
BAŞKAN
– Sayın Altay, biraz önce ilettiğiniz hususla ilgili araştırmaları yaptırdım.
Görevli Meclis idare amiri, gerekli girişimleri yapmıştır. Sözünü ettiğiniz
kişiler, Meclise alınmıştır, Genel Kurulu izlemeye geleceklerdir, muhtemelen
gelmişlerdir de. (CHP, İYİ PARTİ sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Ahmet Ünal Çeviköz ve
arkadaşları tarafından, 31 Aralık 2018 tarihinde Taksim Meydanı’nda Özgür
Suriye Ordusu’na ait bayrağın açılması vesilesiyle Suriye rejimi karşıtı
faaliyetlere Türkiye toprakları üzerinde izin verilmesi olayına ilişkin
sorumluların araştırılması amacıyla 8/1/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 15 Ocak 2019 Salı günkü birleşiminde yapılmasına
ilişkin önerisi 
BAŞKAN
- Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
15/1/2019
Türkiye Büyük Millet Meclisi Başkanlığına
Danışma
Kurulu 15/1/2019 Salı günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 CHP
Grubu Başkan
 Vekili
Öneri:
İstanbul
Milletvekili Ahmet Ünal Çeviköz ve arkadaşları tarafından 31 Aralık 2018
tarihinde Taksim Meydanı’nda Özgür Suriye Ordusuna ait bayrağın açılması
vesilesiyle Suriye rejimi karşıtı faaliyetlere Türkiye toprakları üzerinde izin
verilmesi olayına ilişkin sorumluların araştırılması amacıyla 8/1/2019
tarihinde Türkiye Büyük Millet Meclisi Başkanlığına verilmiş olan Meclis
Araştırması Önergesi’nin (654 sıra no.lu) diğer önergelerin önüne alınarak
görüşmelerinin 15/1/2019 Salı günlü birleşimde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına İstanbul Milletvekili Ahmet Ünal Çeviköz konuşacaktır. 
Buyurun
Sayın Çeviköz. (CHP sıralarından alkışlar)
Süreniz
beş dakikadır.
CHP
GRUBU ADINA AHMET ÜNAL ÇEVİKÖZ (İstanbul) – Sayın Başkan, değerli
milletvekilleri; Cumhuriyet Halk Partisi Grubu adına verilen araştırma önergesi
için söz almış bulunmaktayım. Bu vesileyle yüce Meclisi saygıyla selamlıyorum.
Yeni
yıl gecesi İstanbul’un Taksim Meydanı’nda Suriyelilerin açtığı Özgür Suriye
Ordusu bayrağı, toplumun her kesiminde güvensizlik duygusu yaratmıştır. Kent
meydanları, kamusal bir alan olarak toplumsal dinamizmin ağırlıklı olduğu
konumdaki kentsel yapılardır. Meydanlar, geçmişte olduğu gibi günümüzde de
kentin çarpan kalbi, düşünen beyni ve söz söyleyen dilidir. Ülkemizde bu
özelliklerde pek çok meydan bulunmaktadır. Bunlardan en bilineni de şüphesiz
Taksim Meydanı’dır. 
Taksim,
1928’de Cumhuriyet Anıtı’nın dikilmesiyle şehir meydanı kimliğini kazanmıştır.
Taksim, cumhuriyetin ilk dönemlerinden itibaren simge olarak görülen bir alan
olmuştur. Taksim Meydanı, İstanbul’un en kalabalık yerlerinden biri konumunda
olmasının yanı sıra tarihsel olarak pek çok siyasi ve toplumsal olaya da ev
sahipliği yapmıştır. Taksim Meydanı’ndaki Cumhuriyet Anıtı ulusal bayramlarda,
futbol galibiyetlerinde, çevreye ve özgürlüklere sahip çıkılan Gezi eyleminde,
1 Mayıs İşçi ve Emekçi Bayramı’nda vazgeçilmez kutlama alanıyken bugün Suriye
rejimine muhalif kesimlerce gösteri yapılan bir alan hâline gelmiştir. Taksim’i
betonlaştırarak, işletmeleri kapatarak meydan olma özelliğini ortadan kaldırma
çabaları şimdi de Taksim’i Suriye’deki rejim aleyhtarlarına açarak devam
etmektedir. 
Laik
ve demokratik cumhuriyetimizin simgelerinden olan bu alanın sınır komşumuz olan
bir ülkenin yönetimini devirmek isteyen gruplara açılması önemli bir sorundur.
Taksim’de yaşanan güvenlik zafiyeti sadece bölgede bulunan vatandaşlarımız
açısından değil, tüm ülkenin güvenliği açısından tehdit oluşturmaktadır. İktidar,
Taksim Meydanı’nın güvenlik nedeniyle 1 Mayısta emekçilere açmayıp yeni yıl
kutlamaları esnasında Suriye devletine muhalif unsurlara açarak yeni bir
çelişkiye imza atmıştır. Taksim Meydanı’nda 3 kişi kol kola girip halay çekse
hemen gözaltına alınırken bir grubun üstelik ÖSO bayrağını sallaya sallaya
gösteri yapması, bu çelişkinin en bariz göstergesidir.
Sayın
Başkan, değerli milletvekilleri; kısaca ÖSO diye adlandırılan Özgür Suriye
Ordusu, Suriye’nin mevcut rejimine muhaliftir. Daha önce de bu unsurlar
tarafından Türk lirasının Suriye poundu karşısındaki değer kaybı nedeniyle
maaşlarını Türk lirası olarak almak istemedikleri bilgisi, kamuoyunda yaygın
şekilde gündeme gelmişti ama bizim en çok ağırımıza giden, paralı ve silahlı bu
gruba “Kuvayımilliye” benzetmesinin yapılmış olmasıdır. Kuvayımilliye ruhuna
yapılan bu saygısızlığı asla kabul etmiyoruz. Afrin’de ÖSO mensuplarının yağma,
talan, gasp, hırsızlık, fidye için adam kaçırma, gelişigüzel hapsetme, işkence
gibi suçlarının bir kısmı, Birleşmiş Milletler İnsan Hakları Konseyinin
raporuna girmişti. 
Biliyor
musunuz, bizim için, güvenliği sağlamak amacıyla mücadele ettiğimiz terör
örgütleri neyse Suriye için de ÖSO odur. ÖSO’yla yan yana gelerek Türk Silahlı
Kuvvetlerinin ve Türkiye’nin itibarına gölge düşürülmektedir. Taksim’de yaşanan
bu olay, Türkiye’nin Astana’da üstlendiği görevi ve Türkiye tarafından da
desteklenen, Suriye’de yeni Anayasa hazırlama sürecini tehlikeye atmaktadır. 
Değerli
milletvekilleri, İçişleri Bakanı 7 Ocak tarihli röportajında, ÖSO bayrağının
açılmasına ilişkin olarak sorulan bir soruya “‘Bu adamlar burada ne
yapıyorlar?’ sorusunu soramayız.” diye cevap vermiştir. İçişleri Bakanı
tarafından verilen bu cevap, Meclisin konuyla ilgili olarak devreye girmesi
gerekliliğini de ortaya koymuştur. Başka bir ülkenin rejim muhaliflerinin
Taksim meydanında bayrak açması iç güvenliğimize de bir tehdittir. Bu soruyu
soramayan bir İçişleri Bakanına yükümlülüklerini hatırlatmak da yine
Meclisimizin görevidir.
Değerli
milletvekilleri, Sayın Başkan; bu vesileyle, beni, beni olduğu kadar tüm
Dışişleri camiasını derinden yaralayan bir konuya da değinmek isterim.
Dışişleri Bakanı Sayın Mevlüt Çavuşoğlu, 9 Ocak tarihinde Türkiye Büyük Millet
Meclisi Dışişleri Komisyonunda yaptığı bir konuşmada “Kimse kusura bakmasın, en
iyi, en başarılı büyükelçilerimiz dışarıdan atadıklarımız.” şeklinde talihsiz
bir beyanda bulunmuştur. Ben kusura bakıyorum, Dışişleri mesleğine emek veren
tüm meslektaşlarımın da kusura baktıklarını düşünüyorum. Dışişleri Bakanlığı
mensupları şimdiye dek bakanlarıyla karşılıklı güven ve saygı anlayışı içinde
çalışmışlardır. Hiçbir Dışişleri Bakanı da başında bulunduğu kuruma karşı
böylesine inançsız olmamıştır. Sayın Bakan keşke böyle bir kıyaslama
yapmasaydı, keşke böyle bir ayrımcılık yapmasaydı. Sayın Bakanın başında
bulunduğu kurum mensuplarına karşı bir özür borcu olduğunu düşünüyorum.
31
Aralık 2018 tarihinde Taksim meydanında, Suriye rejimine muhalif kişiler
tarafından Özgür Suriye Ordusu’na ait bayrağın açılması vesilesiyle Suriye rejimi
karşıtı faaliyetlere Türkiye toprakları üzerinde izin verilmesi ve gösteriler
sonucu yaşanan olaylara konu olan güvenlik zafiyetine ilişkin olarak
sorumluların araştırılması amacıyla, Anayasa’nın 98’inci, Türkiye Büyük Millet
Meclisi İçtüzüğü’nün 104’üncü ve 105’inci maddeleri gereğince Meclis
araştırması açılmasını arz ve teklif ediyoruz.
Saygılarımla.
(CHP ve İYİ PARTİ sıralarından alkışlar)
BAŞKAN
– Teşekkürler Sayın Çeviköz.
Öneri
üzerinde ikinci söz, İYİ PARTİ Grubu adına Konya Milletvekili Fahrettin Yokuş’a
aittir. 
Buyurun
Sayın Yokuş. (İYİ PARTİ sıralarından alkışlar) 
Süreniz
üç dakikadır. 
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; hepinizi İYİ PARTİ adına saygıyla selamlıyorum. 
Bugün
ülkemizde “Suriyeli” diye adlandırdığımız 3 milyon 600 bin göçmen ve 1
milyondan fazla da 11 farklı ülkeden göçmen bulunuyor. Bu, kayıt dışı
rakamlarla böyle. Eğer kayıt dışı rakamları da içine alırsak, kayıt altına
alırsak 1 milyondan fazla daha kayıt dışı Suriyelinin olduğu söyleniyor yani
ülkemizde şu anda 5 milyonu aşkın göçmenin yaşadığı ifade ediliyor. 
Türkiye’miz
âdeta bir göçmenler ülkesi oldu. Türkiye’yi yönetenler, göçmen sayımızın
çokluğuyla övünüyorlar, hatta hızlarını alamayıp “Nerede, ne kadar ülkesinden
kaçmak isteyen varsa Türkiye’ye sığınabilir, bir tek Türk asıllılar olmasın
yeter.” diyorlar. Hâlbuki burası Türk ülkesi, öncelikle onların gelmesi lazım,
örneğin, Doğu Türkistanlıların. Ama bu konuda “Aman, biz Suriyelileri geriye de
göndermeyiz.” diyorlar, Niye göndermezsiniz? “Bunlar bize lazım.”, Neye lazım?
“Efendim, ülkemizin ekonomisine katkı sağlıyor.”muş, Allah Allah. Kardeşim,
benim ülkemde 1 milyondan fazla kayıt dışı çalışan Suriyeli var, vergi
vermiyor. Eğer bu kafayla giderseniz bu sayı 2 milyona çıkacak. İşsizlik almış
başını gidiyor, benim ülkemin çocukları işsiz güçsüz geziyor. Benim ülkemde
Suriyeli keyfekeder iş yeri açıyor, denetim yok. Benim ülkemde Suriyeli benim
ülkemde yaşayan vatandaştan daha fazla haklara sahip hastanelerde, postanelerde,
her yerde. Ve acı olan, benim ülkemi yönetenler diyorlar ki: “Biz bu göçmenlere
45 milyar para harcadık altı yılda.” İyi de kardeşim, bak EYT’liler bekliyor,
bak, 3600’ü bekliyor memurlar, işçiler bekliyor. Yahu, bu 45 milyar doları
Suriyelilere ayıracağınıza kendi evlatlarınıza, kendi ülkenizin insanlarına
niye ayırmadınız? Böyle bir ülke yönetilebilir mi! Şimdi, bu 45 milyar dolar
doğruysa hangi bütçeden harcadınız? Devlet bütçesinde böyle bir kalem yok, yurt
dışından mı geldi, hangi kaynaktan harcadınız? Gelin de şu Meclise bir hesap
verin. O da yok. Nasıl devlet yönetiyorsunuz siz? Yani burası muz cumhuriyeti
mi? Onun için şunu söylüyorum: Türk milletine sorun… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Yokuş. 
FAHRETTİN
YOKUŞ (Devamla) – Türk milleti diyor ki: “Ben, göçmenlerle, sığınmacılarla
ekmeğimi paylaşırım, sınırlarda, kamplarda bakarım ama ülkemi paylaşamam.”
Evet,
bu ülkeye siz 4 milyon Suriyeliyi vatandaş yapamazsınız. Bunu engelleriz, buna
mâni oluruz. Türk milleti asla ve asla 4 milyon göçmene vatandaşlık veremez,
bunun ağır faturası olur. Bu ülkenin gelecek nesillerine, bu milletin
bölünmesine, bu milletin parçalanmasına, bin yıldır yaşadığımız Anadolu
coğrafyasının elimizden gitmesine sebep olursunuz. 
Ey
AK PARTİ yöneticileri, beka sorunu budur. Suriyeliler şu anda Türkiye’yi işgal
etmiştir. (İYİ PARTİ sıralarından alkışlar) Bu işgalden bu ülkeyi kurtaracağız,
size rağmen kurtaracağız. Aklınızı başınıza toplayın. 
Hoşça
kalın. (İYİ PARTİ sıralarından alkışlar)
BAŞKAN
– Teşekkürler Sayın Yokuş. 
Öneri
üzerinde Halkların Demokratik Partisi Grubu adına Mardin Milletvekili Tuma
Çelik’te söz. 
Buyurun
Sayın Çelik. (HDP sıralarından alkışlar) 
Süreniz
üç dakikadır. 
HDP
GRUBU ADINA TUMA ÇELİK (Mardin) – Sayın Başkan, değerli milletvekilleri; HDP
adına önerge üzerinde söz söylemek için söz almış bulunuyorum. 
Şimdi,
bilindiği gibi Suriye’de sekiz yıl önce başlayan bir iç savaş var. Şu anda
Türkiye’de iktidarda bulunanların Şam’daki Emevi Camisi’nde bayram namazı kılma
konusundaki isteklerinin de bu savaşın başlamasına bir sebep olduğu konusunda
çeşitli rivayetler var. Tabii, çok kirli olan, sekiz yıldır devam eden bu
savaşta birçok yerli halk hemen hemen bitme noktasına geldi. Milyonlarca insan,
Suriyeli, ülkelerinden kaçarak başka ülkelerde, başka yerlerde yaşamlarına
devam etmek zorunda bırakıldılar, kaldılar. Suriye’de binlerce yıl önce
oluşturulan, halkların yarattığı, insanlığa sundukları birçok değer, örneğin
Palmira’daki tarihî eserler, Habur’daki dinî eserler, Afrin’deki tarihî eserler
yerle bir edildi. 
Suriye’deki
bu savaşta birçok güç yer alıyor ve bu güçlerin bir kısmı, maalesef Suriye’deki
halkların ya da Suriye’deki farklılıkların dışında, dünyanın değişik
ülkelerinden, değişik bölgelerinden oraya gitmiş güçler, insanlar. Tabii, bu
durum beraberinde birçok ilişkiyi de ortaya çıkarıyor. Bu ilişkilerden bir
tanesi de Türkiye-ÖSO ilişkileri yani “Özgür Suriye Ordusu” diye adlandırılan
Türkiye-Özgür Suriye Ordusu ilişkileri. Bu ilişkiler gerçekten araştırılması ve
ortaya çıkarılması gereken bir konu. Ama bunu yaparken şuna da biz dikkat etmek
zorundayız: Türkiye’ye sığınmış milyonlarca insanı ÖSO’yla bağlantılandırmak ve
oradan okumak doğru değildir. O insanlar savaşın devam ettiği ülkelerinden kaçmak,
yaşamlarını devam ettirmek için buraya geldiler. Eğer devlet bu çerçevede,
iktidar bu çerçevede bir işlem yapıyorsa, onları ilişkilendiriyor ve o
çerçevede bir ilişki kurarak Suriye’de çalışma yürütüyorsa bunun da
araştırılması gerekiyor.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Çelik.
Buyurun.
TUMA
ÇELİK (Devamla) – Teşekkür ederim.
Son
olarak, şunu söylemek istiyorum: Türkiye-ÖSO ilişkileri, açık bir şekilde
ortaya konulmalıdır. Türkiye’nin ÖSO üzerinden Suriye’de tahakküm kurmaya
çalışmasını yanlış buluyor ve hemen sonlandırılması gerektiğini düşünüyoruz.
Herkes Suriye’de yaşayan Arap, Kürt, Süryani, Türkmen ve diğer bütün
kimliklerin, Müslüman, Hristiyan, Nusayri, Ezidi, Dürzi inançların bütün hak ve
taleplerine saygı göstermek, cevap vermek zorundadır. Bütün bunlar yapılırken,
Suriyeli mültecilere insani bir yaklaşım gösterilmesi ve bütün haklarının
sağlanması, bunun denetlenebilmesi gerekmektedir. Türkiye’deki kutuplaşmayla
birlikte her gün daha da artan nefret söylemi ve hedef gösterme
sonlandırılmalıdır; bunun da en belirgin sebebi olan kutuplaştırmanın,
tekleştirmenin bir an önce sonlandırılması gerekir.
Teşekkür
ederim. (HDP sıralarından alkışlar)
BAŞKAN
– Teşekkürler Sayın Çelik. 
Öneri
üzerinde, Adalet ve Kalkınma Partisi Grubu adına Şanlıurfa Milletvekili Mehmet
Kasım Gülpınar konuşacaktır.
Buyurun
Sayın Gülpınar. (AK PARTİ sıralarından alkışlar)
Süreniz
üç dakikadır.
AK
PARTİ GRUBU ADINA MEHMET KASIM GÜLPINAR (Şanlıurfa) – Sayın Başkanım, değerli
milletvekilleri; Cumhuriyet Halk Partisinin grup önerisi aleyhinde söz almış
bulunmaktayım. Hepinizi saygıyla, muhabbetle selamlıyorum.
Evet,
yine gerekçesini okuduğumuzda maalesef izah etmekte zorlandığımız ve mantıksal
ve duygusal altyapısını anlamakta zorlandığımız bir önergeyle karşı karşıyayız.
Bugüne kadar, yıllardır Türkiye dâhil dünyanın birçok ülkesinde kutlanan ve
birçok ülke için de aslında yerli ve millî unsur olmaktan uzak, tamamen
insanların eğlenmesine ve stres atmasına yönelik bir kutlamadan yola çıkarak
meseleyi bu kadar siyasi boyuta indirgemek de gerçekten özel bir kabiliyet
gerektiriyor olsa gerek ve daha da vahimi, işi, bir meydan güzellemesine
indirmek, meydan boyutunda ele almak da ayrı bir vahamet bence. 
Aslında
hiçbir siyasi boyutu olmayan bir meselenin bu kadar siyasileştirilmesi de ister
istemez siyasete dair, özellikle de dış siyasete dair birkaç cümle sarf
etmemizi gerektiriyor. Eğer hâlâ bu bölgede, bu coğrafyada oynanan, oynanmak
istenen oyunlardan habersizsek gerçekten vahim bir durum; yok, olayların
farkındaysak, ona rağmen hâlâ bu tür reaksiyonlar gösteriyorsak çok daha vahim
ama ben çok optimist bir anlayışla birinci şıkkın geçerli olduğuna inanmak
istiyorum ve öyle de olması gerektiğini düşünüyorum. Bunun için de konunun üzerinden
bir kez daha geçilmesi gerektiğine inanıyorum. 
Amerika
Birleşik Devletleri başta olmak üzere, birçok Batılı devletin, Rusya’nın ve
İran’ın dahlinin olduğu komşumuz olan bölgede hâlen Türkiye'nin varlığını
sorgulamak, evlerini barklarını terk edip başka bir ülkede yaşamaya çalışan
insanları görmezden gelip bunları iç siyasete malzeme yapmak ve bunların en
büyük müsebbibi Suriye rejiminden yana tavır almak, İkinci Dünya Savaşı
sırasında Nazilerin şerrinden kaçıp Suriye’ye sığınan Yunan vatandaşlarının orada
son derece insani bir muameleye maruz kalıp bugün aynı şekilde Suriye rejiminin
şerrinden Yunanistan’a kaçıp yarı çıplak bir şekilde donmaya mahkûm edilen ve
sınır dışı edilen Suriye vatandaşlarına tam tersi bir muamelede bulunan
Yunanistan’ın tavrıyla bence eş değer bir anlayıştır. Ben, özellikle biraz daha
hoşgörü, biraz daha tahammül, biraz daha sabır tavsiyesinde bulunmak istiyorum.
Şunu unutmayalım ki hiç kimsenin, hiçbir ülkenin yarın ne olacağının garantisi
yok, biraz önce Yunanistan’ın örneğini verdiğim gibi. 
Ben
şunu söylemek istiyorum son olarak: Ne kadar iyilik yaparsak o kadar iyilik
bulacağız, ne kadar kötülük yaparsak da o kadar kötülük bulacağız ve bu konunun
bu kadar da önemsenmesi gerektiği hususunda ben açıkçası karşı olduğumu belirtiyor
ve AK PARTİ Grubu olarak CHP, Cumhuriyet Halk Partisi Grubunun…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Gülpınar.
MEHMET
KASIM GÜLPINAR (Devamla) –…önerisinin aleyhinde olduğumuzu belirtiyor, hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Gülpınar. 
AHMET
ÜNAL ÇEVİKÖZ (İstanbul) – Sayın Başkan…
BAŞKAN
– Sayın Çeviköz, grup başkan vekilinizin söz alması gerekiyor sizin değil. 
MAHMUT
TANAL (İstanbul) – Kendi adına istiyor Sayın Başkan. 
BAŞKAN
- 60’a göre söz talebi…
AHMET
ÜNAL ÇEVİKÖZ (İstanbul) – Kendi adıma…
BAŞKAN
– Buyurun Sayın Çeviköz, bir dakika süre veriyorum size 60’a göre. 
AHMET
ÜNAL ÇEVİKÖZ (İstanbul) – Sayın Başkan, benim biraz evvel yapmış olduğum
konuşma, amacından saptırılmış ve hiçbir şekilde yakışmayan bazı ifadelerle,
yok işte, “Yunanistan’ın birtakım davranışlarına benziyor.” veya “Böyle bir
önerge verebilmek için özel kabiliyet gerekiyor.” gibi bir sataşma söz konusu
olmuştur; bunun için söz istemiştim. Esas maksadımı açıklamak istiyorum. 
BAŞKAN
– O zaman yerinizden maksadınızı açıklamak için bir dakika süreyle 60’a göre
söz veriyorum. 
Sataşma
görmedim ben ama sözlerinizi açıklamanız için, buyurun. 
V.- AÇIKLAMALAR (Devam)
30.- İstanbul Milletvekili Ahmet Ünal Çeviköz’ün, Şanlıurfa Milletvekili
Mehmet Kasım Gülpınar’ın CHP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
AHMET
ÜNAL ÇEVİKÖZ (İstanbul) – Çok teşekkür ederim Sayın Başkan. 
Sayın
Başkan, değerli milletvekilleri; özellikle Adalet ve Kalkınma Partisi
milletvekillerine bunu anlatmak istiyorum. Bizim vermiş olduğumuz önergede
herhangi bir şekilde eğlencenin yasak olması gerektiği veyahut da eğlencenin
hak edilmediği gibi bir ifade yer almıyordu. Bizim aslında bu önergeyi
vermemizin sebebi, düzgün olmayan ve rejim aleyhtarı bir grubun bayrağı olarak
orada kullanılan bayrağın bir güvenlik tehdidi oluşturduğu ve bir komşu ülkenin
rejim muhaliflerine bir şekilde destek verildiği anlamına geldiğini dile getirmiştik.
Biz önergeyi bu maksatla verdik ve bu maksat üzerinden geliştirdik bütün
söylemimizi. 
Burada
yanlış anlaşıldı, eğlence hakkının yasak olduğu veya eğlence hakkına
Suriyelilerin hakkı olmadığı şeklinde bir ifadeyle çarpıtıldı. Bunun doğru
olarak anlaşılması için, Suriyelilerin elbette ülkemizde barınmalarına biz de
aynı şekilde olumlu bakıyoruz ama burada Suriyelilere bizim kapılarımızı,
evlerimizi açmış olmak onlara rejim aleyhine…
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın lütfen.
Buyurun.

AHMET
ÜNAL ÇEVİKÖZ (İstanbul) – Bizim bizim Suriyelilere Türkiye'de yaşama imkânı ve
sığınma imkânı sağlamış olmamız onlara Suriye’deki mevcut hükûmetin ve rejimin
aleyhinde davranışlarda bulunma hakkını ve Özgür Suriye Ordusu bayrağını Taksim
Meydanı’nda açma hakkını vermemektedir. Ben özellikle bunun altını çizerek
bilhassa Adalet ve Kalkınma Partisi milletvekillerine, dikkatle anlamaları
için, tekrar hatırlatmak istedim.
Teşekkür
ederim.
BAŞKAN
– Teşekkürler Sayın Çeviköz.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Ahmet Ünal Çeviköz ve
arkadaşları tarafından, 31 Aralık 2018 tarihinde Taksim Meydanı’nda Özgür
Suriye Ordusu’na ait bayrağın açılması vesilesiyle Suriye rejimi karşıtı
faaliyetlere Türkiye toprakları üzerinde izin verilmesi olayına ilişkin
sorumluların araştırılması amacıyla 8/1/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 15 Ocak 2019 Salı günkü birleşiminde yapılmasına
ilişkin önerisi (Devam)
BAŞKAN
- Cumhuriyet Halk Partisi Grubunun önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
Değerli
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
3.- Niğde Milletvekili Ömer Fethi Gürer’in (2/976) esas numaralı Sosyal
Sigortalar ve Genel Sağlık Sigortası Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/16)
27/12/2018
Türkiye Büyük Millet Meclisi Başkanlığına
İç
Tüzük 37’ye göre (2/976) esas numaralı Kanun Teklifi’min değerlendirilmek üzere
gündeme alınması hususunu bilgilerinize arz ederim.
Saygılarımla.
 Ömer
Fethi Gürer
 Niğde
BAŞKAN
– Önerge sahibi Niğde Milletvekili Sayın Ömer Fethi Gürer, buyurun. (CHP
sıralarından alkışlar) 
Süreniz
beş dakikadır.
ÖMER
FETHİ GÜRER (Niğde) – Sayın Başkan, değerli milletvekilleri; Sosyal Sigortalar
ve Genel Sağlık Sigortası Kanunu’nda değişiklik yapılması için verdiğim kanun
teklifi, ülkemizde emeklilikte yaşa takılanlar olarak bildiğimiz ve ciddi
mağduriyet yaşayan kesimin sorunlarını ortadan kaldırmak için verilmiştir. Bu
teklifle, emeklilikte yaşa takılanların ülkemizde uğradığı haksızlığın
giderilmesi amaçlanmaktadır. 
1999
yılında emeklilik yaşı olmayan kanunla ülkemizde emekli olunuyordu. Yani
sigorta ve prim gün sayısını dolduranlar emekliliğe hak kazanıyorlardı. O günün
koşullarında yaş sınırı getirildi, ardında da 2008 yılında bu yaşla ilgili
düzenleme 65 yaşına kadar yükseltildi. Keza, bu konuda mağdur olan kesimin
emeklilikle ilgili 2008 yılından sonra ücretlerinde yapılan düzenlemede de
geriye dönük bir uygulama gerçekleşti. 
Değerli
arkadaşlar, emeklilikte yaşa takılanların talebi: Kendi ödedikleri prim ve
doldurdukları gün sayısıyla hak ettiklerini istiyorlar yani ek bir talepleri
yok. “Biz çalışarak bunu hak ettik, hakkımız verilsin, mağduriyetimiz
giderilsin.” diyorlar. Orta ve ileri yaşlarda işini yitirenler gittikleri zaman
bir işe girmeye, işveren diyor ki: “Sen yaşlısın, işe alamam.” Devlet “Sen gençsin,
seni emekli edemem." diyor. Bu insanlar açlıkla karşı karşıyalar. Eğer bir
evin bir geliri yoksa, emeklilikte yaşa takılan da işsiz kalmışsa o evdeki
insanların mağduriyeti daha da katlanıyor. Ayrıca bunlar, doğal olarak,
sigortayla ilgili prim yatıramadıkları için sağlık hizmetinden dahi
yararlanamıyorlar. Suriyelilere tanıdığımız hakkı dahi bunlardan esirgiyoruz. 
Bildiğiniz
gibi, şu anda emekli olanların maaşları yukarı doğru değil, aşağıya doğru
gidiyor. Adalet ve Kalkınma Partisinin düzenlemesine göre, bu böyle devam
ederse 65 yaşına geldiğinde arkadaşlar, bırakın maaş almayı, bir de borçlu
çıkabilir; bu anlayış onları daha da sorunlu hâle getirebilir. O anlamda, bu
sorunu birlikte çözmemiz gerekiyor.
Komisyona
gönderilmesi için teklifimizi verdik, bekledik, bugüne kadar gelmedi ama
komisyona gitseydi, bütün partilerin ortak bir çözüm üretimiyle buraya
gelseydi, bu kanun bütün partilerin de talebi doğrultusunda gerçekleşseydi, bu
mağdur olan kesimleri el birliğiyle mutlu etmiş olacaktık.
Değerli
arkadaşlar, çalışanların hakkını nedense Adalet ve Kalkınma Partisi görmezden
geliyor. İşçinin, çiftçinin, memurun, BAĞ-KUR’a ödediği primiyle esnafın hak
ettiği bir olayı duymazdan gelmemiz mümkün değil. Bugün Türkiye’nin her yerinde
bu kardeşlerimiz örgütlü olarak talepte bulunuyor, bütün milletvekillerimize de
durumu yansıtıyorlar. Gelin, bu yanlışı düzeltelim. Geriye doğru işletilmiş,
dünyada örneğine çok rastlanmayan bir düzenlemeyle kendi çalışanlarımız mağdur
kaldı. Bundan vazgeçmemiz gerekiyor. Bu kanun teklifim yasalaştığında -destek
verirseniz- şu anda emeklilikte yaşa takılıp emekli olamayanların tümünün
emekliliği gerçekleşmiş olacak. Bu insanlar umutla bunu bekliyor. Verdiğiniz
emekli ücreti zaten asgari ücretin de altında. Yani bu, onların mutlu olmasını
sağlayacak bir rakam değil ama hak edişlerini istiyorlar. Bunların sayısı kaç?
Soruyoruz, bize ciddi bir rakam olarak söyleyen de yok; herkes kafasına göre
takılıyor, Sayın Cumhurbaşkanı da hakkını arayanlara “türedi” diyor. Oysa
bunlar sizin, bu ülkenin yurttaşı.
Biraz
evvel işçilerin de temsilcileri bulunan 20 arkadaşımızın Meclise girmesi dahi
İdare Amirince yasaklandı ama Meclis Başkan Vekilinin girişimiyle 20
arkadaşımızı buraya zorla aldık. Burada ne yazıyor? “Egemenlik kayıtsız şartsız
milletindir.” yazıyor. Mustafa Kemal Atatürk bu Meclisin varlığını yalnız
milletvekilleri için sağlamamış ki, yurttaş da gelip tribünlerden kim ne
yapıyor görmek istiyor. (CHP sıralarından alkışlar) Hangi parti halkın yanında,
sorunlarına iniyor, onlar için çözüm istiyor, vatandaşların bilme hakkı yok mu?
Ne demek vatandaşlara Meclisi kapatmak? Bunu kabul etmemiz mümkün değil. 
ENGİN
ALTAY (İstanbul) – Bravo. 
ÖMER
FETHİ GÜRER (Devamla) – Emeklilikte yaşa takılanların mağduriyetini giderecek
bu kanun teklifine Meclisteki tüm arkadaşlarımın destek vermesini ve bu mağduriyetin
bugün sonlandırılmasını talep ediyorum. Bunu, bir milletvekili olmadan öte, bir
yurttaş olarak istiyorum. Çünkü meydanlara, sokaklara gittiğimiz zaman yaşanan
mağduriyeti bizlere nakleden o insanların durumunu gidin bir görün. Ülkenin
içinde bulunduğu koşullarda, enflasyonun her geçen ay arttığı; yokluğun,
yoksulluğun büyüdüğü yerde bir emekli maaşını bu yurttaşlarımıza çok görmeyelim
diyorum.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Gürer, bir dakika daha süre veriyorum size. 
ÖMER
FETHİ GÜRER (Devamla) – Emeklilikte yaşa takılanların sesine kulak verin
diyorum. Bunların da oy hakkı olduğunu unutmayın. Eğer böyle giderseniz 31 Mart
seçimlerinde ne kadar olduklarını, kim olduklarını size göstereceklerine ben
inanıyorum. Onun için, gelin bu kanun teklifimize olumlu oy verin diyor, yüce
Meclisi saygıyla selamlıyorum. (CHP sıralarından “Bravo” sesleri, alkışlar; İYİ
PARTİ sıralarından alkışlar) 
BAŞKAN
– Teşekkürler Sayın Gürer. 
Sayın
Kerestecioğlu, söz talebiniz var. 
Buyurun.

V.- AÇIKLAMALAR (Devam)
31.- Ankara Milletvekili Filiz Kerestecioğlu Demir’in, emeklilikte yaşa
takılanların mağduriyetinin ortak uzlaşıyla çözülmesi gerektiğine ilişkin
açıklaması
FİLİZ
KERESTECİOĞLU DEMİR (Ankara) – Söz talebim var Sayın Başkan, bu konuyla ilgili
olarak.
Değerli
milletvekilleri ve sevgili yurttaşlarımız; öncelikle hoş geldiniz,
gelebildiniz. 
Şunu
özellikle ifade etmek istiyorum: Kışlıktan sonra yazlık saraya, hatta şimdi bir
de Bitlis Ahlat’ta saray yapmaya bütçe ayırabilenler, yıllarca çalışmış ve emek
harcamış yurttaşlarımızın emekliliği için bütçe olmadığından ve bütçe
dengesinden söz ediyorlar. Güvenlikçi savaş politikalarına son üç yılda 3 kat
fazla bütçe ayıranlar yine bütçe dengesinden söz ediyorlar. Biz diyoruz ki
artık bu sorun çözülmelidir. Emeklilikte yaşa takılan yurttaşlarımız bu yaşta
emekli olacaklarını düşünerek çalışma hayatına başlamışlardır. Bu, onlar için
artık vazgeçilmez bir haktır. Milyonlarca vatandaşımızın mağduriyetini ortak
bir anlaşmayla, uzlaşmayla artık çözmeliyiz.
(Mikrofon
otomatik cihaz tarafından kapatıldı)
BAŞKAN
– Bağlayın Sayın Kerestecioğlu. 
FİLİZ
KERESTECİOĞLU DEMİR (Ankara) – Tamamlayacağım Sayın Başkan. 
AKP
dışındaki bütün partilerin bu konuda kanun teklifi bulunmaktadır. İşte aslında
burada tercih belli olmaktadır; emekten, haktan, hak edilenden mi yanasınız
yoksa saraylardan, kendi bekanızdan yana mısınız? Biz emekten, hak edilenden
yanayız ve bu sorunu çözmek için varız diyoruz, bu kanun teklifine de “evet”
diyoruz ve herkesi buna “evet” demeye çağırıyoruz. 
Teşekkürler.
(HDP sıralarından alkışlar)
BAŞKAN
– Teşekkürler. 
FAHRETTİN
YOKUŞ (Konya) – Sayın Başkan, çıkarıyorlar. 
AYLİN
CESUR (Isparta) – Sayın Başkan, dışarı çıkarıyorlar. 
ÖMER
FETHİ GÜRER (Niğde) – Sayın Başkan… Sayın Başkan… Dışarıya çıkartıyorlar. 
BAŞKAN
- Sayın Ağıralioğlu…
32.- İstanbul Milletvekili Yavuz Ağıralioğlu’nun, emeklilikte yaşa
takılanlarla ilgili kanun teklifine “evet” oyu vereceklerine ilişkin açıklaması
YAVUZ
AĞIRALİOĞLU (İstanbul) – Bu kanun teklifine “evet” vereceğiz. 
MAHMUT
TANAL (İstanbul) – Sayın Başkan…
ÖZGÜR
ÖZEL (Manisa) – Neden çıkartıyorsunuz? 
Sayın
Başkan, hayır, olmaz öyle bir şey. Kendileriyle ilgili kanun oylanacak şimdi.
Süre doldu diye çıkartıyorlar. 
BAŞKAN
– Değerli arkadaşlar, bir izin verir misiniz? Şunu anlamaya çalışmamız
gerekiyor: Kendileri mi gönüllü ayrılıyorlar yoksa… 
MAHMUT
TANAL (İstanbul) – Hayır, hayır efendim, kendileri ayrılmıyorlar, Emniyet
çıkarıyor, süre doldu diye çıkarıyorlar. 
ÖZGÜR
ÖZEL (Manisa) – Hayır efendim, süre doldu diye çıkarıyorlar. 
BAŞKAN
– Bunu anlamamız gerekiyor değerli arkadaşlar.
AYLİN
CESUR (Isparta) – Çıkarıldılar Sayın Başkan, görevli geldi yanlarına. 
BAŞKAN
– Ziyaretçi süresi dolduğu için…
MAHMUT
TANAL (İstanbul) – Başkan, süre doldu diye dışarı çıkarıyorlar. Böyle bir şey
olabilir mi? 
ENGİN
ALTAY (İstanbul) – Sayın Başkan…
ÖZGÜR
ÖZEL (Manisa) – Sayın Başkan, bir talimat verin, böyle bir şey olmaz. Görsünler
kimin ne oy kullandığını.
BAŞKAN
– Bununla ilgili ayrıca yetkililerden, ilgililerden bilgi alacağım. 
Buyurun
Sayın Altay.
33.- İstanbul Milletvekili Engin Altay’ın, saat 18.00’den sonra Meclise
ziyaretçi alınmadığına ama saat 18.00’den önce gelen ziyaretçilerin de Genel
Kurulu dilediği kadar izleyebileceğine ilişkin açıklaması
ENGİN
ALTAY (İstanbul) – Şimdi, uygulama şudur… Bir yanlış yapılıyor, buna müsaade
etmeyiz. 
4
milletvekilimiz merdivenlere gitsin, o arkadaşların dışarı çıkmasını
engellesin. (AK PARTİ sıralarından gürültüler)
Bir
dinleyin arkadaşlar. 
Şimdi,
şöyle, usul şu: Sayın Başkan, Meclise saat 18.00’den sonra ziyaretçi alınmaz,
doğru ama “18.00’den sonra giriş yapılmaz.” diye okuyoruz bunu. 18.00’den önce
gelmiş bir ziyaretçi, Genel Kurulu dilediği kadar izler ve çıkar ki özel
günlerde, mesela, yemin töreninde 18.00’de ziyaretçiler dışarı çıkıyor mu ya da
Cumhurbaşkanı yemin ederken saat 18.00’i geçti diye ziyaretçiler dışarı
çıkarılıyor mu? Bir hukuksuzluğa seyirci kalmamalısınız. Bu durumun çözülmesi
lazım.
IX.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, oturumu yöneten
Meclis Başkan Vekili olarak Meclis düzeninden sorumlu olduğuna ve Genel Kurul
salonundan dışarı çıkartılan izleyicilerin tekrar izleyici locasına davet
edilmelerini yetkililerden istediğine ilişkin konuşması
BAŞKAN
– Sayın Altay, bir defa, şunu anlamaya çalıştım öncelikle: Kendileri mi terk
ediyorlar yoksa kendilerine böyle bir dayatma mı var ya da kendilerinden böyle
bir talep mi oldu? Eğer görevliler kendilerini tam saat 18.00’de dışarı çıkmaya
davet etmişlerse yanlış yapmışlardır. 
ENGİN
ALTAY (İstanbul) – Evet.
BAŞKAN
– Genel Kurulu izlemekte olan vatandaşlar belli bir süre daha kalabilirler,
üstelik bu konuyu izlemek üzere gelmişlerdir.
ENGİN
ALTAY (İstanbul) – Evet.
ÖZGÜR
ÖZEL (Manisa) – Evet. 
GARO
PAYLAN (Diyarbakır) – Ara verin Başkan.
BAŞKAN
– O nedenle, kendilerini dışarıya çıkmaya zorlayanların hangi dayanakla ve
hangi talimatla bunu yaptıklarını mutlaka soracağım.
GARO
PAYLAN (Diyarbakır) – Başkan, ara verin.
BAŞKAN
– Lütfen, Sayın Paylan, bekleyin, konuşuyorum.
Kaldı
ki ben Meclis Başkan Vekili olarak bütün bu oturumdan ve Meclis düzeninden
sorumluyum. Ben onların burada istedikleri kadar kalmalarına izin verme hakkına
sahibim. (HDP, CHP ve İYİ PARTİ sıralarından alkışlar) Dolayısıyla o arkadaşların
oturumu izlemek üzere tekrar izleyici sandalyelerine davet edilmelerini, geri
getirilmelerini yetkililerden, ilgililerden istiyorum. 
HAYDAR
AKAR (Kocaeli) – Ara verin Sayın Başkan, gelene kadar ara verin. 
GARO
PAYLAN (Diyarbakır) – Ara verelim Sayın Başkan, oylamayı izlesinler. 
BAŞKAN
– Değerli arkadaşlar, Sayın Ağıralioğlu’nun da bir söz talebi vardı.
Buyurun.
V.- AÇIKLAMALAR (Devam)
34.- İstanbul Milletvekili Yavuz Ağıralioğlu’nun, bütün partilerin seçim
meydanlarında EYT’yle ilgili vaadi olduğuna, Suriyelilere kaynak bulan devletin
kendi emeklilerine de kaynak bulması gerektiğine ve kanun teklifini
destekleyeceklerine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; EYT’yle ilgili
bir hassasiyet taşıdık. Bütün muhalefet partilerinin, hatta bütün partilerin
seçim meydanlarında bu mevzuda bir hassasiyeti vardı, vaadi vardı. Bu mevzuyu
epeyce dillendirdik, dile getirdik. Seçim sathına girdik, sahada bu anlamda çok
fazla taleple karşılaştığımız için “Biz üzerimize düşeni yapıyoruz ama Hükûmet
bizim sitemlerimize, tekliflerimize kulak, vicdan kapatıyor.” diyoruz. Bu
anlamda yaptığımız bir iş, bir hamle bu. 
(Dinleyicilerin
locaya geri dönmesi) (CHP ve İYİ PARTİ sıralarından alkışlar) 
YAVUZ
AĞIRALİOĞLU (İstanbul) – Bugün, iktidar grubunun bizi izlemeye gelenlerin
dışarı çıkması karşısında “İçeride kalabilirler.” demesi gerekirken sessiz
kalmasını aslında yaptıkları işi içlerine sindirememişliklerine hamlediyorum.
Çünkü aslında onların da bu anlamda verilmiş sözleri var, vermek mesuliyetini
taşıyorlar. 
Sayın
Başkan, Numan Bey -geçen gün bir açıklamasını basından takip edebildim- seçimi
müteakip EYT’lilerle ilgili bir hassasiyet taşıdığını ifade etti. Ben bunu
şöyle algıladım: Seçim sonucuna tesir edebilecek bir yığılma var EYT’yle
ilgili, bu talebi absorbe etmek için “Biz bu mevzuda bir düzenleme yapacağız
ama seçimden sonra.” diyorlar. “Seçimden sonra” demelerinin arkasında da bu
bütçedeki yetersizlik yatıyor anladığım kadarıyla. Kanunu destekleyeceğiz.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Ağıralioğlu.
YAVUZ
AĞIRALİOĞLU (İstanbul) – Son cümle, EYT’yle ilgili hassasiyetimiz şuradandır:
Herkese bakabiliriz, vatandaşlarımız bunun yük olduğunu falan bilecek kadar
sorumluluk sahibi vatandaşlardır. 4 milyon Suriyeliye kaynak bulan devletimiz
kendi emeklilerine de kaynak bulsun; kendi israfına, kendi iş adamlarına,
müteahhidine kaynak bulan, kendi emeklilerine de kaynak bulsun. Destekleyeceğiz
kanunu efendim. 
BAŞKAN
– Teşekkürler Sayın Ağıralioğlu.
Buyurun
Sayın Özkan.
35.- Denizli Milletvekili Cahit Özkan’ın, vatandaşın emekli olması
hâlinde bir işte çalışmadan ihtiyaçlarını giderebilmesini sağlamak için şu anki
düzenlemenin yapıldığına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Öncelikle
biz şunu söylüyoruz, diyoruz ki: Her kim bu ülke için taş üstüne taş koyarsa,
her kim milletimizin refahı, kalkınması ve huzuru için adım atarsa biz
alkışlayacağız. Yani “Ağzınızla kuş da tutsanız sizi alkışlamayacağız.” anlayışını
asla ve asla kabul etmiyoruz. 
AYLİN
CESUR (Isparta) – Alkışlamayın, el kaldırın, el kaldırın. 
CAHİT
ÖZKAN (Denizli) – Onun için, şu anda “emeklilikte yaşa takılanlar” kavramını
bir Alman’a, İngiliz’e, Fransız’a tercüme etmeye çalışsanız öyle kolay kolay
tercüme edemezsiniz. Niye? Çünkü çalışmanın, üretimin ve refahın olmazsa olmaz
unsuru olduğunu Almanya bilir. Almanya 1960’larda neden Türkiye'den işçi ithal
etti?
AYLİN
CESUR (Isparta) – Önergelere “evet” deyin, önergelere!
CAHİT
ÖZKAN (Denizli) – Çünkü kalkınma için olmazsa olmaz emek-sermaye-ham madde
üçlüsünden biriydi.
Bakınız,
şu anki düzenleme, 2002 öncesi yapılan, o dönemin koalisyon hükûmetinin yaptığı
bir düzenlemedir. Doğru mudur? Kesinlikle doğrudur çünkü Türkiye'de “erken
emeklilik” demek, aslında, emekli olan vatandaşlarımızın, mevcut düzenlemeye
göre emekli olan…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkan.
CAHİT
ÖZKAN (Denizli) – Bu şekilde bir talebin, normal şartlarda emekli olduğu
takdirde aldığı emekli maaşıyla yurt dışında seyahat yapabilme imkânını
verebilmesi lazım emeklilerimize. Bu denge vaktiyle bozuldu. Ne zaman bozuldu,
kim neredeydi; onlara girmeye yok ancak 2002 öncesinde yapılan doğru bir
düzenleme var, bu düzenlemenin arkasındayız. Avrupa’nın, gelişmiş
demokrasilerin, kalkınmış ülkelerin emeklilik ve sosyal güvenlik
düzenlemelerine uygun bir düzenlemedir. Onun için bunun altını çiziyorum.
Bakınız,
biz bu Genel Kurulda yaptığımız düzenlemeleri kimseden kaçırmıyoruz. Zaten bir
taraftan medya üzerinden yapılan yayınlarla, Meclis TV’yle kamuoyuyla
paylaşılıyor. Bakınız, İç Tüzük’ümüzün 31 ve 62’nci maddeleri var. Bir
düzenleme komisyonda görüşülürken katılımcı demokrasi gereği kimlerin katılıp
nasıl destek sağlayacağı, yine Genel Kurulda da bir düzenlemenin nasıl farklı
görüşlerin grup önerileriyle değiştirilebileceği Anayasa’nın ve İç Tüzük’ün
güvencesi altındadır. Bu anlamda biz…
(Mikrofon
otomatik cihaz tarafından kapatıldı) 
BAŞKAN
– Artık bağlayın lütfen Sayın Özkan.
CAHİT
ÖZKAN (Denizli) – Teşekkür ediyorum Sayın Başkan, ancak herkese ikişer üçer kez
söz veriliyor ama benimkinde özellikle ikaz ediliyorum. Bunu da kesinlikle
kabul etmediğimi ifade ediyorum. 
BAŞKAN
– O zaman…
CAHİT
ÖZKAN (Denizli) – Müsaade ederseniz, ben yorumuma gireyim.
BAŞKAN
– Bir izin verin, ben araya gireyim.
Madem
bunu söylediniz, biraz sonra kayıtları…
CAHİT
ÖZKAN (Denizli) – Kesmeseniz daha güzel olurdu Başkanım.
BAŞKAN
– Hayır, konuşma kayıtlarını isteyeceğim. Bunu söylemenizi istemezdim.
Değerli
arkadaşlar, hangi grup başkan vekilleri, bütün gün ne kadar süreyle söz
almışlardır, konuşmuşlardır, lütfen onların kayıtlarını çıkarın ve lütfen bütün
grup başkan vekillerine takdim edin.
CAHİT
ÖZKAN (Denizli) – Ama şu anda sürem kesildi söze girmeniz vesilesiyle, onu da tekrar…
BAŞKAN
– Hayır, bu ikinci söz uzatmaydı zaten.
Buyurun.
CAHİT
ÖZKAN (Denizli) – Şimdi, şunu ifade etmek istiyorum: Yasa koyucu abesle iştigal
etmez; abesle, boş işle uğraşmaz. Biz gerek oluyor ki burada söz alıyoruz. Onun
için, zaman zaman başka grup başkan vekillerimizin 3-4 defa söz aldıkları da
oldu, 5 defa aldığı da oldu. Ben bu oturumla ilgili, bugünle ilgili
konuşmuyorum Sayın Başkan. Ben diyorum ki: Genel olarak, söz alındığında -gerek
olduğu takdirde- diğer grup başkan vekillerine 5’e kadar söz verildiğini dahi
gördük; fazlası var, saymıyorum. 
BAŞKAN
– Size de verdim, onlara da.
CAHİT
ÖZKAN (Denizli) – Müsaade ediniz ama. 
BAŞKAN
– Benim…
CAHİT
ÖZKAN (Denizli) – Ama Başkanım, lütfen…
BAŞKAN
– Hayır, bakın…
CAHİT
ÖZKAN (Denizli) – Şimdi, insicamımı…
BAŞKAN
– Sayın Özkan, bekleyin, size söz vereceğim.
CAHİT
ÖZKAN (Denizli) – Müsaade ederseniz…
BAŞKAN
– Siz bana yönelik bir şey söylediniz.
CAHİT
ÖZKAN (Denizli) - Ben konumu tamamlayayım, uzatmayalım daha fazla.
BAŞKAN
– Bir dinleyin lütfen.
CAHİT
ÖZKAN (Denizli) – Ama bunu açıkladım Başkanım.
BAŞKAN
– Şimdi, ben söz verince konuşacaksınız Sayın Özkan, ben söz verince
konuşacaksınız; o, benim yetkim.
CAHİT
ÖZKAN (Denizli) – Bunu açıkladım ama.
BAŞKAN
– O, benim yetkim. Size tekrar söylüyorum: Benim yetkim, söz verdiğimde
konuşacaksınız.
Benim
yönettiğim bütün oturumlarda grup başkan vekillerine verdiğim konuşma
sürelerinin çıkarılmasını talimat olarak görevlilere veriyorum. Bunları bütün
grup başkan vekillerine takdim edin, birinde adaletsizlik tespit ettiğiniz
takdirde burada, huzurlarınızda özür dileceğim.
Şimdi,
buyurun, söz veriyorum, konuşun.
CAHİT
ÖZKAN (Denizli) – Teşekkür ediyorum.
Abesle
iştigal etmek için söz almıyorum, bir konuya açıklık getirmek için ifade
ediyorum. Özetle ifade ediyorum, diyorum ki: Şu anki düzenleme, emekli olduğu
takdirde vatandaşlarımıza, refah ülkelerinde olduğu gibi, aldığı emekli
maaşıyla dünyayı gezebilecek, ayrıca bir işte çalışmadan ihtiyaçlarını
giderebilecek ve refah ülkesi bir ülkenin emeklisine sağlanabilecek imkânları
sağlamak için yapılmış düzenlemedir.
ÖMER
FETHİ GÜRER (Niğde) – Kaç lira alacak, kaç lira, onu söyle.
CAHİT
ÖZKAN (Denizli) – Yapanlardan Allah razı olsun, biz de takipçisiyiz. İnşallah,
emeklilerimiz dünyanın en müreffeh emeklileri içerisine girecek, biraz sabır. 
BAŞKAN
– Teşekkürler.
YAVUZ
AĞIRALİOĞLU (İstanbul) – Başkanım, bir cümle…
BAŞKAN
– Sayın Altay, buyurun.
36.- İstanbul Milletvekili Engin Altay’ın, Denizli Milletvekili Cahit
Özkan’ın doğrudan gündeme alınma önergesi üzerinde yaptığı konuşmasındaki bazı
ifadelerine ilişkin açıklaması
ENGİN
ALTAY (İstanbul) – Niğde Milletvekilimiz Ömer Fethi Bey’in -37’nci maddeye göre
doğrudan gündeme alınmasıyla ilgili- kanun teklifi belli ki Genel Kurulda bütün
grupların ilgisini çekti, bütün gruplar söz alarak milletvekilimizin teklifiyle
ilgili değerlendirmelerde bulundular.
Siyasi
partilerin toplumun bir kısmını ya da tümünü ilgilendiren konularla ilgili
olarak farklı değerlendirmeler yapmaları işin tabiatındadır, buna bir şey
diyemeyiz ama ben, biraz önce sayın mevkidaşımın söylediği bir cümleden dolayı
kendisi adına da Parlamento adına da üzüldüm. Bir feryada, bir çığlığa, bir
siyasi parti grubunun sayın grup başkan vekilinin -ki 2-3 milyon insanımızı
direkt, 10-15 milyon insanımızı da endirekt ilgilendiren, etkileyen bir feryada
ve çığlığa- “boş işler” demesini yadırgadım, onun adına da çok üzüldüm. 
(Mikrofon
otomatik cihaz tarafından kapatıldı) 
MAHMUT
ATİLLA KAYA (İzmir) – Öyle demedi ya.
MİHRİMAH
BELMA SATIR (İstanbul) – Öyle demedi. 
ÖZGÜR
ÖZEL (Manisa) – Dedi. “Boş işlerle uğraşmaz.” dedi, tutanakta var. “Yasama boş
işlerle uğraşmaz.” dedi. 
BAŞKAN
– Devam edin Sayın Altay. 
ENGİN
ALTAY (İstanbul) – Tam cümlesi şudur: “Yasa koyucu boş işlerle uğraşmaz.”
Milyonlarca insanın feryadı bizim için boş iş değildir. “Açız, geçinemiyoruz.”
diyen, bağıran insanların, çocuğuna pantolon alamadığı için intihar eden
insanların feryadı da bizim için boş iş değildir. (CHP ve İYİ PARTİ sıralarından
alkışlar) Bunu kabul etmek mümkün değil. 
Kaldı
ki ben, sayın mevkidaşımın bu sözünü, şöyle bakınca yadırgamadım. Sayın
mevkidaşımın partisinin Genel Başkanı da o emeklilikte yaşa takılanlar için
şöyle talihsiz bir beyanatta bulundu: “Bir de başımıza bunlar türedi.” dedi.
Sanki bunlar mikrop! Günahtır! Ayıptır! Yazıktır! Bunlar “Açız.” diye bağıran
insanlar. (CHP ve İYİ PARTİ sıralarından alkışlar) 
ŞAHİN
TİN (Denizli) – Şov yapma! 
ENGİN
ALTAY (İstanbul) - Çok ayıp! Yadırgıyorum. “Türedi” diye kime denir?
ŞAHİN
TİN (Denizli) – Şov yapıyorsun, şov! 
ENGİN
ALTAY (İstanbul) - İnsan evladına “türedi” denmez. 
Ben
AK PARTİ Genel Başkanının da…
ŞAHİN
TİN (Denizli) – Şov yapıp durma! 
ENGİN
ALTAY (İstanbul) - Bu teklife “hayır” diyebilirsiniz, biraz sonra açık oylama
talep edeceğiz. 
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi Sayın Altay. 
ENGİN
ALTAY (İstanbul) – Başkanın tasarrufuyla ilgili, onu konuşacağız ama şunu
diyoruz: Allah aşkına ya, Cahit Bey kardeşim, Denizli sokaklarında gezerken
emeklilikte yaşa takılan bir vatandaşım, kardeşim önüne… 
UĞUR
AYDEMİR (Manisa) - Ne demek o ya! 
ŞAHİN
TİN (Denizli) – Niye şahsına konuşuyorsun ya!
BAŞKAN
– Siz Genel Kurula hitap edin Sayın Altay…
ŞAHİN
TİN (Denizli) – Ortamı niye geriyorsun? Ortamı niye geriyorsun? 
ÖZGÜR
ÖZEL (Manisa) – Ne germesi ya, ne germesi! Kendinize gelin ya, grup başkan
vekili konuşuyor burada!
ŞAHİN
TİN (Denizli) – Hâlâ ortamı geriyorsun ya.
ENGİN
ALTAY (İstanbul) – Ne diyorsun ya!
BAŞKAN
– Sayın Altay, Genel Kurula hitap edin.
CAHİT
ÖZKAN (Denizli) - Sayın Altay, buyurun.
ENGİN
ALTAY (İstanbul) – “Sayın kardeşim” dedim, “Cahit Bey kardeşim…”
ÖZGÜR
ÖZEL (Manisa) – “ Sayın kardeşim” diyor, “Cahit Bey” diyor ya.
ENGİN
ALTAY (İstanbul) – Yok, dur, döverler möverler, dur.
Cahit
Bey kardeşim dedim, Denizli sokaklarında geziyorsun 24 Haziran seçimlerinde,
önüne geldi, emeklilikte yaşa takılmış biri, derdini anlattı.
UĞUR
AYDEMİR (Manisa) – Sensin takılmış. Takılan sizsiniz, takılan sizsiniz.
ENGİN
ALTAY (İstanbul) - Ne dedin? Ne dedin? “Çözeceğiz inşallah.” dedin ya,
“Çözeceğiz inşallah.” dedin. “Çözelim.” diyoruz, “Çözelim.” diyoruz, bunu
söylüyoruz. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Altay.
Sayın
Kerestecioğlu, buyurun.
FİLİZ
KERESTECİOĞLU DEMİR (Ankara) – Sayın Başkan, ben tutanaklara özellikle geçmesi
için Sayın Cahit Özkan’ın söylediği bazı şeylere ekleme yapmak istiyorum.
2002’de bu emeklilik yaşının yükseltilmesinin gerçekleştirildiğinden söz etti;
evet, doğrudur. Ama daha sonra 2008’de asıl bunu uzatan ve “mezarda emeklilik”
olarak adlandırılan düzenlemeye imza atanlar kendileridir yani bugünkü
mağduriyetin asıl müsebbipleri aynı zamanda onlardır. 
Bir
şeye daha dikkatinizi çekmek isterim: Genel Başkanınız Recep Tayyip Erdoğan 46
yaşında emekli olmuş ve yaklaşık yirmi yıla yakındır emekli maaşı almakta olan
birisidir. Maaşı da emekli maaşıyla birlikte 100 bin liraya tekabül etmektedir.
Çok yakın zamanda danışmanlarının maaşına da çifte maaş şeklinde düzenlemeler
yapmıştır. İşte, bu arkadaki insanlar gerçekten bu istekleri karşısında…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kerestecioğlu.
Buyurun.
FİLİZ
KERESTECİOĞLU DEMİR (Ankara) – …emeklilikte yaşa takılan bu yurttaşlarımız bu
tablo ve bu rakamlar karşısında ne hissederler? Acaba boşa mı iş yapıyorlar ve
hak etmedikleri bir şeyi mi istiyorlar, bunu zaten bütün toplum, bütün kamuoyu
takdir ediyor. Bu Meclisin de artık bu kürek yarışından vazgeçip bunu takdir
etmesi lazım ve dediğim gibi, AKP dışında hepimizin kanun teklifleri zaten var,
bu kanun teklifi bunun için bir fırsattır, buna vatandaşlarımızın gözü önünde
“evet” dememiz lazım ki bu ülkede, birileri de artık, gerçekten “Ya, tamam, hak
ettiğimizi Mecliste savundular ve aldık hakkımızı.” desin.
Teşekkürler.
BAŞKAN
– Teşekkürler Sayın Kerestecioğlu.
YAVUZ
AĞIRALİOĞLU (İstanbul) – Başkanım, bir…
BAŞKAN
– Sayın Ağıralioğlu, talebiniz var.
Buyurun.
37.- İstanbul Milletvekili Yavuz Ağıralioğlu’’nun, EYT kanun teklifinin
el birliğiyle çıkartılması gerektiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; berbat
transferler yaparak futbol keyfimizin, bunca işin, gailenin arasında spor
zevkimizin canına okuyan bir sürü münasebetsiz transferin oluşturduğu açığı
kapatmak için, Ziraat Bankasına, borçları ödemek için talimat veren iradeden
şöyle bir şey çıkarabildik: O transferlerden hasıl olan borçtan, ödeyeceğiniz
borcun 1 mislini EYT’lilere verebilirsiniz. 
EYT’lilere
şöyle bir şey tavsiye edebiliriz biz: Yaşları müsaade etse, ömürleri vefa etse,
futbol kulübü kurun, sizin de alacaklarınızı devlet irade beyan ederek size
ödesin diyebiliriz. (İYİ PARTİ sıralarından alkışlar)
UĞUR
AYDEMİR (Manisa) – Pes doğrusu, pes!
YAVUZ
AĞIRALİOĞLU (İstanbul) – Transferlere konu olan adamlardan daha iyi top
oynayabilirler ama ömürleri vefa etmeyebilir. Dolayısıyla, kendi EYT talebinizi
kendi seçim dönemlerinizde de dillendirdiğiniz için, lütfen sorumluluklarımıza
uygun davranalım, el birliğiyle böyle bir kanunu buradan çıkaralım.
Teşekkür
ederiz.
BAŞKAN
– Teşekkürler Sayın Ağıralioğlu.
Size
de söz vereceğim ikinci tura geçmeden önce. Bu konuda grup başkan vekillerine
ikinci turdur söz veriyorum, grubu bulunmayan siyasi parti temsilcileri de söz
istediler. 
Şimdi,
grubu bulunmayan siyasi parti temsilcilerinden Erkan Baş’ın söz talebi vardı.
Buyurun.
38.- İstanbul Milletvekili Erkan Baş’ın, sarayın ihtiyaçlarını
karşılayan her yasa teklifinin tüm engelleme çabalarına rağmen Parlamentodan
çıktığına, sadece alın terinin, emeğinin karşılığını isteyen insanların
talebinin karşılaması gerektiğine ilişkin açıklaması
ERKAN
BAŞ (İstanbul) – Teşekkür ediyorum Sayın Başkan.
Tabii,
önemli bir konu. Türkiye İşçi Partisi adına, işçi kardeşlerimizi, emekçileri
özellikle ilgilendiren bu konuda görüşlerimizi söylemek ve bir çağrı yapmak
istiyoruz. 
Değerli
arkadaşlar, ben altı aydır bu Parlamentoda çalışıyorum, maalesef, tüm engelleme
girişimlerime karşı defalarca kez patronların, para babalarının istedikleri
yasalar bu Parlamentodan çıktı; tüm engelleme çabalarımıza rağmen, sarayın
ihtiyaçlarını gören her yasa, maalesef, büyük bir hızla bu Parlamentodan çıktı.
Ben, Niğde Milletvekilimizin verdiği bu önerinin, Parlamentoda bulunan tüm
arkadaşlarımız için bir fırsat olduğunu düşünüyorum. Tüm arkadaşlarımızın,
yıllarca bu ülke için emeğiyle, alın teriyle çalışan, her türlü vatandaşlık
sorumluluklarını yerine getiren ve sadece alın terinin, emeğinin karşılığını,
hakkını isteyen insanlarımızın bu talebini karşılaması gerektiğini düşünüyorum.

Şu
anda, yürürlükteki mevcut yasa bir emeklilik yasası değildir. Bu yasa insanlara
“Emekli olmadan ölün, mezarda emekli olun.” yasasıdır ve ne mutlu bize ki
bundan bu ülke insanlarını kurtarma şansımız vardır. 
İSMAİL
TAMER (Kayseri) – Demirel de öyle diyordu, 35 yaşında emekli oldu insanlar. 
ERKAN
BAŞ (İstanbul) – Gelin, bu yasaya “evet” deyin, Tayyip Erdoğan kaç yaşında
emekli olduysa herkes o yaşta emekli olsun diyorum. (HDP sıralarından alkışlar)

BAŞKAN
– Teşekkürler Sayın Baş. 
Sayın
Cihangir İslam, buyurun. 
39.- İstanbul Milletvekili Nazır Cihangir İslam’ın, EYT’lilerin arkasında
olacaklarına ve bu sorunun bir an önce çözülmesi gerektiğine ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan. 
Değerli
arkadaşımız, CHP Niğde Milletvekili Ömer Fethi Gürer’in bu teklifini Saadet
Partisi olarak destekliyoruz efendim ancak ben EYT’lilere şunu söyleyeyim: Bu
iktidar tarihin en büyük borç faizini ödeyecek, sarayın masrafları çok arttı ve
futbol kulüpleri -demin sayın sözcülerin ifade ettiği gibi- kurtarılma
aşamasında. İşte, bu yüzden sizin önerilerinize bunlar olumlu cevap veremiyor. 
Az
önce sayın AK PARTİ grup başkan vekili bunun herhangi bir dile tercüme
edilemeyeceğini söyledi. Kendi üstün Fransızcalarıyla aslında bunu tercüme
edebilirler, ben bundan eminim. Bu her dile de tercüme edilebilir ama burada,
esas, zihinlere tercüme edilemeyen, sizin Sayın Genel Başkanınızın beyanları
vardır. Mesela, sanki on yedi sene bu ülkeyi Mars’tan gelip birileri yönetmiş
gibi, gökdelenlerden şikâyet etmek, sahil yağmasından şikâyet etmek ve işin en
acısı, sizin, burada, borularını döşemek için bayiliğini yaptığınız
kapitalizmden şikâyet etmek, gerçekten bunlar tercüme edilemez. 
Sayın
EYT’liler, biz sizin arkanızda olacağız; hakkın, hukukun ve adaletin arkasında
olacağız. Ben eminim ki AK PARTİ Grubundan da bu işe sıcak bakan insanlar
vardır. Bu işi bir an önce çözmeliyiz. (CHP, HDP ve İYİ PARTİ sıralarından
alkışlar)
Teşekkür
ederim Sayın Başkan. 
BAŞKAN
– Teşekkürler Sayın İslam. 
Değerli
milletvekilleri, şimdi önergenin oylamasına geçiyoruz. 
Kabul
edenler…
ENGİN
ALTAY (İstanbul) – Sayın Başkan…
MAHMUT
TANAL (İstanbul) – Açık oylama istemiştik.
BAŞKAN
– Değerli arkadaşlar, açık oylama talebi vardı. 
İç
Tüzük’te açık oylamayla ilgili hüküm var, onu hatırlatmak zorundayım. 
37’nci
madde “Genel Kurul işaret oyuyla karar verir.” diyor. Öte yandan 143’üncü madde
“Anayasa, kanunlar ve İçtüzük gereğince işaret oyuna yahut gizli oya
başvurulması zorunlu olmayan hallerde açık oylama yapılması en az yirmi
milletvekilinin yazılı istemine bağlıdır.” diyor. 
ENGİN
ALTAY (İstanbul) – Sayın Başkan…
BAŞKAN
– Size söz vereceğim Sayın Altay. 
Şimdi,
37’nci maddeyi okuduğunuzda, 37’nci madde bu konuda “İşaret oyuyla karar
verir.” demiş ve bağlayıcı bir ifade kullanmıştır. “İşaret oyuyla karar
verebilir.” deseydi veya başka bir esnek ifade kullanmış olsaydı bu talebinizi
hiç şüphesiz işleme koyacaktım ancak 37’nci madde karşısında bu talebinizi
işleme koyamayacağım ama size söz vereceğim.
Buyurun.

40.- İstanbul Milletvekili Engin Altay’ın, doğrudan gündeme alınma
önergesinin oylamasının açık oylama şeklinde yapılması taleplerinin yerine
getirilmesi gerektiğine ve usul tartışması açılmasını istediğine ilişkin
açıklaması
ENGİN
ALTAY (İstanbul) – Teşekkür ederim.
Keşke
“Koyamayacağım.” demeseydiniz, ben şimdi sizi ikna edeceğim, koyacaksınız. 
BAŞKAN
– Tamam, buyurun, ikna edin.
ENGİN
ALTAY (İstanbul) – Sayın Başkan, 37’yi okudunuz, sayın milletvekillerimiz,
herkes biliyor; 143 de okundu. Ancak, şimdi, sorarlar, derler ki: “37’ye bunu
yazdın, 143’e bu niye yazıldı o zaman?” 
Şuraya
geleceğim; şimdi, 143 tam olarak şöyle diyor: “Anayasa, kanunlar ve İçtüzük
gereğince işaret oyuna yahut gizli oya başvurulması zorunlu olmayan hallerde
açık oylama yapılması en az yirmi milletvekilinin yazılı istemine bağlıdır.” 20
milletvekili istemde bulunduk. Şimdi, burada ne diyoruz? “Zorunlu olmayan hâl.”
Tekrar buradan gidiyoruz 37’ye. Eğer 37 şöyle yazılsaydı biz size bu dilekçeyi
vermezdik, veremez idik... Şimdi “Genel Kurul işaret oyuyla karar verir.” diyor
37. Bu, zorunluluk değildir. Sayın Başkan, zorunluluk şudur: “Genel Kurul her
hâlde işaret oyuyla karar verir.” deseydi ben bu dilekçeyi size göndermezdim.
“Her hâlde” ifadesi olmayınca bu “Genel Kurul işaret oyuyla karar verir.” genel
hâldir. 143, bu genel hâli 20 milletvekilinin talebiyle özel hâle getirmiştir.
Bu durumda sizin yorumunuzun farklı, diğer siyasi parti gruplarının
yorumlarının farklı olmasını çok doğal ve saygıyla karşılıyorum. Bunun için İç
Tüzük bize bir fırsat daha vermiş, 63’ü koymuş. Bu konu, 63’e göre tartışmaya
muhtaç bir konudur. Ben düşüncemde ısrar ediyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay.
ENGİN
ALTAY (İstanbul) – “Her hâlde işaret oyu” ibaresi olsa bir kanun koyucu, yapıcı
ve okuyucu olarak zaten 20 milletvekilimizle bu dilekçeyi vermezdik. “Her
hâlde” ibaresi olmadığı hâllerde zorunluluktan bahsedilemez, sizin yorumunuz
tartışmaya açıktır, diğer siyasi partilerin de değerlendirmesine muhtaçtır. 
İç
Tüzük 63’e göre usul tartışması açıyor, tutumunuzun aleyhinde söz talep
ediyorum efendim.
BAŞKAN
– Usul tartışması açacağım, sadece şunu hatırlatacağım…
MEHMET
DOĞAN KUBAT (İstanbul) – Lehte…
MAHMUT
TANAL (İstanbul) – Aleyhte…
CAHİT
ÖZKAN (Denizli) – Lehte…
BAŞKAN
– Önce lehte kimler söz istedi? Sayın Kubat, Sayın Özkan.
ENGİN
ALTAY (İstanbul) – Gruplara birer tane vermek lazım. 
BAŞKAN
- Aleyhte söz isteyen?
ENGİN
ALTAY (İstanbul) – Ben peşinen istemiştim aleyhte söz talep ediyorum diye,
Başkanım tutanaklarda var.
BAŞKAN
– Sayın Altay, tamam.
O
zaman isterseniz ben görüşümü usul tartışmasından sonra açıklayayım. 
Önce
lehte söz talebinde bulunan Sayın Kubat. (AK PARTİ sıralarından alkışlar) 
Süreniz
üç dakikadır. 
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Mithat Sancar’ın doğrudan gündeme
alma önergesinin oylamasının işaretle yapılması kararının İç Tüzük hükümlerine
uygun olup olmadığı hakkında
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
açılan usul görüşmesinde Başkanlığımızın biraz önce ifade ettiği tutumunun
lehinde görüşlerimi ifade etmek üzere söz almış bulunuyorum. Bu vesileyle yüce
heyetinizi saygılarımla selamlarım. 
Değerli
arkadaşlar, İç Tüzük’ün 139 ve devamı maddelerinde Genel Kurulda yapılacak
oylamaların şekli belirlenmiştir: Açık oylama, gizli oylama, işaretle oylama. 
Yine,
143’üncü maddede açık oylamanın hangi hâllerde isteneceği birinci fıkrada
belirtilmiş. “Anayasa, kanunlar ve İçtüzük gereğince işaret oyuna yahut gizli
oya başvurulması zorunlu olmayan hallerde açık oylama yapılması en az yirmi
milletvekilinin yazılı istemine bağlıdır.” diyor. 
Şimdi,
143 birinci ve 140 ikinci fıkra birlikte değerlendirildiği zaman... Ki 140’ıncı
maddenin ikinci fıkrası aynen şöyledir: “İçtüzükte işaret oyuyla halledileceği
belirtilen hususlarda, oylamaların işaretle yapılması zorunludur.”
Bugün
biraz önce gündeme gelen İç Tüzük’ün 37’nci maddesine göre bir milletvekili
arkadaşımız bir kanun teklifi vermiş ve bu, komisyonda görüşülmediği için
aslında bugün kabul edilse de kırmızı gündemde sıraya girecek, son sıradan
yerini alacak. Yani bugün kanun görüşmeleri başlayıp da kabul edilecek veya
reddedilecek diye bir şey yok, sırasını bekleyecek; usuli bir talep. Ancak
37’nci madde emredici bir biçimde, bu konuda da yani İç Tüzük’ün 37’nci maddesi
uyarınca komisyonda zamanında görüşülememesi sebebiyle Genel Kurulun gündemine
getirilen bu talepler hakkında da “Genel Kurul işaret oyuyla karar verir.”
diyor, “verebilir” demiyor -Anayasa Hukuku Profesörü Hocam Sayın Kaboğlu da
burada- takdirî, ihtiyari değil, emredici bir hüküm var burada. Dolayısıyla
Başkanlık makamının... Hani bazen açıkta bırakır “Genel Kurul karar verir.”
der, oylamanın şekli hakkında -işaret mi, açık oylama mı, gizli oylama mı- bir
hüküm içermez ki buna benzer onlarca uygulamayı aslında Sayın Altay da çok çok
iyi bilmektedir. Ancak konu, tabii önemli bir konu ama grup başkan vekilimiz de
grubumuzun tutumunu net biçimde ifade etmiştir. 
Ben,
bu açılan usul görüşmesinde Başkanlık makamının tutumunun yerinde olduğunu ve
bu açık oylama talebinin karşılanmasının İç Tüzük’e aykırı olduğunu düşünüyor,
yüce heyetinizi saygılarımla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Kubat. 
Aleyhte
söz isteyen Sayın Altay. (CHP sıralarından alkışlar)
ENGİN
ALTAY (İstanbul) – Çok teşekkür ederim Sayın Başkan.
Kimilerine
göre boş işlerle uğraşıyoruz ama bu, mühim bir iş. 
Şimdi
-biraz önce söyledim- aslında, AK PARTİ’ye mensup değerli milletvekili
arkadaşlarım da 24 Haziranda milletten oy isterken emeklilikte yaşa
takılanlarla karşılaştılar ve -ben biliyorum, oradakiler de biliyor- hepsi
“İnşallah, çözeceğiz.” dedi, hiçbirisi “Olmaz bu iş.” demedi. Dolayısıyla
burada -biraz önce, bir siyasi partiye mensup, Saadet Partisine mensup
milletvekilimiz de söyledi- devlet diğer işlerden değil, saraydan tasarruf etse
emeklilikte yaşa takılanların sorununu çözüyoruz neredeyse. Bu bakımdan,
milletvekillerimizin bu konuda biraz vicdanıyla hareket etmesi gerekir. 
Şimdi,
Sayın Başkan, sizinle olan tartışmamızda ben tekrar altını çizerek diyorum ki
“Zorunlu hâl, genel hâl, özel hâl; her hâlde işaret oyuyla karar verir.”
denmediği sürece “Bu Genel Kurul işaret oyuyla karar verir.”i bir zorunluluk
olarak yorumlayamazsınız çünkü 143’te de 20 milletvekilinin istemiyle, bir
zorunluluk da olmadığı müddetçe -ki 37’de zorunluluk yok- açık oya
başvurulmasını kanun koyucu yoksa niye yazsın? 
Şimdi,
Sayın Başkan, Sayın Mahmut Tanal, az önce beni uyardı -kendisi hukukçu, ben
öğretmenim- dedi ki: “Genel hukuk kuralıdır.” İç Tüzük’ümüzün 143’üncü maddesi
16 Mayıs 1996’da değişmiş. Hukukçular bilir, ben de Mahmut Tanal’dan
öğreniyorum, “Sonradan değişen hüküm önceki hükmü ilga eder.” Dolayısıyla İç
Tüzük’ün 143’üncü maddesi 1996’da yapıldığı için, İç Tüzük’ün 37’nci maddesinde
de ayrıca genel olarak söylendiği, zorunlu hâl olarak kesinlikle sabitlenmediği
için, emeklilikte yaşa takılanlarla ilgili kanun teklifinin gündeme alınmasını
-20 milletvekilinin, biraz sonra, isimlerini okuyarak tek tek burada olup
olmadıklarını kontrol ettikten sonra- açık oylamayla yapmanız artık bence
hukuki bir zorunluluktur. Çünkü isterseniz, arkada, hukuk birikimine
güvendiğiniz her siyasi partiden birer sayın milletvekiliyle… Bu 143’ün 1996’da
değişmesinden sebep 37 ile 143 arasında bir niza olduğunda son yapılanın
geçerli olduğu -ben hukuk fakültesinde okumadım ama- benim bile kafama bastı,
hukuk fakültesini bitiren herkesin de kafasına basar. 
Dolayısıyla
Sayın Başkan, bu oylamanın açık oylama şeklinde yapılması bu saatten, bu
noktadan sonra hukuki bir zarurettir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Altay.
Lehte
söz isteyen Sayın Cahit Özkan.
Buyurun.
(AK PARTİ sıralarından alkışlar)
CAHİT
ÖZKAN (Denizli) – Sayın Başkan, değerli milletvekilleri; tabii burası
Parlamento. Biraz önce “Kanun koyucu abesle iştigal etmez.” derken her
hukukçunun bilmesi gereken bir meseleye atıfta bulundum. Ne demek “boş iş”, ne
demek? Bugün burada Parlamentoda bütün milletvekillerimiz “Egemenlik kayıtsız,
şartsız milletindir.” anlayışıyla aziz milletimizi bir tüm hâlde, kül hâlde temsil
eder. Onun için aziz milletimizin temsilcileri Parlamentoda konuşurken
hiçbirisi abesle iştigal etmez. Onun için şahsıma verilen sözle ilgili “Abesle
iştigal etmiyoruz, milletimiz adına milletimizin taleplerini yerine
getiriyoruz.” dedim. Bakınız, parlamenterlik, milletvekilliği vazifesi nasıl
başlar, nereye kadar gider, nasıl ifa edilir? Öncelikle araziye ineceksiniz,
sokakta olacaksınız; çiftçi, köylü, esnaf, sanayici, iş adamı, emekli, herkesi
ziyaret edeceksiniz, ziyaret ettiğiniz yerlerde onların taleplerini
alacaksınız. [CHP sıralarından gürültüler, İYİ PARTİ sıralarından alkışlar(!)] 
KEMAL
ZEYBEK (Samsun) – Geç oraları, geç; gezmediğinizi çiftçi de biliyor; ne
anlatıyorsun bana!
CAHİT
ÖZKAN (Devamla) – Bugün biz, burada tartışılan tüm meseleleri arazide
vatandaşlarımızla hasbihâl ederek onların taleplerini alıyor ve bu noktada,
ilgili kurullarda değerlendirme yapmak suretiyle de bunları gereği hâlinde
yasal düzenlemeye çeviriyoruz. 
BURCU
KÖKSAL (Afyonkarahisar) – Araziye inin de görün!
CAHİT
ÖZKAN (Devamla) – Şu anda, esasa ilişkin tartıştığımız mesele, 2002 öncesinde
yapılan, o dönemin hükûmetinin ve parti gruplarının yerinde ve doğru olarak
yaptığı bir yasal düzenlemedir; destekçisiyiz. Kim doğru iş yapıyorsa sonuna
kadar destekler, alkışlarız biz. (CHP sıralarından gürültüler) Ancak, eğer
yapılan bir eksiklik varsa da onu ifade etmek, aziz milletimizden aldığımız
yetkiye dayanarak bizim üzerimize vazifedir. 
Tekrar
söylüyorum: Hiçbir milletvekili abesle iştigal etmez, edemez. Konuştuğumuz
talepler milletimizin talepleridir. Ancak, yaptığımız bu müzakereleri bir
karara bağlayacaksak onun da hükümlerini Anayasa’da ve İç Tüzük’te aramak
zorundayız. İç Tüzük’te bu mesele net bir şekilde ifade edilmiştir. İç
Tüzük’ümüzün 37’nci maddesinde, 37’nci maddeye göre gündeme alınıp alınmamasına
ilişkin önergenin oylamasının işaret oyuyla yapılacağı ifade edilmiştir. 
Bu
bağlamda, Başkanlığın tutumunun lehinde oy kullanacağımızı ifade eder, Genel
Kurulu selamlarım. (AK PARTİ sıralarından alkışlar)
BAŞKAN
– Teşekkürler Sayın Özkan.
Aleyhte
söz talebinde bulunan Sayın Mahmut Tanal… (CHP sıralarından alkışlar)
ÖZGÜR
ÖZEL (Manisa) – Devrediyoruz, devrediyoruz Filiz Hanım’a. 
BAŞKAN
– Tamam.
Sayın
Kerestecioğlu, buyurun.
Söz
hakkını devrettiği bilgisi bana ulaşmamıştı.
ENGİN
ALTAY (İstanbul) – Şimdi devrettik. 
BAŞKAN
– Tamam.
Siz
buyurun. 
FİLİZ
KERESTECİOĞLU DEMİR (Ankara) – Ben zaten istemiştim.
BAŞKAN
– Ulaşmamıştı söz talebiniz, o nedenle…
Buyurun
Sayın Kerestecioğlu.
Süreniz
üç dakikadır.
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri, sevgili
yurttaşlarımız; biz şimdi aslında şöyle demek istiyoruz: Bütçeyi
boşaltmayacaktınız. Yani bütçeyi boşaltmasaydınız şimdi “Bu oylama şöyle mi
yapılsın, böyle mi yapılsın?” gibi asıl boş işlerle uğraşmayacak olacaktınız.
Ama saraylara -o işte az önce söylediğim gibi- Ahlat’ta, Van’ın orada da
yapmaya kalkıştığınız -yazlık yetmedi, kışlık yaptığınız- saraylara ayırdığınız
bütçeden sonra elinizde bir şey kalmadı. Bu durumda ne yapıyorsunuz? Aslında, insanların
çok da fazla yüzüne bakabilecek bir durumda olmadan diyorsunuz ki: “İç Tüzük’ün
şu maddesi… Dış tüzüğün şu maddesi... Buna göre aslında yapmayalım.” Neden?
Çünkü kayda geçecek çünkü bütün partilerin, İYİ PARTİ’nin, Milliyetçi Hareket
Partisinin, Halkların Demokratik Partisinin ve Cumhuriyet Halk Partisinin
Meclis Başkanlığında bekleyen kanun teklifleri var. Bunun şu anda oylaması,
eğer açık oylama yapılırsa kayda geçecek. İşte o zaman, hani vatandaşlarımıza
diyorsunuz ya “Seçimden sonra görüşürüz.” diye, işte onlar da size “Seçimden
sonra görüşürüz.” diyecekler. Ben bunu demelerini temenni ediyorum. 
Yani
eğer bugünün işi, size bir seçim sonrası vaadi olarak… Çünkü şu anda
çözebilmeleri gerçekten mümkün değil o az önceki bütçe boşalması nedeniyle. “Oy
verin, seçim sonrasında, biz size bunu yapacağız.” diyorlarsa lütfen, evet,
lütfen buna inanmayın sevgili yurttaşlar. Eğer şimdi yapılıyorsa tamam ama
şimdi yapılmıyorsa o zaman seçim sonrasının da hiçbir garantisi yoktur. 
Ayrıca,
her şeye ayrılabilen bütçe, gerçekten öğrenciye ayrılamayan… Bugün, bakın, TÜİK
veri de açıkladı, aynı şekilde, Türkiye’deki işsizlik verilerini; korkunç bir
durumda. Yani insanlar azıcık bir emeklilik maaşını alacaklar ki onunla
yaşayabilsinler. 3 milyondan fazla işsiz var, genç işsiz oranı bunun çok daha,
katbekat üstünde; iş bulamıyorlar zaten, emeklilik maaşıyla ancak belki
hayatlarını sürdürebilecekler. Ama yaşadığınız koltuklarda, o janjanlı
arabalarınızda o kadar büyük bir konfor içerisindesiniz ki hiçbir şeyi gözünüz
görmüyor ve ancak işte vatandaşa “seçim sonrası” diyebiliyorsunuz. Biz de seçim
sonrası görüşürüz arkadaşlar.
Saygılar
sunarım. (HDP sıralarından alkışlar) 
BAŞKAN
– Teşekkürler Sayın Kerestecioğlu.
Değerli
milletvekilleri, lehte ve aleyhte görüşleri dinledim. Doğrusunu isterseniz İç
Tüzük’te bir esneklik olmasını isterdim yani eğer İç Tüzük bana açık oylama
yapmak konusunda herhangi bir açık kapı bıraksaydı tercihimi bu yönde
kullanacağımdan şüpheniz olmasın. Ancak ben de bu konularla uzun yıllar
uğraşmış bir hukuk hocası olarak İç Tüzük’ün bağlayıcı hükümlerine uymak
zorundayım. Sizin söylediğiniz 37’nci madde ile 143’üncü madde dışında kilit
maddenin 140 olduğunu da hatırlatayım çünkü 140’ıncı madde açıkça “Anayasada,
kanunlarda ve İçtüzükte açık veya gizli oylama yapılmasının zorunlu olduğu
belirtilmeyen bütün hususlarda kaide olarak işaret oyuna başvurulur.” diyor ama
ekliyor: “İçtüzükte işaret oyuyla halledileceği belirtilen hususlarda,
oylamaların işaretle yapılması zorunludur.” diyor. Tekrar ediyorum: Hani bir
değişiklik, önceki tarih, sonraki tarih, onların ayrıntısına girmeyeyim; orada
tabii ki söyleyeceğim birçok argüman var, dile getireceğim argüman var ama İç
Tüzük burada bana aksi yönde bir tutum için herhangi bir açık kapı bırakmıyor,
küçücük bir açık kapı olsaydı bu oylamayı açık oylama şeklinde yaptıracağımdan
yine hiç kimsenin şüphesi olmasın.
Tutumumda
bir değişiklik yoktur. Açık oylama talebini işleme koymayacağım, usulle ilgili
bir oylamaya da gerek görmüyorum. Dolayısıyla şimdi önergenin oylamasına
geçiyorum.
VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
3.- Niğde Milletvekili Ömer Fethi Gürer’in (2/976) esas numaralı Sosyal
Sigortalar ve Genel Sağlık Sigortası Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/16) (Devam)
BAŞKAN
- Kabul edenler… Etmeyenler… Önerge kabul edilmemiştir.
Birleşime
yirmi dakika ara veriyorum. 
Kapanma Saati: 18.49
BEŞİNCİ OTURUM
Açılma Saati: 19.22
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
-----0-----
BAŞKAN
– Türkiye Büyük Millet Meclisinin 45’inci Birleşiminin Beşinci Oturumunu
açıyorum.
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, Konya Milletvekili Ziya Altunyaldız ve 7 Milletvekilinin Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ile Plan ve Bütçe Komisyonu Raporu’nun görüşmelerine kaldığımız yerden
devam edeceğiz.
XI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (X)
BAŞKAN
– Komisyon? Yerinde.
10/1/2019
tarihli 44’üncü Birleşimde İç Tüzük’ün 91’inci maddesine göre temel kanun
olarak görüşülen 37 sıra sayılı Kanun Teklifi’nin ikinci bölümünde yer alan
29’uncu maddesi kabul edilmişti. 
Şimdi,
30’uncu madde üzerindeki görüşmelere başlıyoruz. 
Madde
üzerinde üç adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 30’uncu
maddesinin aşağıdaki şekilde değiştirilmesini arz ve teklif ederiz. 
Saygılarımızla.
 Mehmet
Bekaroğlu Ömer Fethi Gürer Kazım Arslan
 İstanbul Niğde Denizli
 Rafet
Zeybek Fikret Şahin Emine Gülizar Emecan
 Antalya Balıkesir İstanbul
 Cavit
Arı
 Antalya
MADDE
30 - 4/1/2002 tarihli ve 4734 sayılı Kamu İhale Kanununun 3üncü maddesinin
birinci fıkrasının (e) bendine "et ve et ürünleri için Et ve Balık Kurumu
Genel Müdürlüğünden," ibaresinden sonra gelmek üzere "çay ve çay
ürünleri için Çay İşletmeleri Genel Müdürlüğünden,” ibaresi eklenmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Önerge üzerinde Denizli Milletvekili Kazım Arslan’ın söz talebi vardır. 
Buyurun
Sayın Arslan. (CHP sıralarından alkışlar) 
Süreniz
beş dakikadır. 
KAZIM
ARSLAN (Denizli) – Sayın Başkan, değerli milletvekilleri; görüşmekte olduğumuz
37 sıra sayılı -71 maddelik- Teklif’in 30’uncu maddesinde yapılmasını
istediğimiz değişiklik önergesi üzerine söz aldım. Hepinizi sevgiyle saygıyla
selamlıyorum. 
Bu
kanun teklifiyle 40 kanunda ve 2 de kanun hükmünde kararnamede değişiklik
yapılması noktasında bir torba kanunla yine karşı karşıya bulunuyoruz.
Öncelikle, bu kanunun adı bile konulmamıştır “Bazı Kanunlarda Değişiklik
Yapılması” denilerek değişik kanunlarda değişikliğin yapılması noktasında
birçok düzenlemeyi içermektedir. Aslında, bu torba kanunda halkın yararına bazı
düzenlemeler olsa da tamamen halkın isteklerine bağlı değil, tamamen sarayın
isteklerine bağlı olarak yapılan birçok düzenlemenin de bu torba yasanın içine
konulduğunu görmekteyiz.
Şimdi,
özellikle İhale Kanunu’nda istisna getirilerek Çay İşletmeleri Genel
Müdürlüğünden çay ve çay ürünleriyle ilgili konularda alınacak ürünler tamamen
İhale Yasası’nın dışında tutulmak suretiyle yeni bir düzenleme burada ilave
edilmektedir. Bununla birlikte, ayrıca Cumhurbaşkanına uluslararası
organizasyonlar ve toplantılarla ilgili olarak yapılacak bir düzenlemeyle
ilgili olarak da yine İhale Kanunu’na bağlı olmadan birçok alımların
yapılmasına yönelik bir düzenlemeyi de içermektedir.
Değerli
arkadaşlarım, şimdi, bu tür düzenlemeler gerçekten İhale Kanunu’nda birçok
değişikliği beraberinde getirdiği gibi, 186 kez değiştirilmiş olan İhale
Kanunu’nun artık tam anlamıyla darmadağın bir İhale Kanunu olduğunu ve ihale
düzenini altüst eden istisnalarla gerçekten bu işin çivisinin çıktığını
açıklıkla görmekteyiz. Onun için diyorum ki bu yapılanların aslında halkın
yararına, özellikle ülkenin kalkınmasına yönelik düzenlemeler olması gerekirken
bu yönde hiçbir düzenlemeyi maalesef bugünlerde görüşmüyoruz, özellikle sarayın
istekleri doğrultusunda yapılan düzenlemelerin çok öne çıktığını görmekteyiz. 
Şimdi,
Çay Kanunu’nda yapılan, daha doğrusu çay alımlarında yapılan bu düzenlemeyle
özellikle çay piyasası konusunda bir düzensizliğin, bir rekabet ortamının
ortadan kalktığını da görmekteyiz. Sadece belirli işletmelerin İhale Yasası’nın
dışında bırakılması suretiyle böyle bir düzenlemenin yapılmış olması, haksız
rekabetin devletin eliyle öne çıkarılması demektir.
Şimdi,
öyle bir düzenleme ki, bakınız, uluslararası yapılacak düzenlemeler, organizasyonlar
ve toplantılarla ilgili ne tür alım yapılacaksa -bunlar fuar düzenlemesinden
tutun, burada yapılacak otelin ve salonların kiralanmasına kadar birçok
düzenlemenin- gerçek anlamda tamamen İhale Yasası’nın dışında, doğrudan belirli
kişilerin eliyle yapılmasına olanak verilecektir ki, bu tür düzenlemelerin
gerçekten birçok suistimalleri de beraberinde getireceği bir gerçektir. İhale
Yasası niye yapılmıştır? Devletin düzeninin, sisteminin daha iyi bir şekilde
sürdürülmesi ve yolsuzlukların, hırsızlıkların, suistimallerin en aza
indirilmesi konusunda bir çalışmanın olması noktasında, devletin ve kamunun
menfaatlerinin de korunması yönünde bir çalışmanın olmasına olanak sağlayacak
bir düzenlemedir ki, bu düzenlemeyi tamamen ortadan kaldırmış oluyorsunuz. 
Değerli
arkadaşlarım, şimdi, Cumhurbaşkanına öyle önemli yetkiler, öyle istisnalar
veriyoruz ki, gerçekten, sanki bu devletin başında başka bir yönetici yokmuş,
tamamen her şey ona bağlanmış, o ne isterse ona göre sürdürülecek bir sistemi
devreye sokmak istiyorsunuz ki, bu, tamamen tek adama bağlı olarak yürüyecek
bir sistem olması sebebiyle her zaman kötüye kullanılabilecek, her zaman… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Arslan, bir dakika daha süre veriyorum.
Buyurun.
KAZIM
ARSLAN (Devamla) - …tamamen suistimal edilebilecek bir yöntem olacaktır ki,
değerli arkadaşlarım, sanki Türkiye’yi Cumhurbaşkanına emanet ediyorsunuz. “O
ne isterse yapsın, o ne derse başımızın üstünde.” der gibi bir davranışı ortaya
koyuyorsunuz ki böylelikle cumhuriyetin, demokrasinin ve temsilî demokrasinin
gerçek anlamda giderek Türkiye’de yok olduğunu görmekten de gerçekten üzüntü
duyduğumuzu belirtmek isteriz.
Değerli
arkadaşlarım, ülkemizin gerçek anlamda demokrasisini, özellikle temsilî demokrasisini
ve Meclisin buradaki etkisini bertaraf edecek her türlü etkinlikten, yapılacak
düzenlemelerden uzak kalmalıyız ve böylelikle devletin düzenini, sistemini hep
birlikte korumalıyız; iyileştirmek için yeni düzenlemeler yapmalıyız; daha iyi
bir demokrasiyi, daha ileri bir demokrasiyi hep birlikte ortaya koymalıyız
diyorum.
Hepinize
tekrar teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkürler Sayın Arslan.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 30’uncu maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederim.
 Aylin
Cesur Feridun Bahşi Arslan Kabukcuoğlu
 Isparta Antalya Eskişehir
 Mehmet
Metanet Çulhaoğlu Lütfü Türkkan Ayhan Erel
 Adana Kocaeli Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Önerge üzerinde Antalya Milletvekili Feridun Bahşi konuşacaktır.
Buyurun
Sayın Bahşi. (İYİ PARTİ sıralarından alkışlar)
Süreniz
beş dakikadır.
FERİDUN
BAHŞİ (Antalya) – Sayın Başkan, değerli milletvekilleri; 37 sıra sayılı Yasa
Teklifi’nin 30’uncu maddesinde verdiğimiz önerge üzerine söz aldım. Hepinizi
saygıyla selamlıyorum.
Malumunuz
olduğu üzere, ülke gündemimiz olabildiğince hızlı akıp geçmekte, insanımız
günübirlik işlerle, özellikle ekonomik kriz, geçim sıkıntısı sebebiyle kendi
küçük dünyasına hapsolmuş durumdadır. 
Ata
toprağımız Doğu Türkistan’da o toprakları beklemeye kalan kandaşlarımız,
soydaşlarımız olan Uygur Türkleri, maalesef, geçmişin intikamı peşinde olan
emperyalist Çin Hükûmeti tarafından kitlesel, kültürel ve sosyolojik zulme tabi
tutulmakta, soykırıma uğratılmaktadır. Uzun yıllardır devam eden zulüm maalesef
Türkiye'nin gündemine dahi bir türlü girememektedir. Orada soydaşımız her türlü
mağduriyeti yaşayıp, her türlü işkenceye, kötü muameleye, soykırıma tabi
tutulurken Türk devletinden, Türk Hükûmetinden beklenen tepki, Çin’den gelecek
birkaç milyar dolarlık kredi beklentisiyle bir türlü gelmemektedir.
Kerkük-Halep neyse Urumçi-Doğu Türkistan odur; Filistin-Arakan neyse
Urumçi-Doğu Türkistan odur. Oradakiler de adına “Türk” denilen asıl ırkın
mensuplarıdır. Biz Türkler, aslımıza, aslımızın aziz hatırası Uygur Türklerine
sahip çıkmak ve onlara yapılan soykırımı, işkenceyi görmek, önlemek zorundayız.
Aziz Türk milletinden ve Türk devletinden 25 kuruşluk poşet parasına
gösterdikleri ilginin milyonda birini kanı bir, dini bir, dili bir Doğu
Türkistanlı kardeşlerimize de göstermelerini bekliyorum.
Değerli
milletvekilleri, 4734 sayılı Kamu İhale Kanunu’nun İstisnalar bölümünün 3’üncü
maddesinin birinci fıkrasına “Türkiye Cumhuriyeti tarafından tertiplenecek
uluslararası organizasyonlar ve toplantılardan Cumhurbaşkanı tarafından
belirlenenler için bu organizasyonların ve toplantıların yürütülmesine yönelik
olarak sorumlu idare tarafından yapılacak mal ve hizmet alımları” bendi
eklenmiş ve Cumhurbaşkanı tarafından tertiplenecek organizasyonlar ihale
kapsamı dışına çıkarılmıştır. Anayasa’nın 104’üncü maddesinde Sayın Cumhurbaşkanının
görevleri ayrıntılarıyla belirlenmiştir. Cumhurbaşkanına Anayasa’da belirlenen
görevler ve yetkiler dışında yenilerini ilave etmek hangi akla hizmettir,
anlamak mümkün değil. Teklifin bu maddesi Anayasa’nın 104’üncü maddesine
aykırıdır. Geçen haftaki konuşmamda da ifade etmiştim: Neden ısrarla Anayasa’ya
aykırı yasalar yapma, Anayasa’yı çiğneme, yok sayma hevesindesiniz? Kırk üç
yıllık bir hukukçu olarak sizi anlamıyorum, anlamam da mümkün değil. Bu sebeple
geçen haftaki çağrımı yineliyorum. Gelin, başta Anayasa olmak üzere evrensel
hukuk kurallarını, adaleti, eşitliği ülkemizde hâkim kılacak düzenlemeler
yapalım, hiçbir şekilde Anayasa’nın ne 10 ne 13 ne 73 ne 94 ne de 104’üncü
maddesine aykırı davranalım. Gazi Meclisimizin vakarına uygun olarak öncelikle
Anayasa’mıza uygun yasalar çıkarıp herkesin de Anayasa’ya uygun davranmasını
sağlayalım. 
Değerli
milletvekilleri, her konuşmamızda toplumun bir kesiminin sorunlarını dile
getiriyorum. Bugün de taşeron şirketlerinden belediye şirketlerine yani kısa
adı BİT olan şirketlere geçirilen işçilerin sorunlarını dile getireceğim. 
Zamanın
hükûmeti 2 Nisan 2018 tarihinde “Büyük bir çılgınlık yaptık.” diyerek 900 binin
üzerinde taşeron işçiyi kadroya geçirdiğini açıklamıştı. Bu doğru değildir.
Evet, 400 bin civarında taşeron işçi 4/D kadrosuna geçirilmiştir; bunun için
hükûmete kadroya geçenler adına teşekkür ediyoruz. Ancak belediyelerde çalışan
450 bin civarında taşeron işçi 4/D kadrosuna değil belediye şirketlerine
geçirilmiştir. Belediye şirketleri 4/D kadrosu değildir. Belediye şirketlerine
geçirilen işçiler hiçbir haktan yararlanmamaktadır; büyük mağduriyet yaşamakta,
tüm çalışanlara verilen maaş zammından bile mahrum kalmaktadır. Talepleri bir
an önce 4/D kadrosuna geçmektir. 
15/12/2018
tarihinde Başkanlığa intikal eden yasa teklifimiz hâlâ Plan ve Bütçe
Komisyonunda beklemektedir. İsteğimiz, yasa teklifimizin bir an önce Genel
Kurula getirilerek bu mağduriyetin giderilmesidir.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Bahşi. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 30’uncu maddesinin çerçevesinde
yer alan "çay ve çay ürünleri için Çay İşletmeleri Genel Müdürlüğünden,' ibaresinin
"çay ve çay ürünleri için Çay İşletmeleri Genel Müdürlüğünden, faaliyet
alanındaki mal ve hizmetler için Uluslararası Sağlık Hizmetleri Anonim
Şirketinden,” şeklinde değiştirilmesini arz ve teklif ederiz.
 Cahit
Özkan  Mehmet Doğan Kubat Kemal Çelik
 Denizli
 İstanbul Antalya
 Mihrimah
Belma Satır Recep Özel Selim Gültekin
 İstanbul Isparta Niğde
 Mahmut
Atilla Kaya
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Önergenin gerekçesini okutuyorum.
Gerekçe:
Önergeyle
4734 sayılı Kanun’a tabi sağlık kurum ve kuruluşlarının, kamuya ait bir şirket
olan Uluslararası Sağlık Hizmetleri Anonim Şirketinden yapacakları mal ve
hizmet alımlarının 4734 sayılı Kanun’un istisnaları arasına alınması
öngörülmektedir.
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, bu önergenin oylanmasından önce karar yeter
sayısı talep ediyorum.
BAŞKAN
– Önergeyi oylarınıza sunacağım ve karar yeter sayısı arayacağım.
Önergeyi
kabul edenler… Etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 19.39
ALTINCI OTURUM
Açılma Saati: 19.50
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 45’inci Birleşiminin Altıncı Oturumunu
açıyorum.
30’uncu
madde üzerinde Denizli Milletvekili Cahit Özkan ve arkadaşlarının önergesinin
oylamasında karar yeter sayısı bulunamamıştı.
Şimdi,
önergeyi yeniden oylarınıza sunacağım ve karar yeter sayısı arayacağım. 
Oylamayı
elektronik cihazla yaptıracağım, bunun için de üç dakika süre veriyorum.
(Elektronik
cihazla oylama yapıldı) 
BAŞKAN
– Sayın milletvekilleri, önerge kabul edilmiştir, karar yeter sayısı vardır. 
IX.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Mithat Sancar’ın, Öykü Arin
Yazıcı’nın kan kanserinin çok özel bir türüyle mücadele ettiğine ve annesinin
mesajını paylaşmak istediğine ilişkin konuşması
BAŞKAN
- Değerli milletvekilleri, Öykü Arin Yazıcı ismini çoğunuz duymuşsunuzdur
muhtemelen. Öykü Arin Yazıcı 3,5 yaşında ve kan kanserinin çok özel bir türüyle
mücadele ediyor. Annesinin bana ilettiği mesajı sizlerle ve kamuoyuyla
paylaşmak istedim. 
Öykü
Arin’e 2018 yılının Kasım ayında lösemi teşhisi konuldu. Konulan teşhis,
löseminin nadir görülen saldırgan bir türü. Hastalığı görülme sıklığı milyonda
1 ile 9 arası değişiyor. Öykü Arin’e en geç iki ay içinde kök hücre nakli
yapılması gerekiyor aksi hâlde önce kanda, sonra organlarda ciddi yıkımlara
neden oluyor ve hayati risk ortaya çıkıyor. 
Öykü’nün
ve diğer ilik bekleyen lösemi hastalarının daha uzun yıllar sağlıklı bir yaşam
sürebilme şansları kemik iliği nakli için gönüllü olan donör sayısının
artmasına bağlıdır. Ülkemizde, bu tür hastalar için kök hücre adayı sayısı 300
bin civarında. Bu rakam ülke nüfusuna oranla dünya standartlarının çok altında.
Uluslararası veri tabanına da bağlıyız fakat ne yazık ki henüz başta Öykü Arin
olmak üzere çocuklarımızın ve pek çok hastanın genetik ikizi bulunamamıştır. 
Bağışçı
olmak çok basit değerli milletvekilleri. 18-50 yaş arasındaki herkes 3 tüp kan
vererek bağışçı olabilir. Bağışçı olduğunuzda yalnızca Öykü Arin için değil,
kök hücre bekleyen bütün hastalar için aday olacaksınız. Öykü için zaman çok
daraldı. Hızla çözüm üretebilmek için her ilimizde, ilçemizde kan bağışı etkinlikleri
düzenlememiz şart. İnsanların tek tek sağlık merkezlerine gitmesi önemli ama
daha da önemlisi bütün kamu kuruluşlarının, bütün sivil toplum örgütlerinin ve
bireylerin toplu bağış etkinlikleri düzenlemeleri. Bu durum kısa sürede yüksek
sayıda bağışçı bulunmasını kolaylaştıracaktır ve belki de çok kısa bir zaman
içerisinde Öykü Arin evladımızın, yavrumuzun da hastalığı için bir çare
bulunmuş olacaktır. Bu konuda bütün milletvekillerini ve kamuoyunu duyarlı
davranmaya çağırıyorum. Annesinin bu mesajını sizlerle paylaşmayı bir
sorumluluk, bir görev olarak görüyorum. 
Teşekkür
ederim. 
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal. 
V.- AÇIKLAMALAR (Devam)
41.- İstanbul Milletvekili Mahmut Tanal’ın, organ bağışıyla ilgili
hazırlamış oldukları kanun teklifinin Genel Kurul gündemine getirilmesini talep
ettiklerine ilişkin açıklaması
MAHMUT
TANAL (İstanbul) – Teşekkür ederim Sayın Başkanım. 
Bu
duyarlılığınız için sizi ayrıca da kutluyorum. Ben, tüm organlarını bağışlamış
olan bir vatandaşım, bir milletvekiliyim. Yalnız, Meclis Başkanlığından benim
şu istirhamım var: Türkiye'de bu anlamda, hakikaten, organ bağışı bekleyen çok
insanımız var. Kanunlarımız buna uygun olmadığı için… Çünkü insanın yedek
parçası yok. Belçika’da bunun örneği var, insanlar eğer temyiz kudretine
sahipse ve akli melekeleri yerindeyse, organ bağışı yasaklanmamışsa bu
bağışlanmış farz edilir. Bu kanun teklifini Meclise 24’üncü Dönem getirdik,
reddedilmişti 37’nci maddeye göre. Tekrar, yeniden bu kanun teklifini verdik.
Benim, Meclis Başkan Vekili sıfatıyla sizden istirhamım: Oradaki o kanun
teklifimizin bir an önce Genel Kurula getirilmesi ve bu şekilde, organ bekleyen
vatandaşlarımızın organ ihtiyacı da karşılanmış olur. 
Ben
tekrar teşekkür ederim, saygılarımı sunarım. 
BAŞKAN
– Teşekkürler Sayın Tanal.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– 30’uncu maddeyi kabul edilen önerge doğrultusunda oylarınıza sunuyorum: Kabul
edenler... Etmeyenler... Madde bu önerge doğrultusunda kabul edilmiştir. 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
V.- AÇIKLAMALAR (Devam)
42.- Denizli Milletvekili Cahit Özkan’ın, organ, ilik ve doku bağışının
yetersiz olduğuna, vatandaşların organlarını bağışlama konusunda gayretli
olmalarını temenni ettiğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Öykü
Arin bağlamında ilik, organ ve doku nakilleri tekrar gündemimize geldi ki
gerçekten en önemli sağlık sorunlarımızdan biri. İlik, organ ve doku nakli
bekleyen listesine her yıl 4 bin kişi eklenmektedir, 2 bin kişi ise uygun doku
ve organ bulunamadığı için maalesef ülkemizde vatandaşlarımız hayatlarını her
sene kaybetmektedir. Ülkemizde 2019 yılında sadece 183 organ, doku ve ilik
nakli gerçekleştirilebilmiştir. Organ, ilik ve doku bağışındaki yetersizlik,
dünyadaki ve ülkemizdeki en önemli sorunlardan biridir. Son verilere göre şu
anda nakil bekleyen 25.996 vatandaşımız bulunmaktadır. Hayatın ve bedenimizin
emanetçisi olduğumuz bilincinden hareketle, bunları israf etmek yerine,
vatandaşlarımızın organlarını bağış noktasında daha fazla gayretli olmalarını
temenni ediyor, Genel Kurulu saygıyla selamlıyorum. 
BAŞKAN
– Teşekkürler Sayın Özkan.
IX.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Mithat Sancar’ın, Öykü Arin Yazıcı
için yürütülen bağış kampanyası vesilesiyle Kızılayın TBMM’ye araç göndermesi
suretiyle kan bağışında bulunulabileceğine ilişkin konuşması
BAŞKAN
– Belki şöyle bir fikir üzerinde de birlikte değerlendirmede bulunabiliriz:
Öykü Arin yavrumuzun bu kampanyası çerçevesinde, bu kampanya vesilesiyle
Türkiye Büyük Millet Meclisinin bahçesine de Kızılayın araç göndermesini ve
uygun olan milletvekillerinin, çalışanların kan bağışında bulunmalarını
sağlayabiliriz. Bunu da daha sonra Başkanlık Divanında diğer üyelerle
değerlendireceğiz, bu teklifi onlarla da paylaşacağız. Siyasi parti grup başkan
vekillerinin de bu konuda desteklerinin önemli olduğunu bir kez daha burada
vurgulamayı önemli buluyorum.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Şimdi kanun teklifinin 31’inci maddesi üzerindeki önergeleri görüşeceğiz.
31’inci
madde üzerinde iki adet önerge vardır, önergeleri sırasıyla okutup işleme
koyacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 31’inci maddesinin
aşağıdaki şekilde değiştirilmesini arz ve teklif ederiz. 
Saygılarımızla.

“MADDE
31- 4734 sayılı Kanunun 10 uncu maddesinin birinci fıkrasının (a) bendinin (3)
numaralı alt bendinde yer alan ‘veya ihale konusu iş ile ilgili taahhüdü
altındaki ve bitirdiği iş miktarını gösteren belgeler’ ifadesi ‘veya ihale
konusu iş ile ilgili cirosunu gösteren belgeler’ şeklinde, üçüncü fıkrasının
üçüncü cümlesi aşağıdaki şekilde değiştirilmiş ve fıkraya aşağıdaki cümleler
ilave edilmiştir.
‘Bu
belge sahiplerinin kuracakları veya ortak olacakları tüzel kişilerin ihaleye
girebilmesinde en az bir yıldır tüzel kişiliğin yarısından fazla hissesine
sahip olması ve bu sürede bu Kanuna göre yapılacak ihalelere ilişkin
sözleşmelerin yürütülmesi konusunda temsile ve yönetime yetkili olması, bu
şartların her ihalede aranması ve teminat süresi sonuna kadar muhafaza edilmesi
zorunludur.’
‘Bir
sözleşme kapsamında gerçekleştirilen iş dolayısıyla düzenlenecek iş deneyim
belgelerinin toplam tutarına ve belge verilecek kişilere yönelik sınırlamalar
getirmeye Kurum yetkilidir. Kanun kapsamındaki idarelere gerçekleştirilen işler
için düzenlenen belgeler hariç yurt dışında gerçekleştirilen işler için
düzenlenen belgelerden
sadece iş bitirme belgeleri, belge sahipleri tarafından ve bunların bünyesinde
bulundukları şirketler topluluğu veya benzeri ortaklık ilişkisi içerisinde
kullanılabilir. Bu belgelerin, şirketler topluluğu veya benzeri ortaklık
ilişkisi içerisinde kullanılmasına ilişkin usul ve esasları belirlemeye Kurum
yetkilidir. Ortak girişim olarak ihaleye teklif verilmesi halinde yurt dışına
gerçekleştirilen işlerden alınan iş bitirme belgesini kullanan belge sahibinin
ortak girişimdeki hissesi oranında geçici ve kesin teminat vermesi
zorunludur.’”
 Veli
Ağbaba Mehmet Bekaroğlu  Ömer Fethi Gürer 
 Malatya İstanbul Niğde
 Emine
Gülizar Emecan Fikret Şahin Cavit
Arı
 İstanbul Balıkesir Antalya
 Rafet
Zeybek 
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Önerge üzerinde Malatya Milletvekili Veli Ağbaba konuşacaktır. 
Buyurun
Sayın Ağbaba. (CHP sıralarından alkışlar) 
Süreniz
beş dakikadır.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, sizlerle bir mağduriyeti paylaşmak istiyorum. Bu mağduriyetin
geçtiği köyün ismi Malatya merkeze bağlı Bindal köyü. Malatya’nın en eski ve en
merkezî köylerinden biri. Üç yüzyıllık geçmişe sahip Bindal köyünde bir dava
var ki bu dava, Türkiye'deki adalet sisteminin nasıl işlediğini çarpıcı bir
şekilde ortaya koyuyor. AKP, adaletin hızlandığını, bürokrasinin azaldığını
söylemeye devam etsin, Bindal köyünde tam altmış sekiz yıldan beri devam eden
bir dava var. 4 köylünün birbirine husumeti nedeniyle 1950’de açılan bu dava
hâlâ devam ediyor. Hazine taraf olmuş, tapular el değiştirmiş, tapulara tedbir
konmuş; dosya Yargıtaya gidiyor ama tam altmış sekiz yıldan beri bu dava
sonuçlanabilmiş değil.
Köylüler
yıllardır çalmadıkları kapı bırakmadılar, köylülerin aşmadıkları eşik kalmamış;
AKP milletvekillerine, bakanlara, bürokratlara ulaşılmış ama hâlâ hiçbir sonuç
alınamamış. Hazine 5 bin dönüme tedbir koymuş; köylü mağdur, köylü teşvikten,
mazot, gübre desteğinden, sigortadan yani devletin hiçbir yardımından
yararlanamıyor. Köylü diyor ki: “AKP, seçim zamanı var, oy isterken var ama
derdimizi çözerken ortada yok.” Bindallılar diyor ki: “Su faturası öderken
varız, vergi verirken varız, askere giderken varız ama yardıma gelince yokuz;
fiilen varız, resmiyette yokuz.” Altmış sekiz yıldan beri, babalarının,
dedelerinin ekip biçtiği arazilerin sahibi değiller. Umutla bekliyorlar “Her
seçimde oy verdiğimiz AKP ne zaman sorunumuzu çözecek?” diyorlar ve oy
verdikleri AKP’ye haklarını helal etmiyorlar, diyorlar ki: “Sorunumuzu
çözmezseniz oyumuz da haram olsun, emeğimiz de haram olsun.” Bu mesajı size
iletmek istiyorum.
Değerli
milletvekilleri, Malatya, hepinizin bildiği gibi, Türkiye’nin en güzel
şehirlerinden biri, bir tarım başkenti, dünyanın kayısı başkenti. Malatya
sadece kayısısıyla değil üzümüyle, ceviziyle, tütünüyle, elmasıyla, narıyla
meşhur bir kent ama Malatya yetiştirdiği ürünler kadar bu ürünleri yetiştiren
çiftçilere çektirilen eziyetiyle ünlü sizin sayenizde. Malatyalı üreticiler
“Hâlâ sulama sorunu çözülmedi, çözülebilmiş değil.” diyorlar. “Hem susuzluktan
hem de para etmediğinden dolayı -dikkatinizi çekerim- milyonlarca kayısı ağacı
her yıl kesiliyor.” diyorlar. “Çiftçiler Ziraat Bankasına borçlarını ödemek
için ya traktörünü satıyor ya da tefecilerden para alıyor.” diyorlar. Son dört
yıldır kuraklık ve diğer doğal afetlerden dolayı çiftçilerin borçları her yıl yaklaşık
yüzde 35 faizle erteleniyor. Faiz, ana parayı geçti, borç limiti dolan çiftçi
Ziraat Bankasından ve tarım kredi kooperatiflerinden faydalanamıyor.
Peki,
köylülerin, çiftçilerin derdine derman olmak için, zor günlerinde sığınmaları
için kurulan Ziraat Bankası ne yapıyor? Sizin desteğinizle futbol kulüplerine
14,5 milyar lira borç veriyor. Çiftçiden esirgediği borcu büyük futbol
kulüplerine veriyor yani çiftçiye tam doksandan gol atıyor. Çiftçiye yok,
topçuya var; maalesef AKP zenginleri görmeye devam ediyor. Çiftçinin -defalarca
bu kürsüden haykırmamıza rağmen- maalesef Ziraat Bankasına olan borçları
ertelenebilmiş değil. Maalesef Ziraat Bankası havuz medyasına ve futbol
kulüplerine kredi vermekten başka bir iş yapmıyor. Çiftçi faizle kıvranırken, maalesef
yatağını yorganını, tarlasını, traktörünü satıp borcunu ödemeye çalışırken
Ziraat Bankası, imkânlarını birilerine peşkeş çekmek için sizin talimatınızla
aracı oluyor. Topçuya var, popçuya var, yandaşa var; çiftçiye yok. “Vallahi
AKP, sizin yatacak yeriniz yok.” diyorlar.
Değerli
arkadaşlar, bizim tarihimizde belki daha önce yaşamadığımız bir olayı da
sizlerle paylaşmak istiyoruz. Günlerden beri Grup Başkan Vekilimiz Engin Özkoç
bu kürsüde dile getiriyor, biz de geçtiğimiz cuma günü Sakarya’da bunu dile
getirdik. 
“Tank
palet fabrikasının özelleştirilmesi” diyor ancak AKP Genel Başkanı
“Özelleştirme değil; bu, işletme hakkının devri.” diyor. 
Değerli
arkadaşlar, tarihte yok böyle bir şey. Bu fabrika Türk Silahlı Kuvvetlerine ait
yani bu tank palet fabrikası neyse 2’nci Ordu odur veya herhangi bir birlik
odur. Doğuda veya herhangi bir bölgede sınır bekleyen birlik ile tank palet
fabrikasının hiçbir farkı yoktur, orada çalışan işçinin de o Mehmetçik’ten
hiçbir farkı yoktur. Maalesef bu fabrika, AKP’nin MYK üyesinin ortak olduğu,
yüzde 49,9’u Katar Silahlı Kuvvetlerine ait bir fabrikaya veriliyor. 
Değerli
milletvekilleri, bir Türk askeri nasıl ki bir yabancı silahlı kuvvetlerin
emrine verilemezse bu tank palet fabrikası da bir devletin emrine verilemez.
Bu, vatana ihanetle eş değerdir. (CHP ve İYİ PARTİ sıralarından alkışlar) Bunu
destekleyenler vatana ihanet etmiş demektir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın, bir dakika daha süre veriyorum Sayın Ağbaba. 
Buyurun.

VELİ
AĞBABA (Devamla) – Değerli arkadaşlar, diyorlar ki: “Bu özelleştirme değil,
yirmi beş yıllık işletme hakkının devri.” diyorlar. Burada bir belge var, karar
sayısı 481, Cumhurbaşkanlığı kararnamesi, kararı. Burada “özelleştirme” diyor. 
Değerli
arkadaşlar, bu neyin diyeti? Allah aşkına, Türk Silahlı Kuvvetlerini Katar
devletinin emrine vermek hangi vicdana, hangi milliyete, hangi milliyetçiliğe
sığar? Hani “Yerliyiz ve milliyiz.” diyorsunuz ya tam da bu turnusol kâğıdıdır.
Bu, fabrikanın özelleştirilmesini desteklemek, vatana ihanetle eş değerdir.
Burada, size destek veren Milliyetçi Hareket Partisine seslenmek istiyorum:
Katar’a bu fabrikanın verilmesi vatana ihanettir. Katar’ın emrine Türk Silahlı
Kuvvetlerindeki bir askerin veya herhangi bir personelin verilmesinin de
hepimizi incitmesi lazım. Bu kararın mutlaka geri çevrilmesi gerekiyor. Türk
Silahlı Kuvvetleri ya da Türk Silahlı Kuvvetlerine ait bir fabrika yandaşınıza
veya Katar’a peşkeş çekilemez. Bunu yapanları kınıyoruz şiddetle. (CHP sıralarından
alkışlar) 
BAŞKAN
– Teşekkürler Sayın Ağbaba. 
Sayın
Özkan, söz talebiniz mi var? 
CAHİT
ÖZKAN (Denizli) – Evet efendim. 
BAŞKAN
– Buyurun. 
V.- AÇIKLAMALAR (Devam)
43.- Denizli Milletvekili Cahit Özkan’ın, Malatya Milletvekili Veli
Ağbaba’nın 37 sıra sayılı Kanun Teklifi’nin 31’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Hatip,
Malatya’nın Bindal köyünde altmış sekiz yıldan beri devam eden bir davayla
ilgili yani yargısal bir sorunla ilgili köylülerin AK PARTİ milletvekillerine
ve bakanlarına ulaştığını ancak çözüm bulunamadığını ifade ediyor. Bilindiği
üzere, Anayasa'mızın 138’inci maddesine göre mahkemeler görevlerinde bağımsız
ve tarafsızdırlar. Hiçbir makam, mevki, organ, kişi mahkemelere ve hâkimlere
herhangi bir genelge gönderemez, herhangi bir talimat veremez. Onun için
yargısal bir sorunla ilgili mahkemelerin münhasıran yetkisinde olan meselelerin
yine yargı makamı tarafından çözüleceği bir vakadır ve bu noktada hatip
ifadesinde zaten AK PARTİ’nin de yargıya talimat vermediğini, veremediğini de
ifade etmiştir.
Teşekkür
ediyorum.
BAŞKAN
– Teşekkürler.
HAYDAR
AKAR (Kocaeli) – Sayın Başkan…
BAŞKAN
– Buyurun.
HAYDAR
AKAR (Kocaeli) – Grup başkan vekili, bizim konuşmacımızı, hatibi yanlış anladı
anladığım kadarıyla çünkü öyle bir söz sarf etmedi “Mahkemelere talimat
verilsin.” diye. 
BAŞKAN
– Yerinizden bir dakika süreyle, eğer düzeltme varsa yapmanız için söz
veriyorum Sayın Ağbaba.
Buyurun.
HAYDAR
AKAR (Kocaeli) – Anlamasını sağlayacak, düzeltme değil de.
44.- Malatya Milletvekili Veli Ağbaba’nın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
VELİ
AĞBABA (Malatya) – Sayın Başkan, ben “Mahkemeye talimat verin.” demedim,
mahkemeye talimat verilmeyeceğini biliyorum ama maalesef bu dönemde mahkemeler
sarayın emrinde, her türlü karar sarayın emriyle alınıyor veyahut da kimin
çıkacağı, kimin yatacağı saray mahkemelerinin emrinde.
Yalnız
AKP milletvekilleri ve AKP siyasetçileri Bindal köyüne giderek her seçimde ve
her seçim öncesinde söz veriyorlar: “Altmış sekiz yıldan beri devam eden
sorununuzu biz çözeceğiz, oy verin, bu sorunu halledeceğiz.” diyorlar, ben buna
dikkat çekmek istedim.
Ayrıca
burada dikkat çekmek istediğim bir şey daha var: Maalesef adalet işlemiyor,
hukuk işlemiyor, altmış sekiz yıldan beri devam eden bir dava var, bunun da
altının çizilmesi lazım. Ayrıca AKP milletvekilleri ve bakanları bu konuda
Bindal köylüleri söz verdiler, söz veriyorlar, bunu da AKP Grubunun cevaplaması
gerekiyor. Yani yargıya müdahale etmek isteyen biz değiliz, yargıya müdahale
etmek isteyen bizzat AKP milletvekilleridir.
BAŞKAN
– Teşekkürler Sayın Ağbaba.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
VELİ
AĞBABA (Malatya) – Esas Tank Palet Fabrikasına sataştım ama duymadılar
herhâlde, Tank Palet Fabrikasına sataştım, onu duymadılar. Ağır sataştım Tank
Palet Fabrikasına ama…
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 31’inci maddesinin birinci fıkrasında
yer alan “değiştirilmiş” ibaresinin “yeniden düzenlenmiş” ibaresiyle
değiştirilmesini arz ve teklif ederim.
 Aylin
Cesur Fahrettin Yokuş Feridun Bahşi
 Isparta Konya Antalya
 Lütfü
Türkkan Arslan Kabukcuoğlu Mehmet Metanet Çulhaoğlu
 Kocaeli Eskişehir Adana
 Ayhan
Erel
 Aksaray
VELİ
AĞBABA (Malatya) – Esas Tank Palet Fabrikasına sataştım!
HASAN
ÇİLEZ (Amasya) – İşine bak sen! İşine bak!
VELİ
AĞBABA (Malatya) – Çok ağır sataştım.
HASAN
ÇİLEZ (Amasya) – Gel, anlatalım.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Önerge üzerinde Antalya Milletvekili Feridun Bahşi söz istemiştir.
Buyurun
Sayın Bahşi. (İYİ PARTİ sıralarından alkışlar)
Süreniz
beş dakikadır.
FERİDUN
BAHŞİ (Antalya) – Sayın Başkan, değerli milletvekilleri; 37 sıra sayılı Kanun
Teklifi’nin 31’inci maddesine verdiğimiz önerge üzerine söz aldım. Hepinizi
saygıyla selamlıyorum.
Sözlerime
başlamadan önce, yüz altmış üç gündür mülteci kamplarında tutulan öz kardeşimiz
Tebrizli Türk aydını Rahim Cavadbeyli’yi hükûmete tekrar hatırlatmak istiyorum.
Türk yurdu Tebriz sokakları “Azerbaycan var olsun, Rahim Bey azat olsun.”
sloganlarıyla inliyor, ben de yüce Meclisin çatısı altında Tebriz’in sesine ses
veriyorum: Azerbaycan var olsun, Rahim Bey azat olsun.
Değerli
milletvekilleri, Devlet Denetleme Kurulunun hazırladığı rapora göre, Emniyet
teşkilatındaki polislerin yüzde 27,7’si sivil personel eliyle yürütülmesi
gereken büro işlerinde çalışmaktadır. Toplam 66 bin kişiden söz ediyorum.
Emniyet teşkilatı bünyesindeki sosyal tesislerde, kantinlerde birçoğu da
rütbeli polis memuru çalışmaktadır. Yine, Emniyet teşkilatında yaklaşık 10 bin
civarında da sivil memur vardır. Bunların birçoğu görevleri dışında angarya
işlerde çalıştırılmakta, oda temizliği, çaycılık işlerinde
görevlendirilmektedir. Oysa, yapılan değerlendirmelerde, büro işlerinde çalışan
66 bin polisin yerine, alanında uzman 35 bin sivil personel bu işleri
rahatlıkla yerine getirebilecektir. Bu değişim gerçekleştirildiği takdirde de
devlet bütçesine aylık 200 milyon lira katkı olacaktır.
Değerli
milletvekilleri, Emniyet Genel Müdürlüğü bünyesinde çalışan sivil memurlar
için, on beş yıldır, görevde yükselme ve unvan değişikliği sınavı
açılmamaktadır. Genel idare hizmetleri sınıfında uzmanlık, şeflik ve müdürlük
kadroları tahsis edilmeyince de sivil personelin kariyer hakları elinden
alınmaktadır. Eğitimine uygun iş yapma imkânı verilmeyen personelin veriminin
düşmesi ise kaçınılmazdır. Farklı hizmet sınıfındaki sivil personel doğusuyla,
batısıyla ülkenin her yerinde, her birimde Emniyet görevlileriyle birlikte
çalışmaktadır; her riske ortaktır, birlikte şehit düşmekte, birlikte gazi
olmaktadır. Buna rağmen, emniyet hizmetleri tazminatından, terör tazminatından
ve yıpranma payından yararlanmamaktadır. Emniyet sivil memurlarının bu
mağduriyetlerini mutlaka gidermek gerekmektedir, beklenti de bu yöndedir. 
Değerli
milletvekilleri, yine kamu kurumlarında çeşitli unvanlarda, teknisyen
yardımcısı, mübaşir, hizmetli, aşçı, kaloriferci, dağıtıcı gibi unvanlarda
görev yapan ve sayısı 111 bini bulan yardımcı hizmetler sınıfı personeli,
bulundukları sınıftan kaynaklı olarak, maddi ve manevi birçok mağduriyet
yaşamaktadır. Bu hizmet sınıfı mensuplarının da beklentisi, yardımcı hizmetler
sınıfı kadrosunun kaldırılarak kendilerine daha yaşanabilir bir hayat kalitesi
sağlayacak kadroların tahsisidir. 
Değerli
milletvekilleri, üzerinde hassasiyetle durduğumuz diğer bir konu ise uzun dönem
askerlik yapan insanlarımızın askerlik sürelerinin borçlanma yapmaksızın
emeklilik sürelerine sayılmasıdır. Bugünün şartlarında askerliğini bedelli
yapanlar 15 bin lira ödeyerek tamamlamakta ve sigortasını yatırarak iş yerinde
çalışmaya devam etmektedir. Askerliğini fiilî olarak bu dönemde yapanlar ise on
iki ay, daha önceki yıllarda on sekiz, yirmi dört ay gibi sürelerle
yapmışlardır. Bu kişiler, askerlik nedeniyle sosyal güvenlik hakkından mahrum
kalınan süreyi borçlanma yoluyla kazanmaktadır. Dolayısıyla, askerliğini fiilen
yapanlar bir nevi cezalandırılmaktadır. Askerlik hizmetini fiilen yapanlar için
de borçlanma uygulamasının kaldırılarak askerlik sürelerinin emekliliğe
sayılması gerekmektedir. 
Yine
3600 ek göstergeyle ilgili, her parti genel seçimlerden önce vaatte bulundu ama
bugüne kadar hiçbir ses yok. Öğretmenlerimiz, polislerimiz, hemşirelerimiz ve
diğer kamu görevlilerimiz ek göstergeyi beklemektedir. Kamu çalışanlarının
sıkıntılarını neden görmezden geliyorsunuz? Gelin, kamu çalışanlarımıza 3600 ek
göstergeyi verelim ve çalışırken insanca yaşatamadığımız bu insanların
hayatlarını bari emeklilik süresinde biraz kolaylaştıralım. 
Buna
ilişkin yasa teklifimizin bir an önce Genel Kurula getirilerek yasalaşmasını
bekliyoruz. Verdiğimiz tüm yasa tekliflerine her partiden destek bekliyoruz.
Kendilerinin veremedikleri teklife “evet” demiyorlarsa buyursunlar kendileri
teklif versinler, biz onların tekliflerine destek olalım.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bahşi, sözlerinizi tamamlayın lütfen.
FERİDUN
BAHŞİ (Devamla) – İYİ PARTİ olarak amacımız, milletimizin yararına olan
yasaların çıkarılmasına destek olmak, her türlü mağduriyeti gidermenin önünde
durmamaktır, sadece destek olmaktır. 
Büyük
Türk milletini ve Gazi Meclisi saygıyla selamlıyorum. (İYİ PARTİ sıralarından
alkışlar)
BAŞKAN
– Teşekkürler Sayın Bahşi.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
31’inci
maddeyi oylarınıza sunuyorum: Kabul edenler… Etmeyenler… 31’inci madde kabul
edilmiştir.
32’nci
madde üzerinde iki adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 32’nci maddesinin
aşağıdaki şekilde değiştirilmesini arz ve teklif ederiz. 
Saygılarımızla.
 Mehmet
Bekaroğlu Ömer Fethi Gürer Cavit Arı
 İstanbul Niğde Antalya
 Rafet
Zeybek Emine Gülizar Emecan Fikret Şahin
 Antalya İstanbul Balıkesir
MADDE
32- 4734 sayılı Kanunun ek 11 inci maddesinin birinci fıkrasında yer alan “ve
(y)” ifadesi “, (y) ve (z)” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Önerge üzerinde Aydın Milletvekili Hüseyin Yıldız söz istemiştir. 
Buyurun
Sayın Yıldız. (CHP sıralarından alkışlar)
Süreniz
beş dakikadır.
HÜSEYİN
YILDIZ (Aydın) – Sayın Başkanım, değerli milletvekilleri; hepinizi sevgiyle
saygıyla selamlıyorum.
Yine
bir torba yasa üzerinde tartışıyoruz. Dört yıldan beri buradayız. Komisyonlar
kuruluyor, o komisyonlarda gerçekten o konuda uzman olan arkadaşlarımız görev
alıyor. Ne hikmetse hiçbir yasa komisyona gitmeden -torba mı, çorba mı
şeklinde- buraya getirilip burada her türlü allem kallemle beraber geçiriliyor.

Değerli
arkadaşlar, 168 defa kanun değişti, müteaddit kanun değişti; AKP tarafından
2002’den 2016’ya kadar 168 defa kanun değişti. Bir yasa çıkardılar;
yap-işlet-devret modeli… Ben Aydın Milletvekiliyim. On altı yıldan beri
Aydın-Denizli arasındaki otoyolun yapılması için 3 sefer ihale yapıldı ve
ihaleler iptal edildi. Yine geçen ay bir ihale yapıldı, ihale yapılırken
garanti kaç araba geçecek diye bir şey söylenmedi. İhale olduktan sonra bir
araştırdık, Aydın ve Denizli arasındaki bir yıllık garanti… 91 milyon 158 bin
euro, düşünün 91 milyon 158 bin euro garanti var.
Değerli
arkadaşlar, hani AKP’nin Genel Başkanı şunu demişti: “Hey vatandaşlarımız,
doları götürün, bozdurun.” Peki, siz bu ihaleleri neden TL olarak yapmıyorsunuz
da tekrar dolar, euro garantisi veriyorsunuz? Çünkü tek hedefiniz var, tek
hedefiniz vatandaşı borçlandırmak, zengini, yandaşı da zengin etmek, daha
bundan başka ötesi yok yani akıl var, mantık var. 
Değerli
arkadaşlar, yine AKP’nin Genel Başkanı televizyona her çıkışında şunu diyor:
“Türkiye’yi uçuracağız.” Evet, doğru söylüyor, uçurdular. 2002 yılında dolar
1,67’ydi, şimdi 5,5. 2002 yılında euro 1,66’ydı, şimdi 6,5. Yine 2002 yılında
dış borç 130 milyardı, şu an 450 milyar; benzin 1,64’tü, şu an 6,5; ekmek 21
kuruştu, şimdi 1,5 lira; et o zaman 8 lira 29 kuruştu, şu an 50 lira. Evet,
Türkiye’yi uçurdunuz. Türkiye’yi uçurumun kenarına getirdiniz. İşçiye geldiği
zaman para yok, EYT’ye geldiği zaman para yok ama yandaşlara geldiği zaman,
hiçbir zaman parada sınır tanımıyorsunuz değerli arkadaşlar. 
Değerli
arkadaşlar, gerçekten Türkiye'nin durumu vahim. Hepimiz buraya geldik,
milletimizi, ilimizi ve ülkeyi temsil ediyoruz. Ülkenin sorunlarını burada
tartışmak... Ben dört yıldan beri bu Meclisteyim ama maalesef bu Meclis hiçbir
zaman garibanın, yoksulun, çiftçinin, emekçinin, memurun sorunlarını buraya
getirip de burada çözmedi. Burada ne çözüldü biliyor musunuz? Bazılarının 5
katrilyon vergi borçları silindi. Bazı yandaşları zengin edeceğiz diye gece
üçte kanun değiştirdiniz. İşte o yüzden, AKP asla ve asla ne işçinin ne
emeklinin ne memurun ne esnafın ne de garibanın partisidir arkadaşlar. Her
seçim döneminde çıkarlar, vaatte bulunurlar, bütün milleti kandırırlar ama
seçimden sonra her şeyi unutursunuz yine yandaşlara çalışırsınız. 
Değerli
arkadaşlar, yine dört yıldan beri burada bunun savunmasını yapıyorum; Aydın ili
Türkiye'nin en verimli topraklarına sahiptir ama maalesef, son beş yıldan beri
Aydın’ın o topraklarını jeotermal elektrik santrallerine ve yandaşlara hibe ettiniz.
Geçen sene ürettiğimiz o incirleri yurt dışına ihraç ettiğimizde, incirlerin
yüzde 50’si kükürtten dolayı geri geldi arkadaşlar. Şu an Ortaklar’dan ta
Kuyucak’a, Buharkent’e kadar o ovada yetişen incirimizde, zeytinimizde,
domatesimizde, biberimizde, hepsinde şu an sıkıntı yaşıyoruz değerli
arkadaşlar. 
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Başkanım, bir dakika daha söz hakkı alayım. 
BAŞKAN
– Buyurun Sayın Yıldız. 
HÜSEYİN
YILDIZ (Devamla) – Gelin, hep beraber ülkenin sorunlarını çözelim arkadaşlar. 
“Benim
müteahhidim” olmasın, “bizim halkımız” olsun. Eğer şayet, bu şekilde, bu
ülkeyi, bu durumda götürdüğünüz takdirde, var ya, önümüzdeki yirmi beş yıl
boyunca çocuklarımız, torunlarımız bu borcun altından kalkamaz, buna inanın.
Gelin, hep beraber, gerçekten, hiçbir siyasi parti birbirini eleştirmeden
sorunları tespit edip burada beraber çözelim, ben bunun peşindeyim. 
Burada
dört yıl boyunca AKP’nin aynı milletvekillerine seslendim: Gelin, bu jeotermal
elektrik santrali sorununu çözelim. Ekmek fırınlarımızda, halk ekmekte kuyruk
var. Şu an Aydın’da kanser yüzde 200 oranında artmakta. Zaten hastaneler
yetersiz, Aydın hastanelerinde kuyruk var. Manisa’ya, Denizli’ye, İzmir’e hasta
gönderiyoruz, şu an hasta yatıramıyoruz Aydın’da. Bu sorunu bir an önce hep
beraber çözmemiz gerekir. Aksi takdirde, bu millet 31 Martta size bir tokat
atacaktır, hiç kuşkum yok. (CHP sıralarından alkışlar)
BAŞKAN
– Teşekkürler Sayın Yıldız. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 32’nci maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederim.
 Aylin
Cesur Bedri Yaşar Ayhan Erel
 Isparta Samsun Aksaray 
 Mehmet
Metanet Çulhaoğlu Lütfü Türkkan Arslan Kabukcuoğlu
 Adana Kocaeli Eskişehir

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Önerge üzerinde Samsun Milletvekili Bedri Yaşar’ın söz talebi vardır. 
Buyurun
Sayın Yaşar. (İYİ PARTİ sıralarından alkışlar)
Süreniz
beş dakikadır. 
BEDRİ
YAŞAR (Samsun) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, bu “torba”dır, adı “çuval”dır, her neyse… Belki çok fazla
farkında değilsiniz ama bugün Parlamentodan geçirmeye çalıştığımız yasanın
içerisindeki en önemli madde 32’nci madde. 32’nci madde ne diyor? Özellikle
müteahhitlerle ilgili feshedilebilme yani yaptığı işleri bu kanun ve kararname
çerçevesinde feshetme şansını veriyor ama içinde bulunduğu durum itibarıyla
feshetmek bir noktada sorunu çözmüyor. Burada feshetmek için özellikle idarenin
onayını bekliyor yani eğer idare, yönetim bu fesih yetkisine onay verirse
müteahhit bunu feshedebiliyor. 
Devamında,
aslında, bu fesihle beraber maliyetlerin de arttığını hep beraber göreceğiz. Bu
sektörün içinden gelen arkadaşlar bilir ki feshedilen bir işin, diyelim yüzde
70’i yapıldı, yüzde 30’u duruyorsa, siz geri kalan yüzde 30’u en az 2 katına, 3
katına mal ediyorsunuz demektir. Müteahhitlik sektöründe özellikle bu feshedilen
işlerin maliyeti sizin tahmininizden her zaman daha yüksektir. Dolayısıyla
feshetmek yerine, özellikle fiyat farkı kararnamesiyle bunu desteklediğimiz
takdirde devlete çok daha uygun rakamlara mal olacağını hep beraber görmek için
kâhin olmaya gerek yok.
Bu
fesih maddesiyle müteahhitlerin önünü açmak, iş adamlarının önünü açmak mümkün
değil yani iyidir, destekliyoruz ama kesinlikle eksiktir. Yine, aynı şekilde
fiyat farkı kararnamesi olmadığı sürece bu yasanın da bir tarafı yok demektir.
Bugün, özellikle ihalesi yapılan işlerde TEFE’yle, TÜFE’yle iş yapan
müteahhitler var ama bunun yanı sıra sabit fiyatla iş yapan firmalarımız var.
Sabit fiyatla iş yapan firmalarımız idarenin onayıyla bunu feshetmeye kalktığı
takdirde çok ciddi zararlara giriyor, özellikle bu kesime de kesinlikle fiyat
farkı kararnamesinin uygulanması lazım. 
Müteahhitlik
sektörü en az 200-300 tane sektörü ilgilendirmektedir. Yani bugün burada,
çuvalın içerisinde sadece 32’nci madde gibi görünüyor olsa bile bugün,
elektriğinden, tesisatından, mekaniğinden, işçisinden, duvarcısından en az
250-300 tane sektörü ilgilendiriyor demektir. Bu çıkardığımız yasayla beraber
ya müteahhitlerimizi ciddi oranda bir sıkıntıdan kurtaracağız ya da hepimizin
gördüğü gibi, konkordatolara muhatap olacaklar. Yani bugün, özellikle,
Karayollarında… Karayolları para da ödemiyor, hatta, “Yılın sonu itibarıyla ne
kadar dönem sonu faizi ödeyeceksiniz, bize bildirin.” gibi bir tebligat da
almışlar, öyle duyuyoruz. Yani bu tür palyatif çözümlerle, dönem sonu faizlerini
ödemeyle müteahhitlerin sorunlarını çözmek mümkün değil.
Aynı
şekilde, yeni ihalelerden bahsediyorsunuz. Özellikle, son dönemde Kamu İhale
Kurumunun ihale sayfasına baktığınız zaman pazarlık usulü ihalelerin bol
miktarda olduğunu görüyoruz. Pazarlık usulü ihale ne demek? Yani şu an ihaleyi
yapmak için yeterli zaman yok, acil bir durum var, doğal afet var, bu
çerçevede, bir an önce bu ihalelerin yapılması gibi bir yöntem var. Bununla
beraber, özellikle, son dönemde çok ciddi ihaleler yapılıyor. Bu da özellikle,
devletin maliyetleri açısından çok ciddi rakamlara mal oluyor. Yani devletin,
özellikle, pazarlık usulü yaptığı bu ihalelerden kamu aleyhine çok ciddi
zararlarının olduğunu bu kürsüden de ayrıca belirtmek istiyorum.
Değerli
arkadaşlar, kesinlikle, inşaat sektörünün desteklenmesi lazım. Böyle giderse…
Ben size Samsun’dan örnek vereyim: Samsun’un nüfusu şu an 1 milyon 263 bin,
icralık dosya sayısı 600 bini geçti. Bunun anlamı ne? Nüfusun yarısı kadar
haciz dosyası var. Yani bugün, özellikle, Parlamentoda çatıların üstüne çıkan
inşaat işçilerini görüyorsunuz veyahut borcunu ödeyemeyip intihar eden
müteahhitleri görüyorsunuz. Aynı şekilde, işçileriyle yaka paça olan bir sürü
firmayı bugün basından da, medyadan da izliyoruz. Değerli arkadaşlar, inşaat sektörüne
çözüm bulamadığımız takdirde, özellikle, önümüzdeki günlerde hem
konkordatoların artacağını hem hacizlerin artacağını görmek için kâhin olmaya
gerek yok. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Yaşar, bir dakika daha. 
BEDRİ
YAŞAR (Devamla) – Teşekkür ediyorum. 
Onun
için, diyorum ki: Daha yolun başındayken kesinlikle ve kesinlikle, özellikle bu
fesih kararnamesi, idarenin onayına bırakılamaz, bir; yeterli değildir,
kesinlikle buna ilave olarak fiyat farkı kararnamesinin de düzenlenmesi
gerekir. Bunu hâlâ yapma şansımız var. 
Özellikle,
burada, AK PARTİ’li arkadaşlarımıza sesleniyorum, diyorum ki: Yol yakınken
önergeyi siz verin, biz destekleyelim. Şu an bizi yüzlerce inşaat müteahhidi,
inşaat yapan arkadaşlarımız takip ediyor. Geç değil, bu önergeyi verelim. Bu
önergede devletin kârı var. Devletin kârı olan yerde de başka bir şeye ihtiyaç
yok. Onun için, bu önergeyi verin, biz de destekleyelim, yol yakınken bu
yanlıştan dönelim diyor, hepinizi saygıyla selamlıyorum. (İYİ PARTİ
sıralarından alkışlar)
BAŞKAN
– Teşekkürler Sayın Yaşar.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
32’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
33’üncü
madde üzerinde dört adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 33’üncü maddesinin kanun teklifinden
çıkarılmasını talep ediyoruz.
 Ayşe
Acar Başaran Züleyha Gülüm Abdullah Koç
 Batman İstanbul Ağrı
 Mahmut
Celadet Gaydalı Ömer Faruk Gergerlioğlu Tuma Çelik
 Bitlis Kocaeli Mardin
 Garo
Paylan
 Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Önerge üzerinde Diyarbakır Milletvekili Garo Paylan söz istemiştir.
Buyurun
Sayın Paylan. (HDP sıralarından alkışlar)
Süreniz
beş dakikadır.
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, kamu ihaleleriyle ilgili masum bir yasa olarak düşünüyorsunuz, öyle
değil mi? Ama ben, şeytanın ayrıntıda gizli olduğunu düşünerek size bazı
uyarılar yapacağım.
Değerli
arkadaşlar, her torbada, emin olun, şu sayacağım 6 şirketle ilgili bir madde
var. Bu madde de şu 6 şirketle ilgili arkadaşlar: Cengiz, Kolin, Limak, Kalyon,
Rönesans ve Mapa. Çok iyi tanıyorsunuz. Memleketin neresine giderseniz gidin,
kamu ihalelerinde tabelalar asılır, kim yapıyor? Cengiz, Kolin, Limak, Rönesans.
Ne yapıyorlar? Köprüler, yollar, havalimanları, efendim limanlar, tren yolları,
şehir hastaneleri yapıyorlar. İhale toplamı -arkadaşlar, benim topladığım bir
rakama göre- 100 milyar doların üzerinde. Yani memlekette şirket kalmamış, bu 6
şirket bütün ihaleleri topluyorlar ve 100 milyar doların üzerinde ihale
alıyorlar arkadaşlar ve yıllardır bu şirketler servetlerine servet kattılar. Ve
bunlar biliyorsunuz sarayın müteahhitleri. Bir ihale oldu mu, ihale, ihale
kurumlarından geçmiyor, saraydan geçiyor arkadaşlar. Saray çağırıyor bu
müteahhitleri, saray eliyle ihaleler bu müteahhitlere veriliyor. 
Şimdi,
bu yasa neyi getiriyor? Efendim, bu şirketler zordaymış, bu şirketler -artık
deniz bitti, dışarıdan kaynak akmıyor- zordalarmış, maliyetleri artmış. Bundan
dolayı da bu ihaleleri feshetme yetkisi idareye verilmiş güya, feshetme yetkisi
veya devretme yetkisi saraya verilmiş durumda. İhalelerde şirketler, aralarında
devir sözleşmesi yapabileceklermiş ve bakın arkadaşlar, size bu maddenin
gerekçesini okumanızı tavsiye ediyorum, önünüzde kitapçıklar var, aynen şöyle
söylüyor: Sözleşmelerin imalat girdilerinde meydana gelen beklenmeyen fiyat
artışları dolayısıyla ülkemizin kalkınması için çok önemli olan büyük
projelerin aksamaması için yüklenicilere fesih veya devir hakkı veriyor
arkadaşlar bu madde. 
Şimdi
bir baktık arkadaşlar -ben dedim ki bu işte bir hinlik var- bir haber yansıdı
bültenlere. Ne çıktı? “Kolin İnşaat, üçüncü havalimanındaki hisselerini
devrediyor.” diye bir haber çıktı arkadaşlar. Lütfen bakın, “Kolin İnşaat,
hisselerini devrediyor.” Kime? Cengiz’e ve diğer ortaklarına devredecek.
Maddeye baktığımızda aynen şöyle bir ifade var, diyor ki: “Efendim, bunlar
devir yaptıklarında diğer şirketlerle ilgili ilk sözleşmede yapılan yeterlilik
şartları da aranmaz.” Aman da ne güzel? Efendim üçüncü köprüyü, üçüncü
havalimanını diğer şirketler işletecek ve onlarda bir yeterlilik şartı da
aramayacak bu madde arkadaşlar.Değerli arkadaşlar, ben bu maddeye Meclisimizin
yol vermeyeceğini düşünüyorum.
Bakın,
peki, Kolin neden çekiliyor? Bunu da şundan dinleyelim arkadaşlar, bu şirketin
patronu Naci Koloğlu açıklıyor, Naci Koloğlu diyor ki: “Deniz bitti.” Yani
“Uzun vadeli devlet sözleşmelerine girdim, yakayı sarayın eline verdim, şimdi
bunu kurtarmam lazım.” “Ben milyarlarca doları götürdüm. Bunu, efendim, dış
kaynaklarda, şurada burada finanse ettim ama artık yeter.” diyor. “Sarayın da
devletin de parası bitiyor. Ben iyisi mi bu ihaleden çekileyim.” diyor. Ve ne
diyor biliyor musunuz? “Her ne kadar parayı taahhüt işlerinden kazandımsa da
uzun vadede taahhüt işleri her zaman risklidir.” diyor arkadaşlar. “O zaman bu
işlerden çekilmek lazım, o nedenle çok uzun devam etmemek lazım. Sonra sanayi
mi olur, enerji mi olur, bakacağız.” diyor yani “Saray bakacak.” diyor, “Bize
yeni, enerji işi mi, sanayi işi mi verecek, bakacağız.” diyor.
Değerli
arkadaşlar, şirketlere özel yasa çıkarmak, bu Meclisin işi değildir. Bakın,
burada az önce sayın milletvekili açıkladı, bazı küçük müteahhitler zordaymış.
Olabilir, onlarla ilgili tedbir almamız gerekiyorsa ayrı ama lütfen gerekçesini
okuyun. Kamunun ihalelerindeki, büyük ihalelerdeki sorunları çözmek için bir
yasa teklifi önümüzde ve bu yasaya el birliğiyle “hayır” dememiz lazım
arkadaşlar. Umarım ki önergemize destek verirsiniz.
Teşekkür
ederim, saygılar sunarım. (HDP sıralarından alkışlar) 
BAŞKAN
– Teşekkürler Sayın Paylan.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi”nin 33’üncü maddesinin aşağıdaki şekilde
değiştirilmesini arz ve teklif ederiz.
 Kazım
Arslan Mehmet Bekaroğlu Cavit Arı
 Denizli İstanbul Antalya
 Süleyman
Girgin Emine Gülizar Emecan Haşim Teoman Sancar
 Muğla İstanbul Denizli
 İrfan
Kaplan Neslihan Hancıoğlu Bayram Yılmazkaya
 Gaziantep Samsun Gaziantep
MADDE
33- 5/1/2002 tarihli ve 4735 sayılı Kamu İhale Sözleşmeleri Kanununa aşağıdaki
geçici madde eklenmiştir.
“Sözleşmelerin
tasfiyesi veya devri
GEÇİCİ
MADDE 4- 30/6/2018 tarihinden önce 4734 sayılı Kanuna göre ihalesi yapılan (3
üncü maddesindeki istisnalar dahil) ve bu maddenin yürürlüğe girdiği tarih
itibarıyla devam eden sözleşmeler, imalat girdilerinin fiyatlarında beklenmeyen
artışlar meydana gelmesi nedeniyle, bu maddenin yürürlüğe girdiği tarihten
sonraki 60 gün içinde yüklenicinin yazılı başvurusuna bağlı olarak feshedilip
tasfiye edilebilir veya devredilebilir. Bu durumda devir alacaklarda ilk
ihaledeki şartlar devir tarihi itibariyle aranacak olup devirden veya fesihten
kaynaklanan kısıtlama ve yaptırımlar uygulanmaz. Yüklenimi ortak girişim
tarafından yürütülen sözleşmelerde ortaklar arasında devir veya hisse
devirlerinde ilk ihaledeki yeterlik şartları aranmaz. Sözleşmesi feshedilen
veya sözleşmeyi devreden yüklenicinin teminatı iade edilir.
Sözleşmenin
bu madde kapsamında feshedilerek tasfiye edilmesi veya devredilmesi durumunda
yüklenici, fesih veya devir tarihine kadar gerçekleştirdiği imalatlar dışında
idareden herhangi bir hak talebinde bulunamaz. Yüklenici tarafından, işin
idarece uygun görülecek can ve mal güvenliği ile yapı güvenliğine yönelik
tedbirlerin alınması şarttır. Bu kapsamda düzenlenecek fesihnamelerden ve
devredilecek sözleşmelerden damga vergisi alınmaz.'
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım. 
BAŞKAN
– Önerge üzerinde Denizli Milletvekili Kazım Arslan’ın söz talebi vardır. 
Buyurun
Sayın Arslan. (CHP sıralarından alkışlar) 
Süreniz
beş dakikadır. 
KAZIM
ARSLAN (Denizli) – Sayın Başkan, değerli milletvekilleri; hepinizi sevgiyle
saygıyla selamlıyorum. 
Görüşmekte
olduğumuz 37 sıra sayılı Kanun Teklifi’nin 33’üncü maddesinde vermiş olduğumuz
değişiklik önergesi üzerine söz aldım. 
Öncelikle
şunu belirtmeliyim ki: Şimdiye kadar adrese teslim olarak yapılmış olan
ihalelerde yine adrese teslim olarak kurtarmaya yönelik olarak müteahhitlere
yapılan bir kıyak düzenlemesinin ortaya çıktığını belirtmek isterim. Şimdi,
müteahhitlere işler veriliyor, özellikle yandaş müteahhitlere veriliyor, onlar
güzel paralar kazanıyor, kazandığı zaman çok güzel ama zarar ettiği zaman
Meclisimizde bir kanun düzenlemesiyle onları kurtarmaya yönelik bir düzenleme
yapmaya kalkıyoruz; kesinlikle bunun yanlış olduğunu düşünüyorum. Her ne kadar
Türkiye’de bir kriz, bir sıkıntı, bir fiyat artışı, bir enflasyon söz konusu
ise de bunların değerlendirmesinin genel anlamda yapılarak bir fiyat farkıyla
bunların giderilmesi ve hizmetlerin devamının bu şekilde sürdürülmesi daha
uygun iken maalesef, burada kestirmeden bir düzenlemeyle, müteahhitlere her an
almış oldukları bu ihaleden vazgeçmek ve devretmek ve devrederken de üzerinden
herhangi bir damga vergisi alınmadan bir kolaylık sağlama düzenlemesi yapılmak
isteniyor.
Değerli
arkadaşlarım, şimdi, bu düzenlemeyle ilgili olarak, kanunun yürürlüğe
girmesinden itibaren müteahhitlerin altmış gün içinde müracaatı hâlinde, gerek
devir gerekse fesih noktasında, idarenin de takdiri alınmak suretiyle bu
şekilde bir değişimin söz konusu olabileceği söyleniyor. Şimdi, burada idareye
takdir yetkisi vermek kesinlikle uygun değildir diye düşünüyorum. Mademki genel
anlamda bir düzenleme yapılıyor, bu düzenleme çerçevesinde, kim feshetmek
istiyorsa kim devretmek istiyorsa idarenin takdirine bağlı kalmadan bu
işlemlerin yapılması hiçbir suistimale, hiçbir kayırmaya mahal vermeden
gerçekleşecek bir düzenleme olabilir diye belirtmek istiyorum.
Şimdi,
bu maddenin geçmesi hâlinde, değerli arkadaşlarım, öyle muğlak maddeler de var,
hiçbir somut gerekçeye bağlanmadan, idarenin takdir yetkisi kullanarak… Bunu
tamamen idarenin takdirine ve onun değerlendirmesine bağlı kılmanın her zaman
uygun düşmeyeceğini ve suistimal edilebileceğini belirtmek istiyorum. Ayrıca
kamu ihalesine daha önce girip de bu yandaşların fiyat kırması yüzünden ihale
kaybetmiş olan firmaların da bu konuda çok büyük zararlarının olacağı da göz
ardı edilmemelidir.
Bu
düzenlemeyi net bir teknik maddeyle yapmak varken, bir fiyat farkı çıkarılarak
bunları düzenlemek, yürütmek varken tamamen yandaşa sıfır maliyetli biçimde
kamu yükümlülüklerinden, cezai yaptırımlardan kurtulma imkânı vermenin de doğru
olmadığını belirtmek istiyorum. Kamu ihalesi sözleşmesi feshedildiği ya da
devredildiği için yarım kalan işten dolayı mağdur edilen vatandaşa ve zarara
uğratılan kamu kesimine dönük hiçbir tazminat ödenmeden bu işin bitirilmesi
esas alınmaktadır. 
Yine,
kamu ihalesinde aldığı işi tamamlamayan firma sözleşmeyi feshettiğinde yeni
ihale açılabilecek, onun yerine işaret edilen başka bir firmaya bu işler daha
farklı bir şekilde, yine verilebilecek, yine yeni yandaşlar para kazanma yolunu
böylelikle bulmuş olacak. 
Ayrıca,
fesih sözleşmesi veya devir sözleşmesi sırasında ortaya çıkacak damga vergisi
de alınmayarak böylelikle müteahhitlere daha çok kolaylıklar, imkânlar
sağlanmış olacaktır. 
Ayrıca,
ihaleyi almış olan ve işi yarım bırakacak olan bu müteahhitlerin de yine
teminat mektuplarını hiçbir itiraza mahal kalmadan da iadesi söz konusudur ki,
bu, tamamen gerçekten yandaş müteahhitlere yapılabilen ve Türkiye’de şimdiye
kadar hiçbir şekilde, hiçbir zaman yapılmamış olan bir kıyak düzenlemedir ki,
kesinlikle işin aslında bunu da kabul etmek mümkün değildir diye belirtiyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Arslan.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin çerçeve 33’üncü maddesi ile 4735 sayılı
Kanun’a eklenen geçici 4’üncü maddenin birinci fıkrasının birinci cümlesinde
yer alan "30/6/2018 tarihinden” ibaresinin "31/8/2018 tarihinden”
şeklinde, "yüklenicinin yazılı başvurusu ve” ibaresinin "yüklenicinin
idareye yazılı olarak başvurması kaydıyla, Hazine ve Maliye Bakanlığının görüşü
alınarak” şeklinde değiştirilmesini ve fıkraya aşağıdaki cümlenin eklenmesini
arz ve teklif ederiz.
"Bu
fıkra kapsamında devredilen sözleşmeler ile bu fıkra kapsamına girmekle
birlikte devredilmeyen sözleşmelerde, bu maddenin yürürlüğe girdiği tarihten
sonraki 60 gün içinde yüklenicinin idareye yazılı olarak başvurması kaydıyla
süre uzatımına ilişkin kısıtlama ve şartlara tabi olunmaksızın Hazine ve Maliye
Bakanlığının görüşü alınarak idare tarafından süre uzatılabilir.”
 Cahit
Özkan Mehmet Doğan Kubat Recep Özel
 Denizli İstanbul Isparta
 Kemal
Çelik Mahmut Atilla Kaya Mihrimah Belma Satır
 Antalya İzmir İstanbul
 Selim
Gültekin
 Niğde
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım.
BAŞKAN
– Gerekçeyi okutuyorum:
Gerekçe:

Tasfiye
veya devir ile ilgili karar alma sürecinin daha etkin bir şekilde
uygulanabilmesi amacıyla Hazine ve Maliye Bakanlığının görüşünün alınması,
maddede yer alan 30/6/2018 tarihinin 31/8/2018 tarihi olarak değiştirilmesi ve
madde kapsamına giren sözleşmelere ilişkin idarelere süre uzatımı konusunda
yetki verilmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı “Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi”nin 33’üncü maddesinde yer alan “bu
kapsamda” ibaresinin “bu bağlamda” ibaresiyle değiştirilmesini arz ve teklif
ederim.
 Aylin
Cesur Dursun Ataş Arslan Kabukcuoğlu
 Isparta Kayseri Eskişehir
 Mehmet
Metanet Çulhaoğlu Lütfü Türkkan Ayhan Erel
 Adana Kocaeli Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Önerge üzerinde, Kayseri Milletvekili Dursun Ataş’ın söz talebi vardır.
Buyurun
Sayın Ataş. (İYİ PARTİ sıralarından alkışlar)
Süreniz
beş dakikadır.
DURSUN
ATAŞ (Kayseri) – Sayın Başkan, kıymetli milletvekilleri; 37 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 33’üncü maddesi üzerine İYİ PARTİ Grubu
adına söz almış bulunuyorum. Genel Kurulu saygıyla selamlıyorum.
İlgili
kanun maddesinde “30 Haziran 2018 tarihinden önce 4734 sayılı Kamu İhale
Kanunu’na göre ihalesi yapılan ve sözleşmeleri devam eden ihaleler idarenin
onayına bağlı olarak feshedilebilir veya devredilebilir.” denilmiştir. Benden
önceki hatiplerin de söylediği üzere, yandaş müteahhitlerinizin uzun zamandır
bu maddenin Genel Kurulda görüşülmesini ve kanunlaşmasını beklediğini
biliyoruz. Yine, vatandaşın değil, yandaşlarınızın istediği oldu. 
Değerli
milletvekilleri, siyasi iktidar her fırsatta “Kriz yok.” naraları atsa da
attığı adımlar ve aldığı kararlar, bu durumun tam tersini gösteriyor. Bakınız,
çıkarılan bu kanun maddesi dahi krizin boyutunu ortaya koyuyor. 
İktidarın
devlet destekli kredileriyle denetimsiz ve kontrolsüz olarak günden güne
büyüttüğü inşaat sektörü, çalışmalarını tamamen durdurmuş durumdadır; hepsi şu
kış gününde işçi çıkarıyor. Övünerek anlattığınız kara yolları yapım işleri
durdu; tabiri caizse, piyasada yaprak kımıldamıyor.
2018
yılı enflasyon oranlarını yüzde 20,30 olarak açıkladınız. “Tahmin edilen
hedeflere suni olarak ulaştık.” diye âdeta bayram ilan ediyorsunuz. Havuz
medyası da bunu başarıymış gibi anlatıyor, algı yaratmaya çalışıyor, ekonomi
uçuyormuş gibi gösteriyor ama uçan, ekonomi değil, vatandaşın cebindeki para
maalesef ki.
Kıymetli
milletvekilleri, enflasyon oranları masa başında tespit edilemez. Gerçek
oranları görmek istiyorsanız rastgelen ilk markete girin, pazara gidin, ilk
rastlanan vatandaşla konuşun; krizin ne boyutta olduğunu ve vatandaşımızın
hâlini görürsünüz. Maalesef iktidarın vatandaşın sorunlarıyla ilgilenmek gibi
bir derdi bulunmuyor. 
Krizin
sorumlusunu stokçu, çiftçi, fırsatçı, esnaf olarak belirleyip milletin önüne attınız.
Sorumlu tuttuğunuz çiftçimiz, esnafımız ve işçimiz perişan hâlde. Vatandaşımız
1-2 lira daha ucuza yiyecek almak için pazarın dağılmasını bekliyor. 
İcra
ve banka tebligatlarının ardı arkası kesilmiyor. Hâlihazırda icra dairelerinde
20 milyon civarı icra dosyası var. Vatandaşın şu kış gününde yakacak kömürü
dahi yok. Hükûmet, tıpkı kamu yatırımlarında olduğu gibi, sosyal yardımlaşma
fonlarında da ödenek olmadığı gerekçesiyle kısıntıya gitmiş durumda.
Kaymakamlık önlerinde kömür kuyrukları oluşuyor. 
Diğer
taraftan, Suriyelilere verilen kömür ve erzak gibi ayni ve nakdî yardımlarda
hiçbir azalma yok. Onlar bizim vatandaşlarımızdan çok daha rahat yaşıyorlar.
Ülkemize getirdiğiniz 4 milyondan fazla Suriyelinin rahatını vatandaşımızın
sırtına yüklediniz. Daha bu yılbaşında hepimizin şahit olduğu Taksim’de
Suriyelilerin eğlenerek çekilen görüntüleri ortada. Suriyeliler yeni yıla
gelecek kaygısı olmadan eğlenerek, bedava yaşayarak giriyorlar; buna karşılık
bizim askerimiz onların ülkesinde savaşıyor, şehit oluyor; geride yetim
çocukların masum bakışları ve gözyaşları kalıyor. Bu gözyaşlarının, bu vebalin
altından kalkamayacaksınız. Buradan belirtmek istiyorum ki Türk’ün dumanı tüten
ocakları sönerken hiçbir Suriyeli, bu topraklarda nargile tüttüremez. 
Değerli
milletvekilleri, ekonomik krizin arttığı bu zor günlerde vatandaşımızın maddi
olarak nefes almasını sağlayacak kanuni düzenlemeleri İYİ PARTİ Grubu olarak
Meclise getiriyoruz, sizler reddediyorsunuz; “Sizler getirin, biz destek
verelim.” diyoruz, ona da yanaşmıyorsunuz. Sizlerin hırsı vatandaşın
beklentilerinin önüne geçmiş durumda. Krizi engelleyecek veya yavaşlatacak
önlemler almak yerine “İtibardan tasarruf olmaz.” deyip yine bildiğiniz gibi
yolunuza devam ediyorsunuz.
Ekonomik
krize karşı bir an önce önlemler almazsak sonuçları ve bedeli çok ağır olacak.
Gelin, bırakın yandaşlarınızı zengin etme telaşını, vatandaşımızın, ülkemizin
refahı ve mutluluğunu hep beraber nasıl sağlarız, bunun telaşına düşelim diyor,
Genel Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Ataş. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
33’üncü
maddeyi biraz önce kabul edilen önerge doğrultusunda oylarınıza sunuyorum:
Kabul edenler… Etmeyenler… 33’üncü madde kabul edilmiştir. 
34’üncü
madde üzerinde iki adet önerge vardır, önergeleri okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 34’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Mehmet
Bekaroğlu  Ömer Fethi Gürer Emine Gülizar Emecan
 İstanbul Niğde İstanbul
 Aydın
Özer Rafet Zeybek Fikret Şahin
 Antalya Antalya Balıkesir
 Cavit
Arı Haşim Teoman Sancar
 Antalya Denizli

MADDE
34- 28/3/2002 tarihli ve 4749 sayılı Kamu Finansmanı ve Borç Yönetiminin
Düzenlenmesi Hakkında Kanun’un 4’üncü maddesinin ikinci fıkrasında yer alan
"Müsteşarlığa" ifadesi "Bakan Yardımcısına” şeklinde
değiştirilmiş ve dördüncü fıkrasında yer alan "Devlet Planlama Teşkilatı
Müsteşarlığının uygun görüşü ile” ifadesi madde metninden çıkarılmış ve yedinci
fıkrasının birinci ve beşinci cümleleri yürürlükten kaldırılmıştır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım. 
BAŞKAN
– Önerge üzerinde Deniz Milletvekili Haşim Teoman Sancar’ın söz talebi vardır.
Buyurun
Sayın Sancar. (CHP sıralarından alkışlar) 
Süreniz
beş dakikadır. 
HAŞİM
TEOMAN SANCAR (Denizli) – Sayın Başkan, değerli milletvekilleri; Genel Kurulu
saygıyla selamlıyorum. Teklifin 34’üncü maddesi üzerine söz almış
bulunmaktayım. 
Bu
madde, müsteşar mı, bakan yardımcısı mı, bakan mı gibi milletin gerçeklerinden
uzak, sadece tek adam anlayışına yasaları, yönetmelikleri, uygulamaları
uydurabilme çalışmasıdır yani liyakatten, kariyerden ısrarla bahsetmemize
rağmen yandaş ve kayırmacı anlayışın atamalarının aslıdır. Bugün baktığımızda
acaba Türkiye tek adamlıkla, tek adam anlayışıyla özdeşleşebilmiş midir? Tabii
ki burada sizlerin oylarıyla tek adamlık anlayışında kadrolar uydurulabilir,
müsteşarlıklar kaldırılabilir, bakan yardımcısı yapılabilir, bakanlık
yapılabilir, hepsi sarayın memurluğu anlamında değerlendirilebilir ama acaba bu
24 Hazirandan sonraki tek adam anlayışı, Türkiye'de gerçekten vatandaşla,
milletle, memleketle kaynaşabilmiş midir? Öncelikle bunun mütalaasını yapmanızı
sizlere arz ediyorum. 
Bugün
baktığımızda hep ısrarla artık akademik kariyere, artık liyakate, artık emeğe
ve emekçiye anlayış gösterelim, devlet kademelerinde atamalarda buna önem
verelim, dememize rağmen illaki ve illaki yandaş ve kayırmacı atamalarınıza
ısrarla devam etmektesiniz. Peki, bunların vatandaşımıza faydası var mı; bir de
onu değerlendirmek lazım. Milletin en güzel üniversiteleri bitiren evlatları iş
kuyruklarında, başvuru sıralarında çile çekerken, atanamayan öğretmenlerimiz
âdeta canına kıyarken, Sayın Merve Kavakçı’nın sülalesinin Cumhurbaşkanlığı personeli
olarak önemli atamalarda, önemli kademelerde görev yapmasını vicdanen sizin
nasıl kabul ettiğinizi ben şahsen anlayamıyorum. İşte, bugün liyakat ve kariyer
varsa yandaşlarınızı, yakındakilerinizi değil, bu milletin 81 milyon evladını
kendi evladınız gibi görerek aynı liyakatle, aynı anlayışla, aynı Hazreti Ömer
adaletiyle işe sokmanızı sizden yürekten diliyorum. 
Ülkemizde
işsizlik oranının 1,3 puan artarak 11,6’ya yükseldiği, 3 milyon vatandaşımızın
işsizlikle, aşsızlıkla mücadele ettiği bir dönemde yüce “Mecliste bakan mı,
bakan yardımcısı mı, müsteşar mı?” bunu konuşuyoruz. Allah aşkına artık
çarşıya, pazara inmek lazım. Bugün domates 8 lira, soğan 6 lira, patates 5
lira, vatandaşın mutfağına ateş girmiş, biz “Acaba tek adamlık yönetimini nasıl
istediğimiz gibi kadrolaştırabiliriz, nasıl müsteşarlıkları lağveder, nasıl
kadrolar açarız?” bunun derdine düşmüşüz. 
Resmî
kayıtlara göre 31 milyon vatandaşımızın borçlu olduğu bir ülkede bugün bunları
konuşmamalıyız ama yerel seçim önü -üzülüyorum ki- sizin iktidarınızın da seçim
vaadini arz edeyim. Belediye seçimiyle ne alakası var bilmiyorum ama diyor ki
Sayın Cumhurbaşkanımız “31 milyon vatandaşımız borçlu, buna bir çözüm bulalım;
başka bankalardan kredi bulalım, sağ cebindeki borcu sol cebine aktaralım, 1
Nisana kadar nefes aldıralım, 1 Nisandan sonra batarsa batsın, yatarsa yatsın,
yeter ki biz bir dönem daha yerel iktidarı ele alalım.” Tabii, öyle bir şey
artık yok ve asla da olmayacak. İnanın buna, artık tek adamlık anlayışının
ülkenin gerçekleriyle, ülkenin teamülleriyle, ülkenin yaşam şekliyle ve
kültürüyle uyuşmadığını, bundan tüm milletin her geçen gün rahatsız olduğunu
sizlerin de kabul etmesini önemle arz ediyorum. 
Her
seçim öncesi yarattığınız suni algı kampanyalarıyla âdeta belediye seçimlerini
bir millet ve memleket ayrımına getiriyorsunuz. Bu algıdan lütfen vazgeçiniz.
Bu ülke bizimdir. Başkanlık sistemi geldiğinde biteceğini vadettiğiniz terör
bitmemiştir, rahatlayacağını vadettiğiniz ekonomi rahatlamamıştır ama biz hâlâ
Başkanlık sistemine bir modül uydurmaya, bir parça uydurmaya, başkanlık
sisteminin tek adam anlayışını kolaylaştırmaya çalışıyoruz. 
Değerli
arkadaşlar, bu ülkenin çok ciddi sorunları var. Bu ülkenin burada “Müsteşar
mıydı, bakan yardımcısı mıydı?” diye konuşacak zamanı bile yok. Hep birlikte el
ele rahat bir Türkiye, rahat bir millet, rahat bir memleket yaratabilmek için
mücadele edeceğimiz yerde, maalesef ve maalesef, aynı kadroları, aynı
kadroculuğu konuşmaktayız. Ben de diyorum ki eğer içinizde vicdan ve adalet
varsa, eğer içinizde Hazreti Ömer adaleti varsa, Kavakçı’nın ailesi gibi
Türkiye Cumhuriyeti’ndeki birçok vatandaşımız en kariyeriyle…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Sancar. Bir dakika daha süre veriyorum. 
Buyurun.

HAŞİM
TEOMAN SANCAR (Devamla) - …en liyakatiyle, en güzel vicdanı ve duygularıyla, en
azimli şefkatiyle sizlerin makamlarında çalışır ama artık yeter ki şu ayrımcı
zihniyeti, artık yeter ki şu yandaşlık anlayışını, artık yeter ki ne olur şu
“Bizden olsun da ne olursa olsun.” anlayışını lütfen kaldırın; kaldırın ki bu
millet, bu memleket bir daha böyle 15 Temmuzları yaşamasın.
Yüce
Meclisimizi saygıyla selamlarken tekrar iktidarı vicdana ve adalete davet
ediyorum. 
Saygılar
sunuyorum. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Sancar. 
Önergeyi
oylarınıza sunuyorum: Kabul edenler… 
ALİ
ÖZTUNÇ (Kahramanmaraş) – Sayın Başkanım, dikkatli sayar mısınız lütfen. 
BAŞKAN
– Etmeyenler…
ALİ
ÖZTUNÇ (Kahramanmaraş) – Lütfen dikkatli sayın. 
BAŞKAN
– Sayalım, tamam. 
ALİ
ÖZTUNÇ (Kahramanmaraş) – Çoğunluk burada şu anda.
BAŞKAN
– Tamam arkadaşlar, sayıyoruz. Tamam, sayalım. 
ALİ
ÖZTUNÇ (Kahramanmaraş) – Lütfen dikkatli sayın Sayın Başkan. 
BAŞKAN
– Arkadaşlar, saydırıyorum. Ne istiyorsunuz başka, talebiniz ne? 
HAYDAR
AKAR (Kocaeli) – Biz saydık Sayın Başkan, biz fazlayız. 
BAŞKAN
– Tamam, siz saydınız, bir de biz sayacağız, asıl olan buradaki sayım Sayın
Akar. 
ALİ
ÖZTUNÇ (Kahramanmaraş) – Zaman geçiriyorsunuz Sayın Başkan. (CHP sıralarından
“Ooo” sesleri, gürültüler) 
HAYDAR
AKAR (Kocaeli) – Buyurun, buyurun(!)
ALİ
ÖZTUNÇ (Kahramanmaraş) – Hoş geldiniz, hoş geldiniz(!) Böyle koştururlar işte,
hoş geldiniz(!)
HASAN
ÇİLEZ (Amasya) – Meclise mi koymayacaksınız? Milletvekilleri Meclise gelmeyecek
mi? 
HAYDAR
AKAR (Kocaeli) – Sayın Başkan, ne oluyor? 
HASAN
ÇİLEZ (Amasya) – Milletvekillerini Meclise almayacak mısınız? 
HAYDAR
AKAR (Kocaeli) – Böyle olmaz Sayın Başkan. 
ALİ
ÖZTUNÇ (Kahramanmaraş) – Sayın Başkan, oylama sırasında böyle değildi, olmaz.
HAYDAR
AKAR (Kocaeli) – Oylama sırasında yoktular Başkanım. 
ALİ
ÖZTUNÇ (Kahramanmaraş) – Sayın Başkan, olmaz bu. 
IX.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Mithat Sancar’ın, 37 sıra sayılı
Kanun Teklifi’nin 34’üncü maddesiyle ilgili önergenin oylanması sırasında İç
Tüzük kurallarını uyguladığına ilişkin konuşması
BAŞKAN
– Değerli arkadaşlar, şimdi, başka bir kural üretmeyin. Oylama devam
etmektedir, kapıları kilitleyemezsiniz. Eğer böyle bir şey olursa, ben bunu
yaparım. (AK PARTİ sıralarından alkışlar) Oylama devam ederken
milletvekillerinin salona girme hakkı var. Eğer elektronik oylama olsaydı gene
aynı şey olacaktı. Şu anda sayım devam ediyor, “Kapıları kilitleyin.”
diyemeyeceğimize göre, onları da hesaba katacağız. Kaldı ki öncesinde de zaten
oylar daha fazlaydı, o da sayılmıştı. 
HAYDAR
AKAR (Kocaeli) – Sayın Başkan…
BAŞKAN
- Buyurun Sayın Akar, yerinizden, size mikrofonu açayım, buradan konuşun.
(Gürültüler) 
Lütfen
sessiz olalım sayın milletvekilleri. 
Buyurun
Sayın Akar. 
V.- AÇIKLAMALAR (Devam)
45.- Kocaeli Milletvekili Haydar Akar’ın, Türkiye'nin en önemli
konularından biri görüşülürken AKP milletvekillerinin Genel Kurul salonunda
bulunmadıklarına ve 37 sıra sayılı Kanun Teklifi’nin 34’üncü maddesiyle ilgili
önergenin oylanması sırasında Oturum Başkanı Mithat Sancar’ın tutumuna ilişkin
açıklaması
HAYDAR
AKAR (Kocaeli) – Evet, Sayın Başkan, AKP milletvekillerine salonu teşrif
ettikleri için önce bir teşekkür ediyorum. (CHP sıralarından alkışlar) Oylama
var, bir el kaldırıp indirme meselesi var çünkü soyulan Türkiye'nin en önemli
konularından, en önemli maddelerinden biri görüşülürken bu arkadaşlarımızın
hepsi dışarıdaydı, bir defa bunu söylemekte fayda var. 
HASAN
ÇİLEZ (Amasya) – Kulise çıkmak yasak mı? 
BAŞKAN
– Dinleyelim sayın milletvekilleri, lütfen.
HASAN
ÇİLEZ (Amasya) – Verdiğiniz önergeye sahip çıkmıyorsunuz ya.
HAYDAR
AKAR (Kocaeli) – Dinlemeyi öğren. 
Sayın
Başkan, ikincisi sizin tutumunuz. Evet “Kabul edenler…” dediniz, kabul ettik
ama bizi saymadınız. “Reddedenler…” dediniz, “Kabul etmeyenler…” dediniz, bir
on dakika geçti ve davet çıkarttınız, neredeyse taksi tutup odalarına
yollayacaktık milletvekilleri gelsin diye. Bakarsınız, eğer kararsız kalırsanız
elektronik oylama yaparsınız, eğer gerçekten bir taraf fazlaysa kararınızı
verirsiniz. Arkadaşların gelmesi için bu kadar beklemenize de bir anlam
veremedim ben sizin. 
BAŞKAN
– Buyurun, yerinize oturun, şimdi ben çok kısa bir açıklama yapayım. 
Oturun
yerinize Sayın Akar, lütfen. 
HAYDAR
AKAR (Kocaeli) – Otururum efendim, otururum. 
ALİ
ÖZTUNÇ (Kahramanmaraş) – Sayın Başkan, istediğini yapar, talimatla oturacak
hâli yok ya. 
BAŞKAN
– Evet, nedense, her taraf, kendisiyle ilgili konularda biraz farklı bir yorumu
çok kolay tercih ediyor. 
Değerli
milletvekilleri, sayımı ben yapmam, sayımı kâtip üyeler yapar; biri bu tarafı
sayar, diğeri bu tarafı sayar. 
HAYDAR
AKAR (Kocaeli) – Evet… Evet…
BAŞKAN
– Eğer aynı anda kaldırılmışsa zaten oylama değildir. Kabul edenler ve
etmeyenler sayılacak ayrı ayrı. Kabul edenler sayıldı, kabul etmeyenler
sayıldı. 
HAYDAR
AKAR (Kocaeli) – Sayın Başkan…
BAŞKAN
- Bekleyin Sayın Akar, lütfen. 
HAYDAR
AKAR (Kocaeli) – Bekliyorum, bekliyorum Sayın Başkan. 
BAŞKAN
– Kaldı ki kayıtlara girip bakarsanız “On dakika beklediniz.” gibi bir ifadenin
ne kadar büyük bir abartı olduğunu görürsünüz. Otuz saniye oylama devam ediyor
çünkü sayım bitmedi, sayım bitse anlaşılır. Aksi takdirde kapıları
kilitleyeceksiniz. Durum bundan ibarettir. Ben İç Tüzük’ü uyguluyorum. 
HAYDAR
AKAR (Kocaeli) – Sayın Başkan…
BAŞKAN
– Lütfen, buyurun oturun, yerinizden size söz vereceğim 
HAYDAR
AKAR (Kocaeli) – Ayakta konuşmak istiyorum Sayın Başkan. 
BAŞKAN
- Sayın Akar, ikide bir ayağa kalkmanıza gerek yok. 
HAYDAR
AKAR (Kocaeli) – Sayın Başkan, ben ayakta konuşmak istiyorum, istediğim gibi de
konuşurum.
BAŞKAN
– Tamam, size mikrofonu açtıracağım. 
HAYDAR
AKAR (Kocaeli) – Oturup oturmayacağıma siz karar vermeyeceksiniz, lütfen.
BAŞKAN
- Sayın Akar, lütfen yerinize oturun. 
HAYDAR
AKAR (Kocaeli) – Oturmuyorum efendim. 
BAŞKAN
– Oturmuyorsanız söz vermiyorum. 
HAYDAR
AKAR (Kocaeli) – Allah Allah! Sizin talimatınızla oturmam ben burada! Rica
ediyorum!
BAŞKAN
– Saygılı olun Sayın Akar! 
HAYDAR
AKAR (Kocaeli) – Siz saygılı olun! Talimat veremezsiniz bana oradan! Çok rica
ediyorum!
BAŞKAN
– Saygılı olun! Böyle konuşamazsınız! Böyle konuşamazsınız! Söz vermiyorum! (AK
PARTİ sıralarından alkışlar)
Birleşime
beş dakika ara veriyorum. 
Kapanma Saati: 21.06
YEDİNCİ OTURUM
Açılma Saati: 21.19
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 45’inci Birleşiminin Yedinci Oturumunu
açıyorum.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– 34’üncü madde üzerinde Denizli Milletvekili Haşim Teoman Sancar ve
arkadaşlarının önergesinin oylamasında kalmıştık. 
Şimdi
önergeyi yeniden oylarınıza sunacağım: Kabul edenler… Etmeyenler… Önerge kabul
edilmemiştir.
37
sıra sayılı Kanun Teklifi’nin görüşmelerine kaldığımız yerden devam edeceğiz.
Komisyon
yerinde. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 34’üncü maddesinde yer alan
“‘Devlet Planlama Teşkilatı Müsteşarlığının uygun görüşü ile’ ibaresi madde
metninden çıkarılmış” ibaresinden sonra gelen “ve” ibaresinin “ayrıca”
ibaresiyle değiştirilmesini arz ve teklif ederiz.
 Feridun
Bahşi  Mehmet Metanet Çulhaoğlu Lütfü Türkkan
 Antalya Adana Kocaeli
 Aylin
Cesur Fahrettin Yokuş Arslan Kabukcuoğlu
 Isparta Konya Eskişehir
 Ayhan
Erel
 Aksaray
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Önerge üzerinde Konya Milletvekili Fahrettin Yokuş konuşacaktır. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakikadır.
FAHRETTİN
YOKUŞ (Konya) – Sayın Başkan, değerli milletvekilleri; hepinizi İYİ PARTİ adına
saygı ve sevgiyle selamlıyorum.
Bu
konuşmamda sizlere Türk sporuyla ilgili bazı gerçekleri ifade edeceğim.
Hepinizin bildiği gibi, 2011 yılında Türk sporu, bakanlık hâline dönüştürüldü,
Gençlik ve Spor Bakanlığına evrildi, aslında güzel de yapıldı. Beklendi ki Türk
sporu, Türk sporcusu yeni insanlar kazansın ancak bir hayli spor tesisi
yapılmasına rağmen, ciddi harcamalar yapılmasına rağmen Türk sporu her geçen
gün kötüye doğru gitti. Bunun en büyük sebebi şuydu: Siyasi iktidar her kurumda
yaptığı şeyi Spor Bakanlığında da yaptı; Bakanlık olduktan sonra, başta
belediyeler olmak üzere, Millî Eğitimden, birçok kurumdan sporla hiç alakası
olmayan yandaşlarını il müdürü, il müdür yardımcısı, müsteşar yardımcısı, genel
müdür, daire başkanı olarak Bakanlığa doldurdu. Bununla da yetinmediler, bütün
federasyonlara siyaseti bulaştırdılar. Başta Futbol Federasyonu ve çok şükür,
on altı yıllık iktidarlarında, bağımsız olması gereken spor federasyonlarının
tamamı iktidarın yandaşları tarafından yönetilir hâle geldi.
CELALETTİN
GÜVENÇ (Kahramanmaraş) – Seçimle geliyorlar, seçimle. 
FAHRETTİN
YOKUŞ (Devamla) – Evet, seçimle gelir.
İşin
ilginç yanı, Futbol Federasyonunda bir tane futbolcu yok ama tamamı müteahhit,
iktidarımızın müteahhitleri. Şimdi, burada sporcu vekillerimiz de var, bunları
onların yanında anlatıyorum ama yirmi yıl Türk sporunun içinde hak, emek
mücadelesi verdim, sendikal mücadele verdim, en az o arkadaşlarım kadar bu
dünyayı bilirim, size anlatayım. Bütün federasyonlar ne kadar çok sporcu
lisansı verirse devletten o kadar para alır. Sizin atadığınız o adamlar, o
yöneticiler var ya, sokaktan tuttuklarına lisans verdiler. Türkiye’de 8 ayrı
spor dalında lisansı olan adam var. Dünya şaşıyor bizim sporculara “Yahu, ne
maharetli adamlar bunlar, 8 ayrı dalda lisansı var, her şeyi biliyor.” diyor.
Mesele o değil, biz önümüze gelene lisans verdiğimiz için… Ne kadar çok lisans
verirse federasyon o kadar çok para alır devletten yani soygun düzeni. E,
federasyon yöneticileri spordan anlamayan yandaşlardan olunca turistik geziler
yurt dışına; git babam git, ye babam ye, götür babam götür. Şimdi, bu
gerçeklerle yüzleştiğiniz zaman hoşunuza gitmez ama kusura bakmayın, ben size
söylemeye, anlatmaya devam edeceğim. 
Bakın,
şimdi, Türk sporu ehil ellerde olsaydı Türk Millî Futbol Takımı C Grubu’na
düşer miydi? Onu da düşürdünüz. Türk sporu ehil ellerde olsaydı… Dünyaya bizi
rezil ettiniz, en çok doping yapılan ülkelerin başında biz olduk sizin
iktidarınız sayesinde. Eğer spor doğru ellerde olsaydı devşirme sporcularla,
devşirmelerle sonuç alalım diye uğraşır mıydık? Onun için, bunların hepsini siz
yaşattınız.
O
kadar çok ki spordaki günahınız, bakın, şimdi size bir günah belgesi daha
sunacağım. Bu belgedekiler bir federasyon başkanının taciz mesajları. Dikkat
buyurun AK PARTİ’liler taciz mesajları… 21 yaşındaki bir kız çocuğuna… 
Öyle
oradan işaret yapma. 
RECEP
ÖZEL (Isparta) – Ne suçlayıp duruyorsun ya!
FAHRETTİN
YOKUŞ (Devamla) – Bak, oku! Gel oku! 
RECEP
ÖZEL (Isparta) – Onu yapanın Allah belasını versin. Niye bizi suçluyorsun? 
FAHRETTİN
YOKUŞ (Devamla) – Gel oku! 
BAŞKAN
– Lütfen… 
FAHRETTİN
YOKUŞ (Devamla) – Gel oku! Oradan konuşma, sus! Oku! Gel, okutayım sana. 
BAŞKAN
– Lütfen hatibe müdahale etmeyelim. 
Sayın
Yokuş, konuşmanıza devam edin lütfen. 
HASAN
ÇİLEZ (Amasya) – Hangi federasyon, hangi? 
FAHRETTİN
YOKUŞ (Devamla) – Ragbi Federasyonu. 
Ve
konuşmayın öyle. 
Ben,
bir ay önce, tam bir ay önce Sayın Bakana bunu verdim “Allah aşkına gereğini
yap.” dedim; daha sonra aradım, bu hafta aradım “Yahu, ne yaptın? Ben bunu
kamuoyuna duyurmayayım, sen bu adamın hakkından gel.” dedim, bana dedi ki:
“Sayın Vekil, pazartesi seni bir genel müdürüme arattıracağım.” Arattırmadı.
Demek ki siz, sizin Bakanınız, yönetim anlayışınız bu. Bir ay oldu bunları
vereli. Ne yapayım yani? Gizleyeyim mi? 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Yokuş. 
Buyurun.

FAHRETTİN
YOKUŞ (Devamla) – Ama emanet ettiğimiz kız çocuklarının iffetine müdahale eden
böyle adamları bir aydır senin Bakanın tutuyorsa ben burada size her şeyi
söylerim, her şeyi söylerim, kusura bakmayın. 
ABDULLAH
GÜLER (İstanbul) – Kusura bakmıyoruz. 
FAHRETTİN
YOKUŞ (Devamla) – Kusura bakmayın. 
Ve
söylemeye de devam edeceğim. 
Bu
ülkenin çocuklarının namusunu teslim ettiğimiz spor federasyonları keyfekeder
başkanlarla yönetilmez. Onun için, isterdim ki bu kirli tabloyu kapatalım
gidelim Sayın Bakan, ben de kamuoyuna duyurmayayım ama nerede? Dedim ya,
devleti yönetemiyorsunuz, yeni sistem battı. Onun için, boşa konuşmayın.
Sonunuz geliyor. Her kirli çamaşırınızı burada her gün dökmeye devam edeceğim. 
Hoşça
kalın AK PARTİ’li kardeşlerim, iyi akşamlarınız olsun. (İYİ PARTİ sıralarından
alkışlar) 
BAŞKAN
– Teşekkürler Sayın Yokuş. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
34’üncü
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
35’inci
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Bazı Kanun ve Kanun Hükmünde Kararnamelerde Değişiklik
Yapılmasına İlişkin Kanun Teklifi’nin 35’inci maddesinin aşağıdaki şekilde
değiştirilmesini arz ve teklif ederiz.
Saygılarımızla
 Mehmet
Bekaroğlu Ömer Fethi Gürer Emine Gülizar Emecan
 İstanbul Niğde İstanbul
 Cavit
Arı Aydın Özer Fikret Şahin
 Antalya Antalya Balıkesir
 Rafet
Zeybek Kani Beko 
 Antalya İzmir
MADDE
35- 4749 sayılı Kanunun 7 nci maddesinin beşinci fıkrasında bulunan “protokol
imzalanmadan önce Maliye Bakanlığı, Hazine Müsteşarlığı ve Devlet Plânlama
Teşkilâtı Müsteşarlığının uygun görüşlerinin, protokol imzalandıktan sonra ise”
ifadesi madde metninden çıkarılmıştır.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Önerge üzerinde İzmir Milletvekili Kani Beko’nun konuşması vardır.
Buyurun
Sayın Beko. (CHP sıralarından alkışlar)
Süreniz
beş dakikadır.
KANİ
BEKO (İzmir) – Sayın Başkan, değerli milletvekilleri; 19 Aralık 2018 tarihinde
Recep Tayyip Erdoğan tarafından imzalanan ve 20’sinde Resmî Gazete’de
yayınlanarak özelleştirme kapsamına alınan Sakarya Tank Palet Fabrikasıyla
ilgili Türkiye Büyük Millet Meclisine soruyorum: 
1)
Fabrikanın özelleştirme işlemleri için değer tespit komisyonu oluşturulmuş
mudur, komisyon değer tespiti yapmış mıdır?
2)
Komisyon bir değer tespiti yapmışsa bu değer tespiti kaç liradır?
3)
Fabrikanın özelleştirme işlemleri için ihale komisyonu oluşturulmuş mudur? 
4)
İhale yapılmış mıdır? Yapıldı ise ne zaman ve nerede yapılmıştır, ihale hangi
usule göre yapılmıştır?
5)
İhaleye kaç firma teklif vermiştir, verilen teklifler nelerdir? 
6)
İhaleyi alan şirkete üretim ve satış garantisi verilmiş midir?
7)
Fabrikada çalışan askerî personel özelleştirmeden sonra da çalışmaya devam
edecek midir? Edecekse askerlerimiz ihaleyi alan Katar şirketinin emrinde mi
çalışacaklardır?
8)
Tank palet yapacak olan BMC şirketinin yüzde 49,9’u Katarlılara kaça satıldı?
Size bedava verildiği söylenen uçak sarayla bu ihalenin bir bağlantısı var
mıdır? 
9)
Bu özelleştirmede bir ihale yapılmadıysa bunun sebebi nedir? Size göre hangi
kanun yetki vermiştir? Bu fabrikayı siz tekrar yapmak isterseniz bunun
maliyetinin 20 milyar dolar olduğunu biliyor musunuz? 
Sevgili
arkadaşlarım, değerli milletvekilleri; geçen konuşmamda da burada söylemiştim,
deneyim, tecrübe, birikim aklın öğretmenidir. Kamu yönetimi temel kanunu 2002
yılında çıkarıldı ve kamuda 200’e yakın işletme özelleştirildi ve bu
özelleştirilen iş yerlerindeki deneyimli, tecrübeli, birikimli işçi
arkadaşlarımız işsizler ordusuna gönderildi. Buralarda deneyimsiz, tecrübesiz,
birikimsiz taşeron işçi çalıştırılmasından ve bir de işçi sağlığı ve iş
güvenliği önlemleri alınmadığından dolayı -istatistiklere siz de bakın- 25 bine
yakın işçi arkadaşımızı iş cinayetlerinde maalesef kaybettik. 
Dolayısıyla
şunu ifade etmek istiyorum: Sakarya’daki fabrika da özelleştirildi. İşçi
sağlığı ve iş güvenliği önlemlerini almayan birçok kamu işletmelerindeki özel
şirketler gibi Sakarya’da da dilerim iş cinayetleri yaşanmaz, iş kazaları olmaz
ama maalesef, üzülerek söylüyorum, iş kazalarında ve iş cinayetlerinde
Avrupa’da 1’inci ve dünyada 3’üncü konumdayız.
Bir
başka şey -geçen konuşmamda da söylemiştim- lütfen bunu dikkatle dinleyin.
Burada el kaldırıp indiriyorsunuz. Bakın, 696 sayılı Kanun Hükmünde Kararname
burada kanunlaştı; daha önce şirket işçisi olan 1 milyona yakın arkadaşım
kamuya, belediyelere ve özel idarelere kadro vaadiyle alındı. Alındı alınmasına
da burada çıkarmış olduğunuz kanunla 2020 yılına kadar 1 milyona yakın bu işçi
arkadaşlarıma toplu iş sözleşmesi yasak; kadrolu işçilere 4 ikramiye var,
taşeron işçisine 4 ikramiye yok; kadrolu işçilere sosyal hak var, taşeron
işçilerine sosyal hak yok. Dolayısıyla bu, eşitlik ilkesine, aynı zamanda da
Anayasa’ya aykırı olduğundan dolayı benim bu konuyla ilgili vermiş olduğum bir
kanun teklifi var. Ben sizden rica ediyorum, gelin, bu kanun teklifini
inceleyelim ve önümüzdeki dönemde kamuda, belediyelerde ve özel idarelerde zor
koşullarda çalışan bu 1 milyona yakın arkadaşımızın sorunlarını hep birlikte
giderelim. 
Sayın
Başkan, değerli milletvekilleri; 35’inci maddeyle getirilmek istenen
değişiklik, Türkiye Cumhuriyeti’nin kurumsal altyapısına Cumhur İttifakı’yla
getirilen bir unsur olmanın ötesinde anlam taşımamaktadır. Bugün karşımızda duran
sistem, işlemeyen bir sistemdir, Türkiye'nin kamu yönetimi geleneğini hiçe
sayan bir anlayışın ürünüdür. Siyasi sorumluluk taşımayanlara devletin en ağır
karar sorumluluğu verilmek istenmektedir. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Beko. 
KANİ
BEKO (Devamla) – Teşekkür ederim Sayın Başkan. 
Türkiye
Cumhuriyeti adına devlet iç borcu ve devlet dış borcu alma; hazine geri ödeme
garantisi, hazine karşı garantisi verme ve verilen garantilerin şartlarında
değişiklik yapma; dış finansman temini izni verme, hibe alma; dış finansman
imkânlarını, dış borcun devri, anlaşmanın mali şartlarına bağlı kalarak dış
borcun ikrazı, dış borcun tahsisi yoluyla kullandırma ve yeni mali
yükümlülükler yaratma; bu borcu ve yükümlülükler ile bunlardan kaynaklanan
hazine alacaklarını yönetme yetkisi gibi hayati bir yetki, parti
komiserliğinden öte görevi olmayan bir bakan yardımcısına bırakılamaz. En
azından, maddenin getirdiği sorumluluğun ağırlığı bakımından Ekonomi
Politikaları Kuruluna bakılmaksızın… 
Devlet
işi ciddiyet ister; karar, yetki ve sorumlulukla olacak olan bu mecburiyetin
tekrar gözden geçirilmesini talep ediyor, hepinize saygılar sunuyorum. (CHP ve
İYİ PARTİ sıralarından alkışlar) 
BAŞKAN
– Teşekkürler Sayın Beko. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 35’inci maddesinde yer alan
“madde metninden çıkarılmıştır” ibaresinin “kaldırılmıştır” ibaresiyle
değiştirilmesini arz ve teklif ederiz.
 Aylin
Cesur Muhammet Naci Cinisli Mehmet Metanet Çulhaoğlu
 Isparta Erzurum Adana
 Ayhan
Erel Ümit Beyaz  Lütfü Türkkan
 Aksaray İstanbul Kocaeli
 Zeki
Hakan Sıdalı
 Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Önerge üzerinde Mersin Milletvekili Zeki Hakan Sıdalı konuşacaktır.
Buyurun
Sayın Sıdalı. (İYİ PARTİ sıralarından alkışlar)
Süreniz
beş dakikadır.
ZEKİ
HAKAN SIDALI (Mersin) – Sayın Başkan, değerli milletvekilleri; yüce Meclisi
saygıyla selamlıyorum.
Görüştüğümüz
bu madde dış borç alımı yönetmeliğinde birtakım değişiklikler öngörüyor.
Değişiklik öncesi hâliyle yürürlükte olan maddede, farklı ihale usul ve
esaslarının uygulanabilmesi için bazı ön koşullar vardı. Örneğin, ikili iş
birliği protokolleri imzalanmadan önce Maliye Bakanlığından, Hazine
Müsteşarlığından, Devlet Planlama Teşkilatı Müsteşarlığından uygun görüşlerin
alınması muhakkak gerekli tutuluyordu; bu uygun görüşler alınıp protokol
imzalandıktan sonra da Cumhurbaşkanı kararının alınması şartı vardı. Ancak son
düzenlemeyle, sadece Cumhurbaşkanı kararının alınmasının yeterli olduğu ifade
ediliyor yani Maliye Bakanlığı, Hazine Müsteşarlığı ve DPT’nin katkıları
gereksiz görülmüş. Devlet Planlama Teşkilatının ve Kalkınma Bakanlığının artık
olmamaları nedeniyle madde üzerinde değişiklik yapılması anlaşılabilir bir
durum. Ancak bu değişikliği yaparken artık, Hazine ve Maliye Bakanlığının da
dış finansmandaki görüşünün alınmayacak olması anlaşılabilir bir durum değil
çünkü hâlihazırda Hazine ve Maliye Bakanlığımız görevine devam ediyor. Bu
değişikliğin Cumhurbaşkanlığı hükûmet sistemine uyum bağlamında yapılan bir
düzenleme olarak açıklanması da hiç tatmin edici değil. Kamu İhale Kurumu
hükümleri dışında tutup ikili iş birliği protokolleriyle sağlanan dış
finansmanda kararı sadece Sayın Cumhurbaşkanına bırakmaktaki amaç nedir,
anlayamıyoruz. Bu anlayışı köklü bir devletin borçlanma anlayışıyla
bağdaştıramıyoruz. Bu anlayış, demokratik ve ilkeli yönetim anlayışıyla da
bağdaşmıyor.
Ayrıca,
yeni usulle yapılacak dış borçlanmanın sağlanacağı kaynakların ve devlet
garantilerinin neler olduğuna dair bilgilerin şeffaflıkla halka sunulacağına da
kanunun yeni hâlinde yer verilmemiş. Borç alınacak ama şartları gizli
tutulacak. Neden? Toplumun tüm kesimleriyle beraber gelecek nesillerimizi de doğrudan
ilgilendiren mali yükümlülükleri bilmek, biz milletvekillerinin ve tüm
milletimizin en tabii hakkıdır.
Sayın
milletvekilleri, bir diğer hususu da dikkatinize sunmak istiyoruz. Torba
yasanın hazırlanmasındaki özensizliğin sonucunu bu maddede açıkça görüyoruz.
Çünkü bu kanun teklifi, çok net olarak Türkiye Cumhuriyeti adına herhangi bir
dış finansman kaynağından dış borç sağlama, şartlar çerçevesinde mali
yükümlülük altına girme konusunda Hazine ve Maliye Bakanını yetkilendiriyor,
devamında da yetki devrinin Bakanın sorumluluğunu ortadan kaldırmayacağını
anlatıyor. Yapılması öngörülen değişiklikte kararı artık Sayın Cumhurbaşkanı
verecek ama kanun karşısındaki sorumluluk, kanunun ilgili yerleri
değiştirilmediği için, Sayın Bakanın üzerinde olmaya devam edecek. Değişiklik
bu hâliyle kalırsa ileride kanunun uygulanmasında işin içinden çıkılmayacak bir
hâl alacak. Değişiklikle amaçlananı iyi niyetle düşünmek istiyoruz. Bu nedenle,
Sayın Cumhurbaşkanının kendisinden başka kimseye güvenememesi sonucu böyle bir
düzenlemenin yapıldığını farz ediyoruz. Fakat keşke Cumhurbaşkanımız kimseye
güvenemeyeceği bir ortamın yaratılmasına imkân vermeseydi, toplumsal ve
ekonomik alanlarda güven duygusu içinde hep beraber yaşayabilseydik. 
Diğer
yandan, Anayasa’mız Sayın Cumhurbaşkanına ağır görev ve sorumluluklar yüklemiş
durumda, bu nedenle zaten yoğun bir gündemi var. Bütün bu yoğunluğa rağmen her
konuda tek karar verici olarak çalışmasını endişe verici olarak görüyoruz.
Çünkü belli bir noktadan sonra “Pratikleşeceğiz.” derken ağır işleyen
bürokratik yapı daha da hantal bir hâl alacak. Bu ağır yük, hem devletimizin
işleyişine zarar verir hem de Sayın Cumhurbaşkanının ve bundan sonraki
cumhurbaşkanlarımızın zaman içerisinde sağlıklı karar vermesini imkânsız kılar.
İçine sürüklendiğimiz tek adam rejiminin devletimizin ve milletimizin arzu
etmeyeceği sonuçlar doğurabileceği konusunda endişelerimi bir kez daha
belirtiyor, Genel Kurulu saygıyla selamlıyorum. (İYİ PARTİ sıralarından
alkışlar)
BAŞKAN
– Teşekkürler Sayın Sıdalı.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
35’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
Şimdi
60’a göre söz talepleri var, onları karşılayacağım.
Buyurun
Sayın Tanrıkulu.
V.- AÇIKLAMALAR (Devam)
46.- İstanbul Milletvekili Mustafa Sezgin Tanrıkulu’nun, Cumartesi
Annelerinin adalet taleplerini gündeme getiremediklerine ve İsmail Şahin’in
akıbetini öğrenmek istediklerine ilişkin açıklaması
MUSTAFA
SEZGİN TANRIKULU (İstanbul) – Sayın Başkan, gündüz saat dörtte de söz
istemiştim, şimdi verdiniz. Çok teşekkür ederim. 
Cumartesi
Anneleri, Galatasaray Meydanı’nda, 700’üncü haftadan bu yana adalet taleplerini
gündeme getiremiyorlar. Maalesef, 700’üncü haftasında da bu Parlamentonun üyeleriyle
birlikte gazla ve copla darbe alarak bu taleplerini gündeme getiremediler.
Geçtiğimiz cumartesi günü, 720’nci haftasında, Beyoğlu Belediyesinde çalışan
İsmail Şahin’i andılar. 1996 yılının 18 Ocağında kaybedilmişti bu belediye
işçisi; aradan yirmi iki yıl geçti, henüz akıbeti hakkında bir bilgi yok. Biz
de verdiğimiz sözü tutuyoruz ve bu Genel Kuruldan Cumartesi Anneleri adına
İsmail Şahin’in akıbetini soruyoruz. Etkili bir soruşturmanın yapılması lazım. 
Cumartesi
Annelerine Galatasaray Meydanı açılana kadar, onların bu taleplerini burada
dile getirmeye devam edeceğiz.
Teşekkür
ediyorum.
BAŞKAN
– Teşekkürler Sayın Tanrıkulu. 
Sayın
Barut…
47.- Adana Milletvekili Ayhan Barut’un, Adana ilinde şiddetli yağışlar
nedeniyle zarar gören çiftçilerin Tarım Kredi Kooperatifleri ile Ziraat
Bankasına olan borçlarının faizsiz iki yıl ertelenmesi ve üreticilerin
zararlarının yerinde tespit edilmesi gerektiğine ilişkin açıklaması
AYHAN
BARUT (Adana) – Sayın Başkan, Adana’da günlerdir yağan aşırı yağışlar kent ve kırsal
yaşamı, tarım alanlarını olumsuz etkilemektedir. Aralık ve ocak aylarında
metrekareye düşen yaklaşık 500 kilogram düşen yağış üreticilerimizi zor durumda
bırakmıştır. Ceyhan ve Seyhan Nehirlerinin kapaklarının kontrollü açılması
nedeniyle de on binlerce ekili ve dikili tarım alanı su altında kalmıştır.
Taşkın ve yağıştan zarar gören çiftçilerimizin tarım kredi kooperatifleri ve
Ziraat Bankasına olan borçlarının faizsiz ertelenmesini, iki yıl ertelenmesini
istiyor ve zarar gören üreticilerin zararlarının yerinde tespiti için Tarım
Bakanını Adana’ya davet ediyoruz. Buradan üreticilerimize ve Adana’ya geçmiş
olsun diliyoruz. 
Teşekkür
ederim. 
BAŞKAN
– Teşekkürler Sayın Barut.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– Sayın milletvekilleri, 36’ncı madde üzerinde ikisi aynı mahiyette olmak üzere
üç önerge vardır. 
İlk
okutacağım iki önerge aynı mahiyettedir. Önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 36’ncı maddesinin kanun teklifinden
çıkarılmasını arz ve talep ederiz. 
 Filiz
Kerestecioğlu Demir  Tuma Çelik  Dilşat Canbaz Kaya
 Ankara
 Mardin  İstanbul
 Musa
Piroğlu  Garo Paylan 
 İstanbul
 Diyarbakır 

Aynı
mahiyetteki diğer önergenin imza sahipleri:
 Mehmet
Bekaroğlu  Ömer Fethi Gürer  Emine Gülizar Emecan
 İstanbul
 Niğde  İstanbul 
 Cavit
Arı  Aydın Özer  Fikret Şahin
 Antalya
 Antalya  Balıkesir
 Rafet
Zeybek  İbrahim Özden Kaboğlu 
 Antalya
 İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Önergeler üzerinde ilk söz, Diyarbakır Milletvekili Garo Paylan’a aittir. 
Buyurun
Sayın Paylan. (HDP sıralarından alkışlar)
Süreniz
beş dakikadır. 
GARO
PAYLAN (Diyarbakır) – Teşekkür ederim Sayın Başkan. 
Değerli
arkadaşlar, Ziya Altunyaldız’ın getirdiği bu 71 maddelik torbayı tabii ki hemen
anlamanızı beklemiyorum ama burada çok önemli bir madde var arkadaşlar. Bakın,
maddenin gerekçesine baktığınızda diyor ki: “Hazine ve Maliye Bakanlığı kira
sertifikası çıkarabilir.” Çok masum bir madde olarak görebilirsiniz, “Ne var
canım? Hazine zaten borçlanıyor, burada da kira sertifikasıyla borçlanabilir.”
diyebilirsiniz ancak gerekçesine baktığımızda Hazine ve Maliye Bakanlığının iç
ve dış piyasalarda farklı kira sertifikası türlerinden ihraç yapabilmesine
imkân sağlayacağını söylüyor. 
Değerli
arkadaşlar, ben bu maddenin de Cengiz, Kolin, Limak, Rönesans maddesi olduğunu
iddia ediyorum, iddiayla söylüyorum. Çünkü maddenin devamına baktığımızda
değerli arkadaşlar, lafzını aynen şöyle açıklayayım, diyor ki: Sermayesinin
tamamı Hazine ve Maliye Bakanlığına ait olmak üzere varlık kiralama şirketi
kurulabilecek ve şirkete varlıklar devredilecek, kamu finansman projelerinde de
bu varlıklar teminat gösterilip iç ve dış finansman gösterilecek ve sonra,
yüklenici firmalara ihale edilecek. Şimdi, siz buradan ne çıkarıyorsunuz?
Arkadaşlar, ben bu lafızdan Kanal İstanbul’u çıkardım, tam da uyuyor arkadaşlar.
Kanal İstanbul’u yıllardır, tam yedi yıldır seçimlerden önce vatandaşa
anlatıyorsunuz “çılgın proje” diyorsunuz; biz de büyük yıkım projesi diyoruz,
ekonomik yıkım ve ekolojik yıkım projesi diyoruz. Şimdi, bu maddeye göre,
sermayesinin tamamı Hazine ve Maliye Bakanlığına ait olan kiralama şirketi
kurulacak, Kanal İstanbul ve etrafındaki araziler bu şirkete devredilecek, bu
şirket bu malları teminat gösterip kira sertifikası çıkaracak arkadaşlar ve
daha sonra, bu kira sertifikasıyla dış finansman araçları bulunmaya
çalışılacak. Kimlerden? Katarlılardan, Azerilerden finansman bulunmaya
çalışılacak ve ne ipoteklenecek? Bu “yeni boğaz” denilen yerin yani Kanal
İstanbul’un etrafındaki araziler ipoteklenecek arkadaşlar. 
Niçin
bu işi yapıyoruz peki? Cengizin, Kolinin, Limakın üçüncü havalimanındaki işi
bitti arkadaşlar. Ciddi bir makine parkuru yatıyor, o makine parkuruna diyorlar
ki: “Arkadaş, bu makine parkurunun borçları var, ne yapacağız?” Recep Tayyip
Erdoğan diyor ki: “Ben size çukur kazdıracağım arkadaşlar.” Nasıl olacak? “O
çukurun etrafındaki yani kanalın etrafındaki arazileri ipotek ettireceğim, yurt
dışından finansman getireceğim milyarlarca dolarlık, size ihale edeceğim ve
milyonlarca ilave vatandaşın İstanbul’da yaşamasını sağlayacağım.” diyor. Yani
İstanbul’u 25 milyona çıkaracak ve ekolojik bir yıkım yaratacak projede ısrar
ediliyor arkadaşlar. 
Sayın
Cumhurbaşkanı daha üç gün önce “Kıyıları, ormanları betona çevirme gayretinde
olanlar var. Bunlar ihanet içindedir.” dedi. Değerli arkadaşlar, herhâlde
sizleri kastetmiyor, Sayın Ziya Altunyaldız’ı kastediyor olabilir çünkü Sayın
Ziya Altunyaldız bu torbayı getirdi. Eğer ki kıyılarımızı, ormanlarımızı betona
çevirmek istemiyorsak -İstanbul zaten yaşanmaz bir durumda ve 16 milyon kişi-
İstanbul’u 25 milyona çıkarmak istemiyorsak, İstanbul’a ekolojik bir yıkım
yaşatmak istemiyorsak ve maliyeti 30 milyar dolar olacak Kanal İstanbul
Projesi’ne -ekolojik maliyetinden bahsetmiyorum, ekonomik maliyeti- yol
vermeyeceğinizi düşünüyorum. Sayın Cumhurbaşkanı da daha birkaç gün önce bu
çağrıyı yaptığına göre…
Değerli
arkadaşlar, masum bir madde değil; hazinemizi ciddi anlamda yükümlülük altına
sokacak, dışarıdan daha büyük bir şekilde borçlanılacak ve İstanbul’un önemli
arazilerini ipotek ettirecek bu madde çok tehlikeli bir maddedir. Kanal
İstanbul Projesi’ne el birliğiyle dur demeliyiz. İktidar, çeşitli maddelerle
Cengize, Koline, Limaka iş yaratmak istiyor ama yaratılacak iş büyük bir yıkım
projesidir arkadaşlar hem ekonomik yıkım hem ekolojik yıkım. Gelin, Meclis
olarak bu maddelere -Sayın Cumhurbaşkanının da çağrısında olduğu gibi-
kıyılarımızı, ormanlarımızı betona gömmemek için “Hayır.” diyelim hep beraber
arkadaşlar.
Hepinize
saygılar sunarım. (HDP sıralarından alkışlar)
BAŞKAN
– Teşekkürler Sayın Paylan.
Aynı
mahiyetteki önergeler üzerinde ikinci söz, İstanbul Milletvekili İbrahim Özden
Kaboğlu’na aittir.
Buyurun
Sayın Kaboğlu. (CHP sıralarından alkışlar)
Süreniz
beş dakikadır.
İBRAHİM
ÖZDEN KABOĞLU (İstanbul) – Sayın Başkan, Divan, değerli üyeler; 36’ncı madde
hakkında Komisyonda uzun tartışmalar yapıldı, geri çekilmesi önergemiz
reddedildi. Bu nedenle, bu madde üzerinde ayrıntılı durmayacağım çünkü biraz
önce Sayın Paylan’ın belirtiği gibi, bir kanun maddesinden çok; açıkça
anlaşılır, görülebilir, genel, soyut ilkeler içeren bir yasa maddesinden çok,
birtakım anlaşılmayan, anlaşılması zor olan, ulusal ve uluslararası alanda
sermaye piyasasının ilişkilerini belirsiz kılan bir düzenlemeyi yansıtıyor. Bu
bakımdan bu maddenin kabul edilmesi ve yürürlüğe konulması durumunda: 
1)
İktisadi açıdan bir tür dizginsiz pazar ekonomisini daha bir kamçılayabilir. 
2)
Türkiye ülkesindeki çevresel yağmayı hızlandırabilir. 
3)
Şehircilik anlamında İstanbul’u -dünya kenti diyoruz, göz bebeği diyoruz,
medeniyetler beşiği diyoruz- daha da yaşanmaz bir hâle getirebilir. 
Bu
bakımdan bu maddenin geri çekilmesi önergemizi sahipleniyoruz. Ama
zannetmiyorum ki milletvekillerimizin çoğu bu maddeyi okumuş olsun ve bu
maddenin içeriğini anlamış olsun. Ben kırk yıllık hukukçu olarak, hatta yarım
yüzyıla yaklaşan hukukçu olarak bu maddenin içeriğini anlayabilmiş değilim.
Anlayabildiğim tek şey, bu maddenin çok yönlü olarak riskleri beraberinde
getireceğidir.
Şimdi,
peki, bu madde nasıl yorumlanabilir 71 madde üzerinden? 71 madde, 42 yasa. Şimdi
bu çerçevede -biz birçok değişiklik önergesi verdik- bu metin 160 sayfa, 100
sayfayı aşkın muhalefet şerhi var fakat Komisyonda başarabildiğimiz şey bir tek
cümlenin çıkarılması. Çıkarılan bir tek cümle şu: “Kurumun görev alanı dışında
kalan ve kanunla veya Cumhurbaşkanlığı kararnamesiyle kurulmuş kurumlarca
yürütülen faaliyetler bu fıkra hükmünün dışındadır.” Madde 27’de. Sayın Cemal
Öztürk’ü tebrik etmek lazım, AK PARTİ bir cümleyi bu 71 maddeden çıkarma
başarısını gösterdi fakat 5 madde üzerinde müzakere kararı alındı, tekrar
müzakere kararı; bu maddeler müzakere edilmedi ve burada da aynen geçirildi. Bu
bakımdan, esasen sayın vekillerin, gerek MHP’li vekillerin gerekse AK PARTİ’li
vekillerin, Anayasa’nın 2’nci maddesine bakmak yerine, Cumhurbaşkanlığına
ilişkin 104’üncü maddesine bakmak yerine sürekli olarak “Cumhurbaşkanlığı
hükûmet sistemi” deyimini kullanmaları, hiçbir biçimde, Anayasa’ya aykırı bir
düzenlemeyi anayasal kılmaz. 
Şimdi,
bu açıdan şöyle bir durum var: Benim geçen gün belirttiğim ve Sayın
Akbaşoğlu’nun itiraz ettiği “meriyet” ve “meşruiyet” kavramları. “Meşruiyet”
dediğim bizim sorguladığımız husustur yani 6771 sayılı Yasa meşru ortam ve
koşullarda kabul edilmedi, biz bunu savunuyoruz. AK PARTİ ve MHP ise bu yasaya
aykırı yasalar yapmak suretiyle esasen bu Anayasa’nın meriyetini sorguluyorlar.
İşte her ikimizin buluştuğu alan, bu metnin yani sizin “Cumhurbaşkanlığı
hükûmet sistemi” adını verdiğiniz bu anayasal düzenlemenin sürdürülemezliği
oluyor.
Şimdi,
“meşruiyet” deyince -kızıyorsunuz biliyorum- “Meşruluk sorgulaması yapmayın.”
diyorsunuz ama bunun güncel örnekleri var. Evet, yaşadık, 16 Nisanda bunu
yaşadık, 28 Haziranda bunu yaşadık ama tam da bunu 31 Martta yaşamama dileğinde
bulunuyorduk ki Başkanımız İstanbul’a gitti ve İstanbul’a gittiği hâlde,
İstanbul Büyükşehir Belediye Başkan adayı olduğu hâlde, ilkin “Ben Anayasa’dan
anlamam, liderimiz karar verir.” dedi; ikinci olarak, hukuk ve etik ilişkisiyle
ilgili “Hukukun olduğu yerde etik sorgulanmaz.” dedi.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Kaboğlu.
İBRAHİM
ÖZDEN KABOĞLU (Devamla) – Teşekkürler Sayın Başkan.
Üçüncüsü
ise çok daha önemli bir söz söyledi, “Bu bir siyaset değildir.” dedi ve bu
konuda dikkatlerden kaçan çok önemli bir açıklama yaptı Sayın Binali Yıldırım.
Burada, Anayasa’nın 94’üncü maddesinin açık hükmü, 67’nci maddeye aykırılığı,
11’inci maddenin açık hükmü üzerinde durmayacağım ama burada “Siyaset yoktur.”
demenin anlamı şudur: “Ya seçileceğim ya seçileceğim.” demektir. Yani 2 adayın
olduğu yerde A veya B partisine oy verme serbestliğinin ve olanağının bulunduğu
yerde siyaset vardır. Başka bir söyleyişle siyasal münavebe ve siyasal el
değiştirme yollarının açık bulunduğu her yerde siyaset var demektir, zaten
siyaset budur. Ama siz “Siyaset yoktur.” derseniz ve bu bütün devlet
olanaklarını arkanıza alırsanız, Anayasa’nın açık hükmüne rağmen “Ben istifa
etmeyeceğim.” derseniz o zaman “Ya ben kazanacağım ya ben kazanacağım.”
demektir.
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Kaboğlu. 
İBRAHİM
ÖZDEN KABOĞLU (Devamla) - Teşekkür ederim Sayın Başkan. 
İşte
“Siyaset yoktur.” biçimindeki açıklamayı bunun dışında bir başka şekilde
yorumlamamız mümkün değildir çünkü siyaset farklı seçenekler arasında tercihte
bulunabilme özgürlüğüne ilişkindir. 
Anayasa
madde 94, Türkiye Büyük Millet Meclisi Başkanının siyasal faaliyetlere
katılmasını yasaklamaktadır; bir. 
İkincisi:
Anayasa madde 67, ikinci fıkra eşit ve serbest oy ilkesini öngörmektedir,
adayların serbest yarışmasını. 
Üç:
Anayasa madde 11, Anayasa’nın üstünlüğü ilkesi, başta yasama organını
bağlamaktadır. 
Bu
bakımdan bu 3 Anayasa maddesi çerçevesinde Meclis Başkanlığı görevini sürdürüp
“Hayır, zaten siyaset yapmıyoruz.” demek “Siyasetin sonunu getirdik biz,
Türkiye’de ne olursa olsun seçim sonucu, bu sonuca siz katlanmak
durumundasınız.” anlamına geliyor. İyi ki AK PARTİ’li milletvekili sayısı hayli
fazla… Gerçi Akbaşoğlu dikkatle dinliyor ama bu tehlikeli bir söylemdir, buna
dikkat edelim lütfen. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Kaboğlu. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu…
MUHAMMET
EMİN AKBAŞOĞLU (Çankırı) –Değerli hocam 2 kere ismime atıf yaptığı için sadece
zabıtlara geçmesi açısından ifade etmek istiyorum. Müdellel bir şekilde
Anayasa’nın 94’üncü, Siyasi Partiler Kanunu’nun 24’üncü, Mahallî İdareler
Seçimi Hakkında Kanun’un 17 ve 36’ncı maddelerine ilişkin hukuki mütalaamı
dermeyan etmiştim, ortaya koymuştum; oraya atıf yapıyorum. Dolayısıyla bu
konudaki yaklaşımları ben kendi hukuki görüşümle bağdaştırmıyorum. Zira
Anayasa, Siyasi Partiler Kanunu ve Mahallî İdareler Seçimi Hakkında Kanun çok
açık, birbirine atıf yapmak suretiyle olayı netleştiriyor. Herhangi bir hukuka
aykırılığın, Anayasa’ya aykırılığın söz konusu olmadığını hukuki görüş olarak
ortaya koymuştum; onları tekrar deklare ediyorum. 
Teşekkür
ediyorum. 
BAŞKAN
– Teşekkürler Sayın Akbaşoğlu. 
ENGİN
ALTAY (İstanbul) – Sayın Başkan… 
BAŞKAN
– Buyurun Sayın Altay. 
ENGİN
ALTAY (İstanbul) – Yapılacak oylamadan önce karar yeter sayısı talep ediyoruz
efendim. 
BAŞKAN
– Tamam, karar yeter sayısını arayacağım. 
Aynı
mahiyetteki önergeleri oylarınıza sunacağım ve karar yeter sayısı arayacağım. 
Kabul
edenler… Etmeyenler… Karar yeter sayısı yoktur. 
Birleşime
beş dakika ara veriyorum. 
Kapanma Saati: 21.59 
SEKİZİNCİ OTURUM
Açılma Saati: 22.09
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 45’inci Birleşiminin Sekizinci Oturumunu
açıyorum.
36’ncı
madde üzerinde aynı mahiyetteki önergelerin oylamasında karar yeter sayısı
bulunamamıştı. 
Şimdi
önergeleri yeniden oylarınıza sunacağım ve karar yeter sayısı arayacağım.
Oylama
elektronik cihazla yapılacaktır.
Oylama
için iki dakika süre veriyorum. 
(Elektronik
cihazla oylama yapıldı)
BAŞKAN
– Önergeler kabul edilmemiştir, karar yeter sayısı vardır.
37
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
yerinde.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 36’ncı maddesinde yer alan
“aşağıdaki” ibaresinin “aşağıda yer alan” ibaresiyle değiştirilmesini arz ve
teklif ederim.
 Aylin
Cesur Mehmet Metanet Çulhaoğlu Lütfü Türkkan
 Isparta Adana Kocaeli
 Ayhan
Erel Arslan Kabukcuoğlu
 Aksaray Eskişehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Önerge üzerinde Isparta Milletvekili Aylin Cesur’un söz talebi vardır.
Buyurun
Sayın Cesur. (İYİ PARTİ sıralarından alkışlar)
Süreniz
beş dakikadır.
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum.
Değerli
milletvekilleri, bir evvelki konuşmamda emeklilerimizin sorunlarından söz ettim
ancak iktidar partisi tarafından tepki aldım. O nedenle ben de dedim ki bugün
yaptığınız iyi bir şeyi bulup çıkarayım ve ondan söz edeyim. Zorlandım ama
buldum, buldum yani. 
24
Nisan 2006’da yürürlüğe giren 5488 sayılı Tarım Kanunu’ndan söz ediyorum.
“Tarım destekleri millî gelirin yüzde 1’inden az olamaz.” diye bir hüküm var bu
kanunda. Peki, siz kanunu uyguladınız mı, kendi çıkardığınız kanunu? Hayır. On
üç yıldır bu oran maalesef hiç yüzde 1’i bulmadı, ortalama yüzde 0,40-0,50
seviyelerinde kaldı. 2006, 2007, 2008’de yüzde 0,60; sadece o yıllarda. Hâl
böyleyken başta seçim meydanları olmak üzere her platformda aynı vaatlere devam
ettiniz ve 5 Ocak günü İzmir Halkapınar Spor Salonu’nda düzenlenen AK PARTİ
İzmir Belediye Başkanı tanıtım toplantısında, ay sonuna kadar çiftçilere 2
milyar 35 milyon liralık tarımsal destek verileceğini söylediniz. Şimdi, bu,
çiftçilerin hakkı olan bir şeydi ve 2016’da 862 milyar dolar millî gelirden 26
milyar lira verilmesi gerekirken 11,49 milyar lira verdiniz; 2017’de 851 milyar
dolarlık Türkiye’nin millî gelirinden yüzde 1’ini, 31 milyar lira vermeniz
gerekirken 12,8 milyar lira yani yüzde 0,40 verdiniz. 
Şimdi,
Türk çiftçisi size diyor ki: “Biz zordayız. Hakkımız olan, millî gelirin yüzde
1’ini bize verin. Biz zordayız, çiftçilere bunu ödeyin.” Ben de burada, bu
kürsüden onlar adına size sesleniyorum, hakkı olanı vermek durumundasınız.
Bugün çalışan kesimin her 5 kişiden 1 tanesi tarımda ve tarımda çalışan birinin
geliriyle tarım dışında çalışan birinin geliri arasında 7-8 kat fark var
değerli arkadaşlar. 
Şimdi,
işte, Türkiye’mizin aslında sorununun özü de bu. Milyonlar fukaralığın
pençesine teslim edilmiştir. Köylü, alın teri ve el emeğinin karşılığını alamaz
hâldedir. Bir defa satar, senede bir defa alır; sattığı ucuz, aldığı pahalıdır
ve vergiye ve faize çalışır hâle gelmiştir, yani fukaralaşmıştır. 
Köylümüzü
içine soktuğunuz bu durumdan çıkarmak bizim hep beraber görevimizdir. Ben de
onlar adına burada, bu kürsüde size sözlerinizi hatırlatmak istiyorum. Ne kadar
zor durumdalar, biraz da rakamlarla aslında söyleyelim: 2002’de 1 Amerikan
doları 1,57 lira siz geldiğinizde, 2019’da 5,47; yüzde 248 artmış; 2002’de
buğday ton fiyatı 410, 2019’da 1.050; yüzde 156 artmış; 2002’de mazot 1,30
kuruş, 2019’da 5,86; yüzde 350 artmış ve 2002’de yem fiyatı 20 kuruş, 2019’da
1,33; yüzde 565 artmış; 2002’de gübrenin tonu 162 lira, 2019’da 640 lira; yüzde
295 artmış ve yine bir hatırlatma, bu memlekette Türk çiftçisi kara saban, kara
kağnı ve kara öküz peşinde değilse eğer bu sizden önce yapılanlar sayesinde ve
bu memlekete fabrikaları kuran da, Türk köylüsüne her yıl 20-30 bin traktör
gücü veren de sizden önce yapılanlar. Şimdi, sorun köylüye “Geçmişten beri
hangi hükûmetleri minnetle anıyorsunuz?” diye, arasında siz çıkmayacaksınız.
Eğer köylüye ait 6.5 milyon hektar toprak sulanıyorsa bunu da siz yapmadınız ve
neden biliyor musunuz? O dönemde 1 kilo buğday sattı köylü 5 litre mazot aldı,
bugün 1 litre mazot için 5 kilo buğday satması gerekiyor. Bu, 25 kat fakirleşti
demek. Şimdi bugünkü Türk köylüsünün ve çiftçisinin geldiği bu durumdan siz
sorumlusunuz. 
Ne
mi yapmalı? Önce hak ettikleri, sizin çıkardığınız kanundaki şu desteği, bu
yüzde 1’i derhâl köylüye vermeli. Ne mi yapmalı? Köylü sattığı malın bedelini
hemen almalı, borcu bir sınıra kadar silinmeli, tarımda her aileden bir kişiye
iş verilmeli, elektriğe ucuz tarife uygulanmalı, girdilerde yani mazot ve
gübrede vergi kaldırılmalı ve köylüyü üretici yapacak bir kredi politikası
uygulanmalı. Aslında bakınız, sizin için en kolay yol, son dönemde ziraat
odaları başkanları bölge toplantıları yaptılar, 765 ziraat odası başkanı
sorunları belirledi.
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Cesur.
AYLİN
CESUR (Devamla) – Gidin, onlara sorun, zaten söylüyorlar, dediklerini yapın
değerli arkadaşlar.
Tarım
Bakanı Fakıbaba 1 Ocak 2018’de “3.500 personel alacağız.” dedi. 150 bin işsiz
ziraat, gıda, su ürünleri mühendisi var. Şimdi, Sayın Bakan Pakdemirli 2019’un
ikinci çeyreğine aktardı, 2018’de alınmadı, bu verilen söz tutulmadı. Biz takip
ediyoruz, ikinci çeyrek geliyor, az kaldı, devam edeceğiz takip etmeye.
Şimdi,
değerli vatandaşlarımız, Türk köylüsünün ve Türk milletinin hakları her zaman
ve her yerde sonuna kadar takip ve muhafaza olunacaktır; bu böyle biline.
Değerli arkadaşlar, çok geç olmadan, hep beraber, gelin, bunları yapalım,
beraber yapalım. Çok geç olur, son pişmanlık fayda etmez. Onun için ben sizlere
ve vatandaşlarımıza bu kürsüden sesleniyorum: Uyan, ey ehlivatan uyan diyorum.
Hepinizi
sevgiyle, saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Cesur.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
36’ncı
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
37’nci
madde üzerinde iki adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 37’nci
maddesinin aşağıdaki şekilde değiştirilmesini arz ve teklif ederiz.
 Mehmet
Bekaroğlu  Ömer Fethi Gürer  Emine Gülizar Emecan
 İstanbul
 Niğde  İstanbul 
 Cavit
Arı  Aydın Özer  Fikret Şahin
 Antalya
 Antalya  Balıkesir
 Rafet
Zeybek  Mahmut Tanal
 Antalya İstanbul

MADDE
37- 4749 sayılı Kanun’un 16 ncı maddesine aşağıdaki fıkra ilave edilmiştir.
"Kamu
kurum ve kuruluşlarına intikal eden konvertibl olmayan yabancı paralardan
banknotlar Türkiye Cumhuriyet Merkez Bankasına, madeni paralar ise Darphane ve
Damga Matbaası Genel Müdürlüğüne haftalık dönemler itibarıyla gönderilir.
Türkiye Cumhuriyet Merkez Bankası ile Darphane ve Damga Matbaası Genel
Müdürlüğü bu fıkra kapsamında kendilerine iletilen paralar ile ilgili her türlü
tasarrufta bulunmaya yetkilidir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Önerge üzerinde İstanbul Milletvekili Mahmut Tanal’ın söz talebi vardır.
Buyurun
Sayın Tanal. (CHP sıralarından alkışlar) 
Süreniz
beş dakikadır.
MAHMUT
TANAL (İstanbul) – Teşekkür ederim Değerli Başkan.
Değerli
milletvekilleri, hepinizi saygıyla, hürmetle selamlıyorum.
Evet,
37 sıra sayılı Kanun Teklifi’nde, 71 maddede, maalesef, 42 kanunda değişiklik
var. Yani –torba kanun derler ya- eskiden böyle 70 maddenin 42 tanesi torba
kanun olmazdı, değişik kanunlar olmazdı, ya 10 tane olurdu veya 15 tane olurdu
ama 42 kanunda olmazdı. Yani bizim, kanun yapma tekniğinden ne kadar
uzaklaştığımızın açık ve net bir göstergesi bu.
Bir
başka sorun: Evet, seçim arifesindeyiz. Seçimlerde maalesef... Şu anda Seçim
Kanunu’nun 6’ncı maddesi uyarınca deniliyor ki: “18 yaşını dolduran herkes
seçmendir, oy kullanabilir.” 7’nci maddesi kimlerin oy kullanamayacağını
yazıyor, 8’inci madde de kısıtları yazıyor. 
Şimdi,
6’ncı maddede: “Türk vatandaşı seçme ve halk oylamasına katılma hakkına
sahiptir, 18 yaşını dolduran.” 7’nci madde: “Askerî öğrenciler ve silah altında
bulunan erler, onbaşılar, kıta çavuşları her ne sebeple olursa olsun eğer
izinli de olsalar oy kullanamazlar.” diyor. 8’inci madde: “Seçmen olamayanlar:
Kısıtlı olanlar ve kamu hizmetinden yasaklı olanlar.” diyor.
Şimdi,
Yüksek Seçim Kurulunun tek bir gayesi ve amacı vardır. Seçimlerin idaresinin
verilmesinin amacı, bir: Toplumda kaos yaratmayı engellemek yani kaos çıkarmamak.
İkincisi: Şaibeli bir seçim süsünü vermemek. Üçüncüsü: Seçimlere manipülasyon
varsa bunu engelleyebilmek.
Peki,
Yüksek Seçim Kurulunun 29 Aralık 2018 tarihinde 1133 sayılı Karar’la alınan
kararı ne? Deniliyor ki: “Cezaevinde olup tutuklu olan veyahut da taksirli
suçlardan dolayı hükümlü olanlar eğer sandığa kayıtlı olduğu yerde tutuklu
değillerse bunlar oy kullanamazlar.”
Peki,
seçme hakkı nedir? Bir insan hakkıdır. Türkiye’de bu konuda olan kaç insanımız
var? 54 bin kişi var. 54 bin kişinin seçme hakkı Yüksek Seçim Kurulu kararıyla
elinden alınmış durumdadır. Peki, buna ne yapılabilir? Yüksek Seçim Kuruluna
müracaat edilebilir mi? Yani Yüksek Seçim Kurulu kendisine verilmeyen bir
yetkiyi, Anayasa’nın 87’nci maddesi uyarınca, Türkiye Büyük Millet Meclisinin
görevinde olan… Kanunları yapmak, değiştirmek, düzenlemek Türkiye Büyük Millet
Meclisinin yetkisinde, bunu Türkiye Büyük Millet Meclisi kanunla yapmıyor, bunu
genelgeyle Yüksek Seçim Kurulu yapıyor. Bu, bir görev gasbı, bir yetki gasbı.
Bununla ilgili Yüksek Seçim Kuruluna müracaat ettim, dediler ki bana: “Efendim,
biz verdiğimiz karardan geri dönemeyiz.” Niye? Gayet rahat, Seçim Kanunu’nun
131’inci maddesi: “Yaptığı iş ve eylemlerden dolayı hukuka aykırılık varsa
bunları geri alabilir.” hükmü olmasına rağmen, maalesef bundan geri caymadı.
Peki, bu karşımıza neyi getiriyor? Yüksek Seçim Kurulu eliyle seçimlere şaibe
katılıyor, Yüksek Seçim Kurulu eliyle seçimlerde manipülasyon suçu,
manipülasyon yaratılıyor, Yüksek Seçim Kurulu eliyle kaos yaratılıyor. Şimdi,
düşünebiliyor musunuz, siz Ankara’da seçmensiniz, herhangi bir suçtan dolayı
tutuklusunuz, mahkûmiyetiniz kesinleşmiş değil, oy kullanamayacaksınız veyahut
da taksirli bir suç işlemişsiniz, aynı suçtan dolayı tutuklu olun -seçmen
kaydınız sizin de Ankara’da benim de- atıyorum birisi Konya’da tutuklu olsun,
diğeri Ankara’da; Konya’daki oy kullanamayacak, Ankara’daki oy kullanabilecek.
Peki, bu nedir arkadaşlar? Anayasa’daki seçim ilkeleri, eşitlik ilkesi diyoruz
ya, 67’nci madde, ona aykırı, Anayasa’mızın 10’uncu maddesindeki hükme aykırı
ve vatandaşın en demokratik hakkı olan oy kullanma, seçme hakkı maalesef
bununla ihlal ediliyor. 
Buradan,
Yüksek Seçim Kuruluna tekrar sesleniyorum: Bu, tam kanunsuzluk hâlidir; bu,
Anayasa’yı ihlaldir. Eşitlik ilkesini eğer biz ihlal edersek ne olur?
Demokrasiyi yozlaştırmış oluruz, tiranlığı yaratmış oluruz. Yüksek Seçim Kurulu
bu kararıyla âdeta demokrasiyi rafa kaldırmakta, suç işlemekte. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Tanal. 
Buyurun.

MAHMUT
TANAL (Devamla) - Tabii, hakikaten demokrat, insan hakları mücadelesi veren, bu
konuda sağduyulu bir Meclis Başkan Vekiline biz bugün sahibiz.
BAŞKAN
– Teşekkür ederim, sağ olun. 
MAHMUT
TANAL (Devamla) – Ama Meclis Başkan Vekilinden istirhamım şu: YSK’nin, bu
kararlarla, Türkiye Büyük Millet Meclisine, Anayasa’nın bize vermiş olduğu
87’nci maddedeki kanun değiştirme yetkisini bu genelgelerle değiştirmemesi
lazım. Parlamentoyu bu yetkisine sahip çıkmaya davet ediyorum. 
Hepinize
teşekkür ve saygılarımı sunuyorum. 
Karar
yeter sayısı da istiyorum Sayın Başkanım. (CHP sıralarından alkışlar)
BAŞKAN
– Teşekkür ederim Sayın Tanal. 
Önergeyi
oylarınıza sunacağım ve karar yeter sayısı arayacağım: Kabul edenler…
Etmeyenler… 
Karar
yeter sayısı vardır, önerge kabul edilmemiştir.
Şimdi
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 37’nci maddesinde yer alan
“aşağıdaki” ibaresinin “aşağıda yer alan” ibaresiyle değiştirilmesini arz ve
teklif ederim.
 Aylin
Cesur Mehmet Metanet Çulhaoğlu Lütfü Türkkan 
 Isparta Adana Kocaeli
 Ayhan
Erel Arslan Kabukcuoğlu  Aydın Adnan Sezgin
 Aksaray Eskişehir Aydın
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Başkanım.
BAŞKAN
– Önerge üzerinde Aydın Milletvekili Aydın Adnan Sezgin söz talebinde
bulunmuştur. 
Buyurun
Sayın Sezgin. (İYİ PARTİ sıralarından alkışlar)
Süreniz
beş dakikadır. 
AYDIN
ADNAN SEZGİN (Aydın) – Sayın Başkan, değerli milletvekilleri; kamu kurum ve
kuruluşlarına intikal eden konvertibl olmayan yabancı banknotların Merkez
Bankasına, madeni paraların ise darphaneye devrini İYİ PARTİ olarak
destekliyoruz.
Değerli
arkadaşlar, biliyorsunuz, Merkez Bankasının olağan genel kurul toplantısı üç ay
erkene alınmıştır. Merkez Bankasının kârına daha erken el koyma çabası,
devletin kasasında para kalmadığını ve erken seçim harcamaları için bu kâr
payından medet umulduğunu ortaya koymuştur. Bu durum Sayın Albayrak tarafından
da geçen haftaki bir toplantıda dile getirilmiştir. Sayın Bakanın sözleri
ekonomimizin zafiyetini gösteren açık bir itiraftır. 
Ankara
Milletvekilimiz Sayın Durmuş Yılmaz Merkez Bankasına ilişkin bu uygulamayla
ilgili ve diğer konulara dair eleştirilerini geçtiğimiz hafta gayet bilge bir
şekilde Genel Kurulla paylaştı. İktidar palyatif tedbirlerle krizi kontrol
altında tutmaya çalışmaktadır, bir yandan da fütursuz bir seçim ekonomisi
politikası izlenmektedir. İktidarın muradı herhâlde krizi çözmek değildir, onun
için de krizin varlığını reddetmektedir. Kötü yönetimin ve bariz hataların
sonucu olan enflasyon, kırk elli yıl öncesinin rakamları sergilenerek
örtülemez. Kaldı ki bugünkü rakamlar üzücü rakamlar, inandırıcılığı maalesef
çok zayıflamış TÜİK verileridir. 
Türkiye
1960 ile 2018 yılları arasında ortalama yüzde 4,6 büyümüştür. AK PARTİ
iktidarları döneminde ise büyüme ortalaması yüzde 4,4’tür. Büyüme hızı 2018
yılının üçüncü çeyreğinde yüzde 1,6’ya düşmüştür. Yani iktidarın iddia
ettiğinin aksine, Türkiye’nin son on altı yılda büyüme hızı azalmıştır ve
giderek de azalmaktadır. Uluslararası Para Fonu ve Dünya Bankası verilerine
göre, Türkiye standardındaki ülkelerin 2018-2019 yılı büyüme oranı yüzde 4,7
olması gerekirken bütçedeki 2019 yılı hedefi 2,3’tür. Dış borcumuz dağ gibi
birikmiştir, yurt dışından temin edilen borcun faizi ortalama 2 kat artmıştır.
Yabancı ortağı olan köklü bir özel bankamız daha birkaç gün önce yüzde 13,8
faiz oranına rağmen 1 milyar ABD doları borç bulamamıştır. 
Faiz
rakamları tamamen fiktif olan ve tüm ekonomisi çöken Venezuela’yı ayrı
tuttuğumuzda, dünyada bizden yüksek faize sahip tek ülke, ekonomisi yıllardır
toparlanamayan Arjantin’dir. Venezuela ve Arjantin’le mukayese edilebilecek
durumda olmak herhâlde övünülecek bir performans değildir ama iktidarımız,
Venezuela’nın liderini çok beğeniyor. Ekonomik krizde olduğu gibi başarı
hikâyelerinde de Venezuela’yla yarışıyoruz. İktidarın iş birliği yapmaktan pek
hoşlandığı Venezuela’da, Birleşmiş Milletler Mülteciler Yüksek Komiserliğine
göre 2014’ten bu yana kriz nedeniyle 2,5 milyona yakın kişi ülkeyi terk
etmiştir. Demokrasi Endeksi’ne göre de Venezuela, Türkiye gibi ne olduğu
belirsiz bir hibrit rejimdir, otoriterliğe koşmaktadır, bugün polis ana
muhalefet liderini bir süre gözaltına almıştır. 
Sayın
milletvekilleri, ekonomimizin asıl beklentisi, sahici yapısal reformlardır.
Özel sektörümüz, uzun yıllardan beri özellikle sanayi alanında önemli bir düzeye
erişmiştir ve büyük bilgi ve beceri birikimine, potansiyeline sahiptir.
İktidara rağmen, Endüstri 4.0 düzeyinde Avrupa’da bile emsali bulunmayan
tesisleri kurabilmiştir. Yüzlerce yöneticimiz ve mühendisimiz dünyanın her
ülkesinde üst düzey idarecilik yapacak kapasitededir. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Sezgin.
AYDIN
ADNAN SEZGİN (Devamla) – Teşekkür ederim.
Yanlış
politikalarla yapısal reformları erteleyerek ve bilhassa hukuktan uzaklaşarak
bunların önünü kapamayın; sermaye ve insan kaynağının Türkiye'den kaçışı
dursun, üretim gücümüzü muhafaza edebilelim.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Sezgin.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
37’nci
maddeyi oylarınıza sunuyorum: Kabul edenler… Etmeyenler… 37’nci madde kabul
edilmiştir.
38’inci
madde üzerinde iki adet önerge vardır, okutup işleme alıyorum.
Türkiye Büyük Millet Meclisi
Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 38’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
“MADDE
38- 6/6/2002 tarihli ve 4760 sayılı Özel Tüketim Vergisi Kanununa ekli bulunan
(III) sayılı listenin (A) cetvelinin 22.02 G.T.İ.P. numaralı sırasındaki
"Mal İsmi" sütunundaki beşinci parantez içi hükümde bulunan ‘meyveli
gazlı içecekler’ ibaresi ‘meyveli gazlı içecekler; şalgam suyu; Türk Gıda
Kodeksine göre çeşnili ve aromalı/aromalandırılmış içme sütleri, bebek ve devam
sütleri sayılanlar’ şeklinde değiştirilmiştir
 Mehmet
Bekaroğlu Ömer Fethi Gürer Emine Gülizar Emecan
 İstanbul Niğde İstanbul
 Rafet
Zeybek Aydın Özer Fikret Şahin
 Antalya Antalya Balıkesir
 Cavit
Arı Gamze
Taşcıer
 Antalya Ankara
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz efendim.
BAŞKAN
– Önerge üzerinde Ankara Milletvekili Gamze Taşcıer’in söz talebi vardır.
Buyurun
Sayın Taşcıer. (CHP sıralarından alkışlar)
Süreniz
beş dakikadır.
GAMZE
TAŞCIER (Ankara) – Teşekkür ederim Sayın Başkan.
Değerli
milletvekilleri, bu madde üzerinde özellikle söz talebim oldu çünkü biri 5
yaşında, diğeri beş buçuk aylık 2 kız çocuğu sahibiyim. Her anne-baba gibi
evlatlarımız için en iyisini yapmaya çabalıyoruz. Tabii yetemediğimiz zamanlar
da oluyor, işte o zamanlar içimizi sızlatan bir durum hâline geliyor.
Evlatlarının isteklerine yetememek katlanması güç bir durum, öyle ki insanlar
bu yüzden intihara sürükleniyor. Çocuğuna pantolon alamayan babanın ve bebeğini
saç kurutma makinesiyle ısıtmak zorunda kalan annenin hayatından vazgeçmesi tam
da bu yüzdendi. Düşünmesi bile tüyler ürperten bu durumu iliklerine kadar
yaşayan milyonlar var. TÜRK-İŞ’in açlık sınırı rakamlarına bakın, milyonlarca
vatandaşımız açlık sınırının altında yaşıyor. Aralık 2018 sonu itibarıyla, 4
kişilik bir ailenin yeterli ve dengeli beslenmesi için yani açlık sınırı için
1.914 lira geliri olması lazım. Bu, sadece gıda gideri; elektriği, suyu, doğal
gazı, kirası, yol parası bunların dışında. Ailenin tüm ihtiyaçlarını
karşılayabilmesi için haneye girmesi gereken tutar yani yoksulluk sınırı 6.322
lira. 
Değerli
milletvekilleri, Ulus’un arka sokaklarına gittiğinizde, insanlar çocukları et
yesin diye, “Kıyma yapıp yemeklerine biraz koyayım da çocuklarım et yesin.”
diye inek memesi, kuzu kulağı alıyor. Çaresizliği yaşamayan bilemez tabii bu
durumun ne kadar kahredici olduğunu. Tabii, biz bu durumu sürekli dillendirince
iktidar milletvekillerinin zihniyetinde bir yer etmiş olacak ki asgari ücretle
geçinen ve bebeğini yeterince besleyemeyen aileler için en azından devam
sütünün ÖTV’siz hâle getirilmesini önerdiniz. Geç kalınmış olmasına rağmen,
güzel bir adım. Yeterli mi, kesinlikle değil. 
Geçtiğimiz
günlerde “Enflasyonla Topyekûn Mücadele” kapsamında bazı ürünlerde indirime
gidilmesi de yine bu anlamda önemli bir gelişme ancak burada, tam da AKP
zihniyetine yakışır bir ürün dikkatimizi çekti. Makine ve Kimya Endüstrisi,
millete hayırlı olsun ki -artık mermiden bugüne kadar kime ne hayır geldiyse-
mermi fiyatlarında yüzde 7,5 oranında indirim yaptığını açıkladı. Mermi
fiyatında indirim yapmak güzel bir şeymiş gibi de açıklamak bir yana, bunun Enflasyonla
Topyekûn Mücadele Programı’nın neresinde olduğunu da anlayamadık. Vatandaş her
gün markete gidip 100 gram peynir, 2 ekmek, yanında 1 kutu mermi mi alıyor ki
siz bunda indirim yapıyorsunuz? Ülkenin en temel ihtiyaç malzemelerinden biri
mermiymiş de biz fark edememişiz bu durumu. Yahu, siz milleti savaşa mı
özendiriyorsunuz? Yüzde 20 enflasyonun olduğu ülkede ekmek, süt, et, fiyatı
altınla yarışan çocuk bezi fiyatında indirim yapacağınıza savaş aletlerine
ulaşımı kolaylaştırıyorsunuz. Neden? İnsanları katil olmaya, zorbalığa,
magandalığa mı teşvik ediyorsunuz? Cezaevinden eski eşini tehdit eden erkek,
kadını daha ucuza mı katletsin istiyorsunuz? Ana muhalefet partisi liderinin
önüne daha mı çok mermi atılmasını istiyorsunuz? Üniversitede hocasını öldüren
katil mermiye daha kolay mı ulaşsın istiyorsunuz? Bu uygulamayı gerçekleştirip
sonra gidip de Ceren Damar’ın cenazesinde gözyaşı dökmek riyakârlıktan başka
bir şey değildir. Bu indirim derhâl iptal edilmelidir. Hatta sivil
vatandaşların şiddet aletlerine ulaşmamaları için caydırıcı önlemler alınmalı
ve fahiş fiyat ve vergi uygulanmalıdır. Ekmek, et gibi temel gıda maddelerinde
indirim yapılmalıdır.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Taşcıer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 38’inci maddesinde yer alan
“değiştirilmiştir” ibaresinin “düzeltilmiştir” ibaresiyle değiştirilmesini arz
ve teklif ederiz.
 Aylin
Cesur Yasin Öztürk Lütfü Türkkan
 Isparta Denizli Kocaeli
 Mehmet
Metanet Çulhaoğlu Ayhan Erel Arslan Kabukcuoğlu
 Adana Aksaray Eskişehir
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Başkanım.
BAŞKAN
– Önerge üzerinde Denizli Milletvekili Yasin Öztürk’ün söz talebi vardır.
Buyurun
Sayın Öztürk. (İYİ PARTİ sıralarından alkışlar)
Süreniz
beş dakikadır.
YASİN
ÖZTÜRK (Denizli) – Sayın Başkan, kıymetli milletvekilleri; görüşülmekte olan
torba kanun teklifinin 38’inci maddesi üzerine İYİ PARTİ Grubu adına söz almış
bulunmaktayım.
38’inci
maddeyle, şalgam suyu, içme sütleri, bebek ve devam sütlerinden alınan özel
tüketim vergisi, bu yasayla özel tüketim vergisi dışında tutulacaktır. Geç
kalınmış bir düzenleme olsa da bu madde yerinde bir yasa maddesidir. Sadece bu
ürünler üzerindeki özel tüketim vergisi değil, diğer tüm temel gıdalar
üzerindeki özel tüketim vergisinin de kaldırılması gerekmektedir. Ama bu
yasaların torba kanunla Meclise getirilerek, hepsinin karıştırılarak neyin ne
olduğunu bilmeden Mecliste yasalaşmasını da uygun bulmuyoruz. Sektörler
kendileriyle ilgili, alakalı bir konuda mevzuata baktıklarında samanlıkta iğne
arar gibi yasa maddesi arıyorlar, ara ki bulasın. Birbiriyle hiç alakası
olmayan kanun maddeleri bir torbaya konuluyor, sektör temsilcilerinden görüş
alınmadan alelacele Genel Kurula sunuluyor. 
Sayın
Tanal da biraz önce konuşmasında bahsetti, torba kanununun da suyu çıktı. Yeni
bir tanım yapalım isterseniz; bundan sonra 20 maddeye kadar olana poşet kanun,
40 maddeye kadar olana torba kanun, 40 maddeden 60 maddeye kadar olana çuval
kanun, 60 maddeden daha fazla olana da isterseniz harar kanun diyelim olsun
bitsin.
Hararın
ne olduğunu bilmeyenler olabilir içinizde, harar büyük çuval demek. Hararlı
pamuk tarlasında görürüz, büyük şehirlerde de çöp toplayan vatandaşlarımızın
arkasında görürüz, oradan hatırlayabilirsiniz ama onlar bile kendisiyle ilgili
malzemeyi toplar yani kâğıtçısı kâğıdını toplar, plastikçisi plastiğini toplar,
metalcisi metalini toplar. Sizin maşallahınız var, ne bulursanız hararın içine
katıyorsunuz. 
AK
PARTİ’nin 5 Aralık 2017 tarihinde yayımlanan bir torba kanunla yasalaştırdığı
bu düzenlemeyle, 2018 yılının başından itibaren şalgam suları ile aromalı içme
sütleri, bebek ve devam sütü sayılan içeceklere yüzde 10 oranında özel tüketim
vergisi konulmuştu. Bu ürünleri üretenlerden yüzde 10 ÖTV’yle birlikte, ÖTV’nin
yüzde 18 KDV’sini de tahsil edecektiniz. Uygulama 1 Ocak 2018’den itibaren
başladı ancak bazı firmalar özel tüketim vergisi ve özel tüketim vergisinin
KDV’sini devlete ödemedi. Bunun üzerine, devlete vergi borcunu ödememekte
direnen bu firmalara ceza kesilmeye başlandı. Vergi ve cezalara bazı
firmalardan itiraz gelirken bazı firmalar da ÖTV yükümlülüğünün bu ürünleri
kapsadığından emin olmadıklarını ifade ederek vergilerini ödemediler. Mahkemelere
taşınan vergi ve cezalarla ilgili tartışmalar sürerken konu yine AK PARTİ’li
milletvekillerinin imzasıyla yüce Meclisimizin gündemine geldi. 
Teklifin
38’inci maddesiyle, daha bir yıl önce konulan yüzde 10’luk ÖTV, şalgam suları
ile aromalı süt ve devam sütlerinde kaldırılıyor ancak teklifin 39’uncu
maddesine konulan geçici bir maddeyle, hem yasa çıkana kadar vergi tahsilatı
durduruluyor hem de 2018 yılının başından bu yana ödenmeyen özel tüketim
vergisi ve KDV’ler ve bunların cezalarının tahsilinden tümüyle vazgeçiliyor.
Ayrıca, tahsil edilen ÖTV, KDV ve cezaları iade edilmeyeceği de hükme bağlandı.
Geçici maddenin gerekçesinde geçen yılki torba kanunla konulan ÖTV’nin bu
ürünleri kapsayıp kapsamadığının tam olarak anlaşılamadığı, ortaya çıkan tereddütler
üzerine hem vergiler hem de cezaların tahsilinden vazgeçildiği ifade ediliyor. 
Yasaların,
hiç kimsede tereddüt oluşturmayacak şekilde anlaşılır olması, belirli bir
zümreye imtiyaz sağlamaması gerekmektedir. Bir yıl önce çıkarılan bu yasayla
sade gazoz, meyveli gazoz ve limonatadan da yüzde 10 ÖTV alınmaya başlanmıştı
ama ince bir ayrıntıyla bir kısım üreticide görülmeyen bir imtiyaz sağlandı.
Doğal mineralli doğal maden suyuyla üretilmiş, tatlandırılmış, aromalandırılmış
meyveli gazlı içecekler hariç tutularak kapsam dışı bırakıldı. Bu bölüm haksız
rekabetin önünü açtı, yüzlerce yerel gazoz üreticisi mağdur edildi. Maden suyu
üreticilerinin hemen hemen hepsi son bir yılda gazoz üreticisi oldu. Maden suyu
üreticileri, ÖTV’den muaf oldukları için, sektördeki rakiplerinden maliyet
açısından yüzde 11,8 oranında daha avantajlı duruma geçti. 
Ayrıca,
başka bir sıkıntı daha var. Mineralli suyun içindeki sodyum dolayısıyla sadece
mineralli sudan gazoz üretmek mümkün değil ancak seyreltme yaparak bunu gazoz hâline
getirmek mümkün. Seyreltme yapabilmek için de içine yüzde 90 normal su koymak
zorundalar ama içeriğini yazmayarak tüketici yanıltılmaktadır
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Öztürk. 
YASİN
ÖZTÜRK (Devamla) – Zaten kâr marjlarının çok düşük olduğu ve ekonomik
sıkıntıların yoğun olduğu bir ortamda yerel gazoz üreticilerinin pazardaki payı
son derece azaldı. Kısacası, gazoz üreticilerinin tadı kaçtı, gazozun da gazı
kaçtı. Bu gidişle Denizli’nin Zafer, Yeni Zafer, Can Meşrubat, Aydın’ın Madran
Gazozu, Afyon’un Kent Gazozu, Sakarya’nın Neşe Gazozu, Ankara’nın Ankara
Gazozu, Niğde’nin Niğde Gazozu gibi yıllanmış markalarımızı, çocukluğumuzun
tatlarını unutacağız. Yerel gazoz üreticilerinin de ürettikleri sade gazoz ve
meyveli gazozdan yüzde 10 ÖTV’nin kaldırılması gerekmektedir. Yoksa bu markalar
gelecekte zor duruma düşerse bunun müsebbibi bu kanun olacaktır. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Öztürk.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
38’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
39’uncu
madde üzerinde iki adet önerge vardır, okutup işleme alacağım:
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin 39’uncu maddesinin
teklif metninden çıkarılmasını arz ve teklif ederiz. 
Saygılarımızla.
 Mehmet
Bekaroğlu Ömer Fethi Gürer Cavit Arı
 İstanbul Niğde Antalya
 Rafet
Zeybek Emine Gülizar Emecan Fikret Şahin
 Antalya İstanbul Balıkesir
 Ali
Fazıl Kasap Aydın Özer
 Kütahya Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Kütahya Milletvekili Ali Fazıl Kasap’ın söz talebi vardır.
Buyurun
Sayın Kasap. (CHP sıralarından alkışlar)
Süreniz
beş dakikadır.
ALİ
FAZIL KASAP (Kütahya) – Sayın Başkan, değerli milletvekilleri; hepinizi
saygıyla selamlıyorum.
Bugün
boş işlerden biraz bahsedeceğim. Sayın grup başkan vekilinin “boş işler” dediği
şeyleri ben sırayla söylemek istiyorum. Bir tanesi, emeklilikte yaşa
takılanlar. Meclisin hemen hemen yarıya yakını -siz de sahada- emeklilikte yaşa
takılanların haklarının gasbedildiğini söylemişti. Atama bekleyen öğretmenler
var; 150 bin öğretmen açığı var, ona rağmen atamayı bekliyorlar. Sağlık
yönetimi mezunları kadro bekliyor. Aile Bakanlığında… Ek derse girip kadrosu
olmadan yıllık izin, süt izni, yolluk vesaire de dâhil bütün özlük haklarından
yoksun olarak çalışan binlerce insanımız var. 4/B’den 4+2 çalışan çakılı
sözleşmeliler var. Eş durumu tayini yapılamıyor. 150 bin ziraat mühendisi var
boşta bekleyen. Tarım bitmiş. Gıda mühendisleri, su mühendisleri, veterinerler,
orman mühendisleri, tekniker ve teknisyenleri atamayı bekliyorlar. Ücretli
çalışan “ATT” dediğimiz acil tıp teknikerleri aynı zamanda sürücü olarak
çalışıyorlar ama bunların kadro imkânları yok. “Paramedik” dediğimiz,
ambulanslarda çalışan arkadaşlarımız var, atama bekliyorlar. Hastanedeki bilgi
yazılım sistemlerinde çalışan arkadaşlar var, atama bekliyorlar, kadro
bekliyorlar. Ameliyathane teknikerleri var, taşeron kadrosunda çalışıyorlar,
kadro bekliyorlar. Türkiye’ye mahsus birçok farklı şey var bu iş güvenliği, iş
barışıyla ilgili. “4 Aralık jokerleri” diye bir şey var; 4 Aralık günü
gelmeyen, gelemeyen, o gün mesaisi olmayan arkadaşlar var, onlar kadroya
alınmadı. Hani boş işler ya bunlar… Diyaliz teknikerleri var. Belediye şirket
çalışanları var kadroya geçemeyen, yaklaşık 500 bin kişi, onlar kadro bekliyor.
Öbür taraftan, torpilli, mülakatla alınan elemanlar var. Hakkı puanlarla
vesaire değil de… Mezuniyet için diplomasını vermişsiniz ama mülakat
yapıyorsunuz. KHK’lerle atılan yüz binlerce insan var. Haklarında güvenlik
soruşturması olduğu için atanamayanlar var. “Allah’a şükür bugüne kadar hiç
kalp kırmadık, asla yalan söylemedik, söz verip de yerine getirmediğimiz hiç
olmadı.” diyen eski bakanımız var. Şu anda, en son yalanlarından biri buydu.
Dolar 2,32’den 4,12’ye çıkarken hep doğruyu söyledi, “spekülatif” dedi! Bu tip
doğru söylediğini iddia eden bakanlarımız var, eski bakanlarımız. Şimdi, halk
bize vekâlet verdi. “Boş iş” denilince İngilizce tercümesinde de var; bir
tanesi “worthless” bir tanesi “useless” Fransızcası var “sans valeur” “denize
su taşımak” diyorlar. Biz burada denize su taşımıyoruz, bu insanların haklarını
buraya getiriyoruz. Boş işlerle uğraşmıyoruz. Bize bir vekâlet verildi.
Vekâleti aslında halk azletmek istiyor ama elinden bir şey gelmiyor. “Conflict”
diye bir kelime var, “conflict”. İnsanların ne zaman, ne kadar bekleyeceklerini
bilmemeleri, iç çatışma var, ruh sağlıkları bozuluyor. “Conflict” tercüme edilebiliyor,
çatışma demek, çaresizlik demek. Söz verildiği hâlde yerine getirilmediğinde
insanların ruh sağlığı bozuluyor. Bir yasa teklifi gelecek Meclise yakında. O
yasa teklifini de biliyorsunuz, birazdan söyleyeceğim. İşsizler, EYT’liler,
çiftçiler, bunlar için uğraşmak bence boş işler değil. Eğer futbol takımıyla
uğraşıyorsanız, Katarlılar için uğraşıyorsanız, onlardan vekâlet almamanıza
rağmen onların menfaatlerini koruyorsanız, sizden de halk vekâletini geri
alamıyorsa beş yıl; burada çok ciddi bir çatışma, bir “conflict” var, burada
bir çaresizlik var, burada bir bitkinlik var. Halk şu anda çok sıkıntıda. 
Bu
yasa için şöyle söyleyeyim: Bu toplumun “Çarşıda doğru söyleyip mahkemede
şaşar.” tarzında ifadelerle ruh sağlığını daha da bozuyorsunuz. Ruh sağlığı
kanun teklifi getireceğinize ben bize kısaca şöyle söyleyeyim: Eğer siz
giderseniz toplumun ruh sağlığı düzelecek ve bu teklife de gerek kalmayacak. 
Teşekkür
ediyorum hepinize. (CHP sıralarından alkışlar)
BAŞKAN
– Teşekkürler Sayın Kasap.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 39’uncu maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederiz.
 Aylin
Cesur Mehmet Metanet Çulhaoğlu Lütfü Türkkan
 Isparta Adana Kocaeli
 Ümit
Beyaz Ayhan Erel Bedri Yaşar
 İstanbul Aksaray Samsun
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Samsun Milletvekili Bedri Yaşar söz talebinde bulunmuştur.
Buyurun
Sayın Yaşar. (İYİ PARTİ sıralarından alkışlar)
Süreniz
beş dakikadır. 
BEDRİ
YAŞAR (Samsun) – Sayın Başkan, değerli milletvekilleri; hepinizi saygıyla
selamlıyorum. Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 39’uncu maddesi üzerinde söz almış
bulunuyorum.
Değerli
milletvekilleri, Türkiye ekonomisinin özellikle ağustos ayında yaşadığı kur
şokundan sonra faizlerin yükselmesiyle, ihtiyaç sahibi yurttaşlarımızın bankaya
gittiklerinde, yüksek faizle karşılaştıklarında kredi çekmekte zorluk
yaşadığını hepimiz biliyoruz. Bireysel emeklilik sisteminde biriken paralar ise
bir nevi zorda kalanların başvurdukları ilk yer oldu. Bildiğiniz gibi, bireysel
kredi faizleri yükselince, otomatikman bankalara giden memurlarımız umdukları
krediyi alamadıklarından, bu sefer BES’teki paralarını çekmeye başladılar.
BES’ten ayrılanlar, sistemde bulundukları yıla göre devlet katkısının önemli
bölümünden vazgeçtiler. Vatandaşlarımızın devlet katkısından, yatırımından
vazgeçmesinin sebebi, hepinizin bildiği ama iktidarın bir türlü anlayamadığı
ekonomik sıkıntılar. 
Değerli
milletvekilleri, BES’te 2018 Haziran sonuna kadar devam eden katılımcı
sayısındaki artış trendi 2018 yılı Temmuz ayından itibaren tersine döndü,
şimdiye kadar yaklaşık 6 milyon vatandaşımız BES’ten ayrıldı. Sektör
yetkilileri kredi faizleri yüksek olduğu için nakdi biten vatandaşların bu
yöntemi tercih ettiğini açıkladılar. Buradan tekrar söylüyorum, 6 milyon
vatandaşımız BES’teki birikimlerini, devletin katkı payından vazgeçerek
çektiler. 
Kriz
döneminde bireysel emeklilik tasarruflarında erime olduğunu belirten
yetkililer, eylül ayından itibaren belirgin bir kaçış olduğuna dikkat çekti.
Sistemden çıkanlar tasarruflarını ortalama bir, bir buçuk ay gibi bir sürede
BES şirketinden geri alabildiği için, katılımcı fon tutarındaki erime ise
ağustos ayından itibaren kendinde belirgin bir şekil gösterdi. Emeklilik
Gözetim Merkezinin verilerine göre, yılın ilk yarısında sisteme 61.429 kişi
katıldı, ilk altı ayda gelenlerden yüzde 132 kadar katılımcı dört ayda
sistemden geri çıktı. 
Kabul
etmek gerekir ki otomatik katılım tüm dünyada başarılı örnekleri olan bir
uygulama fakat 6 milyon kişinin kararıyla görüyoruz ki Türkiye’de bu başarılı
olamadı. Nedeni çok açık ve çok basit, bildiğiniz gibi memurumuzun içinde
bulunduğu sıkıntılar. 
Değerli
arkadaşlar, memurlarımızın sıkıntılarını çözemediğimiz sürece ekonomiye hayat
vermemiz mümkün değil. Özellikle Anadolu’daki küçük vilayetlerimizin önemli bir
kısmının memur gelirleriyle, asker gelirleriyle, öğrenci gelirleriyle
geçindiğini düşünürseniz ekonominin önemli bir oranda bu gelirlerle döndüğünden
hareketle memurlarımızın gelirlerindeki düşme otomatikman Anadolu’daki
ekonomiyi de çok ciddi oranda etkiledi.
Diğer
taraftan, çalışanların durumu zaten içler acısı. Mesela, Samsun’da Makromarket
çalışanları her hafta düzenli eylem yapıyorlar, işlerine son verildi ve
mücadelelerine devam ediyorlar. Aynı şekilde, Gümüşhane’de Karamustafa
Deresi’nde çinko ve bakır işletmelerini yürüten fabrika üç aydır işçilerine maaş
ödemiyor, o da işçileri kapının önüne koydu. Ama ne acı ki -KİT Komisyonunda
bulunan arkadaşlar bilir- biz aynı şirkete Halk Bankasından 500 milyon lira
kredi vermişiz ama bu şirket üç aydır çalışanlarının maaşını ödemiyor. Devlet,
sigorta ve vergi borçlarını gayet iyi takip ediyor, buna hiç itirazımız yok.
Müteahhitler ihaleye girecekleri zaman diyor ki: “Sigortadan ve vergiden ‘Borcu
yoktur.’ yazısı getiremediğiniz sürece ihalelere giremezsiniz.” İyi, peki,
işçilerin ödenmeyen borçlarını neden devlet dikkate almıyor. O zaman, iş
sahiplerine şunu da söylesin: “İşçiye borcu yoktur.” yazısı da getirilsin.
Hepinizin bildiği gibi, işçi alacakları öncelikli alacaklardır ama maalesef
bugün, çatıya çıkanlar, kendini yakmaya çalışanlar; özellikle, özel sektördeki çalışanların
gerçekten çok ciddi sıkıntıları var. Biz bugün işletmelerin kredilerini zaten
son üç aydır, dört aydır ha bire yapılandırıyoruz. Özel sektörün borçlarını
gerek KGF’yle veya değişik metotlarla ha bire ötelemeye, ertelemeye,
yapılandırmaya çalışıyoruz; ben buna karşı değilim.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Yaşar.
BEDRİ
YAŞAR (Devamla) – Hakikaten, son dönemde, devlet özellikle kredi kartlarıyla
ilgili yeniden bir yapılandırmaya gidiyor, buna da karşı değiliz. Borçlar
yapılandırılsın ama nereye kadar? Bu yapılandırılan borçlar nasıl ödenecek?
Devletin bununla ilgili tedbirler alması lazım. Bunun da bir tane yolu var,
ülkemizde üretimin desteklenmesi. Üretemediğiniz sürece faizle nereye kadar gideceğini
hepimiz gördük. 
Dolayısıyla,
bundan sonra, özellikle, ben üretimin desteklenmesini buradan talep ediyorum.
İşçilerin de bir hakkı ve hukuku olsun istiyorum. Hiç olmazsa devlet,
özellikle, Samsun’da Makromarket çalışanları dâhil, Gümüşhane’de çinko ve bakır
madeninde çalışanlar dâhil -bunlar da bu Türkiye Cumhuriyeti devletinin
vatandaşları- bunların da hak ve hukukuna sahip çıksın diyorum, hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Yaşar.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
39’uncu
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
40’ıncı
madde üzerinde üç adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Kanun Teklifi’nin 40’ıncı maddesinin kanun teklifinden
çıkarılmasını talep ediyoruz.
 Ayşe
Acar Başaran Şevin Coşkun Abdullah Koç
 Batman Muş Ağrı
 Mahmut
Celadet Gaydalı Ömer Faruk Gergerlioğlu Tuma Çelik
 Bitlis Kocaeli Mardin
 Semra
Güzel
 Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Diyarbakır Milletvekili Semra Güzel konuşacaktır.
Buyurun
Sayın Güzel. (HDP sıralarından alkışlar)
Süreniz
beş dakikadır.
SEMRA
GÜZEL (Diyarbakır) – Teşekkürler Sayın Başkan.
Değerli
milletvekilleri, sözlerime tecridin kaldırılması için başlatmış olduğu açlık
grevi direnişinin altmış dokuzuncu gününde olan Sayın Leyla Güven şahsında aynı
taleple açlık grevine giren tüm tutsakları selamlayarak başlamak istiyorum. 
Gündemde
olan üniversite isim değişikliği üzerine söz aldım. Bu tasarıda da her zaman
olduğu gibi asıl meseleyi görmeyen bir değişiklik yapılıyor. Peki, nedir esas
meseleler? Hangi birini sayalım bilemiyoruz; değersizleşen, anlamsızlaşan
eğitimi mi, gerileyen, esamesi okunmayan akademiyi mi, artan üniversiteli
işsizliğini mi, bozulan gelir dağılımını mı, çocuk işçiliğini mi, son bir yıl
içerisinde iş cinayetlerinde yaşamını yitirmiş 2 bine yakın işçiyi mi, her gün
öldürülen kadınları mı, ekolojinin katledilmesini mi, hukuksuz ihraçları mı
yoksa artık Meclis Başkanının bile tanımadığı Anayasa’yı mı, talimatlarla karar
veren mahkemeleri mi? Aslında, iktidarın ortaya çıkardığı tahribatlar saymakla
bitmez. Kürt meselesinde barış yolunun terk edilmesiyle ülke zaten bir
haksızlık ve zulüm meydanına dönmüş durumdadır. Bugün gelinen aşamada her
hanede en az 1-2 işsiz var, yıllarca KPSS’ye hazırlanan gençler var, 25-30
yaşına kadar sınavlara giren ama insan onuruna yakışan bir iş bulamayan
milyonlarca yurttaş var. 
Bakın,
İŞKUR’un kendi verilerine göre 2018 yılında ilave 1 milyon 52 bin işsiz sayısı
artmış. 2018 yılı başında 2,5 milyonun altında olan kayıtlı işsiz sayısı yıl
sonunda 3,5 milyonu geçmiş. İŞKUR Genel Müdürlüğü bu yıl İşsizlik Fonu’ndan 24
milyar harcamış ama işsiz sayısı azalmamış, aksine 1 milyon artmıştır. Buradan
sormak istiyorum: 24 milyar TL’yi işsizliği artırmak için mi harcadınız?
Yapılan bu yolsuzluklar karşısında İŞKUR Genel Müdürlüğü nasıl hâlâ görevde
kalabiliyor? Doğru ya, yolsuzluk sıradan bir şey hâline geldi. Sadece 24
Haziran seçim kararından sonra 20 milyar TL’lik İşsizlik Fonu harcanmış. Kimin
bu fon, nasıl birikiyor ve kime gidiyor? Bakın, hem TÜİK hem de İŞKUR
verilerine göre 3,5 milyonun üzerinde işsiz varken fondan faydalanan sadece
yarım milyon kişi. İhraç edilen işçiler çalışırken maaşlarından İşsizlik Fonu
kesilmiş olmasına rağmen bu fondan şu anda faydalanamıyorlar. Bu mudur adalet?
Fonun adı İşsizlik Fonu fakat işsizler hariç herkes faydalanıyor. Peki nereye
gidiyor bu fon? İşsizlerin fonu işveren teşvik fonuna dönmüş durumda. Banka
açıklarından batık kredi desteklerine, yolluk ve harcırahlardan kurumlara
bilgisayar alımına kadar her yere gidiyor. 
İşsizlik
Fonu bir de TYP’ye gidiyor. TYP ne diye sorabilirsiniz. TYP “Toplum Yararına
Program” diye halkın İŞKUR işçisi dediği, sayısı 100 binlere varan bir AKP
programı. İstihdam sağlamayan, mesleki eğitim sağlamayan fonun bir kara deliği.
2018 yılında bu ülkede işsiz sayısı 1 milyon kişi artarken AKP İşsizlik
Fonu’ndan 5 milyar lirayı sadece bu programa harcadı. Yerel seçimlere giderken
İşsizlik Fonu’nun yine AKP propagandası için kullanıldığını görüyoruz. 24
Haziran seçimleri nedeniyle, nisan ayı sonuna kadar 8.250 kişi olan TYP
yararlanıcı sayısı mayıs-aralık ayları arasında 345 bin kişi oldu. Bunun fona
maliyeti kişi başı ortalama 15 bin TL olmaktadır.
Sayın
milletvekilleri ve bizi dinleyen halkımız; bakın, bugün saat onda TÜİK işsizlik
oranlarını yüzde 11,6 olarak açıkladı. Oysaki “İşsizlik oranını tek haneye
düşüreceğiz.” diyordu iktidar. Verilere göre yarım milyon kişi daha işsiz
kaldı. TÜİK bile üniversite mezunu işsiz sayısını 1 milyonun üzerinde
gösteriyor. On altı yıldır bu ülkenin kaynaklarını, vergilerini, insanını,
emeğini sömürdünüz. Ürettiğiniz şey işsizlik, yoksulluk, adaletsizlik ve
yolsuzluk. İşte bu nedenle işsizi, işçiyi, esnafı, çiftçiyi, öğrenciyi daha da
yoksullaştıran bir iktidarınız var.
Gelelim
üniversitelere. Siz değil misiniz, 7 bin akademisyeni haksız ve hukuksuz bir
şekilde ihraç eden? Siz değil misiniz, barış bildirisine imza attığı için,
dünyanın saygı gösterdiği akademisyenlere dil uzatan? Şimdi de Sayın
Cumhurbaşkanı çıkmış diyor ki: “Dünyada ilk 400 üniversite içerisinde
Türkiye’deki üniversitelerin esamesi yok.”
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Güzel.
SEMRA
GÜZEL (Devamla) – Nasıl olsun? Tıp fakültesini bitirmiş bir doktorun çalışma
hakkını gasbeden bir zihniyet bilimden nasıl bahsedebilir? Bu ülkenin gençleri,
doktorları, öğrencileri sayenizde ülkeyi terk ediyor. 
Şimdi
de ne yapıyorsunuz? Var olan bir üniversitenin adına “İslam” kelimesi
ekliyorsunuz. Sizin derdiniz İslam değildir, ne üniversitedir ne de bilimdir.
Derdiniz eğer İslam olsaydı, İslam’ın gereği barış siyasetinin sözcülüğünü
yapardınız. Çekin artık hukuksuzluğa ve haksızlığa bulaşmış ellerinizi
İslam’dan. Samimi dindarların duygularını sömürmeyi bırakın. 
Bu
ülkeye ne adalet ne de kalkınma getirdiniz. On altı yılın sonunda geriye dönün,
şöyle bir bakın; kaç yuva, kaç kent, kaç bin umudu yıktınız. Sizler
haksızsınız, hakikatten uzaksınız ve kaybedeceksiniz. 
Genel
Kurulu selamlıyorum. (HDP sıralarından alkışlar) 
BAŞKAN
– Teşekkürler Sayın Güzel.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 40’ıncı
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Mehmet
Bekaroğlu Ömer Fethi Gürer Rafet Zeybek
 İstanbul Niğde Antalya
 Emine
Gülizar Emecan Aydın Özer Fikret Şahin
 İstanbul Antalya Balıkesir
 Gülizar
Biçer Karaca
 Denizli
MADDE
40- 10/12/2003 tarihli ve 5018 sayılı Kamu Malî Yönetimi ve Kontrol Kanununa
ekli bulunan (II) sayılı Cetvelin "A) Yükseköğretim Kurulu, Üniversiteler
ve Yüksek Teknoloji Enstitüleri" bölümünün 116 ncı sırası aşağıdaki
şekilde değiştirilmiştir.
"116)
Gaziantep İslam Bilim ve Teknoloji Üniversitesi”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Denizli Milletvekili Gülizar Biçer Karaca söz talebinde
bulunmuştur. 
Buyurun
Sayın Biçer Karaca. (CHP sıralarından alkışlar) 
Süreniz
beş dakikadır. 
GÜLİZAR
BİÇER KARACA (Denizli) – Teşekkür ederim. 
Sayın
Başkan, değerli milletvekilleri; 37 sıra sayılı Kanun Teklifi’nin 40’ıncı
maddesi üzerinde söz almış bulunmaktayım. 
Biraz
sonra anlatacaklarıma, emeklilikte yaşa takılanların hak mücadelesinin
Parlamento çatısı altında çözülmesine “boş işler” diyen Değerli Grup Başkan
Vekili Cahit Özkan bunlara da boş sözler diyebilir ama biz milleti temsil
ediyoruz; boş işlerle değil, milletin bizden istedikleriyle mücadele etmek
zorundayız. 
Değerli
milletvekilleri, son zamanlarda AK PARTİ Genel Başkanı yeni bir lügat oluşturdu
ve bu yeni lügate göre de toplumu avutmaya, uyutmaya çalışıyor. Hani zamma
“fiyat ayarlaması” “fiyat güncellemesi” deniyor ya, artık özelleştirmeye de
“işletme hakkının devri” diyoruz. AK PARTİ’nin Genel Başkanı ne dedi? “Tank
Palet Fabrikasının özelleştirilmesi söz konusu değildir, işletme hakkını
devrediyoruz.” dedi. 
Şimdi,
sizlere 4046 sayılı Kanun Özelleştirme Yasası’nın 18’inci maddesindeki
özelleştirme yöntemlerini aynı kanun maddesinden okuyarak ifade etmek
istiyorum, kanun maddesi diyor ki: “Özelleştirme programına alınan kuruluşlar
aşağıda belirtilen yöntemlerden birinin veya birkaçının birlikte uygulanması
suretiyle özelleştirilir.” Nedir bunlar? Bir; satış, iki; kiralama, üç; işletme
hakkının verilmesi. Ne diyordu AK PARTİ’nin Genel Başkanı? “Biz
özelleştirmiyoruz, işletme hakkını devrediyoruz.” Yani bal gibi, millî savunma
sanayimizin en önemli fabrikalarından birini uçan sarayın diyeti olarak Katar
Emirine yirmi beş yıllığına peşkeş çekip özelleştiriyorsunuz. 
Sadece
bu mu son günlerde yapılan değişiklikler, sadece bu mu saraydaki değişiklik?
Elbette ki hayır. Son zamanlarda birdenbire bir doğa, bir çevre sevgisi belirdi
AK PARTİ Genel Başkanının dilinde ama az önce ifade ettiğim gibi, sadece
dilinde. Ne diyordu AK PARTİ Genel Başkanı geçtiğimiz hafta? “Denizlerimizin
kenarlarını, ormanlık alanları betona çevirme gayretinde olanlar var. Şu para
var ya nelere muktedir, şu kapitalizm nelere muktedir. Doğa şöyle olmuş böyle
olmuş, hiç umurunda değil. Orman falan kesiliyor, götürülüyor.” Ne hikmetse
aynı gün Parlamentoya Van Gölü’nün çevresini dolduracak ve kışlık, yazlık, uçan
saraylar yetmediği gibi, bir de Ahlat’ta 1.071 metrekarelik bir saray inşaatı
için Van Gölü’nün çevresini maalesef yapılaşmaya açmaya ilişkin bir kanun
teklifini Plan ve Bütçe Komisyonuna getirdiler. Teklif ne içeriyor? Tıpkı Okluk
Koyu’ndaki doğa talanı, Okluk Koyu’ndaki kıyı talanı gibi Van Gölü kenarlarının
da talan edilmesini içeren bir teklif önümüzdeki günlerde bu Parlamento çatısı
altında… Hani “Kıyılar talan ediliyor.” diyor ya, işte kıyıları niçin talan
etmek istediklerini bir kez daha ortaya koyacağız. 
AK
PARTİ’nin Genel Başkanının sözlerinin üzerinden daha üç gün bile geçmeden, az
önce bahsettiğim Tank Palet Fabrikasının satışını, özelleştirmesini verdikleri
BMC firmasına ait bir fabrikanın temel atma törenini gerçekleştirdiler. Bu
temel atma töreni nerede oldu biliyor musunuz? Acarlar Gölü ve Longoz
Ormanlarının bulunduğu alanda, mahkeme tarafından iki defa iptal edilmiş
olmasına rağmen, o güzelim ormanlık alanın talan edileceği bölgede bir temel
atma töreni gerçekleştirildi. Sadece Van Gölü mü? Longoz ormanları mı? Elbette
değil. Şu elimde gördüğünüz Ataköy Sahili’nin 2008 yılındaki görünümü.
Gördüğünüz gibi her taraf ormanlık ve yemyeşil, diğeri Ataköy Sahili’nin
2018’deki hâli. Hani kıyıları talan eden kapitalizm vardı ya, işte bu kıyılar,
mahkeme kararlarına ve Cumhuriyet Halk Partisinin Bakırköy Belediyesinin
defalarca mühürlemiş olmasına rağmen -işte 2008-2018- talan edilmiş durumda,
işte kıyılarımızı talan eden anlayış. (CHP sıralarından alkışlar) Yetti mi?
Elbette ki yetmedi. Burası zafer çığlıkları attıkları İstanbul Havalimanı’nın
önceki hâli. Burada ilk ÇED raporunda 70 göl ve göletin bulunduğu yazıyordu,
ikinci ÇED raporunda bu göl ve ormanların tamamı kâğıt üzerinde birdenbire yok
sayıldı. Şimdi tekrar gösteriyorum; burası havalimanının kurulduğu yer, bugün o
ormanlık alanın geldiği hâl. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Biçer Karaca.
GÜLİZAR
BİÇER KARACA (Devamla) – Kim talan ediyor kıyıları, hep birlikte görüyoruz. 
Burası
bir ada “Demokrasi adası yapacağız.” dediler. Demokrasi adası yapmak için imara
açtılar. İşte o demokrasi adası bugün beton adası olmuş durumda. 
ALİ
ÖZTUNÇ (Kahramanmaraş) – Rezalet, rezalet!
HAYDAR
AKAR (Kocaeli) – Kim yapmış bunları ya?
GÜLİZAR
BİÇER KARACA (Devamla) – Burası Bodrum. Burada yangın çıktı “Asla yapılaşmaya
açmayacağız.” dediler. Ancak bugün geldiği nokta, evet burası artık bir orman
ama oteller, betonlar ormanı. Burası türkülere mal olmuş Bodrum Aspat, şimdiki
hâli bu. Ama sarayın “kapitalizm” dediğine eğer “dur” diyemezsek Aspat Koyu da
bu hâle gelecek. Ben şimdi sizlere soruyorum: Ormanları talan eden kapitalizm
mi yoksa saraydaki mi, sarayın yandaşları mı yoksa saraydaki beşli çete mi? 
Değerli
milletvekilleri, ben tüm bunları öncelikle sizlerin, ardından da milletimizin
takdirine sunuyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Biçer Karaca.
Önergeyi
oylarınıza sunuyorum…
HAYDAR
AKAR (Kocaeli) – Karar yeter sayısı istiyoruz.
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler... Etmeyenler... Karar yeter sayısı yoktur.
Birleşime
beş dakika ara veriyorum.
Kapanma Saati: 23.15 
DOKUZUNCU OTURUM
Açılma Saati: 23.27
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 45’inci Birleşiminin Dokuzuncu Oturumunu
açıyorum. 
37
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
yerinde.
40’ıncı
madde üzerinde Denizli Milletvekili Gülizar Biçer Karaca ve arkadaşlarının
önergesinin oylamasında karar yeter sayısı bulunamamıştı. 
Şimdi
önergeyi yeniden oylarınıza sunacağım ve karar yeter sayısı arayacağım. 
Kabul
edenler… Etmeyenler… Önerge kabul edilmemiştir, karar yeter sayısı vardır. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 40’ıncı maddesinde yer alan
“değiştirilmiştir” ibaresinin “düzeltilmiştir” ibaresiyle değiştirilmesini arz
ve teklif ederim.
 Aylin
Cesur Ayhan Altıntaş Lütfü Türkkan
 Isparta Ankara Kocaeli
 Ayhan
Erel Mehmet Metanet Çulhaoğlu Ümit Beyaz
 Aksaray Adana İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Ankara Milletvekili Ayhan Altıntaş konuşacaktır. 
Buyurun
Sayın Altıntaş. (İYİ PARTİ sıralarından alkışlar)
Süreniz
beş dakikadır. 
AYHAN
ALTINTAŞ (Ankara) – Sayın Başkan, değerli milletvekilleri; 37 sıra sayılı Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin 40’ıncı maddesiyle ilgili olarak İYİ PARTİ Grubu önergesi üzerine
söz almış bulunmaktayım. Genel Kurulu saygılarımla selamlıyorum.
Gaziantep
Milletvekili İmam Hüseyin Filiz adına da konuşuyorum. Bu maddeyle, 10 Aralık
2003 tarihli ve 5018 sayılı Kamu Malî Yönetimi ve Kontrol Kanunu’na ekli 2
sayılı Cetvelin A) Yükseköğretim Kurulu, Üniversiteler ve Yüksek Teknoloji
Enstitüleri bölümünün 116’ncı sırasının “Gaziantep İslam Bilim ve Teknoloji
Üniversitesi” şeklinde değiştirilmesi istenmektedir. 
Değerli
milletvekilleri, biz burada eksikleri ve yanlış bulduğumuz konuları hatırlatmak
ve düzeltilmesini istemek adına söz alıp konuşuyoruz. Kanun tekliflerimiz
aslında sadece muhalefet etmek için değil, doğruyu bulabilmek adına
verilmektedir. 9 Ocak akşamı biz 15’inci maddeyi ve 16’ncı maddeyi tartışırken
Sayın Cumhurbaşkanının yayınladığı 576 sayılı Karar’la 1 sayılı listede bazı
fakülte ve enstitüler kurulmuş ve 2 sayılı listede de bazı fakülteler
kapatılmıştır. Gaziantep Bilim ve Teknoloji Üniversitesine 1 no.lu listede
İslami Bilimler Fakültesi eklenmiştir, hayırlı olsun. 
Keşke
bu fakülteyle birlikte imalat sanayisinde dijital dönüşüm yol haritası
kapsamında Türkiye genelinde açılacak 10 adet dijital dönüşüm merkezinin 1’inin
de Gaziantep’te açılacak olması nedeniyle, nitelikli insan kaynağı ve güçlü bir
araştırma-geliştirme altyapısına sahip olunması ve yine üniversitenin misyonu
açısından oldukça gerekli olduğunu düşündüğüm Gaziantep’te dijital
teknolojiler; bunlar arasında yapay zekâ, nesnelerin sanal interneti, eklemeli
imalat, büyük veri alanında tematik meslek yüksekokulu kurulması için YÖK’e
tavsiyede bulunulsaydı. Ayrıca, bölgemizde Gaziantep, Diyarbakır Dicle, Harran,
Adıyaman, Kahramanmaraş Sütçü İmam, Hatay Mustafa Kemal, Osmaniye Korkut Ata,
İskenderun Teknik, Fırat, Çukurova üniversitelerinin hepsinde ilahiyat
fakültesi olduğunu da hatırlatmak istiyorum. 
Değerli
milletvekilleri, Türkiye, bilim ve teknoloji sorununu halletmek zorundadır.
Nobel Ödüllü bilim insanı Aziz Sancar yaptığı bir konuşmada “Bilim, bir gelenek
meselesidir. 1500’lü yıllardan beri bilim yapamadık. Birçok sebep söylenebilir
ama biz beş yüz yıl bilim yapmadık. Atalarımızın, dünya medeniyetine büyük
katkıları olmuştur. Şimdi katkı demek, bilim yapmak demektir. Bu, bizim
atalarımıza vicdan ve namus borcumuzdur.” diyor. Bilim ve teknolojide yeteri
kadar gelişmemişliğin, birinci sorunumuz olarak ele alınmaması hâlinde hemen
her aydının söylediği gibi, gelişmiş ülkelerin politik ve ekonomik tehditleri
devam edecektir. Bu tehditleri çok büyük havaalanları, yollar, köprüler, şehir
hastaneleri yaparak ortadan kaldıramayız. Biraz önce söylediğim tehdidin
nereden geldiğini tam olarak anlayabilseydik, önceliklerimiz daha çok nitelikli
teknik eleman ve mühendis yetiştirmek olurdu. 
Gaspıralı
İsmail Bey’in bir sözünü burada tekrarlamak istiyorum: “Denizde gemisi, karada
bankası, dünya pazarında malı olmayan milleti kimse adam yerine koymaz.” İbn
Rüşd, “Faslu’l Makâl” adlı eserinin önsözünde batılı ve doğulu insanları
karşılaştırır ve şöyle der: “Batılı insan, reyi ve fikriyle devletine yön
verirken, doğulu insan, kaderci ve teslimiyetçi olduğundan devletin kendisine
yön vermesine sadece rıza göstermekle kalmıyor, ayrıca bunu arzu ediyor. Yüksek
bir otoriteye karşı gelmeyi, Allah’a karşı gelmekle denk tutuyor, ‘Büyüklerimiz
her şeyin en iyisini bizden daha iyi bilir.’ inancından ayrılamıyor.” 
Bu
çerçevede, üniversitelerin görevleriyle ilgili görüşlerimi özetlemek istiyorum.
1)
Üniversiteler, Türkiye ekonomisinin verimliliğine ve rekabet edebilirliğine
olumlu katkıda bulunmak üzere teşkilatlanmalıdır.
2)
Üniversiteler, kalkınmada ve rekabette motor görevi yapmalıdır.
3)
Ülkenin bilim politikası olmalıdır. Öncelikli birkaç alan tespit edilmeli ve
üniversitelerin misyonu, belirlenen hedeflere göre tasarlanmalıdır.
4)
Hedef olmayınca üniversitelerde rastgele konularda araştırmalar yapılmakta ve
sonuçlarından sanayiciler yararlanamamakta ve üniversite-sanayi iş birliği
oluşmamaktadır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Altıntaş.
AYHAN
ALTINTAŞ (Devamla) – Konuşmama son vermeden önce, üniversitelerimizde görev
yapan daire başkanlarına, belediye ve bakanlıklardaki gibi makam tazminatı ve
şube müdürleri ile fakülte sekreterlerine 3600 ek gösterge verilmelidir diyor,
Genel Kurulu saygılarımla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Altıntaş.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

40’ıncı
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
Sayın
Bakırlıoğlu, 60’a göre söz talebiniz var.
Buyurun.
V.- AÇIKLAMALAR (Devam)
48.- Manisa Milletvekilleri Ahmet Vehbi Bakırlıoğlu’nun, aşırı
yağışların Manisa’da hayatı olumsuz etkilediğine ve Akhisar ilçesinde yaşanan
sel baskınında yaşamını yitiren Zekeriya Akyol’a Allah’tan rahmet dilediğine
ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan.
Hafta
sonu mevsim normallerinin çok üzerinde yağan yağmur, yurdun birçok yerinde
olduğu gibi, Manisa’mızda da hayatı olumsuz etkiledi. Özellikle Gediz ve Nif
nehirleri havzasında yaşanan su baskınları, binlerce dekar tarım alanını sular
altında bırakmış, maddi hasara yol açmıştır. Akhisar’da yarım kalan Gürdük
Barajı patlamış, kara yolları ve demir yolu hattı zarar görmüştür. Böylesi bir
doğa olayı sonrasında en büyük tesellimiz, can kaybımızın olmamasıydı. Ancak
Akhisar ilçesi Aşağıdolmadeğirmen kırsal mahallesinden aldığımız vefat haberi,
bizleri fazlasıyla üzdü.
Cumartesi
günü yaşanan sel baskınında yaşamını yitiren 31 yaşındaki Zekeriya Akyol’a
Allah’tan rahmet, acılı ailesine başsağlığı diler, aşırı yağmurdan hayatı
olumsuz etkilenen ve maddi hasar gören tüm Manisalı hemşehrilerimize böylesi
felaketlerin bir daha yaşanmaması temennisiyle geçmiş olsun dileklerimi
iletiyorum. 
Genel
Kurulu saygıyla selamlarım. 
BAŞKAN
– Teşekkürler Sayın Bakırlıoğlu. 
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
– 41’inci madde üzerinde iki adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 37 sıra sayılı “Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi”nin 41’inci
maddesinin aşağıdaki şekilde değiştirilmesini arz ve teklif ederiz. 
Saygılarımızla.

MADDE
41- 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 3 üncü maddesinin birinci fıkrasının (10) numaralı bendinde
bulunan “yedinci, sekizinci ve onikinci fıkralarının” ifadesi “yedinci ve
sekizinci fıkraları ile onikinci fıkrasındaki askeri öğrenci adayları ile
Jandarma ve Sahil Güvenlik Akademisi öğrenci adayları” şeklinde
değiştirilmiştir. 
 Mehmet
Bekaroğlu Ömer Fethi Gürer Emine Gülizar Emecan
 İstanbul Niğde İstanbul
 Fikret
Şahin Haydar Akar Aydın Özer
 Balıkesir Kocaeli Antalya
 Cavit
Arı Rafet Zeybek
 Antalya Antalya
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.

BAŞKAN
– Önerge üzerinde Kocaeli Milletvekili Haydar Akar’ın söz talebi vardır. 
Buyurun
Sayın Akar. (CHP sıralarından alkışlar) 
Süreniz
beş dakikadır. 
HAYDAR
AKAR (Kocaeli) – Sayın Başkan, değerli milletvekilleri; evet, madde 41. Madde
41 deyince, 41 plaka Kocaeli akla gelir.
Kocaeli
hakkında konuşmadan önce, bugün açıklanan verilere göre de sanayide yüzde 6,5
küçüldüğümüzü, yine işsizlik oranlarının arttığını görüyoruz. Peki, bu sanayide
yüzde 6,5’luk küçülme, Türkiye’de en çok hangi kenti etkileyecektir sizce?
Kocaeli’yi etkileyecektir çünkü Türkiye’nin yaklaşık gayrisafi millî
hasılasının yüzde 12’sini, 13’ünü karşılayan bir kentten, bir sanayi kentinden
bahsediyoruz. Bu küçülme neye neden olacaktır? Bir defa, hep övünüyorsunuz ya,
ithalatı hiç söylemeden ihracatı söylüyorsunuz, ihracatta ciddi bir azalmaya
neden olacaktır. Üretimin düşmesi demek, fabrikaların kapanması demek,
insanların işsiz kalması, işçi çıkartmaları demek; ham madde üretenlerin daha
az ham madde üretmesi, yarı mamul üretenlerin daha az yarı mamul üretmesi,
yine, bu işin lojistiğini yapan firmaların bu lojistikte daha az iş yapmasına
neden olacaktır; zincirleme bir şekilde bütün sektörleri etkileyecektir bu
kriz. Krizin boyutları yavaş yavaş hissediliyor tabii. 
Sanayi
kentinden bahsettik, yüzde 6,5 küçülmeden bahsettik. Bu sanayi kenti, Kocaeli
olarak son on yılda 444 milyar TL vergi vermiş, son on yılda Kocaeli’nin
verdiği vergi 444 milyar lira. Peki, bu sanayi kenti, bu verdiği vergiye
karşılık ne kadar kamu yatırımı almış? 3 milyar 750 milyon TL kamu yatırımı
almış yani şu anda baktığınızda, 2017’de kamu yatırımlarına baktığınızda 81 il
içerisinde 81’inci sırada. Önceki yıllara baktığınızda da aynı şekilde
Kocaeli’ydi. Kocaeli ilinin problemleri saymakla bitmez arkadaşlar. Maalesef,
biz ödediğimizin karşılığını alamıyoruz. 
Geçen
gün Recep Erdoğan, Kocaeli’ye geldi ve Kocaeli’deki vatandaşların gayrisafi
millî hasıladan aldığı payı 19 bin dolar olarak açıkladı, 19 bin dolar, dile
kolay. Türkiye'de 1’inci sırada gayrisafi millî hasılada ama Kocaeli’de yaşayan
insanların yüzde 44’ü 2 bin TL’ye, yeni 2 bin TL yapılan asgari ücretle
çalışıyor. Kocaeli hiçbir zaman gayrisafi millî hasıladan bahsedilen o payları
almış değil çünkü emeği sömürülen, bedeni sömürülen bir kent, yaşayan
insanların bedeninin sömürüldüğü bir kent Kocaeli. 
Kocaeli,
kamu yatırımı alamıyor da baktığınız zaman en zengin belediyelerden bir tanesi.
Büyükşehir Belediyesi var Kocaeli’de, bu Büyükşehir Belediyesi on iki yılda toplam
18 milyarlık bir bütçeye sahip olmuş, son on iki yılda ve 2018’in bütçesi 2,7
milyar lira, bu Büyükşehir Belediyesinin ama bildiğiniz gibi değil arkadaşlar,
Türkiye'nin en borçlu belediyesi, 6 milyar TL de borcu var. 
İLYAS
ŞEKER (Kocaeli) – Doğru, CHP’den kaldı hepsi, CHP’den kaldı. 
HAYDAR
AKAR (Devamla) – Biliyorum İlyas Bey, söyleyeceklerinizi biliyorum, hiç laf
atmanıza gerek yok, onun ne olduğunu anlatırım. Siz bana cevap verirsiniz, ben
de size anlatırım onu. 
Peki,
Kocaeli Büyükşehir Belediyesinin Özel Kalem harcamalarını merak ettim.
Başlangıçta yılda 1 miyon-1,5 milyon arasında bir özel kalem harcaması vardı
Kocaeli Büyükşehir Belediyesinin, böyle bir sanayi kentinde bu da gayet normal
sayılır baktığınız zaman özel kalem harcamasına. 2017’ye bakıyorsunuz, 10
milyon TL. Birçok kasaba, birçok belde, hatta birçok ilçe belediyesi bu kadar
bütçeye sahip değil. Kocaeli Büyükşehir Belediyesinin son on yıldaki özel kalem
harcaması 46 milyon TL. Evet “Kocaeli Belediyesi, Türkiye'nin en borçlu
belediyesi.” dedim ama öyle kötü yönetiliyor ki Kocaeli Büyükşehir
Belediyesinin on yılda ödediği faiz 1 milyar 406 bin TL. Nasıl bir yönetimdir
bu?
İLYAS
ŞEKER (Kocaeli) – Borcu yapanlar utansın.
HAYDAR
AKAR (Devamla) – Evet, borcu biz yaptık, kamuda devamlılık esastır,
biliyorsunuz değil mi? Bu borçla yaptığımız Yuvacık Barajı’nın suyuyla abdest
alıyorsun İlyas Bey. O Yuvacık Barajı, maliyetinin 5,4 katına mal oldu; senin
borç yaptığın Osmangazi Köprüsü, maliyetinin 11 katına mal oluyor. Orada Recep
Tayyip Erdoğan vatan hainliğiyle suçlamıştı, Osmangazi Köprüsü’nde vatan
hainlerinin kim olduğunu görüyoruz. (CHP sıralarından alkışlar) 
Konuşmaya
devam edeyim mi? İster misiniz, devam edeyim mi konuşmaya? 
İLYAS
ŞEKER (Kocaeli) – Daldan dala zıpla.
HAYDAR
AKAR (Devamla) – Bakın, bir Dilovamız var, kanser ovası olmuş. 6 tane organize
sanayi bölgesi var ve getirdiler, Kömürcüler OSB’yi oraya kurdular;
Zonguldak’ın ihtiyacı varken, Bartın’ın ihtiyacı varken, diğer illerin ihtiyacı
varken getirdiler Kömürcüler OSB’yi oraya kurdular ve Dilovası’nın tek rüzgâr
alan tarafına kurdular ve Türkiye'deki kanser oranının en yüksek olduğu bölge. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Akar.
HAYDAR
AKAR (Devamla) – Trafik problemi var. En büyük iki kentine, iki ilçesine, Gebze
ve İzmit’e giremezsiniz; navigasyonla zor girersiniz, navigasyonla zor çıkarsınız
kentten. Bu belediyecilik ve bu hizmet anlayışıyla Kocaeli, Türkiye'nin en
mağdur edilen kenti, hak ettiğini alamıyor. 
Bakın,
Kocaeli’nin ödediği vergi yılda 72 milyar -tahakkuk eden vergi- ödediği
vergiyle, 72 milyarla 2017’de 1’inci sırada. Sadece yüzde 10’unu verseler
Kocaeli’ye, sadece AKP milletvekilleri biraz bastırsa da şunun yüzde 10’unu
alsa, 7 milyarı alsa Kocaeli’nin bütün problemleri çözülür.
İlyas
Bey, Eşme’den Çayırova’ya metro yaparız metro bu parayla, biliyor musunuz? Ama
bir çivi çakmadınız diyor, hepinizi sevgi ve saygıyla selamlıyorum. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 41’inci maddesinde yer alan
“değiştirilmiştir” ibaresinin “düzeltilmiştir” ibaresiyle değiştirilmesini arz
ve teklif ederim.
 Aylin
Cesur Fahrettin Yokuş Bedri Yaşar
 Isparta Konya Samsun
 Mehmet
Metanet Çulhaoğlu Lütfü Türkkan Feridun Bahşi
 Adana Kocaeli Antalya
 Ayhan
Erel
 Aksaray
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Samsun Milletvekili Bedri Yaşar’ın söz talebi vardır.
Buyurun
Sayın Yaşar. (İYİ PARTİ sıralarından alkışlar) 
Süreniz
beş dakikadır.
BEDRİ
YAŞAR (Samsun) – Sayın Başkan, değerli milletvekilleri; Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Teklifi’nin 41’inci
maddesi üzerinde söz almış bulunuyorum. Yüce heyetinizi saygıyla selamlıyorum.
Değerli
arkadaşlar, ben özellikle yurt dışı müteahhitlik hizmetleri üzerinde durmak
istiyorum. Bugün özellikle sigortayla ilgili kanunları görüşüyoruz. Bugün, yurt
dışında çalışan işçilerimiz sağlık hizmetlerinden istifade etmelerine rağmen,
yurt dışında çalıştıkları süre sigortalılık süresinden sayılmıyor. Hâlbuki biz
istiyoruz ki mümkün olduğunca… Müteahhitlik hizmetleri konusunda Türkiye
hakikaten çok önemli bir yere sahip; ilk 50 firma içinde Türk şirketleri var,
ilk 200 firma içinde Türk şirketleri var. Dünyanın 180 ülkesinde de iş
adamlarımız müteahhitlik hizmeti yapıyorlar, buna benzer faaliyetlerde
bulunuyorlar ama maalesef, bunların Türkiye’den götürdükleri elemanların
çalıştığı gün sayısı sigortalılık gününden sayılmıyor. İnşallah, bu kanun
kapsamında -yine bu kürsülerden hep söylüyoruz- siz verin, biz imzalayalım ama
yurt dışında çalıştıkları günler de en azından sigortalılık gününden sayılsın. 
İkincisi:
Yurt dışına çıkan firmalarımızın daha birinci günden başvurdukları yerler,
ticaret ataşelikleri. Bugün, dünyadaki yani 180 ülke içerisindeki ticaret
ataşeliklerimizin önemli bir kısmı maalesef boş yani oralarda bizim ticaret
ataşemiz bile maalesef yok. Buradan uyarıyoruz, bir an önce bu boşlukları
dolduralım. Unutmayalım ki bugün Çin, dünya ekonomisine yön veren ülkelerin
başında geliyor. Size şöyle ifade edebilirim: Çin’in ticaret ataşeliklerinde
çalışan eleman sayısı, konsolosluklarında çalışan eleman sayısından daha fazla.
Yani hiç kimse durduğu yerde bir yerlere gelmiyor. Dolayısıyla bizim ticaret
ataşeliklerimiz, aynı zamanda iş adamlarımızın randevularını almak zorunda;
aynı şekilde bağlantılarına, otel bağlantılarına, iş ilişkilerine hukuki
yardımları, destekleri vermediği sürece bizim umduğumuz yerlere gelmemiz mümkün
değil.
Yine
bu çerçevede, özellikle yurt dışında iş yaparken firmalarımız, daha işi aldığı
andan itibaren, burada Ekonomi Bakanlığına bir dilekçeyle işi aldığını zaten
beyan ediyor. Bu işi yapma esnasında, özellikle tahsilat aşamasında, bu
ülkelerdeki -bizim daha fazla iş yaptığımız ülkeler üçüncü dünya ülkeleri-
tahsilatlarında çok ciddi problemler yaşıyor, bu aşamada devleti yanında görmek
istiyor yani bu tahsilatları yaparken tahsilatlarda çok ciddi zorluklar
yaşıyoruz. Özellikle onların yerel para birimiyle iş yapan firmalar
konvertasyonlarda çok ciddi problemler yaşıyor; serbest piyasa kuru farklı,
banka kurları farklı, paraların ülkemize transferinde çok ciddi problemleri
var. İşte tam burada Ekonomi Bakanlığımızı, yurt dışı müteahhitlik
hizmetlerinden sorumlu bakan yardımcılarımızı, biz, yanımızda görmek istiyoruz.
Bunun
yanı sıra, özellikle yurt dışında iş yaparken firmalar, kendi kredileriyle bu
ülkelere gidiyor yani diyelim ki Fransız firmaları kendi kredileriyle, kendi
şirketleriyle gidiyor, o ülkeye kredi açtığı için o ülkeden iş alma şansları
yüksek ama bizim iş adamlarımız, iman kuvvetiyle gidiyor “Ver elini.” diyor,
nasıl helalleşebilirse,hangi şartlarda iş alabilirse bu şartlarda iş almaya
çalışıyor. Dolayısıyla bu şartlar altında rekabet mümkün mü? Tabii ki mümkün
değil. Dolayısıyla bizim Eximbank’ı buradan ben tekrar uyarıyorum: Bu yurt dışı
müteahhitlik hizmetleri konusunda -şart değil- üretimde de, imalatta da bu
kredileri kullandırdığı ülkelere en azından Türk firmalarıyla beraber çalışma
şartını getirsin. Bugün, ülkemizde de belli projeler, özellikle büyük projeler
yapılırken -Marmaray da buna dâhil- hep yabancı firmaları görürsünüz. Nedir?
“Eğer biz bu ülkenin kredisini veriyorsak, bu projenin kredisini veriyorsak
bizim firmalarımızla çalışacaksınız.” şartı var. Aynı şekilde, Eximbank da yurt
dışına açtığı kredilerde bizim ülke müteahhitlerimizle, ülke iş adamlarımızla
yapma şartını getirmesinde çok büyük fayda var.
İkincisi,
bu hizmetlerden elde edilen, özelikle, hak edişleri… Mesela, Türkiye’de yapılan
işlerde firmalar hak edişlerini bankalara temlik ederek finansal sıkıntılarını
bir miktar giderebiliyorlar ama yurt dışında böyle değil. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Yaşar. 
BEDRİ
YAŞAR (Devamla) – Toparlıyorum Başkanım.
Firmaların
alacakları var, hep kendi sorunlarını kendileri çözmeye çalışıyor. Artık bizim
Türk bankalarının bütün civar ülkelerde şubeleri var; devlet burada da araya
girip bu şubeler marifetiyle Türk iş adamlarının alacaklarını bir şekilde
garanti altına alıp, temlik edip bunların da finansal sorunlarını gidermeli.
Yani bu, üç ayaklı bir sistem. Devlet, vatandaşının yanında olmadığı sürece bu
üçüncü ülkelerde çok ciddi sorunlar yaşıyoruz.
Yurt
dışına çok sık gidip gelen biri olarak şunu söyleyebilirim: İnanın, şu an
hapishanelerde bile bir sürü Türk var. Yani konsolosluk akşama kadar bunlarla
uğraşıyor. Yani bu işi Ekonomi Bakanlığı kapsamında baştan aşağıya yeniden bir
gözden geçirmek lazım. İş adamlarımızı dünyanın dört bir tarafına gönderirken
yanlarında olduğumuzu hissettirmemiz lazım. Bugün, ülkemizin bundan daha önemli
bir şeye ihtiyacı yok. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi. 
Buyurun.

BEDRİ
YAŞAR (Devamla) – Biz diyoruz ki: Türkiye'nin kaynakları ortada yani sağdan,
soldan LIBOR+1’di, 5’ti, 3’tü diye para aramak yerine iş adamlarımız dünyanın
dört bir tarafına gitsinler, devletimiz de onların yanında olsun, oradaki
yapacağımız işlerle inanın, ithalat ve ihracat arasındaki farkı, açığı kapatmak
daha mümkün olacaktır. 
Buradan,
iş adamlarımız her seferinde bu şikâyetleri dile getiriyorlar. Diyoruz ki:
İnşallah, önümüzdeki dönemde ciddi işler alındı ama devlet yanında olursa
kapasitesini 2 katına çıkaracağından hiç kimsenin şüphesi olmasın. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Yaşar. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
41’inci
maddeyi oylarınıza sunuyorum: Kabul edenler… Etmeyenler… 41’inci madde kabul
edilmiştir. 
42’nci
madde üzerinde iki adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 37 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılmasına İlişkin Kanun Teklifi’nin 42’nci
maddesinin teklif metninden çıkarılmasını arz ve teklif ederiz. 
Saygılarımızla.

 Mehmet
Bekaroğlu Ömer Fethi Gürer Fikret Şahin
 İstanbul Niğde Balıkesir
 Emine
Gülizar Emecan Rafet Zeybek İsmail Atakan Ünver
 İstanbul Antalya Karaman
 Cavit
Arı Aydın Özer
 Antalya Antalya
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.

BAŞKAN
– Önerge üzerinde Karaman Milletvekili İsmail Atakan Ünver konuşacaktır. 
Buyurun
Sayın Ünver. (CHP sıralarından alkışlar) 
Süreniz
beş dakikadır. 
İSMAİL
ATAKAN ÜNVER (Karaman) – Sayın Başkan, değerli milletvekilleri; yüce Meclisi
saygıyla selamlıyorum. 
Maddede
yapılan değişiklikle 506 sayılı Kanun’un geçici 20’nci maddesi kapsamında
emekli sandığı kuran tüm özel sektöre tanınan yüzde 5 işveren teşviki, sadece
bankalardan çekilmektedir. Bu düzenleme, Anayasa’nın eşitlik ilkesine ve
devletin kurduğu hukuk düzeninin istikrarla devam etmesini öngören müstakar
idare ilkesine aykırıdır, bu da devlete olan güveni sarsmaktadır. 
Komisyondaki
itirazlarımız sonucunda bu maddenin müzakereye alınması kararlaştırılmıştı ama
AK PARTİ olarak bunu yapmadınız. Komisyon Başkanına sormak istiyorum: Neden
yapmadınız? Neden karar değiştirdiniz? Yoksa bir yerlerden icazet mi gelmedi?
Belirtmek
gerekir ki ülkemizde sosyal güvenlik sistemi maalesef sorunlarla doludur.
İktidar, çalışanların canı çıkıncaya kadar çalışmasını, mümkünse hiç emekli
olmamasını istemektedir. Hasbelkader emekli olurlarsa da insan onuruna yaraşır
bir emekli aylığına kavuşmasını istememektedir. İktidar, sosyal güvenlik
sistemini geliştirmek için adım atmayı düşünmüyor ama çalışanların çalışırken
ve emeklilikteki haklarını geriye götürecek düzenlemeleri allayıp pullayıp
kamuoyuna “reform” diye yutturmaya çalışıyor.
Çalışanlardan
en yüksek oranda sosyal güvenlik primi almak isteyen iktidarın emekliye yüksek
maaş ödemek işine gelmemektedir. Mesela en düşük BAĞ-KUR primi 2019 yılı için
882 lira 51 kuruş, çiftçi BAĞ-KUR’lular için ise 764 lira 84 kuruş olarak
belirlenmiştir. Düzenli ödeyenler için indirim öngörülse de bugünün ekonomik
koşullarında BAĞ-KUR primini düzenli ödeyebilen esnaf ve çiftçi neredeyse yok
gibidir. Mesela bir berberin en az net asgari ücret düzeyinde bir aylık gelire
ulaşması için BAĞ-KUR primi, iş yeri kirası ve diğer giderler de dâhil
edildiğinde aylık toplam 4.500, 5 bin lira ciro sağlaması gerekmektedir.
Karaman’da saç tıraşı 20 liradır, dolayısıyla bir berberin günde 10 kişiyi,
ayda da 250 kişiyi tıraş etmesi gerekecektir. Ancak bu da bir berber
kardeşimizin gün boyu hiç oturmadan çalıştığı takdirde mümkündür. Berberimiz
çalışır çalışmasına da yeter ki onu bu şekilde çalıştıracak müşterisi olsun.
Vatandaşın bir tıraşı bile atlatmayı kâr saydığı günümüz ekonomik koşullarında
bu BAĞ-KUR primleri ödenemez hâle gelmiştir. Zaten çoğu BAĞ-KUR’a borçlu olan
esnafımız ve çiftçimiz zor durumdadır. BAĞ-KUR’lu esnafımızı ve çiftçimizi prim
yönünden rahatlatacak bir düzenleme mutlaka yapılmalıdır. BAĞ-KUR’lu isyanda,
lütfen, seslerini duyun.
Ha,
BAĞ-KUR’lu primi ödeyecek de ne olacak? 2008’deki sözde sosyal güvenlik
reformunuzdan sonra emekli aylıkları günden güne azalmaktadır, bunu da siz
yaptınız. Size, kurduğunuz bu sosyal güvenlik sistemini de “Dünya bizi
kıskanıyor.” dediğiniz şeyler arasına almanızı öneriyorum. Sosyal güvenlik söz
konusu olunca, hoşunuza gitmese de bir kez daha EYT’yi konuşmak gerekir.
Değerli
milletvekilleri, EYT mağdurdur, mağduriyeti de Cumhur İttifakı’nın bugün de bir
örneğini gördüğümüz tutumu nedeniyle sürmektedir. Bazıları bu mağduriyeti
anlamak istemiyor, bize de tekrar tekrar anlatmak düşüyor. 
“EYT”
dediğimiz yurttaşlarımız, sosyal güvenlik anlamında devlete karşı olan
sorumluluklarını tamamıyla yerine getirmiştir ancak devlet, bu vatandaşlarımız
işe başladıktan sonra yaptığı mevzuat değişikliğiyle kendi üzerine düşen
sorumluluğu yani onları emekli etme sorumluluğunu yerine getirmekten
kaçınmaktadır. 
Mesela,
1991 yılında 18 yaşındayken sigortalı olan bir BAĞ-KUR’lu, yirmi beş yıl ve 9
bin gün üzerinden 2016 yılında emekli olacakken, bugünkü sistem nedeniyle 53
yaşını beklemek zorunda kalmıştır. Bu vatandaşımızın 1973 doğumlu olduğunu
varsayarsak, on yıl bekleyecek ancak 2026 yılında emekli olabilecektir, eğer
çalışıyorsa da on yıl yani 3.600 gün fazladan prim ödeyecektir. Zorla, olması
gerekenden fazla prim almak devlete yakışmaz. 
EYT’ler
için, Sayın Cumhurbaşkanı “Emekli olacaklar, sonra çalışmaya devam edecekler.”
dedi. Aynı Cumhurbaşkanı, geçtiğimiz günlerde çıkardığı bir kararnameyle,
atadığı bakanların emekli aylıklarıyla birlikte bakan maaşı almalarını sağladı.

(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi bağlayın Sayın Ünver. 
İSMAİL
ATAKAN ÜNVER (Devamla) – Teşekkür ediyorum.
Vatandaşa
çok görülen emekliyken çalışma hâli, bakanlar için olabilir görüldü. Bu ne
perhiz, bu ne lahana turşusu! Danışmanlara, bakanlara gelince şapır şupur,
vatandaşa gelince yarabbi şükür. Yok öyle yağma, herkes hakkını alacak. 
EYT’li
yurttaşlarımız bilsinler ki biz her koşulda yanlarındayız. İktidar, milletten o
kadar koptu ki, öyle bir kibir içinde ki ne EYT’nin ne de bir başkasının
derdini anlıyor. Millet geçim derdinde, millet kan ağlıyor. Sırça
saraylarınızdan çıkın, millete bir bakın hâli nice. Siz milleti böyle görmezden
geldikçe, “Rabbena, hep bana, hep yandaşıma.” dedikçe, mağdurlar, mazlumlar
size ah ettikçe, unutmayın, ah alanda kalmaz kimsenin hakkı ve gün olur,
mazlumun ahı indirir şahı. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Ünver. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 42’nci maddesinde yer alan
“yürürlükten kaldırılmıştır” ibaresinin “maddeden çıkarılmıştır” ibaresiyle
değiştirilmesini arz ve teklif ederiz. 
 Aylin
Cesur Mehmet Metanet Çulhaoğlu Lütfü Türkkan 
 Isparta Adana Kocaeli

 Ayhan
Erel Hayrettin Nuhoğlu  Feridun Bahşi 
 Aksaray İstanbul Antalya

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.

BAŞKAN
– Önerge üzerinde İstanbul Milletvekili Hayrettin Nuhoğlu konuşacaktır. 
Buyurun
Sayın Nuhoğlu. (İYİ PARTİ sıralarından alkışlar) 
Süreniz
beş dakikadır. 
HAYRETTİN
NUHOĞLU (İstanbul) – Sayın Başkan, değerli milletvekilleri; sizleri
selamlayarak sözlerime başlıyorum. 
Görüşmekte
olduğumuz kanun teklifinin 42’nci maddesinde verdiğimiz değişiklik önergesi
üzerinde söz aldım. 
Getirilen
kanun tekliflerinin, önergelerin, bırakın kabul edilmesini, tartışılmasına bile
rıza gösterilmeyen bir dönem yaşıyoruz. Onun için, ben yine farklı konularda,
Anayasa ve soğan üzerinde konuşacağım. Soğan bıktırmış olabilir ama soğan bir
semboldür, gene konuşacağım. 
Mahallî
seçimler yaklaşırken adaylar ve siyasi partiler, seçimi kazanmaya yönelik
yapılacak her türlü faaliyetin yasal sınırlar içerisinde yürütülmesi için
elbette ki demokratik hukuk devleti olmanın gereğini yerine getireceklerdir.
Herkesin ama özellikle Türkiye Büyük Millet Meclisinde milletvekili olarak
görev yapan bizlerin ve Cumhurbaşkanının yasalar karşısında daha dikkatli ve
özenli olmamız gerekmektedir. Bizler yemin ederek göreve başladık. Yeminimiz
Anayasa’da yer alan metne uygun olarak yapılmaktadır. 81’inci madde
milletvekilleri, 103’üncü madde Cumhurbaşkanı yemini için düzenlenmiştir.
Bizler, milletvekili olarak, hukukun üstünlüğüne bağlı kalacağımıza, Anayasa’ya
sadakatten ayrılmayacağımıza büyük Türk milleti önünde namusumuz ve şerefimiz
üzerine yemin ettik. Cumhurbaşkanı da benzer şekilde, Anayasa’ya ve hukukun
üstünlüğüne bağlı kalacağına büyük Türk milleti ve tarih huzurunda namusu ve
şerefi üzerine yemin etti. Buraya kadar tamam. 
Şimdi
bir sorunla karşı karşıyayız. Anayasa’ya bağlı kalacağımıza, sadakatten
ayrılmayacağımıza namusumuz üzerine yemin ettik ama aynı Anayasa’nın 94’üncü
maddesinden aynı şeyleri anlamıyoruz. Bu maddenin son fıkrası “Türkiye Büyük
Millet Meclisi Başkanı, Başkanvekilleri, üyesi bulundukları siyasî partinin
veya parti grubunun Meclis içinde veya dışındaki faaliyetlerine katılamazlar.”
demektedir. Biz bu ifadeyi yazıldığı gibi anlıyoruz. Farklı anlayanlar bizlere
ve büyük Türk milletine nasıl farklı anladıklarını açıklamak zorundadır. “Böyle
bir hüküm yok.” diyemeyeceklerine göre, bizlerin nasıl yanlış anladığımızı
açıklamaları gerekir. Adalet ve Kalkınma Partisi grup başkan vekili, her
defasında, bazı kanunları evirip çevirip kılıf aramaya çalışıyor. Hiçbir kanun
maddesi Anayasa hükmünün yerine geçemez. Artık mızrak çuvala sığmıyor. Bu
“seçimlerin siyasi faaliyetten sayılmayacağı” ifadesi son derece isabetsizdir,
talihsizdir ve ayıptır. Seçim çalışmaları siyasi faaliyet değilse nedir? Ticari
faaliyet midir? Sayın Meclis Başkanı ne dediğinin farkında mıdır? Tekrar ikaz ediyorum,
eğer ona kurulan bir tuzak değilse bu, bu yasa dışı inattan derhâl
vazgeçmelidir. 
Bakın,
İYİ PARTİ olarak bizim Başkanlık Divanında sadece 1 üyemiz vardı, Balıkesir
Milletvekilimiz İsmail Ok Divan Kâtibiydi, Balıkesir Büyükşehir Belediye
Başkanı adayımız oldu ve Divandaki görevinden istifa etti. Mecburiyeti var
mıydı? Hukuken yoktu. Başkan ve başkan vekillerini bağlıyor 94’üncü madde ama
bu arkadaşımız bir örnek oluşturdu, seçim meydanlarında, seçim kampanyalarında
bir haksızlığa yol açmamak için, bunu gerekçe göstererek istifa etti. 
Değerli
milletvekilleri, vatandaşlarımız açısından hak aranacak bir yer, doğruluğuna,
adaletine inanılan ve güvenilen bir makam neredeyse kalmadı. Devlet
kurumlarında çalışan, devletin nizamına ve hukukun üstünlüğüne inanan insanlar
da bu gidişattan memnun değil, herkes gerginlik içerisindedir. Bu gerginlikte
devleti yönetenlerin Anayasa ve yasalara karşı takındıkları tavrın etkisi
büyüktür. Gerginliği gidermek, halkın huzurunu sağlamak devletin görevi
olmalıdır, devlet güven vermelidir.
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın Sayın Nuhoğlu.
HAYRETTİN
NUHOĞLU (Devamla) – Devleti yönetenler yasalara uymalıdır, yasalara uygun
davrandıklarını her zaman göstermelidir. Bu bakımdan, yasama organı olan
Türkiye Büyük Millet Meclisinin Başkanı Sayın Yıldırım’ı ettiği yemine bağlı
kalmaya ve Anayasa’ya sadakatten ayrılmamaya bir kez daha davet ediyorum.
Değerli
milletvekilleri, gelelim soğana. Soğan artık bir sembol oldu. Önemli olan hayat
pahalılığıdır. Soğan gibi birçok ürünün fiyatı çok yüksektir. Geçim sıkıntısı
ve yoksulluk zaten borçlu yaşamaya alıştırılan halkımızı daha da zora
sokmuştur. Birçok şeyin seçime göre ayarlandığını artık halk da anlamaya
başladı. Önce yapılan, sonra geri alınan zamlar, tehir edilen bazı vergiler,
affedilen cezalar milletin çoğunluğu tarafından fark edilmektedir. Enflasyonla
mücadele şarttır ama bu mücadelenin yolu, Türkiye İstatistik Kurumuna talimat
vererek hedefleri tutturana kadar rakamlarla oynanması değildir. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha süre vereyim ama lütfen bağlayın sözlerinizi.
HAYRETTİN
NUHOĞLU (Devamla) – Teşekkür ederim.
Enflasyon
hesabı için aralık ayının 20-25’i arasında fiyatlar toplandı. Toplanan
ürünlerin bir kısmının fiyatları yılbaşı için indirime girdi. Hemen, derhâl,
talimatla yeniden fiyatlar alındı ve o fiyatlar sepete konuldu. Türkiye
İstatistik Kurumunun daire başkanlarına ve bölge müdürlerine de gerekli ikazlar
yapıldı, gözleri korkutuldu. Bütün bunlara rağmen, TÜFE için açıklanan yüzde
20,3 enflasyon oranı çok yüksektir. Gelişmekte olan ülkelerin 2018 TÜFE
ortalaması yüzde 4-5 dolayındadır. 
Hükûmeti,
artık, gerçekleri görmeye ve ekonomide yapısal düzenlemeleri yapmaya davet
ediyor, saygılar sunuyorum. (İYİ PARTİ sıralarından alkışlar) 
BAŞKAN
– Teşekkürler Sayın Nuhoğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
42’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
43’üncü
madde üzerinde iki adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 37 sıra sayılı Bazı Kanun ve Kanun Hükmünde Kararnamelerde Değişiklik
Yapılmasına İlişkin Kanun Teklifi’nin 43’üncü maddesinin aşağıdaki
değiştirilmesini arz ve teklif ederiz.
 Mehmet
Bekaroğlu Ömer Fethi Gürer Emine Gülizar Emecan
 İstanbul Niğde 
İstanbul
 Rafet
Zeybek Aydın Özer Fikret Şahin
 Antalya Antalya Balıkesir
 Cavit
Arı Süleyman Girgin
 Antalya Muğla
MADDE
43- 5510 sayılı Kanuna aşağıdaki ek madde eklenmiştir.
EK
MADDE 19- Bu kanun veya bu Kanunla yürürlükten kaldırılan ilgili kanun
hükümlerine göre, malullük ve yaşlılık sigortasından ödenen aylıklar ve
aylıklar ile birlikte her ay itibarıyla yapılan ödemeler toplamı dosya bazında,
8/2/2006 tarihli ve 5454 sayılı Kanun’un 1’inci maddesi uyarınca yapılacak ek
ödeme dâhil ödemenin yapıldığı tarihteki yürürlükteki net asgari ücretten az
olamaz. Ölüm sigortasından yapılan ödemeler toplamı ise, bu tutarın hak
sahiplerinin hisseleri oranı esas alınarak tespit olunacak tutarından az
olamaz.
Bu
kanun kapsamında hesaplanan aylıklar, bu madde ile belirlenen tutardan düşükse
aradaki fark Hazineden tahsil edilir.
Uluslararası
sosyal güvenlik sözleşmeleri gereğince bağlanan kısmi aylıklar için bu madde
hükümleri uygulanmaz.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.

BAŞKAN
– Önerge üzerinde Muğla Milletvekili Süleyman Girgin söz talebinde bulunmuştur.

Buyurun
Sayın Girgin. (CHP sıralarından alkışlar)
Süreniz
beş dakikadır. 
SÜLEYMAN
GİRGİN (Muğla) – “Tohumların tohumuna, serpilip gelişene selam/ Türkiye işçi
sınıfına selam/ Selam yaratana.” (CHP sıralarından alkışlar)
Sayın
Başkan, değerli milletvekilleri; büyük usta Nazım’ın 117’nci doğum gününü
kutluyorum, saygı ve minnetle anıyorum. 
Değerli
milletvekilleri, AKP’li Cumhurbaşkanı Sayın Recep Tayyip Erdoğan geçenlerde
emeklilikte yaşa takılanlarla ilgili “Erken emekli olacaklar, sonra da gidip
başka işte çalışacaklar yani çift dikiş; böyle bir şey olamaz.” demişti.
Sonrasında ne yaptı? Sonrasında da Cumhurbaşkanlığı kararnamesiyle
Cumhurbaşkanı yardımcılarına, bakanlara ve yardımcılarına çift dikişin yolunu
açtı. Emekliye gelince ise “En düşük emekli maaşı bin liranın altında olamaz.”
diye düzenleme yapılıyor. Ama nasıl bir düzenleme yapılıyor? Buradan 130 bin
kişinin bin liranın altında ücret aldığı söylenmekte. Örneğin 700 lira maaşı
olan bir emekli enflasyon oranında yüzde 10 zam alacak. Ne olacak maaşı? 770
lira. Bin liraya tamamlanacak. Sonrasında, gelecek yıl ne olacak? Yine yüzde
10, tekrar bin liraya tamamlanacak. Sonra? Tekrar yüzde 10, tekrar bin liraya
tamamlanacak. Ne zamana kadar? En az dört yıl boyunca bu emeklilerimiz bin
liraya talim edecek. Bunu özellikle vatandaşlarımızın dikkatine sunmak
istiyorum. 
Bu
nasıl çifte standart? Sözlerimin başında söylediğim gibi, kendilerine gelince
çift dikiş, emekliye gelince yerinde say. Bin TL’yle emeklilerin bir ay
geçinebilmeleri mümkün müdür? Maalesef, bu ülkede işçinin, çiftçinin, esnafın
değeri olmadığı gibi emeklinin de değeri yok çünkü bu ülkede insana değer yok. 
Emekliliği
yaşamamakta emeklilerimiz. Yıllarca bu ülkenin emektarlığını çekenler daha
sonraki sıralarda rahata kavuşacağı yerde, hayatta kalabilmek için maalesef
ikinci bir iş bulmak zorundalar. Ben on dakika yukarıda oturuyorum, bazen
taksiyle geldiğimde özellikle soruyorum, şu ana kadar hangi taksiye bindiysem
çalışanların hepsi “Ben emekliyim, ek işte çalışıyorum.” diyor, bu da
Türkiye'nin gerçek durumu. 2002 yılında, emekli aylığı alan 3 kişiden 1’i
çalışmaktayken; 2018 yılında, emekli aylığı alan 2 kişiden 1’i çalışmaktadır.
Kilosu 4.500 lira olan beyaz çay içerken bin TL’yle bir ailenin bir ay
geçinebilmesini beklemek AKP iktidarının gerçeklikle arasının tamamen koptuğunu
göstermektedir. 
Değerli
milletvekilleri, yıllarca çalışmış, didinmiş, alın teri dökmüş emeklilerimizin
bugün bir bankanın kuyruğunda eline geçecek üç kuruş için beklemesi, yoksulluk,
hatta açlık sınırının altında aldığı emekli maaşıyla hâlâ evinin geçimi için
güç bela idare ediyor olması ülkemizin sosyal güvenliğinin geldiği durumu
ortaya koymaktadır. Bırakın da emeklilerimiz o yaşta bile “Karnımı nasıl
doyururum?” “Eve nasıl ekmek götürürüm?” “Faturamı nasıl öderim?” derdinde
olmasın. 
İnsan
onuruna yakışır bir emeklilik için, emekli aylıkları yaşam koşullarına uygun
hâle getirilmelidir. Emekli aylıklarının alt sınırı asgari ücretle
eşitlenmelidir. Aynı koşullarda emekli olanların, özellikle de 2000’den sonraki
emeklilerin intibak sorunu giderilmelidir. Emekli aylıklarının belirlenmesinde
iktidar, emekli sendikalarıyla mutlaka müzakere etmelidir ve emeklilere toplu
pazarlık hakkı tanınmalıdır. Emeklilikte prime takılan kadınların sorunu
mutlaka giderilmelidir. Türkiye’de kadınlar sadece yaşa değil prime de
takılmaktadır. Kadın nüfusunun önemli bir bölümü kayıtlı istihdama geç yaşlarda
girebildiği ve düzenli prim ödemesine sahip olmadığı için, emeklilik yaşı gelse
bile prim ya da sigortalılık süresi eksik olduğu için emekli olamamaktadır. 
Değerli
milletvekilleri, bugün burada görüşüldü emeklilikte yaşa takılanlar, kısaca
“EYT” diye biliniyor. Sorun milyonlarca kişiyi ilgilendiriyor. O nedenle, güçlü
ve toplumsal bir etki de yaratmış vaziyette. EYT’liler için Cumhurbaşkanı
kalkmış “Bir de bunlar türedi.” diyor, grup başkan vekili kalkmış “Bunlar boş
işler.” diyor. Ben de şimdi bütün vatandaşlarıma sormak istiyorum… Sayın grup
başkan vekili, sayın AKP’liler; dolu olması için ille de ihale mi olması lazım,
dolu olması için ille de rant mı olması lazım? Bunların da cevabını kamuoyuna
bırakıyorum.
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Girgin.
SÜLEYMAN
GİRGİN (Devamla) – Sizler ne derseniz deyin, Mecliste iktidar blokunun
oylarıyla reddediliyor olsa da böyle bir sorun var ve göz ardı edilmesi mümkün
değil. Bu nedenle, Meclis tarafından araştırılması yerinde olurdu aslında. EYT
kaç kişiyi ilgilendiriyor, yaşanan mağduriyet nasıl giderilir, çözüm için hangi
seçenekler var, bunlar konuşulmalıydı.
Birincisi,
4447 öncesi işe başlayanlarla sınırlı olmak üzere bütün yaşa takılanlara
koşulsuz ve hemen emeklilik hakkı tanınmasıdır. Ancak ortada ciddi bir bilgi
kirliliği var. 750 milyar lira bir maliyetten söz edilmektedir. Bu, doğru bir
iddia değildir. SGK’nin emekli aylığı ödemeleri aylık 20 milyar lira
civarındadır. Bu ödemeler toplam 12 milyona yakın emekli ve hak sahibini
kapsıyor. İktidar çevreleri 1 milyon 300 bin kişinin, yaş koşulu
kaldırıldığında, emekli olabileceğini söylüyor; EYT’liler ise 700 bin kişiden
bahsetmekte. Sayıyı 1 milyon 300 bin kabul etsek bile EYT sorununun -çözümü
için yıllık maliyetin- en fazla, mevcut gidere 2 veya 3 milyar lira daha yük
getirdiği ortadadır.
(Mikrofon
otomatik cihaz tarafından kapatıldı)
BAŞKAN
– Buyurun, bağlayın lütfen Sayın Girgin.
SÜLEYMAN
GİRGİN (Devamla) – Bağlıyorum.
Bunun
anlamı, SGK’nin ödeyeceği emekli aylıklarının yaklaşık yüzde 10 artması
demektir.
Bir
başka çözüm de 4447 sayılı Yasa’dan önce çalışanlar için kademeli yaş koşulunun
yumuşatılması olabilir. Hâlen öngörülen yaşlar kademeli olarak aşağı
çekilebilir, böylece, iddia edildiği gibi bir anda emeklilikte yığılma olmaz.
Ancak buradaki açmaz emekli aylıklarının düşük olmasıdır. Bu nedenle böyle bir
durumda mutlaka emekli aylıklarının asgari ücretin altında olamayacağı yönünde
düzenleme yapılmalıdır.
Gelelim
kaynak sorununa. EYT konusu gündeme geldiğinde iktidar hemen kaynak diyor yok
veya maliyet hesabı yapıyor, bu koro hemen faaliyete geçiyor. Oysa kaynak var.
Sayıştay raporlarına göre 83 milyar lira prim alacağı duruyor SGK’nin. Diğer
yandan tahsil edilmeyen SGK primleri var, kayıt dışı çalışanların sigortalı
kapsamında çalıştırılması var, sermaye çevrelerine tanınan vergi ve prim
indiriminin, teşvikinin EYT’lilere verilmesi mutlaka gerekmektedir. 
(Mikrofon
otomatik cihaz tarafından kapatıldı) 
SÜLEYMAN
GİRGİN (Devamla) - “Sayın Erdoğan’a âşığım.” diyen Ethem Sancak’a parası
yokken, yeri yokken, fabrikası yokken ülkenin savunma sanayisi peşkeş çekilip
paralar veriliyorsa EYT’lilere de verilir diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Girgin.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1369) esas numaralı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifi’nin 43’üncü maddesinin aşağıdaki
şekilde değiştirilmesini arz ve teklif ederiz.
MADDE
43- 5510 sayılı Kanuna aşağıdaki ek madde eklenmiştir.
“EK
MADDE 19- Bu Kanun veya bu Kanunla yürürlükten kaldırılan ilgili kanun
hükümlerine göre malullük ve yaşlılık sigortasından ödenen aylıklar ve aylıklar
ile birlikte her ay itibarıyla yapılan ödemeler toplamı dosya bazında, 8/2/2006
tarihli ve 5454 sayılı Kanunun 1 inci maddesi uyarınca yapılacak ek ödeme dâhil
1.300 Türk lirasından az olamaz. Ölüm sigortasından yapılan ödemeler toplamı
ise bu tutarın hak sahiplerinin hisseleri oranı esas alınarak tespit olunacak
tutarından az olamaz.
Bu
Kanun kapsamında hesaplanan aylıklar, bu madde ile belirlenen tutardan düşükse
aradaki fark Hazineden tahsil edilir.
Uluslararası
sosyal güvenlik sözleşmeleri gereğince bağlanan kısmi aylıklar için bu madde
hükümleri uygulanmaz.”
 Aylin
Cesur Fahrettin Yokuş Lütfü Türkkan
 Isparta Konya Kocaeli
 Ayhan
Erel Mehmet Metanet Çulhaoğlu
 Aksaray Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ YAŞAR KIRKPINAR (İzmir) – Katılmıyoruz Sayın Başkan.
BAŞKAN
– Önerge üzerinde Konya Milletvekili Fahrettin Yokuş konuşacaktır. 
Buyurun
Sayın Yokuş. (İYİ PARTİ sıralarından alkışlar)
Süreniz
beş dakikadır. 
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlıyorum.
Hükûmetimizin
güzel bir işlemini şu anda bu maddede görüşüyoruz. Kendilerine teşekkür
ediyoruz. Bak, teşekkürle başlattım. 850 liraya kadar düşmüş olan, ağırlıklı
olarak tarım emeklisi olan yaklaşık 90 bin vatandaşımızın maaşlarını bin liraya
çıkaracağız. Ne güzel; Allah razı olsun, Allah bereket versin. İyi de şimdi,
bin lirayla bu iş olacak mı? Biz diyoruz ki gelin, emeklilerimizi de şu asgari
ücretlilerimiz gibi sevindirelim. Sizi kutluyorum AK PARTİ Grubu, asgari
ücretlilerimize 2.020 lirayı getirdiniz; yüzde 26 zam yaptınız, vallahi doğru
yaptınız. Gelin, şu doğruları devam ettirelim. Yani en düşük emekli maaşını da
asgari ücret kadar artıralım, 2.020 lira olsun. Neden? Adı üstünde, asgari
ücret. Zaten TÜİK’in yoksulluk ya da açlık sınırı diye ifade ettiği, bir kişinin
aylık giderlerinin toplamı 2 bin liranın çok üstünde. Kaldı ki “adalet” diyoruz
ya, Cumhurbaşkanımıza yüzde 26 zam yaptık, niye emeklimize yapmayalım?
Bakın,
size rakamlar vereceğim. Memurlarımız 2019 yılında 4+5, toplam yüzde 9 zam
alacak, memur emeklilerimiz de aynı zammı alacak. Ancak SGK emeklilerimiz,
memur emeklilerimiz kadar almayacak. Enflasyon farkıyla beraber ocak ayından
itibaren SSK ve BAĞKUR emeklileri 10,2; memur emeklileri 10,7 artış alıyorlar.
Yahu arkadaş, niye emekliler arasında yarım puanı birbirine çok görüyorsunuz?
Nasıl adaletiniz var, yarım puana kadar düştünüz mü? Gelin bunların hepsini
yüzde 26 artıralım, rahat rahat siz de uyuyun, biz de uyuyalım, buradan sizi de
kutlayalım. 
MAHMUT
TANAL (İstanbul) – Yok, biz uyumuyoruz, uyumuyoruz, biz ayaktayız.
FAHRETTİN
YOKUŞ (Devamla) - Şimdi, bakın, “Taşeronları kadroya geçirdik.” diye
sevindirdiniz, Allah razı olsun ama maaşları dondu. 4+4 yapıyorsunuz. Ya,
arkadaş, yüzde 8 zammı niye yapıyorsunuz? Ha, diyorsunuz ki: “Ya, biz ne yapalım,
Yüksek Hakem Kurulu var, o verdi bu parayı.” Arkadaş, işinize geldiği zaman
Yüksek Hakem Kurulu, işinize geldiği zaman kendi kurullarınız… Yani anladınız
aslında ne demek istediğimi. Adaletiniz yok dediğim zaman alınıyorsunuz.
Kardeşim, emekliyi birbirinden ayırıyorsun, işçiyi, asgari ücretliyi,
taşeronluyu ayırıyorsun. 
MAHMUT
TANAL (İstanbul) – Gazileri ayırıyorlar. Gazileri de ayırıyorlar, gazileri de. 
FAHRETTİN
YOKUŞ (Devamla) - Yahu, hayatınız ayrımcılık. Şehitleri, gazileri
ayırıyorsunuz. AK PARTİ’li, gök partili diye ayrımı zaten yapıyorsunuz, ömrünüz
bu. 
MAHMUT
TANAL (İstanbul) – Başkan, gazileri de ayırıyor. 
FAHRETTİN
YOKUŞ (Devamla) - Yahu, bir gün de Allah rızası için, şu milleti, 81 milyonu
bir sevin, bir kucaklayın ya. Hâlâ Genel Başkanınız “Arkamdaki yüzde 52.”
diyor. Yahu, vazgeçin, şu yüzde 100’ü arkanıza alın, ne mahzuru var, güle
oynaya şuradan gidelim, yaşayalım. Şu yalan dünyada hepimiz gelip geçiciyiz.
Ama siz diyorsunuz ki ısrarla: “Biz ayrımcılık yapacağız.” Vallahi siz bilirsiniz.
Siz ayrımcılık yaptıkça biz söyleyeceğiz. 
Bakın,
vergide yeniden değerlendirme oranınız var, yüzde 23,7. Bunun anlamı ne? Siz
diyorsunuz ki: “Ey Türk milleti, ey 81 milyon, aldığınızın nefesin dışında her
şeyden vergi alıyoruz.” Ölüyorsunuz, vallahi, mezara gidiyorsunuz… Ölen adamdan
vergi alınır mı? Bakın bakalım, Ankara’da bir ölün bakalım, KDV var mezar
parasında, KDV. Çocuk doğuyor, bir bebeğin aldığınız her malzemesinde vergi
var. Ve bu sene de bu milletin ümüğüne çöktünüz, yüzde 23,7 vergi alacaksınız.
Be kardeşim, ben size adalet getirin, adil olun dediğim zaman, vergide yüzde
23,7 alacaksın, zamma gelince yüzde 4+4, 5+6+4… Yahu, sizin adaletiniz nerede,
nerede kardeşim? 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Yokuş. 
FAHRETTİN
YOKUŞ (Devamla) - İşte onun için diyorum, ne zaman işçiye, memura, taşerona
Cumhurbaşkanımıza yaptığınız yüzde 26 zam kadar zam yaparsanız, bakın, vatandaş
verginin üstünde de zam almış olacak; 23,7 alıyorsunuz ya geri. Yahu, aklınız
başınızda ise, vallahi bu aklı size herkes vermez, ben bu aklı size veriyorum,
diyorum ki aklın yolu bir, adalet hepimize lazım, işte rakamlar –bunlar sizin
rakamlarınız- işte istatistikler, işte doğru yol, işte Allah’ın yolu. Yahu,
gelin artık şu doğru yola, bir kere gelin, ondan sonra sizi burada
alkışlayalım, hep beraber güle oynaya gidelim. (İYİ PARTİ ve CHP sıralarından
alkışlar)
Başkanım,
izin ver, bir de şiir okuyayım ben bunlara, bu akşamı bitirelim. 
BAŞKAN
– Buyurun. 
FAHRETTİN
YOKUŞ (Devamla) – “Şaşarsa adalet terazisinin dili,
Sarsılır
ta derinden mülkün temeli.
Ey
idareciler, adil davranmazsanız eğer,
Yakanızdadır
mahşerde mazlumların iki eli.” 
(Mikrofon
otomatik cihaz tarafından kapatıldı) 
BAŞKAN
– Açalım mikrofonu, şiirin bütünlüğü bozulmasın. 
ALİ
ŞAHİN (Gaziantep) – Başarısız, olmadı, öyle şiir olmaz! 
FAHRETTİN
YOKUŞ (Devamla) – Dinle, dinle, bu bölüm sana göre, tam sana göre, dinle! 
“Sanmayın
ki dünya öküzün boynuzunda,
Durur
dengede âlem adaletin omzunda.
Ey
idareciler, kul hakkı varsa zerre kadar gururunuzda,
Korkulu
rüyalar görürsünüz uykunuzda.”
Efendim,
hayırlı geceler, Allah’a emanet olun. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Yokuş. 
CAHİT
ÖZKAN (Denizli) – Sayın Başkan… 
BAŞKAN
– Sayın Özkan… 
EROL
KATIRCIOĞLU (İstanbul) – Bir şiir okudu! 
YAVUZ
AĞIRALİOĞLU (İstanbul) – Cahit Bey, şiire mi cevap veriyorsunuz?
V.- AÇIKLAMALAR (Devam)
49.- Denizli Milletvekili Cahit Özkan’ın, Konya Milletvekili Fahrettin
Yokuş’un 37 sıra sayılı Kanun Teklifi’nin 43’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; sanata saygımız sonsuz
ancak şiirin içeriğini bırakınız biz kürsüden kürsüye dinlemeyi, her gün sabah
kalktığımızda bizim medeniyetimizin bize emrettiği hususları -geçen haftalarda
söylemiştim- Gazali’den Nizâmülmülk’e, Yusuf Has Hacip’ten Şeyh Sadi Şirazi’ye
kadar adalet, emanet, liyakat olarak bize bırakılan görevleri hakkıyla yerine
getirme gayreti içerisindeyiz. 
HAYRETTİN
NUHOĞLU (İstanbul) - Anlamazsınız siz bunlardan. 
CAHİT
ÖZKAN (Denizli) – Evet “Toplumda bir bölünmüşlük, çarpışma, çatışma var.”
diyorlar. Var mı? Geçende de söyledik, var. Ama kiminle kimin arasında var? Bu
milletin, 81 milyonun hukuku ile Türkiye’ye saldıran dâhili ve haricî bedhahlar
arasında var. Yani dış güçler arasında var. Yani petrol şirketleri, silah
baronları, faiz lobileriyle, bu milletin emanetini cebine indirmek isteyenler
ile aziz milletimizin arasında var. 
YAVUZ
AĞIRALİOĞLU (İstanbul) – 117 katrilyon faiz ödeyeceğiz diyorsunuz ya.
CAHİT
ÖZKAN (Denizli) – Biz bu mücadeleyi sürdüreceğiz. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Özkan.
Buyurun.
CAHİT
ÖZKAN (Denizli) – Bakınız, geçmiş hükûmetlerden beri her hükûmetin
milletimizden aldığı yetkiyle hayata geçirmeye çalıştığı bir mesele vardı;
hepsi aynı şeyi yapmaya çalıştı, aynen AK PARTİ hükûmetlerinin yapmaya
çalıştığı gibi. Neydi o? Emeklisi vardı, BAĞ-KUR’lusu vardı, SSK’lisi vardı,
bunlar ayrı ayrı hastanelere gidiyordu ve yine GATA’ya gidemiyordu. Ne yaptık
biz? 
FAHRETTİN
YOKUŞ (Konya) – GATA’yı hallettiniz.
CAHİT
ÖZKAN (Denizli) - Dedik ki: “Anayasal eşitlik kuralı çerçevesinde herkes eşit
hizmet alacak.” Ve hamdolsun, bugün Türkiye’de 81 milyon vatandaşımız anayasal
eşitlik çerçevesinde ülkenin kaynaklarından adil bir şekilde pay alıyor. 
FAHRETTİN
YOKUŞ (Konya) – Eskici dükkânına döndünüz, bırakın onları. Rakamlar burada. 
CAHİT
ÖZKAN (Denizli) – Biz bu adaleti ve kalkınmayı genişletmeye, sonuna kadar da
mücadelesini vermeye devam edeceğiz. İşçinin, esnafın, dar gelirlinin,
yoksulun, engellinin, özel vatandaşlarımızın her birisinin yanında bugün rahat
bir şekilde dolaşabiliyorsak anayasal eşitlik kuralını hayata geçirmemiz
sayesindedir. 
HAYRETTİN
NUHOĞLU (İstanbul) – Uygulamada adalet yok.
CAHİT
ÖZKAN (Denizli) – Şairin şiirine teşekkür ediyorum. Çünkü onları her gün
hayatına aktarmaya çalışan bir iktidar var, Reisicumhurumuz var; AK PARTİ Grubu
ve Cumhur İttifakı’yla bu mücadeleyi sürdürüyoruz.
Teşekkür
ederim. (AK PARTİ sıralarından alkışlar)
BAŞKAN
– Teşekkürler.
FAHRETTİN
YOKUŞ (Konya) – Size daha güzel şiirler okuyacağım, hiç merak etmeyin.
BAŞKAN
– Sayın Altay…
50.- İstanbul Milletvekili Engin Altay’ın, milletin on altı yıldır
yaşadığı sorunların kaynağının belli olduğuna ilişkin açıklaması
ENGİN
ALTAY (İstanbul) – Sayın Özkan kadar bir süre kullanmayacağım. İYİ PARTİ’ye
mensup sayın milletvekilimizi de dinledim, Sayın Özkan’ı da dinledim, millet de
dinledi. Sayın Özkan’ın söyledikleri, bence, Türkiye’de AK PARTİ’ye olan
bakışı… Sayın Özkan konuşurken ben zannettim ki muhalefetten biri konuşuyor, AK
PARTİ’ye oy vermeyen biri konuşuyor zannettim çünkü Türkiye’de yaşanan, on altı
yıldır milletin yaşadığı sorunların sebebi de, kaynağı da bellidir. Sebep de,
kaynak da… 81 milyonun yaşadığı ekonomik sorunların, bugün EYT’lilere
verilmeyen hakların, verilen sözlere rağmen verilmeyen 3600 ek göstergenin,
“taşerona kadro” deyip de yarısını sokakta bırakmanın bedelini bu millet ödüyor.
31 Martta da bunların bedelini AK PARTİ ödeyecek inşallah.
Hayırlı
geceler efendim. (CHP sıralarından alkışlar)
BAŞKAN
– Teşekkürler.
XI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve 7 Milletvekilinin Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Teklifi
(2/1369) ile Plan ve Bütçe Komisyonu Raporu (S. Sayısı 37) (Devam)
BAŞKAN
- Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
43’üncü
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
Birleşime
beş dakika ara veriyorum. 
Kapanma Saati: 00.27
ONUNCU OTURUM
Açılma Saati: 00.28
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 45’inci Birleşiminin Onuncu Oturumunu
açıyorum.
37
sıra sayılı Kanun Teklifi’nin görüşmelerine kaldığımız yerden devam edeceğiz.
Komisyon?
Yok.
Ertelenmiştir.
Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 16 Ocak 2019 Çarşamba
günü saat 14.00’te toplanmak üzere birleşimi kapatıyorum.
Kapanma Saati: 00.29




(X) 37 S. Sayılı Basmayazı 8/1/2019
tarihli 42’nci Birleşim Tutanağı’na eklidir. 




