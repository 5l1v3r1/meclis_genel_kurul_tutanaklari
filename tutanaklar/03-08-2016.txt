



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 122’nci
Birleşim 
3 Ağustos 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR 
III.- GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Bursa
Milletvekili Lale Karabıyık’ın, OHAL mağdurlarına ilişkin gündem dışı konuşması
2.- Kırıkkale
Milletvekili Mehmet Demir’in, 15 Temmuz 2016 darbe teşebbüsüne ilişkin gündem
dışı konuşması
3.- Manisa
Milletvekili Erkan Akçay’ın, üzüm üreticilerinin sorunlarına ilişkin gündem
dışı konuşması

IV.-
AÇIKLAMALAR
1.- Bursa
Milletvekili Erkan Aydın’ın, Türk Silahlı Kuvvetlerinin yapısının
değiştirilmesini üzüntüyle karşıladığına ilişkin açıklaması
2.-
Mersin Milletvekili Aytuğ Atıcı’nın, Bilal Erdoğan’la ilgili kara para aklama
soruşturması konusunda kamuoyunun acilen bilgilendirilmesi gerektiğine ilişkin açıklaması
3.- Adana
Milletvekili Zülfikar İnönü Tümer’in, suçları sabit olmamasına karşın
gazetelerin ve İnternet sitelerinin kapatılmasının, sahipleri ile basın emekçilerinin
geçim kaynaklarının ellerinden alınmasının önüne geçilmesi gerektiğine ilişkin
açıklaması
4.-
Manisa Milletvekili Mazlum Nurlu’nun, darbeye karışan FETÖ terör örgütü
mensuplarının bir yana bırakılarak muhaliflere karşı bir cadı avı
başlatıldığına ilişkin açıklaması
5.-
Kayseri Milletvekili Çetin Arık’ın, uyuşturucuyla mücadele konusunda ciddi
tedbirler alınması gerektiğine ilişkin
açıklaması
6.-
Bursa Milletvekili Nurhayat Altaca Kayışoğlu’nun, Hükûmetin özür dilemesi ve
istifa etmesi gerektiğine ilişkin
açıklaması
7.-
Denizli Milletvekili Kazım Arslan’ın, OHAL nedeniyle çıkarılan kanun hükmünde
kararnamelerin ne zaman Meclisin onayına sunulacağını öğrenmek istediğine ilişkin açıklaması
8.-
İstanbul Milletvekili Onursal Adıgüzel’in, OHAL fırsatçılığıyla başlatılan cadı
avının FETÖ terör örgütüyle uzaktan yakından ilgisi olmayan sosyal
demokratları, devrimci gençleri, sanatçıları, akademisyenleri hedef aldığına ve
buna derhâl son verilmesi gerektiğine ilişkin
açıklaması
9.-
İstanbul Milletvekili Mehmet Bekaroğlu’nun, Gazi Ünirversitesi Rektörlüğüne
atanan Ali Gür’le ilgili iddialara ilişkin
açıklaması
10.-
Mersin Milletvekili Hüseyin Çamak’ın, 25 yaş üstündeki milyonlarca işsizin
zorunlu genel sağlık sigortası borçlarının hâlen devam ettiğine ve bu soruna
çözüm bulunması gerektiğine ilişkin
açıklaması
11.-
İstanbul Milletvekili Sibel Özdemir’in, mevcut iktidarın Avrupa Birliği
sürecindeki tutarsız duruşuna ve Avrupa Birliği kazanımlarından uzaklaşılan bir
süreçte olduğumuza ilişkin açıklaması
12.-
İstanbul Milletvekili Ali Şeker’in, MİT’in darbe girişimi gününe kadar FETÖ’ye
göz yumduğuna ve şu anda iktidarı kandıran başka cemaat örgütlerinin olup
olmadığını öğrenmek istediğine ilişkin
açıklaması
13.-
Adana Milletvekili Elif Doğan Türkmen’in, 2010 KPSS sınavıyla kamuya yerleşen
devlet memurlarının akıbetinin ne olacağını öğrenmek istediğine ilişkin açıklaması
14.-
Niğde Milletvekili Ömer Fethi Gürer’in, Niğde ilindeki kiraz üreticilerinin
sorunlarına ilişkin açıklaması
15.-
Tokat Milletvekili Kadim Durmaz’ın, Millî Eğitim Bakanlığının üç yıl önce
çıkardığı bir yönetmelikle belli cemaatlere mensup liselerdeki son sınıf
öğrencilerinin yurt dışına gönderilip bir yıl sonra sınavsız üniversitelere
yerleştirildiklerine ve bu fırsat eşitsizliğine karşı bir önlem alınıp
alınmadığını öğrenmek istediğine ilişkin
açıklaması
16.-
Manisa Milletvekili Erkan Akçay’ın, bir taraftan FETÖ’yle mücadele edilirken
diğer taraftan PKK’nın saldırılarının devam ettiğine, terörle mücadelenin millî
bir dava olduğunun unutulmaması gerektiğine ve 15 Temmuz darbe girişiminin
ardından gündeme gelen hususlardan birinin de istihbarat zafiyeti olduğuna ilişkin açıklaması
17.-
Diyarbakır Milletvekili İdris Baluken’in, AKP Hükûmeti tarafından bölge
halkının görüşü alınmadan dayatılan Cizre ve Yüksekova’nın il, Hakkâri ve
Şırnak’ın ilçe olması karar sürecini kınadığına ve doğru bulmadığına, 3 Ağustos
Şengal’de Ezidi halkına yönelik katliamın 2’nci yıl dönümüne ve Ezidilere
yönelik bu katliamın soykırım olarak tanımlamasını talep ettiğine ilişkin açıklaması

18.-
Manisa Milletvekili Özgür Özel’in, 667 no.lu Kanun Hükmünde Kararname uyarınca
İstanbul Büyükşehir Belediyesi Şehir Tiyatrolarında görevli olan çok sayıda
oyuncu ve yönetmenin açığa alınmalarına ve bu tiyatro sanatçılarını bu şekilde
yaftalamanın darbeye ve darbecilere karşı oluşan toplumsal mutabakatı
yaralayacak bir davranış biçimi olduğuna ilişkin açıklaması
19.-
Çanakkale Milletvekili Bülent Turan’ın, 15 Temmuzun Türkiye tarihi için bir
milat olduğuna, meydanlarda demokrasi nöbetinde olanları selamladığına, hem
darbeci teröristlerin karşısında hem PKK karşısında şehit düşenlere Allah’tan
rahmet dilediğine, darbecilerle çok net, çok somut mücadele etmek istediklerine
ve yapılan işlemlerde bir hata varsa mutlaka revize edileceğine ilişkin
açıklaması
20.-
Manisa Milletvekili Özgür Özel’in, cezaevlerinde işkence olduğu iddialarının
Ceza ve İnfaz Kurumları ve Tutukevleri İnceleme Alt Komisyonu tarafından
araştırılması gerektiğine ilişkin açıklaması
21.-
Adana Milletvekili Meral Danış Beştaş’ın, cezaevlerinde durumun çok vahim olduğuna ve OHAL’den
dolayı işkencenin meşrulaştırılamayacağına, tutukluların haklarının göz ardı
edilemeyeceğine ilişkin açıklaması
22.-
Diyarbakır Milletvekili İdris Baluken’in, AKP Hükûmeti tarafından “paralel
devlet yapılanması” adı altında bütün toplumsal kesimlere yöneltilmiş olan
gözaltı ve tutuklama furyasını kınadığına ilişkin açıklaması
23.-
Manisa Milletvekili Özgür Özel’in, Diyarbakır Milletvekili İdris Baluken’in
yaptığı açıklamasındaki bazı ifadelerine ilişkin açıklaması
24.-
Diyarbakır Milletvekili İdris Baluken’in, Kâtip Üyelerin oylamalardaki tutumuna
ilişkin açıklaması
25.-
Manisa Milletvekili Erkan Akçay’ın, bazı maddelerini olumlu bulmalarına rağmen
409 sıra sayılı Kanun Teklifi’ne ret oyu vereceklerine ilişkin açıklaması
26.-
Manisa Milletvekili Özgür Özel’in, bu tip düzenlemelerle ilgili bir kamu spotu
hazırlanarak vatandaşların bilgilendirilmesinin olumlu olacağına ilişkin
açıklaması

V.-
OTURUM BAŞKANLARININ KONUŞMALARI
1.-
Oturum Başkanı TBMM Başkan Vekili Mehmet Akif Hamzaçebi’nin, iki yıl önce
Şengal’de Ezidi halkına yönelik yapılan katliamı kınadığına ilişkin konuşması

VI.-
BAŞKANLIĞIN GENEL KURULA SUNUŞLARI 
A)
Meclis Araştırması Önergeleri
1.- İstanbul
Milletvekili Ali Özcan ve 21 milletvekilinin, turizmde yaşanan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/289)
2.-
Edirne Milletvekili Okan Gaytancıoğlu ve 24 milletvekilinin, Türkiye'de atık yağların neden olduğu su ve çevre
kirliliğinin boyutlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/290) 
3.-
Malatya Milletvekili Veli Ağbaba ve 22 milletvekilinin, sahte içki üretimi ve
satışı ile bu nedenle meydana gelen ölüm ve yaralanma olaylarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/291)

B)
Tezkereler
1.-
Tarım, Orman ve Köyişleri Komisyonu Başkanlığının, 28/12/2015 tarihinde TBMM
Başkanlığına sunulan, 28/1/2016 tarihinde tali komisyon olarak Plan ve Bütçe
Komisyonuna, esas komisyon olarak da Tarım, Orman ve Köyişleri Komisyonuna
havale edilen (2/571) esas numaralı, İstanbul Milletvekili Mehmet Akif
Hamzaçebi ve arkadaşları tarafından verilmiş olan, 19/4/2012 tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifi’nin, İç Tüzük’ün 34'üncü maddesinin birinci fıkrası hükmü gereğince
Plan ve Bütçe Komisyonuna havale edilmesine ilişkin tezkeresi (3/817) 

VII.-
ÖNERİLER
A)
Siyasi Parti Grubu Önerileri
1.- HDP
Grubunun, Muş Milletvekili Burcu Çelik Özkan ve arkadaşları tarafından,
cezaevlerinde süregelen ve özellikle OHAL kararıyla ciddi boyutlara ulaşan hak
ihlallerinin tüm boyutlarıyla araştırılması amacıyla 26/7/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 3 Ağustos 2016 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 

B)
Danışma Kurulu Önerileri
1.-
Danışma Kurulunun, Genel Kurulun 4/8/2016 Perşembe günü toplanmamasının Genel
Kurulun onayına sunulmasının uygun görüldüğüne ilişkin önerisi 

VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER 
A)
Kanun Tasarı ve Teklifleri 
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden
Yapılandırılmasına İlişkin Kanun Teklifi (2/1310) ile Plan ve Bütçe Komisyonu
Raporu (S. Sayısı: 409) 

IX.-
SATAŞMALARA İLİŞKİN KONUŞMALAR
1.-
Manisa Milletvekili Özgür Özel’in, İstanbul Milletvekili Garo Paylan’ın 409
sıra sayılı Kanun Tasarısı’nın ikinci bölümü üzerinde HDP Grubu adına yaptığı
konuşması sırasında Cumhuriyet Halk Partisine sataşması nedeniyle konuşması 

X.-
OYLAMALAR
1.-
Bazı Alacakların Yeniden Yapılandırılmasına İlişkin Kanun Teklifi’nin oylaması

XI.-
YAZILI SORULAR VE CEVAPLARI
1.- Hatay
Milletvekili Hilmi Yarayıcı'nın, Kurum kadrolarına ve yapılan atamalara ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/5477)

3 Ağustos 2016 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mücahit DURMUŞOĞLU (Osmaniye), Zihni AÇBA (Sakarya)
-----0-----
BAŞKAN – Türkiye
Büyük Millet Meclisinin 122’nci Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem
dışı ilk söz, OHAL mağdurları hakkında söz isteyen Bursa Milletvekili Lale
Karabıyık’a aittir.
Buyurunuz
Sayın Karabıyık. (CHP sıralarından alkışlar) 
III.- GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Bursa
Milletvekili Lale Karabıyık’ın, OHAL mağdurlarına ilişkin gündem dışı konuşması
LALE
KARABIYIK (Bursa) – Teşekkürler Sayın Başkan. 
Değerli
milletvekilleri, 15 Temmuz darbe girişimi parlamenter demokrasimize karşı
yapılmıştır. Bu darbe girişiminin sorumlularını, içerideki ve dışarıdaki
destekçilerini lanetliyor ve hukuk çerçevesinde cezalandırılmalarını istiyoruz.

15
Temmuz akşamından bu yana halkımız tedirgindir. Küçücük çocuklar o gün “darbe”
kelimesiyle karşılaştılar ve sabah uyandıklarında darbenin ne olduğunu merakla
sordular. O gece bütün siyasi partiler darbe girişimine karşı çıktılar ve
demokrasi konusunda ortak bir paydada birleştiler. Evet, darbeler yıkıcıdır, askerî
ya da sivil darbeye her zaman karşıyız ancak darbe girişiminde bulunanları ve
destek verenleri tespit etmek konusunda bu çalışmaların öfke ve ön yargıyla ya
da sorumlu ile sorumlu olmayanlar ayrıştırılmadan, toplumsal tedirginlikler
yaratarak gerçekleştirilmesi bazı kırılmalara da yol açabilir. Hatta, darbenin
yıkıcı etkileri kadar kötü izler de bırakabilir. Darbe girişimi sonrasının
nasıl yönetildiği gelecekte tarih açısından da, uluslararası ortamdaki algı
açısından da önemli olacaktır. Öncelikle, halkımızın huzuru ve bireysel
şahsiyetlerine zarar gelmemesi açısından sorumlu olanlar ile olmayanların
ayrıştırılmasının bir kez daha önemini vurgulamak istiyorum. 
Evet,
şimdi size gerçek bir hikâye anlatacağım. Az önce dedim ki: Sorumlular ile
sorumsuzların… (Gürültüler)
Sayın
Başkan, gürültüyü biraz azaltabilir miyiz acaba? 
BAŞKAN
– Bir saniye Sayın Karabıyık. 
Sayın
milletvekilleri, efendim, Sayın Karabıyık önemli bir konuda konuşuyor. Genel
Kurulda bir uğultu hissediyorum. Lütfen hatibi dinleyelim efendim. 
Buyurunuz
Sayın Karabıyık. 
LALE
KARABIYIK (Devamla) – Teşekkürler Sayın Başkan. 
Evet,
ben Bursa Milletvekiliyim, otuz dört yıldır Bursa’da yaşıyorum, yirmi yedi
yıllık akademisyenim ve Bursa’da çevreyi ve süreçleri çok iyi biliyorum. 
Şimdi,
size gerçek bir hikâye anlatacağım. Bursa’daki vakıf üniversitesi, Orhangazi
Üniversitesi açılmadan önce bir iftar yemeğine bütün üniversite çalışanları,
Bursa’daki bütün sanayiciler, iş adamları, şahsiyetler çağrıldılar. Orada Vali
de vardı, orada Büyükşehir Belediye Başkanı da vardı, orada Emniyet Müdürü de
vardı, bütün üst düzey yöneticiler vardı ve üniversitenin maketi konuldu
ekrana, dendi ki: “Burası bir yıl içerisinde bitecek, bütün iş dünyası buna
destek versin.” Yani pamuk eller cebe. Bunun gibi başka yerlere de destek
istendi. Bu destekler bazen devletin üst kademe yöneticileri tarafından telefon
edilerek, bazen de bizzat iş yeri ziyaretlerine gidilerek istendi. 
Şunu
söylemek istiyorum: Bu darbe girişimcilerine, FETÖ’ye, gerçekten FETÖ’ye
bilerek destek veren kişiler de var ama zorunlu olarak vermek zorunda bırakılan
kişiler de var ya da bilmeden devreye giren kişiler de var. Bakın, devletin üst
kademesindekiler nasıl “Hata yaptık.” diyorsa bilerek veya bilmeyerek hata
yapabilen insanlar da var. Bunların çok iyi ayrıştırılması lazım. 
BOTAŞ
çalışanı, çocuğu hasta, ameliyat olacak. Devlet hastanesi çok uzun bir tarih
vermiş. Onun için “Özel hastanelere herkes gidebiliyor.” diyoruz ya o da
gidiyor ama ameliyat olması için çok büyük bir maliyet çıkartıyorlar, diyorlar
ki: “Şuraya, şu sendikaya eğer üye olursan yüzde 30 indirim.” O da bilinçsiz
olarak bunu yapıyor ve şimdi içeride hem de işsiz kaldı. 
Öğretmenler,
günlerce, birkaç sene boyunca işsiz kalıyor; yerleştirilemiyor, atanamıyor.
Gidiyor bir özel dershaneye, daha sonra özel okula çevriliyor ve iş buluyor.
Şimdi, “Neden orada öğretmendin?” diye kendisine soruluyor. 
Sanayicilerin
durumları öyle. Kimi bilerek kimi bilmeyerek… Bilerek yapanlar, destek verenler
evet cezalandırılmalı ama diğerlerinin ayrıştırılması, bu mağduriyetlerin
önlenmesi son derece önemli. Bu insanların çocukları, bakın, az önce anlattığım
bir öğretmenin çocuğu ya da bir bankadan kredi kullanan bir vatandaşın çocuğu
sokakta oynarken kendisine “Senin baban darbeci, seninle oynamayacağız.”
dedikleri zaman bu toplumsal bir kırılmadır. Evet, cezalandırılması gerektiğini
ifade ediyoruz ama sorumluların. Bu sürecin öfkeyle değil, bu sürecin mantıklı
bir şekilde yürütülmesini talep ediyoruz, bu mağdurların yaratılmamasını talep
ediyoruz. Bu sürecin doğru yönetilmesi tarihe geçecektir. Bakın, uluslararası
ortamlarda da şu anda algı yönetimi, olağanüstü hâl sürecinin iyi kullanılıp
kullanılmadığı, kötüye kullanılması konusundaki eleştirileri de görüyorsunuz.
Bu nedenle, olağanüstü hâl sürecinin nasıl yönetildiğinin bundan sonra da önemi
olacak, bunun altını bir kez daha çizmek istiyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Karabıyık.
Gündem
dışı ikinci söz, 15 Temmuz 2016 darbe teşebbüsü hakkında söz isteyen Kırıkkale
Milletvekili Mehmet Demir’e aittir.
Buyurunuz
Sayın Demir. (AK PARTİ sıralarından alkışlar)
2.- Kırıkkale
Milletvekili Mehmet Demir’in, 15 Temmuz 2016 darbe teşebbüsüne ilişkin gündem
dışı konuşması
MEHMET
DEMİR (Kırıkkale) – Sayın Başkan, değerli milletvekilleri; 15 Temmuzda millî
iradeye karşı yapılan darbe teşebbüsü hakkında gündem dışı söz almış
bulunmaktayım. Bu vesileyle yüce Meclisi ve ekranları başında bizleri izleyen
aziz milletimizi saygıyla selamlıyorum.
15
Temmuz darbe zihniyeti adına kara bir leke ancak millet namına bir demokrasi
destanı olarak tarihteki mukaddes yerini almıştır. Hemen belirtmek istiyorum ki
12 Eylül 1980 darbesini yaşadığım çocukluk günlerimden hafızamda kalan bir anı
şöyledir: Köyün meydanına toplanan erkekler bir sıraya dizilmiş, darbe olduğu
ilan ediliyor, sesini çıkaran olursa sert bir tokatla veya dipçik darbesiyle
yere seriliyor. Ancak, o zulüm günlerinde dahi silahların namlusu doğrudan bir
sivili yani milleti hedef almıyor. Oysa 15 Temmuz ihanet kalkışmasında namlular
millete döndü, toplar millete döndü, uçaklar şu anda içinde bulunduğumuz millî
iradenin tecelligâhı olan Meclisi bombalamaktan hayâ etmedi. 
Sayın Başkan, değerli milletvekilleri; tarih böyle bir
alçaklığı o güne kadar yazmadı. Şimdi biz buna sadece bir darbe teşebbüsü
diyebilir miyiz? O gün teşebbüs edilen bu ülkenin işgaliydi. Bu millet belki
bir yüz yıl daha belini doğrultamasın diye zehirli bir hançerle sırtından
vurulmaya çalışıldı ancak Allah’a hamdolsun, oyunlar, kuranların başına geçti.
Milletimiz hiçbir siyasi görüş, etnik yapı yahut benzeri aidiyet unsuru
gözetmeksizin sırf millet olma bilinciyle, vatan sevdasıyla, merhum şairimiz
Mehmet Akif’in de ifadesiyle gövdesini hayâsızca akınlara siper etmiş ve
binlerce yıllık devletini, namusunu asker kıyafetli vatan hainlerine,
teröristlere teslim etmemiştir.
Sayın Başkan, değerli milletvekilleri; yıllarca aziz
milletin samimiyetini, cömertliğini ve fedakârlığını en ahlaksız bir soyguna
çeviren Fethullahçı terör örgütü, maalesef kendisini sinsi bir hastalık gibi
uzun süre gizlemeyi başarmıştır. Anadolu insanının tertemiz evlatlarını kendi
tezgâhlarında birer mankurta, vatan hainine, eli kanlı teröristlere dönüştürdü
ve bunu yaparken en mukaddes hisleri kullanmaktan dahi çekinmedi. Hedefleri
uğruna kırk yıl bir akrep yumurtasına sabırla bekçilik eden bu yapı, o
yumurtadan hep bir Anka kuşu çıkaracağını vadetti. Şükürler olsun ki daha o
yumurta çatlamadan milletimiz oyunu gördü. Sayın Cumhurbaşkanımız,
Başbakanımız, Başkomutanımız, devlet başkanımız Recep Tayyip Erdoğan’ın bir
sözüyle meydanlara akın ederek yurdunu alçaklara çiğnetmedi. 
Sayın Başkan, değerli milletvekilleri; ölüme yürümekte
bu derece pervasız bir milletin ferdi olmaktan gurur duyuyorum. Sizlerin de bu
hislerimi paylaşacağınızı zannediyorum. Zira, ihanet girişiminin yaşandığı 15
Temmuz gecesinde gerek iktidar gerek muhalefet partileri gerekse toplumun
farklılık arz eden bütün bileşenleri vatan hainleri karşısında kararlı bir
tutum sergilemiştir. Vatan müdafaası uğruna siyasi rekabeti bir kenara bırakmış
ve siyasi tarihimize zor günlerde daima hatıra gelecek bir not düşmüşlerdir. 
Konuşmama
son verirken şehitlerimize Allah’tan rahmet, gazilerimize acil şifalar
diliyorum. 15 Temmuz FETÖ’cü darbecilerin saldırısı karşısında ve PKK’ya karşı
vatanı, milleti, bayrağı için vücudunu siper eden şehitlerimizi saygıyla yâd
ediyor, Kırıkkale’mizden şehit olan kardeşlerimizi isimleriyle anmak istiyorum:
Hakan Yorulmaz, Alparslan Yazıcı, Volkan Pilavcı, Aydın Çopur, Volkan Canöz,
Çağdaş Tamkoç, Osman Yıldırım, Oğuz Sümbül, Bekir Deniz, Ali Tonga.
Şehitlerimizin mekânı cennet, kabirleri nur olsun temennisiyle aziz milletimizi
ve Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Demir. 
Gündem
dışı üçüncü söz, üzüm üreticilerinin sorunları hakkında söz isteyen Manisa
Milletvekili Erkan Akçay’a aittir. 
Buyurunuz
Sayın Akçay. (MHP sıralarından alkışlar) 
3.- Manisa
Milletvekili Erkan Akçay’ın, üzüm üreticilerinin sorunlarına ilişkin gündem
dışı konuşması
ERKAN
AKÇAY (Manisa) – Sayın Başkan, değerli milletvekilleri; üzüm üreticilerinin
sorunlarıyla ilgili gündem dışı söz aldım. Muhterem heyetinizi saygıyla
selamlıyorum. 
Türkiye’de
480 bin hektar bağda ortalama 4 milyon ton üzüm üretilmektedir. Türkiye, üzüm
üretiminde dünyada 6’ncı, çekirdeksiz kuru üzüm üretimi ve ihracatında 1’inci
sıradadır. Ülkemizden her yıl ortalama 500 milyon dolarlık kuru üzüm ve 200
milyon dolarlık yaş üzüm ihracatı yapılmaktadır.
Türkiye’deki
kurutmalık üzümün yüzde 88’i, sofralık üzümün yüzde 16’sı Manisa’da
üretilmektedir. Manisa’da 100 bin aile geçimini üzümden sağlamaktadır. Üzüm,
ailenin geçimi, gençlerin çeyizi, çocukların harçlığı demektir. Manisalı
çiftçimiz, don ve dolu afetleri nedeniyle birkaç yıldır ürün hasat edemiyor.
2014 yılında dolu afetinden etkilenen Manisalı üzüm üreticisi, 2015 yılı Nisan
ayında ve 2016 yılı Mart ayında don afetiyle karşı karşıya kalmıştır. Mart
ayındaki don afeti, Manisa’da 7 ilçede, 150 mahallede etkili olurken 5.979
çiftçimizin 130 bin dekar bağında yüzde 10 ila yüzde 90 oranında zarar meydana
getirmiştir. Bu yıl temmuz ayında Manisa’nın bazı ilçelerinde güneş
yanığı, üzüm bağlarında yüzde 20’lik rekolte kaybına ve kalite noksanlığına
sebep olmuştur. Güneş yanığı, doğal afet ve TARSİM sigortasına dâhil değildir.
Güneş yanıkları TARSİM sigortası kapsamına dâhil edilmelidir.
Don
afeti nedeniyle bağlarda gelecek yılın ürününü de etkileyecek hasarlar meydana
gelmiştir. Bu nedenle, don afetinden etkilenen Manisalı çiftçilerin kamu
bankaları ile tarım kredi kooperatiflerine olan borçları uzun vadeli ve faizsiz
olarak ertelenmelidir. Çiftçilerimize yaralarını sarmak ve gelecek yıla
hazırlanmak amacıyla faizsiz ve uzun vadeli can suyu kredisi verilmelidir. 
2015
yılında bağlarda TARSİM primi dekar başına ortalama 90 liradır. Bu bağın hasar
görmesi hâlinde 2016 yılında sigorta primi 170 liraya yükselmiştir. Bağı zarar
gören çiftçimiz bir de primlerin artması nedeniyle sigorta yaptıramamaktadır.
Bu nedenle, sigortası olsun olmasın, afetten etkilenen çiftçilerin zararları
karşılanmalı ve bu çiftçilerimize dekar başına destek verilmelidir. TARSİM’den
gelen zarar tespit eksperlerinin raporlarının gerçek zarar oranlarını
yansıtmadığı iddiaları yaygın bir kanaat hâline gelmiştir. Bu uyuşmazlıkları
gidermek için ilçe ziraat odası başkanları TARSİM’in hasar tespit eksper
heyetinin doğal üyesi olmalı ve zarar tespit çalışmalarına katılmalıdır. 
Her
hasat dönemi öncesinde üzüm rekoltesinin yüksek olduğu yönündeki açıklamalar
nedeniyle üzüm fiyatları düşmektedir, borç içindeki çiftçiler de üzümlerini
ucuza satmak zorunda kalmaktadır. Rekolte hesaplanmasında spekülasyonu önlemek
için devlet mutlaka müdahil olmalıdır. Rekolte hesap ve tahmini, tarım il
müdürlükleri, çiftçiler, ziraat odaları, bağcılık enstitüsü, TARİŞ, ticaret
borsaları ve ihracatçılardan oluşacak bir komisyon tarafından belirlenmelidir.
Bu komisyonun üyeleri arasından üzüm müdahale kurumu oluşturularak üzümdeki
fiyat dalgalanmaları önlenmelidir. 
TARİŞ,
kaynak yetersizliği nedeniyle piyasayı regüle edecek alım yapamamakta, bu
nedenle de üzüm fiyatları düşmektedir. 
Çekirdeksiz
üzümde rekolteye bağlı olarak arz talep dengesinin bozulması üreticilerimizi
mağdur etmektedir. Bu nedenle öncelikle üretim planlaması yapılmalıdır. Üzüm
üreticimiz yıllardır emeğinin karşılığını alamamakta. 2000 yılında kilogramı 80
kuruş olan yaş üzüm, bugün maliyetine, 1 liraya satılmaktadır. İç piyasada
geçen yıldan yaklaşık 25 bin ton kuru üzüm kalmıştır. Bu üzüm bir an önce eritilmediği
takdirde, yeni sezon kuru üzüm fiyatlarının düşmesine sebep olacaktır. Üzüm
üretiminde oluşan arz fazlalıkları için alternatif tüketim imkânları
geliştirilmelidir; depolama sistemi kurulmalı, depolama maliyeti
desteklenmelidir ve üzüm mutlaka destekleme kapsamına alınmalıdır. 
Kaçak
üzümler hem iç piyasada fiyatın düşmesine neden olmakta hem de Türk üzümünün
içine karıştırılarak…
(Mikrofon
otomatik cihaz tarafından kapatıldı) 
ERKAN
AKÇAY (Devamla) – …yurt dışına satılıp kalitemizi tehdit etmektedir. 
Bu
düşüncelerle muhterem heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederim Sayın Akçay.
İç
Tüzük’ün 59’uncu maddesi çerçevesinde yapılan gündem dışı konuşmalar sona
ermiştir.
Şimdi,
elektronik sisteme girerek söz talep eden milletvekillerine sırayla söz
vereceğim. 
Söz
verme işlemini başlatıyorum.
Sayın
Erkan Aydın…
IV.-
AÇIKLAMALAR
1.- Bursa
Milletvekili Erkan Aydın’ın, Türk Silahlı Kuvvetlerinin yapısının
değiştirilmesini üzüntüyle karşıladığına ilişkin açıklaması
ERKAN
AYDIN (Bursa) – Teşekkür ederim Sayın Başkan.
Türk
Silahlı Kuvvetlerinin yapısının değiştirilmesini üzüntüyle karşılıyorum. “TSK
siyasetten arındırılsın.” derken şimdi tek yanlı siyasetin merkezine
oturtuluyor. Düzenlemeyle Cumhurbaşkanı ve Başbakan kuvvet komutanlarına
doğrudan emir verebilecek. Peki, Genelkurmay Başkanı nerede? O, atlanıyor. Bu
düzenlemeden sonra, Genelkurmay Başkanı yüksek rütbeli bir karargâh subayı
oluyor. 
Harp
Akademileri kapatılıyor, yerine Millî Savunma Üniversitesi geliyor. Rektörü,
Cumhurbaşkanı atıyor. Hepsine topluca bakıldığında, ordu tam manasıyla
siyasetin göbeğinde. “Orduyu siyasetin dışına çekelim.” derken ordu siyasetin
göbeğine oturtuluyor. Ordu içerisinde özellikle terfilerin FETÖ’cülerin eline
geçmesi karşısında, siyasi iktidar, hele de bir darbe girişimi sonrasında, bir
refleks olarak bunu engellemek için bunu yapıyor olabilir. Ancak, bu defa da
ordu, tam anlamıyla, iktidara kim gelirse onun güdümüne girmiş oluyor ki bu da
ileriye bakıldığında çok sıkıntılı bir durum olacak diyorum, saygılar
sunuyorum. 
BAŞKAN
– Sayın Atıcı…
2.-
Mersin Milletvekili Aytuğ Atıcı’nın, Bilal Erdoğan’la ilgili kara para aklama
soruşturması konusunda kamuoyunun acilen bilgilendirilmesi gerektiğine ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, bir İtalyan televizyon kanalına mülakat veren Recep Tayyip Erdoğan,
darbe girişimini değerlendirdikten sonra, oğlu Bilal Erdoğan hakkında İtalya’da
açılan soruşturmaya da değinerek “Benim oğlumla uğraşmayı bıraksın da İtalyan
makamları kendi mafyasıyla uğraşsın.” demiştir. Cumhurbaşkanının oğlunun bu
şekilde anılması da, böyle bir beyanat verilmesi de milletimizi incitmiş,
başını öne eğmiştir. Bu arada jet hızıyla, İstanbul 9. Sulh Ceza Mahkemesi
Bilal Erdoğan’ın İtalya’daki kara para soruşturması haberleri için erişim
yasağı kararı almıştır. Haberlere yayın yasağı getirilmesi ve İtalya’daki
konunun kara para aklama iddiası olması önemlidir. Diğer yandan, AKP, kara para
aklama konusunda yeni bir yasayı ısrarla Meclisten geçirmeye çalışmaktadır.
Bütün
bu olaylar göz önüne alınmalı ve kamuoyu acilen bilgilendirilmelidir.
BAŞKAN
– Sayın Tümer…
3.- Adana
Milletvekili Zülfikar İnönü Tümer’in, suçları sabit olmamasına karşın
gazetelerin ve İnternet sitelerinin kapatılmasının, sahipleri ile basın
emekçilerinin geçim kaynaklarının ellerinden alınmasının önüne geçilmesi
gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, 15 Temmuz darbe girişiminin ardından hayata
geçirilen OHAL kapsamında Adana’da bazı gazeteciler gözaltına alınmış, bazıları
tutuklanmış, ardından üç yerel gazete ve bir İnternet sitesi kapatılmıştır.
Sahipleri tutuksuz yargılanmasına karşın Adana Haber, Adana Medya ve Akdeniz
Türk gazeteleri ve “özelhaber01.com” adlı İnternet sitesi kapatılmış,
gazetelerin bünyesindeki tüm mal varlığına el konulmuş, gazete çalışanlarının
binbir emekle aldıkları sarı basın kartları dahi iptal edilmiştir. Bu kapsamda,
suçları sabit olmamasına karşın gazetelerin ve İnternet sitelerinin
kapatılmasının, sahipleri ile basın emekçilerinin geçim kaynaklarının
ellerinden alınmasının önüne geçilmelidir. Olaylarla hiçbir bağlantıları,
ilgileri olmayan, kolluk güçleri tarafından ifadeye dahi çağrılmayan, sadece
soruşturma kapsamına giren gazetelerde çalıştıkları için kartları iptal edilen
basın mensuplarının sarı basın kartlarının iade edilmesi de sağlanmalıdır. 
OHAL
kapsamındaki uygulamaların hukuk kuralları çerçevesinde hayata geçirilmesini
diliyor, operasyonların…
(Mikrofon
otomatik cihaz tarafından kapatıldı) 
BAŞKAN
– Sayın Nurlu…
4.-
Manisa Milletvekili Mazlum Nurlu’nun, darbeye karışan FETÖ terör örgütü
mensuplarının bir yana bırakılarak muhaliflere karşı bir cadı avı
başlatıldığına ilişkin açıklaması
MAZLUM
NURLU (Manisa) – Sayın Başkan, değerli milletvekilleri; demokrasiye ve laikliğe
karşı girişilen 15 Temmuz darbesinin defedilmesinin ardından uygulanan OHAL,
maalesef, öç almaya dönüşmüştür. Darbeye karışan FETÖ terör örgütü mensupları
bir yana bırakılmış, muhaliflere karşı bir cadı avı başlatılmıştır. CHP il
başkanlarımızın çocukları, gençlik kolları üyelerimiz, KESK ve KAMU-İŞ üyesi
memurlar, Aleviler, solcular, sanatçılar gözaltına alınmakta, çalışanlar işten
çıkarılmaktadır. Darbeye karşı bir araya gelen toplumun tüm kesimlerinin
arasına nifak sokma niyeti açığa çıkmıştır. AKP Hükûmeti intikam duygusuyla
hareket etmeye devam ederse siyasi partiler ve toplumdaki uzlaşma ortamı
maalesef uzun sürmeyecektir. 
Darbeyle
hiçbir alakası olmayanlara karşı girişilen cadı avından acilen vazgeçilmesi
gerektiğini belirtiyor, Genel Kurulu saygıyla selamlıyorum.
BAŞKAN
– Sayın Arık…
5.-
Kayseri Milletvekili Çetin Arık’ın, uyuşturucuyla mücadele konusunda ciddi
tedbirler alınması gerektiğine ilişkin
açıklaması
ÇETİN
ARIK (Kayseri) – Teşekkür ederim Sayın Başkan.
Yoğun
Türkiye gündemi içinde bazı hayati meseleler üzerinde yeterince duramıyoruz. Bu
konulardan biri de uyuşturucu konusu. Yapılan araştırmalar bağımlılık yapan
madde kullanım yaşının 9’a kadar düştüğünü, 2007-2015 yılları arasında
uyuşturucu kullanım oranının yüzde 678 arttığını gösteriyor. Geçtiğimiz
günlerde Tomarza ilçemizde sentetik uyuşturucu kullanan bir gencimiz hayatını
kaybetti. Gencimize Allah’tan rahmet, yakınlarına başsağlığı diliyorum. 
Aileler,
gençlerimizin canına kasteden zehir tacirlerinin “Ben satıcı değilim,
içiciyim.” diyerek, ellerini kollarını sallayarak dolaşmaya devam ettiğini
belirtiyor. Bu bağlamda, Sayın İçişleri Bakanına sormak istiyorum: “Ben
içiciyim.” diyen kişilerle ilgili tahkikatlar yeterince sağlıklı yapılıyor mu?
Bu konuyla ilgilenen uzmanların altını çizdiği bir gerçek var ki her uyuşturucu
kullanıcısı aynı zamanda bir satıcıdır. Bunun için, uyuşturucuyla mücadele
konusunda uyuşturucuyu kullananların da uyuşturucu ticareti yapanlar gibi ağır
cezalar alması… 
(Mikrofon
otomatik cihaz tarafından kapatıldı)
BAŞKAN
– Sayın Altaca Kayışoğlu…
6.-
Bursa Milletvekili Nurhayat Altaca Kayışoğlu’nun, Hükûmetin özür dilemesi ve
istifa etmesi gerektiğine ilişkin
açıklaması
NURHAYAT
ALTACA KAYIŞOĞLU (Bursa) – Teşekkürler.
Ben
on dört yıldır AKP’lilere yaptığım bütün eleştiriler için özür diliyorum.
Ergenekon, Balyoz döneminde “Hukuk herkese lazım.” diye başınızı ütüledim,
medyaya vergi cezaları kesildiğinde kızdım, hâkimlik mülakatlarında çok
beddualar ettim, TİB Yasası çıkarken insan haklarını ihlal ediyorsunuz dedim,
referandumda “hayır” için kapı kapı dolaştım, daha bir sürü şey için özür
diliyorum. Meğer ülkeyi siz yönetmiyormuşsunuz. Şimdi siz de özür dileyin, “15
Temmuza kadar burada kibirle on dört yıllık iktidarımızdan bahsediyorduk ama iktidar
değilmişiz.” deyin, “Usta olduk zannediyorduk çırak bile olamamışız.” deyin,
“‘Muhalefet iki koyun güdemez.’ diyorduk ama meğer biz güdemezmişiz.” deyin,
özür dileyin ve istifa edin. 
BAŞKAN
– Sayın Arslan…
7.-
Denizli Milletvekili Kazım Arslan’ın, OHAL nedeniyle çıkarılan kanun hükmünde
kararnamelerin ne zaman Meclisin onayına sunulacağını öğrenmek istediğine ilişkin açıklaması
KAZIM
ARSLAN (Denizli) – Teşekkür ederim Başkanım.
Başbakana
soruyorum: Olağanüstü hâl kararı 20 Temmuz 2016 tarihinde verilmiştir. O günden
bugüne birçok kanun hükmünde kararnameler yayımlanmıştır. Şunu öncelikle
söyleyeyim: Bu kararnameler amacını aşmış, devletin yapısını değiştiren bir
konumda, Anayasa’mıza aykırı olarak uygulanmaya başlanmıştır. Anayasa’mızın
121’inci maddesinin son fıkrasına göre “Olağanüstü hal süresince, olağanüstü
halin gerekli kıldığı konularda, kanun hükmünde kararnameler çıkarabilir.”
denildiği hâlde “Bu kararnameler, Resmî Gazetede yayımlanır ve aynı gün Türkiye
Büyük Millet Meclisinin onayına sunulur...” denmektedir. Meclise onaylanması
için sunulan bu kararnamelerin otuz gün içinde İç Tüzük gereğince görüşülmesi
gerekirken ilk kanun hükmündeki kararnamenin çıkmasından on günlük süre
geçmiştir. Bu nedenle daha fazla bekletilmeden bu kanun hükmündeki
kararnameleri ne zaman Meclisin onayına sunmayı düşünüyorsunuz?
Teşekkür
ediyorum.
BAŞKAN
– Sayın Adıgüzel…
8.-
İstanbul Milletvekili Onursal Adıgüzel’in, OHAL fırsatçılığıyla başlatılan cadı
avının FETÖ terör örgütüyle uzaktan yakından ilgisi olmayan sosyal
demokratları, devrimci gençleri, sanatçıları, akademisyenleri hedef aldığına ve
buna derhâl son verilmesi gerektiğine ilişkin
açıklaması
ONURSAL
ADIGÜZEL (İstanbul) – Teşekkürler Sayın Başkan.
Bugün
vatan haini ilan ettikleriyle dün kirli ittifakın içinde olanlar 15 Temmuz
darbe girişimini bahane ederek yeni bir cadı avı başlatmıştır. OHAL
fırsatçılığıyla başlatılan cadı avı FETÖ terör örgütüyle uzaktan yakından
ilgisi olmayan sosyal demokratları, devrimci gençleri, sanatçıları,
akademisyenleri hedef almaya devam ediyor. Isparta’da, Burdur’da, Gaziantep’te
Cumhuriyet Halk Partisi gençlik kolları üyesi gençler darbe girişiminden sonra
sosyal medyadaki paylaşımlarından dolayı gözaltına alındı. Bir taraftan hakaret
davalarını geri çekmekle övüneceksiniz, diğer taraftan eleştirel haklarını
kullanan gençleri, sosyal medya paylaşımları bahanesiyle gözaltına alacaksınız.
Cumhuriyet Halk Partisi gençlik örgütünün herhangi bir üyesini cemaat üyeliği
bahanesiyle gözaltına almak geçmişte kurdukları kirli ittifakın sorumluluğunu
gizlemekten başka bir şey değildir. Başlatılan bu cadı avına derhâl son
verilmelidir ve demokratik hakkını kullanan gençlerimiz serbest bırakılmalıdır.
Türkiye’nin en büyük…
(Mikrofon
otomatik cihaz tarafından kapatıldı) 
BAŞKAN
– Sayın Bekaroğlu…
9.-
İstanbul Milletvekili Mehmet Bekaroğlu’nun, Gazi Ünirversitesi Rektörlüğüne
atanan Ali Gür’le ilgili iddialara ilişkin
açıklaması
MEHMET
BEKAROĞLU (İstanbul) – Sayın Başkanım, bundan bir ay kadar önce Gaziantep
Üniversitesinde rektör adayları seçimi yapılmıştır ve Ali Gür 126 oyla birinci
sıraya geçmiştir. İşlemler devam ederken bir Gaziantep milletvekili darbe
girişiminden sonra “Vakit gazetesinin kripto paralelci yazarı Mehtap Yılmaz ve
rektör adayı eşi Ali Gür’e dikkat, YÖK’ü uyarıyorum -daha sonra- paralel
yapının Diyarbakır imamlığını yapan Ali Gür, sahte FETÖ karşıtlığıyla
Gaziantep’te rektör olmaya çalışıyor. Ey YÖK, sakın ha!” diye bir iki tane
paylaşım yapmış. Daha sonra da geçtiğimiz günlerde, pazartesi günü Sayın
Cumhurbaşkanı, Ali Gür’ü rektör olarak atamıştır. Şimdi soruyorum: Kim haklı,
Gaziantep Milletvekili mi, Cumhurbaşkanı mı? Kim yanıltılmış? Bu örnek,
insanların “Fethullahçı” diye cadı avına tabi tutulmasının bir örneği olabilir
mi? Bu konuyla ilgili Hükûmetin yapacağı bir açıklama var mı?
Teşekkür
ederim.
BAŞKAN
– Sayın Çamak...
10.-
Mersin Milletvekili Hüseyin Çamak’ın, 25 yaş üstündeki milyonlarca işsizin
zorunlu genel sağlık sigortası borçlarının hâlen devam ettiğine ve bu soruna
çözüm bulunması gerektiğine ilişkin
açıklaması
HÜSEYİN
ÇAMAK (Mersin) – Teşekkür ederim Sayın Başkan.
Bir
süre önce sadece 25 yaş altındakilerin zorunlu genel sağlık sigortası borçları
silindi fakat 25 yaş üstündeki milyonlarca işsizin ödemesi beklenen milyonlarca
liraya varan borçları hâlen devam ediyor. GSS mağdurlarının sosyal medyadaki
tepkilerinin neredeyse hepsinin ortak noktası “Gelsinler, neyimiz varsa
alsınlar ama yine de böylesi adaletsiz bir borcu ödeyemeyiz.” diyorlar.
İşsizlere âdeta vatandaşlık aidatı olarak kesilen bu borcu erteleyerek, yapılandırarak,
taksitlendirerek veya faizlerini silerek bu sorun çözülemez. İktidar böylesi
bir havadan borçlandırma uygulamasını neden tamamen ortadan kaldırmayı
düşünmüyor. 
Teşekkür
ederim.
BAŞKAN
– Sayın Sibel Özdemir...
11.-
İstanbul Milletvekili Sibel Özdemir’in, mevcut iktidarın Avrupa Birliği
sürecindeki tutarsız duruşuna ve Avrupa Birliği kazanımlarından uzaklaşılan bir
süreçte olduğumuza ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Türkiye
16 Aralık 2013 tarihinde Avrupa Birliğiyle geri kabul anlaşması ve vize
muafiyeti için yol haritası belgesini imzalamıştı. Avrupa Birliği Komisyonu
tarafından vize muafiyeti sürecine ilişkin yayımlanan tüm raporlarda
Türkiye’nin terör tanımını Avrupa Birliği müktesebatına uygun hâle getirmesi
açıkça tavsiye edilmekteydi. “72 tane madde öne sürdüler. Bu rivayet yeni
çıktı, yoktu bunlar. Nereden çıktı bunlar?” diyen Sayın Cumhurbaşkanının 72
madde dediği değişiklikler kendilerinin de katıldığı bir törende imzalanan
mutabakat gereği Türkiye’nin yerine getirmesi gereken değişikliklerdir. “Bu
sürecin başarıya ulaşması için anlaşmada taahhüt edilen yükümlülüklerimizin
eksiksiz olarak ve zamanında yerine getirilmesi büyük önem taşımaktadır.” diyen
de Başbakanlığı döneminde yayımladığı genelgede imzası olan yine Sayın
Cumhurbaşkanıdır. Mevcut iktidarın Avrupa Birliği sürecindeki tutarsız duruşu
ve Avrupa Birliği kazanımlarımızdan uzaklaştığı ve kaybedenin Türkiye’nin ve
vatandaşlarımızın olduğu bir süreçteyiz. 
BAŞKAN
– Sayın Şeker...
12.-
İstanbul Milletvekili Ali Şeker’in, MİT’in darbe girişimi gününe kadar FETÖ’ye
göz yumduğuna ve şu anda iktidarı kandıran başka cemaat örgütlerinin olup
olmadığını öğrenmek istediğine ilişkin
açıklaması
ALİ
ŞEKER (İstanbul) – Teşekkür ederim Sayın Başkan.
MİT,
darbe girişimi gününe kadar FETÖ’ye göz yumdu, sorun sadece bir cemaate göz
yumulmasıyla mı ilgili, yoksa başka cemaatlere de şu anda göz yumuluyor mu?
Acaba şu anda iktidarı kandıran başka cemaat örgütleri var mı? Bu konuda bir
çalışma yapıyor mu acaba MİT? Bu daha önce göz yumulan örgütlerden birisi
maalesef El Nusra ve IŞİD’di ve bunun bedelini hep beraber toplum olarak
ödedik. Bu konuda uyanık olmaya davet ediyorum çünkü çok sayıda kandıran var,
arkadaşlarımızı uyarmak da bizim görevimiz. 
Bugün
Olağanüstü Din Şûrası toplandı ve bu Olağanüstü Din Şûrası, işte “Rabb’im bizi
affetsin, milletim bizi affetsin.” noktasında bir günah çıkarmaya dönüştü.
Biliyorsunuz, Müslümanlıkta günah çıkarma yoktur. Eğer bu suçları kabul edenler
ve itiraf edenler varsa bu suçlarının karşısında hukuk devleti önünde mutlaka
yargılanmalıdırlar, bu konuda hukuk devleti gereğini yapmalıdır. 
İstanbul
Büyükşehir Belediyesinde çok sayıda…
(Mikrofon
otomatik cihaz tarafından kapatıldı) 
BAŞKAN
– Sayın Türkmen…
13.-
Adana Milletvekili Elif Doğan Türkmen’in, 2010 KPSS sınavıyla kamuya yerleşen
devlet memurlarının akıbetinin ne olacağını öğrenmek istediğine ilişkin açıklaması
ELİF
DOĞAN TÜRKMEN (Adana) – Sayın Başkanım, teşekkür ederim. 
827
bin kişinin katıldığı 2010 KPSS’deki genel yetenek ve genel kültür sınav
sonuçlarına dayanarak takip eden yıllarda 150 bin kişinin kamuya
yerleştirildiği bilinen gerçektir. Şu anda bu sınavın iptal edildiğine dair de
bir yargı kararı vardır. Peki, bu sınavı yapan idare soruların çalınmasına yol
açmış ise bu sınavda sadece başarılı olarak kamuya yerleşen devlet memurlarının
akıbeti ne olacaktır? Bu konuda, Başbakan başta olmak üzere, ilgili bakanlar
bir açıklama yapacaklar mıdır? 
Teşekkür
ederim. 
BAŞKAN
- Sayın Gürer…
14.-
Niğde Milletvekili Ömer Fethi Gürer’in, Niğde ilindeki kiraz üreticilerinin
sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Niğde
ili Ulukışla ilçemiz Darboğaz, Porsuk, Emirler, Kılan, Beyağıl köylerimizi
ziyaret ettim. Bu köylerde kiraz önemli bir geçim kaynağıdır. Bu yıl da kiraz
üreticinin yüzünü güldürmemiştir, maliyetine satış yapmak zorunda kalmaktadır,
hatta bazen maliyetinin altında da ürünü vermek mecburiyetindedir. Ülkemizin en
güzel kirazları bu bölgede yetişmektedir. 15 bin tonun üzerinde kiraz hasadı
gerçekleşmekte, üretici tüccardan başka satacak bir alan bulamamaktadır. Bu
nedenle, bölgede kirazı işleyecek entegre tesislerin kurulması, üreticinin
desteklenmesi ve kiraz üreticisine sahip çıkılması beklentidir. Kiraz
üreticisi, tüccar piyasadan çekildiği zaman ortada kalmakta ve büyük sıkıntı
yaşamaktadır. Bu bağlamda, üretimi sorunlu olan kiraz için de üreticinin
desteklenmesi ihtiyaçtır.
Teşekkür
ederim. 
BAŞKAN
– Sayın Durmaz…
15.-
Tokat Milletvekili Kadim Durmaz’ın, Millî Eğitim Bakanlığının üç yıl önce
çıkardığı bir yönetmelikle belli cemaatlere mensup liselerdeki son sınıf
öğrencilerinin yurt dışına gönderilip bir yıl sonra sınavsız üniversitelere
yerleştirildiklerine ve bu fırsat eşitsizliğine karşı bir önlem alınıp
alınmadığını öğrenmek istediğine ilişkin
açıklaması
KADİM
DURMAZ (Tokat) – Teşekkür ederim Sayın Başkanım.
Millî
Eğitim Bakanlığı üç yıl önce çıkardığı bir yönetmelikle, yaklaşık üç yıldır,
ülkede özel okullarda ve belli cemaatlere mensup liselerde son sınıfa gelen
öğrencileri yurt dışına gönderip, bir yıl yurt dışında okuduktan sonra,
sınavsız ülkemizdeki üniversitelere yerleştirmişlerdir. Bu yaşanan eğitim ve
öğretimdeki fırsat eşitsizliğine karşı Millî Eğitim Bakanlığının aldığı bir
önlem var mıdır?
Teşekkür
ederim.
BAŞKAN
– Teşekkür ederim.
Şimdi,
söz talep eden sayın grup başkan vekillerine söz vereceğim.
İlk
söz Sayın Erkan Akçay’ın.
Buyurunuz
Sayın Akçay.
16.-
Manisa Milletvekili Erkan Akçay’ın, bir taraftan FETÖ’yle mücadele edilirken
diğer taraftan PKK’nın saldırılarının devam ettiğine, terörle mücadelenin millî
bir dava olduğunun unutulmaması gerektiğine ve 15 Temmuz darbe girişiminin
ardından gündeme gelen hususlardan birinin de istihbarat zafiyeti olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Ülkemiz
terör örgütleri tarafından kuşatılmıştır. Bir taraftan FETÖ’yle mücadele
edilirken diğer taraftan PKK’nın saldırıları devam etmektedir. 15 Temmuz FETÖ
darbe girişiminden sonra 24 polisimiz, 17 askerimiz terörle mücadelede şehit
düşmüştür. Terör örgütleri sıraya girmiş, kanlı saldırılarına devam etmektedir.
Her türlü teröre karşı irademizi net bir şekilde ortaya koymamız gerekmektedir.
Terörle mücadelenin millî bir dava olduğu unutulmamalıdır. 
FETÖ’ye
karşı İstanbul’da, Ankara’da ve ülkemizin pek çok kent meydanında şanlı
bayrağımız dalgalanırken dağda, ovada, kırsalda da bayrağımızı şanla şerefle
dalgalandırmamız gerekmektedir. İster FETÖ olsun ister PKK olsun ister IŞİD
olsun son terörist teslim alınıncaya kadar terörle mücadele kesintisiz ve
kararlı bir şekilde devam etmelidir.
15
Temmuz darbe girişiminin ardından gündeme gelen hususlardan birisi de
istihbarat zafiyetidir. Darbe girişimini, Cumhurbaşkanı eniştesinden, Başbakan
yakınlarından öğrenirken her ikisi de istihbarat zafiyetine işaret etmişti.
Daha önce bu kürsülerden istihbarat zafiyetinin aslında bir yönetim
zafiyetinden kaynaklandığına dikkat çekmiştim. Sayın Başbakan dün katıldığı bir
televizyon programındaki konuşmasında âdeta bu görüşümüzü teyit etmiştir. Sayın
Başbakanın kullandığı ifade şu şekildedir. “MİT Müsteşarına sordum, nasıl olur
dedim, Başbakanın haberi yok, Cumhurbaşkanının haberi yok? Bunun cevabını
veremedi, herhangi bir şey söylemedi. Bana da, Cumhurbaşkanımıza da neden
iletilmediğinin izahı yok.” Demek ki görevini yapmayan birileri var. Üstelik bu
kişi Millî İstihbaratın başındaki isim. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum. 
Sözlerinizi
tamamlayınız Sayın Akçay. 
ERKAN
AKÇAY (Manisa) – Neden hâlâ görevinde tutuluyor? Sayın Başbakan buna cevabında
diyor ki: “Bizim için işlerin önceliği var.” Tamam da bu kişi işini yapmamışsa
hâlâ hangi işleri devam ettireceksiniz? O zaman vatandaşlar da şu soruyu sorar:
“Neden 60 bin kamu görevlisine işten el çektiriyorsunuz baş sorumlular
görevlerine devam ederken?” 
Sayın
Başbakana tavsiyemiz, istihbarat zafiyetine sebep olan yönetim zafiyetlerini
giderecek adımları bir an önce atmalarıdır. 
Teşekkür
ederim. 
BAŞKAN
– Teşekkür ederim Sayın Akçay. 
Sayın
Baluken, buyurunuz. 
17.-
Diyarbakır Milletvekili İdris Baluken’in, AKP Hükûmeti tarafından bölge
halkının görüşü alınmadan dayatılan Cizre ve Yüksekova’nın il, Hakkâri ve
Şırnak’ın ilçe olması karar sürecini kınadığına ve doğru bulmadığına, 3 Ağustos
Şengal’de Ezidi halkına yönelik katliamın 2’nci yıl dönümüne ve Ezidilere
yönelik bu katliamın soykırım olarak tanımlamasını talep ettiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, AKP Hükûmeti, geçtiğimiz yıldan bu yana sokağa çıkma yasağı ve
ablukalarla yıkıma uğrattığı Cizre ve Yüksekova’nın il olması, Hakkâri ve
Şırnak’ın da ilçe olması için harekete geçmiştir. Dün itibarıyla Parlamentoya
sunulan tasarıda Hakkâri ve Şırnak illerimizin ilçeye, Yüksekova ve Cizre
ilçelerimizin de ile dönüştürülmek istendiğini öğrenmiş bulunmaktayız. 
Öncelikle,
AKP Hükûmeti tarafından merkezden yapılan ve halka dayatılan, orada yaşayan
bölge halkının görüşü alınmadan dayatılan bu karar sürecini kınadığımızı ve
doğru bulmadığımızı ifade etmek istiyoruz. Bir kentle ilgili böylesi hayati
karar süreçleri işletilirken halka, sivil toplum örgütlerine, oradaki siyasi
partilere danışılması gerekir. Bunun dışındaki bütün yol ve yöntemler
antidemokratiktir, otoriterdir, gayrimeşrudur. 
Açıktır
ki Cizre ve Yüksekova ilçelerimiz de ekonomik, sosyal ve siyasal gelişme için
değil, bilakis güvenlik ve askerî politikaların tam olarak hayata geçirilmesi
için il statüsüne kavuşturulmak istenmektedir. Dolayısıyla söz konusu
düzenleme, her dört yerleşim merkezinde de güvenlik sanrısını topyekûn harekete
geçirecek yeni bir militarizasyon arayışını belirtiyor. Demokratik barış ve
ekonomik kalkınma amacının güvenlik anlayışına teslim edildiği bu düzenlemeden
halklarımıza herhangi bir hayır ve fayda gelmeyeceğini ifade etmek istiyoruz.
Bu kapsamda söz konusu düzenleme yerine barışı, demokrasiyi ve ekonomik
kalkınmayı önceleyen bir düzenlemeyle Hakkâri ve Şırnak’ın il olarak kalması,
Yüksekova ve Cizre’nin de son derece önemli sınır ticaret merkezleri olacak
şekilde, sınır ticaretini canlandıracak şekilde il statüsüne kavuşturulması
doğru olacak olan düzenlemedir.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, sözlerinizi tamamlayınız Sayın Baluken.
İDRİS
BALUKEN (Diyarbakır) – Teşekkür ediyorum Sayın Başkan.
Buna
bir çözüm bulmamız lazım. Hakkâri ve Şırnak’ın ortaya çıkan yıkım ve talan
politikalarından sonra bu şekilde bitirilmek istenmesine asla müsaade
etmeyeceğiz. Oradaki halkımızda da çok ciddi bir infial durumunun olduğunu
AKP’li yetkililere iletmek istiyorum. 
Tabii,
Sayın Başkan, bugün 3 Ağustos 2016, bundan iki yıl önce Şengal’de Ezidi halkına
yönelik insanlığı utandıracak bir katliam gerçekleştirildi. Tarih boyunca
yetmiş iki katliam fermanı düzenlenen ve soykırımdan geçirilen Ezidi halkının
bir kez daha IŞİD çeteleri eliyle katliama, soykırıma uğratılmak istenmesini
buradan kınıyoruz. Ezidi halkının IŞİD çetelerine karşı yürüttüğü destansı
mücadelenin yanında Halkların Demokratik Partisi olarak bulunduğumuzu ifade
etmek istiyoruz. Bu konuda…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) - …Türkiye Büyük Millet Meclisine sunmuş olduğumuz bir
kanun tasarısıyla bu Parlamentonun da Ezidilere yönelik yapılan bu katliamları
soykırım olarak tanımlamasını talep ediyoruz. Dün vermiş olduğumuz araştırma
önergesinin de kabul edilmemesini bu Parlamento tarihi açısından büyük bir
talihsizlik olarak gördüğümüzü ifade etmek istiyorum.
Çok
teşekkür ederim.
BAŞKAN
– Teşekkür ederim Sayın Baluken.
V.-
OTURUM BAŞKANLARININ KONUŞMALARI
1.-
Oturum Başkanı TBMM Başkan Vekili Mehmet Akif Hamzaçebi’nin, iki yıl önce
Şengal’de Ezidi halkına yönelik yapılan katliamı kınadığına ilişkin konuşması
BAŞKAN
- Ezidi halkına yönelik üç yıl önce Şengal’de yapılan katliamı ben de
kınıyorum. 
Sayın
Özel, buyurunuz. 
IV.-
AÇIKLAMALAR (Devam)
18.-
Manisa Milletvekili Özgür Özel’in, 667 no.lu Kanun Hükmünde Kararname uyarınca
İstanbul Büyükşehir Belediyesi Şehir Tiyatrolarında görevli olan çok sayıda
oyuncu ve yönetmenin açığa alınmalarına ve bu tiyatro sanatçılarını bu şekilde
yaftalamanın darbeye ve darbecilere karşı oluşan toplumsal mutabakatı
yaralayacak bir davranış biçimi olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
15
Temmuz akşamında da gördük; dünyanın siyasi yakın tarihine baktığımızda da
darbeciler darbeyi yapabilmek için topu, tankı, uçağı, silahı kullanıyorlar.
Ona engel olabilmek için, kontrolünüzdeyse eğer, polisle, askerle, diğer
güçlerle karşı çıkıyorsunuz. Ama darbenin başarılı olup olmayacağını, darbeye
karşı toplumsal bir mutabakatın oluşup oluşmadığı belirliyor ve eğer, o ülkede
toplumun çok geniş kesimleri darbenin karşısında, demokrasinin yanında
dururlarsa darbecilerin başarılı olmaları mümkün değil ellerindeki silahlar ne
kadar güçlü, vicdanları ne kadar kararmış olursa olsun. Bunu sağlamış olabilmek
Türkiye'de, hepimiz adına, tüm siyasi partiler adına, ülkemiz adına bir gurur.
Bunu tersine çevirecek şey ise, darbedeki yaşananları bir fırsata çevirmek,
darbenin siyasi amaçlarla araçsallaştırılması, sanki bir kenarda duran ve ilk
fırsatta bertaraf edilecek muhalifler listesinin darbe sonrası ortaya çıkarılıp
onun üzerinden herkese, tüm muhalif kesimlere darbeci yaftası yapıştırılarak
onları görevlerinden el çektirmek. 
667
no.lu Kanun Hükmünde Kararname uyarınca İstanbul Büyükşehir Belediyesi Şehir
Tiyatrolarında görevli olan çok sayıda oyuncu ve yönetmen dün itibarıyla açığa
alındı. Kamuoyunda Mahperi Mertoğlu, İrem Arslan, Arda Aydın, Yönetmen Ragıp
Yavuz, Sevinç Erbulak, Kemal Kocatürk’ün isimleri ve onlarla birlikte el
çektirilen 19 isim daha var elimizde bulunan. Emek ve demokrasiden yana
kimlikleriyle tanınan bu isimlerin bu şekilde açığa alınması, FTÖ’cü örgüt ile
ilişkilendirilmesi mümkün olmayan…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Özel. 
ÖZGÜR
ÖZEL (Manisa) - … bu kıymetli tiyatro sanatçılarını bu şekilde yaftalamak,
işlerinden etmek, iyi niyetle, tedbirle veya sözde devleti yeniden inşa etmekle
ve sanata saygıyla uzaktan yakından ilişkisi olmayan, açıkça cadı avına
dönüşmüş, darbeye ve darbecilere karşı oluşan toplumsal mutabakatı yaralayacak,
zayıflatacak ve son sentezde darbecilerin işine yarayacak davranış
biçimleridir. Bu konuda Parlamentoyu duyarlı olmaya, iktidar partisi grubunu da
bizden alınan yasama yetkisini KHK’larla kullanan yürütme organına karşı da
gerekli uyarı ve yaptırımlarda bulunmaya davet ediyorum. 
Teşekkür
ederim. 
BAŞKAN
– Teşekkür ederim Sayın Özel. 
Sayın
Turan, buyurunuz. 
19.-
Çanakkale Milletvekili Bülent Turan’ın, 15 Temmuzun Türkiye tarihi için bir
milat olduğuna, meydanlarda demokrasi nöbetinde olanları selamladığına, hem
darbeci teröristlerin karşısında hem PKK karşısında şehit düşenlere Allah’tan
rahmet dilediğine, darbecilerle çok net, çok somut mücadele etmek istediklerine
ve yapılan işlemlerde bir hata varsa mutlaka revize edileceğine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; 15 Temmuz, biliyorsunuz,
Türkiye tarihi için bir milat oldu. Milletimiz yaşarken âdeta bir tarih yazdı.
Yüz yıl önce milletimiz nasıl ki vatanımızı işgalcilere teslim etmediyse, aynı
inançla 15 Temmuz işgal hareketine karşı da dikildi ve gereğini yaptı. Asker
üniforması giymiş aşağılık teröristler, düşman ordularının bile yapmayacağı bir
şekilde, şu an çatısı altında bulunduğumuz Gazi Meclisimizi, milletin evi olan
Cumhurbaşkanlığı külliyemizi, Genelkurmay Başkanlığımızı bombaladılar. Ancak
bir millet âdeta destan yazdı ve bu harekâtı püskürttü. Ülke olarak, siyasi
farklılıklarımızı bir yana bırakarak, “vatan” ortak paydasında buluştuk ve tüm
siyasi partiler darbeyle ilgili ortak kararımızı deklare etmiş olduk. Günlerce
meydanlarda demokrasi nöbeti tutan hemşehrilerimiz var, arkadaşlarımız var. Ben
tüm meydanlarda bu nöbette olan kardeşlerimizi selamlamak istiyorum. 
Tabii,
bu süreçte PKK da can almaya devam etti. Pazartesi günü Bingöl’de 6 polisimiz
şehit oldu. Hem darbeci teröristlerin karşısında şehit düşen vatandaşlarımıza
hem PKK karşısında şehit düşen arkadaşlarımıza, askerlerimize Allah’tan rahmet
diliyorum, milletimizin başı sağ olsun. 
Aynı
şekilde, grup başkan vekillerinin uyarmış olduğu konuyla ilgili de şunu ifade
etmek istiyorum: “Kurunun yanında yaş da mı yanar? Cadı avı mı oldu?” gibi bazı
endişeler dile getiriliyor. Bizler, darbecilerle çok net, çok somut mücadele
etmek istiyoruz, hiç kimsenin ekstra burnu kanamasın, ekstra mazlum hakkı
doğmasın istiyoruz. Bir hata varsa mutlaka revize edilir. Ancak şu anki
darbenin yoğunluğu, sıkıntının büyüklüğü göz önünde bulundurulduğunda, biraz
daha bu konuda anlayışlı davranıp adaleti beraberce gözetmemiz gerektiği
kanaatindeyim. Yapılan işlerde, bir daha söylüyorum, bir hata varsa düzeltilir
mutlaka, düzeltilmesi gerekir mutlaka. Ancak kurda merhamet kuzuya zulümdür,
bunu da biliyoruz. Dolayısıyla, varsa bir hata beraber değerlendirelim. 
Teşekkür
ediyorum Sayın Başkanım.
BAŞKAN
– Teşekkür ederim Sayın Turan. 
Gündeme
geçiyoruz. 
Başkanlığın Genel Kurula sunuşları vardır.
Meclis araştırması açılmasına ilişkin üç önerge vardır,
ayrı ayrı okutuyorum:
VI.-
BAŞKANLIĞIN GENEL KURULA SUNUŞLARI 
A)
Meclis Araştırması Önergeleri
1.- İstanbul
Milletvekili Ali Özcan ve 21 milletvekilinin, turizmde yaşanan sorunların
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/289)
Türkiye Büyük Millet Meclisi
Başkanlığına
Ülkemiz
turizmi son zamanlarda yaşanan olumsuz şartlardan dolayı ciddi yara almaktadır.
Gerek ekonomik koşullar, gerek dış politikadan kaynaklı gerilimler, gerekse de
terör eylemleri ülke turizmimizi vurmaktadır.
Özellikle
yurt dışından gelen turist sayısında ciddi düzeyde azalma söz konusudur. Rus
savaş uçağının düşürülmesi sonrası Rusya'nın takındığı tavır ülkemize gelen Rus
turist sayısını azaltmıştır. Önümüzdeki süreçte bu sorunun artarak devam
edeceği gözlemlenmektedir.
Ancak
turizm alanındaki sorunlar bu konunun çok daha ötesindedir. Ankara'da,
başkentin göbeğinde meydana gelen terör saldırısı ve benzeri terör olayları
ülkemizde güvenlik zafiyeti olduğu algısını yabancı turistlerde yaratmaktadır.
Başta
Suriye'den olmak üzere başka ülkelerden gelen göçmenler ve Ege Denizi'nde
yaşanan insanlık trajedilerinin ülke turizmine faturası ağır olmaktadır.
Turizm
ve kültür alanları gelişmiş ülkelerde "Yumuşak Güç" olarak tabir edilen
ve ülkenin imajı için çok büyük katkısı olan alanlardır. Ülkemizin bu yumuşak
güce çok ihtiyacı vardır.
Ayrıca,
turizmin ülkemizde ciddi bir istihdam alanı olduğu da gerçektir. Ülkemiz,
turizm sektöründe faaliyet gösterenlerin çabalarıyla bu sorunları aşmaya
çalışmakta olsa da durum devletin konuya el atmasını gerektirecek bir duruma
gelmiştir.
Ülke
turizmimizi olumsuz etkileyen tüm bu koşulların etkisizleştirilmesi ve
turizmimizi yeniden canlandırabilmenin, hem sağlayacağı istihdam hem de
ülkemize kazandıracağı itibar gözetildiğinde ne kadar önemli olduğu
görülmektedir.
Turizmimizin
canlandırılabilmesi ve olumsuzlukların bertaraf edilebilmesi amacıyla
Anayasa’nın 98'inci, İç Tüzük’ün 104 ve 105'inci maddeleri gereğince Meclis
araştırması açılması için gereğini arz ederiz.
1) Ali
Özcan  (İstanbul)
2) Kadim
Durmaz  (Tokat)
3) Kazım
Arslan  (Denizli)
4) Mazlum
Nurlu  (Manisa)
5) Niyazi
Nefi Kara  (Antalya)
6) Aylın
Nazlıaka  (Ankara)
7) Ali
Şeker  (İstanbul)
8) Gülay
Yedekci  (İstanbul)
9) Mevlüt
Dudu  (Hatay)
10) Cemal
Okan Yüksel  (Eskişehir)
11) Nurhayat
Altaca Kayışoğlu  (Bursa)
12) Mehmet
Gökdağ  (Gaziantep)
13) Mustafa
Sezgin Tanrıkulu  (İstanbul)
14) Mahmut
Tanal  (İstanbul)
15) Haydar
Akar  (Kocaeli)
16) Aydın
Uslupehlivan  (Adana)
17) Çetin
Osman Budak  (Antalya)
18) Şenal
Sarıhan  (Ankara)
19) Barış
Karadeniz  (Sinop)
20) Namık
Havutça  (Balıkesir)
21) Onursal
Adıgüzel  (İstanbul)
22) Devrim
Kök  (Antalya)

2.-
Edirne Milletvekili Okan Gaytancıoğlu ve 24 milletvekilinin, Türkiye'de atık yağların neden olduğu su ve çevre
kirliliğinin boyutlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/290) 
Türkiye Büyük Millet Meclisi
Başkanlığına
Türkiye'de atık yağların neden olduğu su ve çevre
kirliliğinin boyutlarının araştırılması ve bu konuda alınabilecek önlemlerin
belirlenmesi amacıyla Anayasa’nın 98, İç Tüzük’ün 104 ve 105’inci maddeleri
gereğince Meclis araştırması açılmasını saygılarımızla arz ederiz.
1)
Okan Gaytancıoğlu (Edirne)
2)
Öztürk Yılmaz (Ardahan)
3)
Hüseyin Çamak (Mersin)
4)
Nurhayat Altaca Kayışoğlu (Bursa)
5)
Çetin Arık (Kayseri)
6)
Onursal Adıgüzel (İstanbul)
7)
Aytuğ Atıcı (Mersin)
8)
Şenal Sarıhan (Ankara)
9)
Aydın Uslupehlihan (Adana)
10)
Haydar Akar (Kocaeli)
11)
Sibel Özdemir (İstanbul)
12)
Mustafa Tuncer  (Amasya)
13)
Serkan Topal (Hatay)
14)
Ünal Demirtaş  (Zonguldak)
15)
Barış Yarkadaş  (İstanbul)
16)
Ahmet Akın  (Balıkesir)
17)
Mehmet Göker  (Burdur)
18)
Uğur Bayraktutan  (Artvin)
19)
Ali Akyıldız  (Sivas)
20)
Ceyhun İrgil  (Bursa)
21)
Kamil Okyay Sındır  (İzmir)
22)
Gaye Usluer  (Eskişehir)
23)
Mahmut Tanal  (İstanbul)
24)
Kadim Durmaz  (Tokat)
25) Devrim Kok  (Antalya)
Genel
Gerekçe:
Ülkemizde
yılda 1 milyon 500 bin ton gıda amaçlı bitkisel yağ tüketilmektedir. Kişi başı
tüketim 20 kilogramdır, bu tüketilen yağdan yılda 350 bin ton atık yağ
oluşmaktadır. Bitkisel yağ sanayicilerinin görüşü üzerine Türkiye'de
toplanabilecek atık yağ miktarı ortalama 70 bin tondur fakat ülkemizde sadece
21 bin ton atık yağ toplanabilmektedir ve geriye kalan toplanamayan atık yağlar
ise denizlerimizi ve akarsularımızı kirletmeye devam etmektedir. Ülkemizde 17
milyon 500 bin hane bulunmaktadır ve ortalama her haneden yılda 20 kilogram
atık yağ dökülerek denizleri ve akarsuları kirletmektedir. Evsel atıklar, atık
su kirliliğinin yaklaşık yüzde 25'ini oluşturuyor. Türkiye'nin toprakları,
gölleri ve akarsuları ciddi bir kirlenme tehdidiyle karşı karşıya. Bu kirlenme,
içme sularını ve ekosistemi tehdit ediyor. Ayrıca, Tarım Bakanlığının yeterince
sık denetim yapmaması nedeniyle bu kirlenme insan sağlığını da ciddi şekilde
etkilemektedir. Yeterli denetim yapılmadığı için defalarca kez kullanılan
yağlarda kanserojen madde miktarı artmakta, bu yağları tüketen insanlarda daha
çok kolon ve mide kanseri vakaları görülmektedir. Buna neden olmamak için
kızartma yağları en fazla 2 kere kullanılmalı ve sonrasında tüketimden
çekilmelidir.
Bu
tehditleri gören Avrupa Birliği (AB) 2003/30 sayılı yönergesini yayınlayarak
evsel atık yağların biyolojik yakıtlara dönüştürülerek çevre kirliliğinin
önlenmesini amaçlamıştır. Bu yönergeyle evsel atık yağların sulara ve toprağa
dökülmemesi, biyolojik yakıtlara dönüştürülerek kullanılması öngörülmüş ve tüm
AB ülkelerine 31 Aralık 2005 tarihine kadar üretilen fosil yakıtlarına en az
yüzde 5,75 oranında bitkisel atık yağlar, ham yağlar ve hayvansal atık yağlar
katmak ve bu yağları çevreye zarar vermeden ortadan kaldırma zorunluluğu
getirilmiştir. AB'nin 10 Ocak 2007 tarihli AB Komisyonu verilerine göre, AB
üyesi ülkelerde biyolojik yakıtların yüzde 80’ni biyodizel, yüzde 20'si
biyoethanolden oluşuyor. En çarpıcı örnek Almanya'da göze çarpmaktadır.
Almanya'da 15 Haziran 2009'da yapılan yasal değişiklikle karıştırma oranı yüzde
6,25'e çıkarılmış, 2020 için karıştırma hedefi ise yüzde 12 olarak
hedeflenmiştir. Avrupa ülkeleri böyle hedeflere doğru kararlılıkla ilerlerken
Türkiye'de bu konuyla ilgili olarak bir girişimde bulunulmamış, Hükûmet
tarafından bir düzenleme yapılmamıştır. Taslak bir tebliğin askıya çıkmasına,
bu tebliğde yüzde 0,1 -binde bir- gibi çok küçük bir oranda karıştırma
zorunluluğunun getirilmesi öngörülmesine rağmen bu tebliğ dahi askıdan
indirilmiş, atık yağların değerlendirilerek çevre kirliliğiyle mücadele
edilmesi konusunda hiçbir önlem alınmamıştır.
Bilindiği
üzere Anayasa'nın 56’ncı maddesi herkesin temiz bir çevrede yaşama hakkı
olduğunu ifade etmekte, yine aynı madde, çevrenin korunması ödevini devlete
görev olarak vermektedir.
Türkiye'de
atık yağların neden olduğu su ve çevre kirliliğinin boyutlarının araştırılması
ve bu konuda alınabilecek önlemlerin belirlenmesi amacıyla Meclis araştırması
gerekmektedir.
3.-
Malatya Milletvekili Veli Ağbaba ve 22 milletvekilinin, sahte içki üretimi ve
satışı ile bu nedenle meydana gelen ölüm ve yaralanma olaylarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/291)
Türkiye Büyük Millet Meclisi Başkanlığına
Sahte
içki üretimi ve satışı ülkemizde son yıllarda giderek yaygınlaşmakta ve ciddi
yaralanma ve ölüm vakalarına neden olmaktadır. Son beş yılda sahte içki
tüketimi dolayısıyla 100’den fazla yurttaşımızın hayatını kaybettiği ifade
edilmektedir. Geçtiğimiz ekim ayından bu yana başta İstanbul ve İzmir olmak
üzere birçok ilimizde sahte içki kullanımı nedeniyle 30’dan fazla yurttaşımız
hayatını kaybetmiş, birçok yurttaşımız hayatta kalmasına karşın başta görme
kaybı olmak üzere ciddi fonksiyon bozukluklarına maruz kalmıştır.
Sahte
içki kullananların bir kısmı bu durumu bilerek kullanmasına karşın, bazı
yurttaşlarımız ise Bulgaristan'dan veya başkaca ülkelerden ucuza getirilen
farklı bir çeşit olduğu yönünde yanıltılarak kullanmaktadır. Ülkemizde yaygın
olarak tüketilen içkilerin başında gelen rakı örnek alınacak olursa; 70 cc’lik
bir şişe rakının piyasa fiyatı 65-75 TL arasında değişmekte iken, sahte üretim
olan aynı miktarda rakının fiyatı 10 TL civarındadır. Son yıllarda alkol
ürünlerine yapılan yoğun zamlar dolayısıyla yurttaşlar gerek başka ülkelerden
getirildiği yönünde yanıltıcı beyanlara inanarak gerekse bazı durumlarda sahte
olduğunu bilerek bu içkilerin kullanımına yönelmektedir.
Hemen hemen tüm içkilerin üretiminde kullanılan etil
alkol satışının içki imal ruhsatı bulunmayan yerlerde satışı yasak olmasına
karşın sahte içki üretimi yapan kişiler, Bulgaristan ve Romanya gibi ülkelerden
kaçak yolla etil alkol getirmekte ve imalat gerçekleştirmektedir. Maliyeti
düşürmek amacıyla daha düşük fiyatlı olan metil alkol de damıtılarak içki üretiminde
kullanılmakta, zaman zaman ise etil alkol yerine doğrudan metil alkol
kullanılmakta, metil alkolde bulunan metanol adlı zehirleyici madde ölümle
sonuçlanan facialara yol açmaktadır. 
Sahte
içki üretimi merdiven altı tabir edilen atölyelerde gerçekleştirildiği gibi,
bazı bölgelerde içki satışı gerçekleştirilen büfelerde dahi kaçak üretim
gerçekleştirilmektedir. Gerek sahte içki üretimi gerçekleştirilen yerlerin
tespit edilmesi amacıyla gerekse imalatta kullanılan etil alkolün yurt dışından
kaçak yolla ülkemize getirilmesinde denetim eksikliği söz konusu olabilmekte,
bu da yurttaşlarımızın hayatını kaybetmesine ve ciddi fonksiyon kayıplarına
neden olmaktadır. Bu bakımdan yapılan denetimlerin artırılması ve önlem
alınması gerekmektedir.
Her
yurttaşın güvenli alışveriş yapma hakkının ihlali dolayısıyla can kaybı ve
sağlık sorunlarının yanı sıra sahte içki satışı dolayısıyla gerek yasal içki
üreticilerinin gerekse vergi kaybı bakımından devletin ekonomik kaybı söz
konusudur. Tüm bu nedenlerden dolayı sahte içki üretimi ve satışı ile bu
nedenle meydana gelen ölüm ve yaralanma olaylarının araştırılarak ihmallerin
tespit edilmesi, sahte içki üretimine karşı etkin ve caydırıcı tedbirlerin
belirlenmesi ve uygulanması amacıyla Anayasa’nın 98’inci TBMM İçtüzüğü’nün
104’üncü ve 105’inci maddelerine göre Meclis araştırma komisyonu kurulmasını
arz ve teklif ederiz.
1)
Veli Ağbaba (Malatya)
2)
Zeynel Emre (İstanbul)
3)
Mustafa Sezgin Tanrıkulu (İstanbul)
4)
Kadim Durmaz (Tokat)
5)
Tekin Bingöl (Ankara)
6)
Niyazi Nefi Kara (Antalya)
7)
Şenal Sarıhan (Ankara)
8)
Gülay Yedekci (İstanbul)
9)
Gürsel Erol (Tunceli)
10)
Bülent Öz (Çanakkale)
11)
İrfan Bakır (Isparta)
12)
Mehmet Gökdağ (Gaziantep)
13)
Musa Çam (İzmir)
14)
Kazım Arslan (Denizli)
15)
Ali Şeker (İstanbul)
16)
Mevlüt Dudu (Hatay)
17)
Cemal Okan Yüksel (Eskişehir)
18)
Nurhayat Altaca Kayışoğlu (Bursa)
19)
Aylin Nazlıaka (Ankara)
20)
Mahmut Tanal (İstanbul)
21)
Aydın Uslupehlivan (Adana)
22)
Çetin Osman Budak (Antalya)
23)
Barış Karadeniz (Sinop)

BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.-
ÖNERİLER
A)
Siyasi Parti Grubu Önerileri
1.- HDP
Grubunun, Muş Milletvekili Burcu Çelik Özkan ve arkadaşları tarafından,
cezaevlerinde süregelen ve özellikle OHAL kararıyla ciddi boyutlara ulaşan hak
ihlallerinin tüm boyutlarıyla araştırılması amacıyla 26/7/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 3 Ağustos 2016 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 03/08/2016 Çarşamba günü (Bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel 
 Diyarbakır
 Grup
Başkan Vekili
Öneri:
26
Temmuz 2016 tarihinde, Muş Milletvekili Sayın Burcu Çelik Özkan ve arkadaşları
tarafından verilen 2500 sıra no.lu "Cezaevlerinde süregelen ve özellikle
OHAL kararı ile ciddi boyutlara ulaşan hak ihlallerinin" tüm boyutlarıyla
araştırılması amacıyla Türkiye Büyük Millet Meclisine verilmiş olan meclis
araştırma önergesinin Genel Kurulun bilgisine sunulmak üzere bekleyen diğer
önergelerin önüne alınarak 03/08/2016 Çarşamba günkü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi Grubu önerisinin lehinde ve aleyhinde toplam 4
sayın milletvekiline söz vereceğim. 
Lehinde
olmak üzere, ilk söz hakkı Adana Milletvekili Sayın Meral Danış Beştaş’a
aittir. 
Buyurunuz
Sayın Danış Beştaş. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de hepinizi
saygıyla selamlıyorum. 
Bugün
Şengal katliamının, Ezidi katliamının ikinci yıl dönümü. 3 Ağustos 2014 yılında
büyük bir katliam ve soykırıma daha imza atıldı. Bir kez daha bu vesileyle
kınamak istiyorum. 
Ayrıca,
bugün 3 Ağustos Kadın Kırımı ve Soykırıma Karşı Uluslararası Eylem Günü aynı
zamanda, Ezidilere yönelik soykırımdan dolayı. Bu eylem gününü de selamlamak
istiyorum. Dünyanın her tarafında milyonlarca kadın bu soykırım gününe karşı
bugün alanlardalar, selamlıyorum eylemlerini. Avrupa Parlamentosunun da
Ezidilere yönelik katliamları bir soykırım olarak nitelediğini de hatırlatmak
istiyorum ama maalesef, dün verdiğimiz önerge Meclisimizden geçmedi. Bir ayıba
daha, bir utanca daha Türkiye Büyük Millet Meclisi imza atmış oluyor Avrupa
Parlamentosunun kararı karşısında. 
Değerli
milletvekilleri, olağanüstü hâl süresinde yaşıyoruz. Evet, OHAL ilan
edildiğinde burada partimiz adına yaptığımız konuşmalarda birçok söz söyledik
ve uyarılarda bulunduk. Bu OHAL’in, devlete kendisinin getirdiği bir OHAL olduğu
söylemine karşın, bunun böyle olması gerektiği yönündeki temennilerimizi ifade
ederek aksi yöndeki gelişmelerin gerçekten çok büyük sıkıntılara imza atacağını
ve sebep olacağını da söylemiştik ve maalesef yanılmadık. Bugün Türkiye’nin
dört tarafı bir yangın yeri. Darbecilerle mücadele etmek adı altında herkes
hedefte; doktoru, tiyatro sanatçısı, kamu emekçisi, çalışanı, öğrencisi bir
bütün olarak olağanüstü hâl, aslında Anayasa’daki ilan sebeplerine ve
amaçlarına bağlı olmadan bütün hızıyla devam ediyor ve bunun en büyük yansıma
alanlarından biri maalesef cezaevleri. Biliyorsunuz cezaevlerinde, ilk olarak
zaten, ondan öncesine otuz günlük gözaltı süreci getirildi ve otuz gün gözaltı
demek hepimizin tarihsel deneyiminden çok iyi biliriz ki işkence demektir,
işkencenin korunması demektir ve içinden geçtiğimiz günlerde televizyonlarda,
gazetelerde, bütün medya organlarında işkencenin meşrulaştırıldığına tekrar,
işkence görüntülerinin büyük bir iftiharla servis edildiğine üzülerek tanıklık
ediyoruz ve gerçekten işkencenin bir insanlık suçu olduğunu, kim olursa olsun
işkenceye tolerans gösterilmemesi gerektiğini bir kez daha ifade etmek
istiyoruz. Şu anda Urfa’da açlık grevinde olan 2 genç, bugün on ikinci gündür
gözaltında ve konuştuğum saatlerde de işkence altındalar, açlık grevinde
oldukları hâlde kendilerine şeker dahi verilmiyor; sadece bir örnek olarak
söylemek istedim. 
Diğer yandan, neler oldu cezaevlerinde? Çok ciddi
şikâyetler var tarafımıza. Telefon görüşme hakkı on beş günde bire düşürüldü,
üçüncü görüşçü yazma hakkı kaldırıldı, sadece birinci derecede yakınlar
görüştürülebiliyor, savunma hakkı ve avukat görüştürülmesi zapturapt altına
alındı. Avukatlar normalde sınırsız bir şekilde görüşme hakkına sahipken Ceza
Usul Kanunu’na göre şu anda 09.00 ila 17.00 saatleri arasında sınırlandırıldı
ve otuz dakika sınırı getirildi. 
Yine,
sevk ve sürgünler; darbecilere yer bulunamadığı için ve cezaevleri tıklım
tıklım olduğu için sevk ve sürgünler işkenceler eşliğinde bütün Türkiye
genelinde devam etmektedir. Gazete, dergi, kitap, televizyon sınırlaması bütün
hızıyla devam ettiriliyor. Belirli televizyon kanalları rehberlerden çıkarıldı.
Yine, birçok temizlik aracına el konuluyor, kantinlerden alışveriş sınırlanıyor
ve keyfî disiplin cezaları bütün hızıyla devam ettiriliyor. Örneğin, sokağa
çıkma yasaklarının olduğu illerde -ki Şırnak bunlardan biridir hâlâ- şu anda,
biraz önce, ailelerin 45 derece sıcak altında cezaevine girişi beklediklerini
ve alınmadıklarını öğrenmiş oldum telefonla yaptığım görüşmede. 
Yine,
hasta tutsaklar başka bir kangrenleşmiş bir mesele. Sibel Çapraz şahsında hasta
tutsaklar kamuoyuna çok cılız bir şekilde yansısa da şu anda hasta tutsaklar
bilerek ve istenerek, taammüden aslında devletin denetimi ve gözetiminde ölüme
terk edilmekte ve öldürülmektedir. Bunun aslında cinayetten bir farkı yoktur.
Hasta tutsakların orada tedavi edilmemesi, tedavi ihtiyaçlarının karşılanmaması
kesinlikle devletin insan öldürmesinin başka bir versiyonunu teşkil etmektedir.
Sincan
1 Nolu F Tipi Cezaevinde, örneğin Kadın Kapalı Cezaevinde çok ciddi
sıkıntıların olduğu, beşer altışarlı gruplar hâlinde 2 kişilik, 3 kişilik
koğuşlara sıkıştırıldıkları, bazen bu sayının diğer cezaevlerinde 15-20’yi
bulduğu da bize gelen bilgiler arasında.
Yine,
askerî içtima dayatılıyor değerli arkadaşlar, değerli milletvekilleri. Tam
darbe olsaydı da bu olacaktı zaten. 12 Eylülde de tutuklulara, hükümlülere
askerî içtima dayatılıyordu. Şu anda tutuklular duvar dibine yüzleri dönük bir
şekilde geçmeye zorlanıyor cezaevlerinde. Yani, bu da darbe dönemlerinin tipik
uygulamalarından biri. Bir darbe bastırıldı ama başka bir darbe bütün hızıyla
Türkiye'de kol geziyor.
Bu
konuda birçok şikâyet var elimizde, bunlardan bir kısmını söyleyeceğim. Yine
-benim içinde olmadığım ama- milletvekillerimiz Sayın Besime Konca ve Ayşe Acar
Başaran geçen hafta Tarsus Cezaevine gittiler. Karataş Cezaevi kapatıldı,
kadınların hepsi Tarsus’a götürüldü ve oraya milletvekilleri gittiği hâlde
idareyle görüşmelerine dahi izin verilmedi ve cezaevinin kapısından keyfî bir
şekilde, hukuksuz bir şekilde geri çevrildiler. 
Diyarbakır
D Tipi Cezaevinde tutuklu olan Heja Algan Nusaybin’deki yasağın ardından -hâlâ
6 mahallede yasak devam ediyor- 75 siville birlikte gözaltına alındı ve sağ
gözünü işkencede kaybetti ve sol gözünü kaybetme riski hâlâ devam ettiği hâlde,
Ankara Numune Hastanesine sevki çıktığı hâlde sevk edilmiyor ve sevk edilmeyi
bekliyor. 
Malatya
E Tipi Cezaevi daha hızlı, avukat görüş odasına kamera ve ses kayıt cihazı
yerleştirilmiş durumda. Avukatın mahremiyeti, görüşme mahremiyeti, sır saklama
yükümlülüğü ve Avukatlık Kanunu tümüyle lağvedilmiş durumda. Yine, Bakırköy L
Tipi Cezaevinde geçen hafta basına yansıyan ve bizim de yakından takip
ettiğimiz mesele gerçekten vahametin derecesini gözler önüne seriyor. Avukatların
bile darbedildiği ve gece yarısı bir tarlaya bırakıldığı bir Türkiye'de
yaşıyoruz. Evet, şu bir avukat görüntüsü değerli arkadaşlar. Cezaevine gidiyor
müvekkilleriyle görüşmek için, izin verilmiyor. 2 avukattan bir tanesi. Ve bu
avukat arkadaşlarımız görüş yapmalarına izin verilmedikten sonra “Biz
görüşmeyeceğiz ve cezaevini terk etmiyoruz.” diye bir tepkide bulunmuşlar.
Bunun üzerine jandarma çağırılıyor ve zorla avukatlar darbedilerek gözaltına
alınıyor, onların aracıyla cezaevinin dışındaki bir tarlaya atmak suretiyle
dışarı atılıyor. Ve biz Ceza ve Tevkifevleri Genel Müdürlüğünü aradığımızda
bize “Ne yangın var, ne sürgün var, ne işkence var, bu iddiaların tümü
asılsızdır.” şeklinde cevaplar veriliyor. Buna ilişkin, emin olun, örnekler
saymakla bitmeyecek, çok fazla örnek var elimizde. Mesela Urfa TEM şubesinde
aylardır çok ciddi bir şekilde sistematik işkence uygulanıyor. OHAL öncesinde
başlamıştı ve şu anda bu katmerlenerek devam ettiriliyor. Cinsel işkence
-üzülerek söyleyeyim- tecavüz, copla tecavüz, bize çok ciddi şekilde yapılan
başvurular arasında. Ve Sincan F Tipi Cezaevinde ve daha birçok cezaevinde çok
ciddi sürgün ve sevklerde yine aynı muameleler, işkenceler ve baskılar bütün
hızıyla devam ediyor. Ve şu anda çıplak arama, yine, yapılan, uygulanan
rutinlerden bir tanesi. Çıplak arama AİHM kararlarına göre de, uluslararası
hukuk kurallarına göre de, temel hak ve özgürlüklere göre de kabul edilemez ama
bu tümüyle bir rutine dönüştürülerek cezaevlerinde tutuklu ve hükümlülerin
iradesi kırılmak isteniyor. Yine, vekili olduğum Adana Karataş Kapalı
Cezaevinde 33 siyasi kadın tutsak aynı yöntemlerle, baskıyla başka bir
cezaevine, Tarsus’a nakledildiler, iletişim hâlâ yok. 
Genel
olarak ve özetle şunu söylemek isterim ki OHAL ilk cezaevlerine ve gözaltına
geldi. Bütün yaşam alanlarını daralttığı gibi devletin denetimi ve gözetiminde,
yaşamından, sağlığından, her türlü ihtiyaçlarından sorumlu olduğu alanda en
büyük baskı ve işkence yöntemleri uygulanıyor. Bunun Anayasa 121 ve 122’yle
hiçbir ilgisi yoktur. OHAL ilanı bunun sebep ve amaçları arasında değildir. Bu
nedenle biz bu uygulamaların, tutuklu ve hükümlülere yönelik bu insanlığa karşı
suçların bir an önce durdurulmasını talep ediyoruz ve araştırma önergemizin
kabulünü diliyoruz. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
Halkların
Demokratik Partisi Grubu önerisi aleyhinde Erkan Akçay, Manisa Milletvekili.
Buyurunuz
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; HDP’nin grup önerisi
üzerine söz aldım. Hepinizi saygıyla selamlıyorum. 
Sayın
Başkan, değerli milletvekilleri; 15 Temmuz akşamından bu yana yaşanan
olağanüstü gelişmelerin içerisindeyiz ve bu olağanüstü gelişmeler etkisini
anbean, her gün hemen hemen göstermekte ve bu 15 Temmuzun yol açtığı yüksek
gerilim ve gerginlik hemen hemen hayatın her alanına da sirayet etmiş
durumdadır. Darbe girişiminin faili Fethullahçı terör örgütünün kamu kurum ve
kuruluşlarındaki, ekonomideki, sivil toplumdaki yapılaşması devleti bir ur gibi
sardığını ortaya çıkarmıştır. Bu uru temizlemek hepimizin görevidir. Hükûmet
OHAL tezkeresiyle Meclisten onay almaya geldiğinde Türkiye Büyük Millet Meclisi
olarak bu görevin gereğini yerine getirdik. Tarihe ve milletimize karşı
sorumluluğumuz gereği Hükûmete terör örgütünün ve örgütlerinin temizlenmesi
için yetki verdik. 
Ülkemiz
“FETÖ” denilen terör örgütü tarafından hedef tahtasına oturtulurken Hükûmetin
terörle mücadele etmesi için, özellikle de darbe tehlikesi bitene kadar
darbecileri daha kolay yakalaması için olağanüstü hâl ilan edildi. OHAL sonrası
çıkan 3 kanun hükmünde kararnameyle her ne kadar bu yönde adımlar atıldığını
görsek de devletin kurumsal yapılanmasında öngörülen düzenlemeleri plansız,
zamansız ve yersiz bulduğumuzu özellikle belirtmek istiyorum. 
Öncelikle
şunu hatırlatmak isterim ki, Anayasa’nın 120’nci maddesine göre olağanüstü hâl
yasası altı ay süreyle ilan edilebiliyor, gerekirse uzatma yetkisi Meclisten
isteniyor ve bu OHAL kanunu da üç aylık bir süre için verilmiştir ve bu OHAL
kararları ve OHAL düzenlemelerinin de alınan bu yetkiye paralel olarak OHAL
dönemiyle sınırlı tutulması gerekmektedir. Yapılacak düzenlemeler OHAL
dönemiyle sınırlı kalmalı ve sonra olağan düzene de mutlaka geçilmelidir.
Bu
düzenlemelerden en önemlisi de Türk Silahlı Kuvvetleri üzerinde yapılan
düzenlemelerdir. 15 Temmuz darbe girişiminin önlenmesinde Türk milletinin
gösterdiği tutum ve duruşun yerini öncelikle hatırlatmak istiyorum. Milletimiz
sokaklarda, meydanlarda demokrasiye ve millî iradeye sahip çıkmıştır. Bu
nedenle, Türk milletinin her bir ferdiyle övünüyoruz. Bununla birlikte, 15
Temmuz akşamı itibarıyla meydanların nabzını doğru okumak gibi de bir
mecburiyetimiz vardır. 
Türk
milleti 23 Nisan 1920’deki, 29 Ekim 1923’teki kazanımları için meydanlara
inmiştir çünkü darbe girişiminin hedefi, Türkiye Cumhuriyeti’nin varlığı,
milletin bütünlüğü. 15 Temmuzdan bugüne vatandaşlarımız meydanlarda Kurtuluş
Savaşı’nın kazanımlarına, kurucu iradeye ve millî iradeye sahip çıkmıştır.
Doksan altı yıl önce şanlı bir mücadeleyle kazandığımız hürriyet ve
istiklalimiz için milletimiz, yalnız, yine şanlı bir direnişle kendisini
göstermiştir. Dolayısıyla, meydanlardan, başka niyetler veya başkanlık gibi
birtakım fiilî durumlar devşirmeye çalışmak beyhude bir çaba olacaktır çünkü
meydanlarda devleti anonim şirket gibi yönetmek isteyen anlayışa geçit yoktur,
meydanlarda devlet yönetiminde merdiven altı, informel ilişkilere geçit yoktur.
Meydanlardan gelen ses “Devlet sensin, güç sende.” değil, “Devlet de benim, güç
de benim.” diyen bir milletin sesidir. Dolayısıyla, meydanlarda yeni Türkiye
yoktur, büyük Türkiye ülküsü vardır. Meydanlarda şahsi ve keyfî yönetime
meşruiyet aranamaz, aransa da bulunamaz. Milletimiz ne istiyor, meydanlar ne
istiyor? Diyor ki: “Terörün her türlüsüyle mücadele et, benim güvenliğimi
sağla; ülkemize sulh, sükûn, refah ve istikrar getir. Bizi terör belasından
kurtar.” Bu çaba da, yetki de, sorumluluk da Hükûmettedir. 
Terörle
mücadelede Meclis olarak her türlü katkıyı sunuyoruz. “OHAL” dediniz, “FETÖ’yü
temizleyeceğiz, bataklığı kurutacağız…” OHAL’e “Evet.” dedik. Peki, Hükûmet ne
yapıyor? Terörle mücadele kılıfıyla şahsi bir yönetimin inşa edilmeye
çalışıldığını üzülerek görüyoruz. 15 Temmuz girişimi sürecine giden yol bu
yönetim anlayışıyla döşenmedi mi? Devletin kurum ve kurallarıyla değil de
birtakım çıkar gruplarıyla, cemaatlerle, paralel yapılarla yönetilmesinin 15
Temmuz gecesindeki payını hiç düşündünüz mü? 
Değerli
milletvekilleri, 15 Temmuz darbe girişiminin hedefi bütün Türkiye’dir. Türk
devletinin dirayeti, Türk milletinin birliği, ülkemizin bütünlüğü hedef
alınmıştır. Darbe girişiminin hedefi sadece Cumhurbaşkanı değildir. Eğer böyle
düşünülürse yanlış düşünülmüş olur ve teşhisi de çok yanlış koyarsınız. Teşhisi
yanlış koyarsanız uygun tedaviyi de bulmak mümkün değildir. 
Demokrasiyi
savunuyoruz, uzlaşıyı arıyoruz. Ancak kurumları yeniden yapılandırırken millî
irade de, Meclis de devre dışı bırakılmaktadır. Toplumsal uzlaşma havası
yakalanmışken eski hatalardaki ısrar niyedir? Türk Silahlı Kuvvetlerinde
yeniden yapılanma bir ihtiyaçtır. Bu ihtiyacı değişiklikler için seçilen
yöntemle gayrimeşru bir çizgiye düşürmemek gerekir. Devlet yeniden
yapılandırılırken millî irade, Meclis devre dışı bırakılmamalı, demokrasi
askıya alınmamalıdır. Yapılacak değişikliklerin enine boyuna analiz edilmesi,
istişare mekanizmasının canlı, aktif ve somut bir şekilde işletilmesi
gerekmektedir. 
Türk
Silahlı Kuvvetleri Türk milletinin göz bebeğidir. Asırlar boyunca oluşmuş ve
olgunlaşmış gelenek ve ilkelerin hallaç pamuğu gibi dayatılmasına göz
yumulmamalıdır, şekilcilikle uğraşılmamalıdır. Çözüm, rasyonel, bilimsel, müzakereci
ve uzlaşmacı bir anlayışla elde edilmelidir. Demokrasi sadece sandık ve
çoğunluk değildir; demokrasi aynı zamanda müzakere ve uzlaşma kültürüdür. Bu
kültürden uzak bir şekilde Genelkurmay Başkanlığı Cumhurbaşkanlığına, kuvvet
komutanlıkları Millî Savunma Bakanlığına bağlanıyor. Bu millî savunma ayağı
düzenlemesi kanun hükmünde kararnameyle yapıldı. Şimdi, bu kanun hükmünde
kararnamenin çıkmasına imkân veren OHAL kararında FETÖ’yle mücadele öne
çıkarıldı. Yapılan düzenlemelerle darbeye sebep olan durumlarla mücadele
edilmesi gerekiyor. Bunun için Genelkurmayı Cumhurbaşkanına mı bağlamak
istiyorsunuz? Bunu yaparak darbeyle mücadelede kesin sonuç alınacağını mı
düşünüyorsunuz? Emir komuta zincirinde ortaya çıkacak sorunları nasıl bertaraf
edeceğiz? Cumhurbaşkanı ile hükûmetin ileride farklı siyasi görüşlerden olması
hâlinde ortaya çıkacak komuta zinciri boşluğunu nasıl gidereceksiniz? Kaldı ki
son birkaç yılda aynı partiden neşet etmesine rağmen, başbakanlarla
Cumhurbaşkanlarının ve bazı bakanların ne kadar ters düştüğünü hepimizin
herhâlde hatırlıyor olmamız gerekir. Yarın ortaya çıkabilecek tehditleri; savaş,
yakın savaş risklerini neden görmüyorsunuz, dikkate almıyorsunuz? Ve Türk
Silahlı Kuvvetlerinin emir komuta kademesi hiyerarşisi zedeleniyor. 
Şimdi,
MİT Cumhurbaşkanına bağlanmak isteniyor. Bir hatıramı nakletmek istiyorum.
Geçmişte görev yaptığımız bir ilde bir MİT bölge başkanı vardı. Böyle,
protokolde sohbet ederken “Ya, siz nereye bağlısınız?” diye sormuştum, o da
“Biz doğrudan Allah’a bağlıyız.” diye bir cevap vermişti. Şimdi, bağlılığını
kanunlara, hukuka, Türkiye Cumhuriyeti’ne hissetmeyen ve bu şekilde ifade
etmeyen bir kurumun mensuplarını Cumhurbaşkanına bağlasanız ne, bağlamasanız
ne! 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Kaldı ki Sayın Cumhurbaşkanının yaverlerinin nereye bağlı
olduğu da 15 Temmuzda ortaya çıktı. Bu hususların çok iyi düşünülüp
tartışılması ve müzakere edilmesi gerekir. 
Bu
düşüncelerle hepinize saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Akçay.
Halkların
Demokratik Partisi Grubu önerisi lehinde Şenal Sarıhan, Ankara Milletvekili.
Buyurunuz
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Değerli Başkanım, değerli kâtip üyesi arkadaşlar, yazman
arkadaşlar, basın üyeleri ve çok sevgili milletvekili arkadaşlarım; söz konusu
konuya ilişkin her iki arkadaşımız da -Meral arkadaşımız da Erkan
arkadaşımız da- görüşlerini ifade ettiler ve Meral Hanım özellikle
cezaevlerinin bugün içinde bulunduğu duruma ilişkin olarak son derece geniş bir
değerlendirmede bulundu. Ben bunları fazlasıyla yinelemeden, hukuk sistemi ne
demektedir, hukukun karşısında cezaevindeki koşulların ne olması gerekir;
bunlara ilişkin görüşlerimi kısaca ifade edeceğim. Olağanüstü hâlin hukuka
uygun yürümesi konusundaki Erkan Vekilimizin görüşlerine de katıldığımı ifade
etmek isterim.
Her
hâlükârda var olan hukukun koruması altında olan cezaevlerimiz, tutuklular ve
hükümlüler olmalı. Olağanüstü hâlin getirdiği yeni düzenlemelerin temel insan
haklarına aykırı olmaması gerektiğine ilişkin düzenlemeler uluslararası planda
acaba hangi sözleşmelerle bağıtlanmış ve özet olarak ya da öz olarak neyi ifade
ediyorlar? Kısaca onların adlarını vermekle yetineceğim.
“Mahpusların
Islahı İçin Asgari Kurallar” diye ifade edilen Birleşmiş Milletler kuralları
1977 tarihlidir. Hapsedilenlerin ve Tutulanların İşkenceye ve Diğer Zalimane,
İnsanlıkdışı veya Onur Kırıcı Muamele veya Cezaya Karşı Korunmasında Sağlık
Personelinin ve Özellikle Doktorların Görevine Dair Tıbbi Ahlak Prensipleri
1982 tarihlidir. İzleyen kurallar ise 1988, 1990 gibi tarihlerdedir. Örneğin
“Mahpusların Islahı İçin Temel Prensipler” adıyla prensipler vardır, “ıslah”
sözcüğünü tırnak içine alır çünkü esas olarak, tutulan, gözaltına alınmış olan
ya da cezaevine alınmış olan, tutuklu ya da hükümlü konumunda olan insanların
temel hakları vardır. 
Şimdi,
bu haklara ilişkin olarak, “Herhangi Bir Biçimde Tutulan veya Hapsedilen
Kişilerin Korunmasına İlişkin Prensipler” başlığıyla düzenlenmiş olan 1988
tarihli prensipler, bütün yasaların temeli olan kurallardır. Ne der? İnsani
tarzda muameleyi koşul olarak koyar; hukuka uygun davranma, hak kısıtlama
yasağı, yargısal denetim hakkı, ayrımcılık yasağı, işkence yasağı, tutuklu ve
hükümlüyü ayrı tutma, hukuka uygun tutma, bilgilendirme, savunma hakkı, hak
bildirimi, aileye bildirim, avukat yardımı, avukatla irtibat koşulu, ikamete
yakın yerde tutma ve itirafa zorlamama gibi kuralları ifade eder.
Şimdi
biz, kendi iç hukukumuzdaki düzenlemeye bakalım. “Ceza ve Güvenlik
Tedbirlerinin İnfazı Hakkında Kanun”dur bizim cezaevlerinin koşullarını
düzenleyen kanunumuzun adı. Burada, infazda temel ilke diye belirlenen
ilkelerin temelinin adalet olduğu ifade edilir. Temel ilke adalet ilkesidir
yani adil davranma ilkesidir. Güvenlik ilkesi (j) fıkralarında falan düzene
girer yani cezaevinde güvenliğin sağlanması açısından alınacak önlemler, adil
davranma ilkesiyle örtüşerek değerlendirilebilir. 
Şimdi,
burada, infazda temel ilkenin Ceza ve Güvenlik Tedbirlerinin İnfazı Hakkında
Kanun’umuzda nasıl biçimlendiğini kısaca okumak istiyorum. Deniliyor ki: “Bütün
bu kurallar, ırk, dil, din, mezhep, milliyet, renk, cinsiyet, doğum, felsefi
inanç, millî veya sosyal köken ve siyasi veya diğer fikir yahut düşünceleri ile
ekonomik güçleri ve diğer toplumsal konumları yönünden ayrım yapılmaksızın ve
hiçbir kimseye ayrı tutma koşulu gösterilmeksizin uygulanır.” 
Genel
kuralları şöylece bir size ifade etmeye çalıştım. Şimdi, içinde bulunduğumuz
durum yani 667 sayılı Kararname’nin getirdiği düzenlemelere dönerek bakmak
istiyorum. Cezaevleri, Foucault’nun deyimiyle -bunu buradan daha önce de
söylediğimi anımsıyorum- bir kötülüktür. Cezaevinde tutmak neden kötülüktür?
Çünkü insanı özgürlüğünden yoksun tutar. Bu kötülüğü engellemek için insanın
temel hak ve özgürlüklerini korursunuz. Sadece, onu topluma zarar verme yani
bulunduğu cezaevinin sınırına çıkmama gibi bir engelle karşılamış olursunuz ki
bu en büyük kötülüktür yani sizin bir kafes içine hapsedilmiş olmanız en büyük
kötülüktür. 
Şimdi,
bugün, cezaevlerinde, özellikle son dönemde, 15 Temmuzdan önce ifade ettiğimiz
hak ihlallerinin tırmanışı vardı. Bu konuda partimizin hazırladığı büyük bir
kitabımız ve raporumuz söz konusu, eski ve yeni raporlarımız söz konusu ama
bugün, olağanüstü hâlin ilanıyla birlikte tam anlamıyla bir hak gasbı
cezaevlerinde ortaya çıkmış bulunuyor. Bir noter vekâlet almak için en az 4 kez
cezaevine gitmek zorunda kalıyor, bir avukat görüşme yapabilmek için önce
vekâletine sahip olmak durumunda. Aileler, içerideki insanlarla, cezaevlerine
gözaltından getirilmiş olmalarına ve kamuoyundaki yaygın, gözümüzle gördüğümüz
işkence olgularına rağmen yakınlarıyla görüşebilmek için süre beklemek
durumunda kalıyorlar. Birinci derecedeki yakınları dışındaki yakınlarla görüşme
imkânları verilmiyor. Avukatlarla dahi görüşme imkânları, biraz önce de ifade
ettiğim gibi, zor bela sağlanıyor. Otuz güne çıkarılmış olan gözaltı
sürelerinin zaten mevcut hukuk sisteminin üzerinde bir düzenleme getirmesi ve
baskı, şiddet, kötü muamele, işkence iddialarının ve iddianın ötesinde
olgularının da varlığı karşısında cezaevlerinin nasıl doldurulduğu durumuyla
karşı karşıyayız. Ama şimdi ne oluyor? Yeni alınan insanlara, haklarındaki
iddialar kanıta bağlanmadan, söylemler ya da bazı tespitler üzerinden içeri
alınmış olan insanlara yer açmak için, zaten üst üste olan cezaevleri yeni
nakillerle yeniden doldurulmaya başlanıyor. 
Örneğin
dün arka sıralarda, belki buraya dikkatimi de veremeden dakikalarca Bakırköy
Cezaevinden Silivri Cezaevine nakledilmiş olan 33 kadın arkadaşımızın can
güvenlikleri yerinde mi değil mi, ne durumdalar, ailelerin kapı önündeki
bekleyişlerine cezaevi idaresi ne zaman yanıt verecek; bununla ilgili cezaevi
müdürlüğüyle uğraşmakla zamanımı geçirdim ve Sayın Silivri Cezaevi Müdürü yirmi
beş dakika beni telefonda bekleterek telefona herhangi bir yanıt vermedi. Bir
vekil dahi insanların yaşamları konusunda bilgi alabilmek, en azından
dışarıdaki insanlara “İçeridekiler yarasız beresiz, sağ.” diyebilmek için bir
cezaevi müdürüyle muhatap olmayı başaramadı. Fakat söylüyorum, olumlu bir şey,
Ceza ve Tevkifevleri Genel Müdürlüğünü aradım, bir dakikada bana yanıt verdi.
Yanıtının sağlığı ya da sağlıksızlığı konusu ayrı bir tartışmadır. Ama dedim
ki, rica ettim “2 avukat arkadaşımız görüşemiyor, içeri girsinler, görüşme
yapsınlar, müvekkillerini görsünler, kapı önünde birikmiş olan ailelere
çocuklarının can güvenliği, sağlığı hakkında bilgi versinler.” Gece yarılarına
kadar bu sağlanamadığı gibi, 2 avukat derdest edilip sokağa bırakıldılar. 
Gözaltı
süreçlerinde avukatların hangi muameleyle karşılaştıklarına bizzat tanık olmuş
olan bir arkadaşınızım. Şimdi, tutuklu ve hükümlülerin -biraz önce sayıp okudum
size- en önemli hakları savunma haklarıdır, savunma haklarının birinci aşaması
da avukatla ilişkiyi ifade eder. Avukatıyla görüşemeyen, avukatına ulaşamayan,
avukat görüşmelerini yasaya rağmen, mevcut ana, temel yasamız olan cezaevleri
güvenlik yasasına rağmen bir dinleyicinin eşliğinde ancak yapabilecek olan,
görüşmesi bir gardiyan tarafından rahatlıkla kesilebilecek olan, savcı
tarafından avukata kuşku düşürülerek herhangi bir işaret, herhangi bir ek bilgi
getirdiği iddiasıyla avukatın avukatlık görevinin engelleneceği -ki bunlar,
söylediğim şeyler 667 sayılı Olağanüstü Hâl Yasası’nda var, hikâyeler
anlatmıyorum- böyle bir avukatın nasıl savunma yapacağı, böyle bir sanığın
savunma hakkını nasıl koruyacağı, kuşku altındaki bir avukatın, kendisine
güvenilmeyen bir avukatın savunma görevini cezaevinde nasıl sürdüreceği konusu
son derece tartışmalı bir durumdur. Değerli arkadaşlar, “Destan yazdık.”
iddiaları, yazılan destanlar hukukla beslenmezse, adaletle beslenmezse,
eşitlikle beslenmezse, insan haklarına saygıyla beslenmezse -defalarca buradan
ifade etmeye çalıştım- kısa sürede gölgelenir, kısa sürede kararır ve o
destanlar ne yazık ki olumsuz destanlara dönüşür. Devletin, yönetenlerin dışarıdaki
halkın iradesini, halkın özgürlüklerini ve demokratik haklarını koruyarak
beslemesi ve yükseltmesi gerekir ama açık söyleyeyim ki bu olağanüstü hâl
ilanıyla olmaz. Bu, işleyen, yürüyen meşru hukukla olur. 
Saygılar
sunarım. (CHP ve HDP sıralarından alkışlar)
BAŞKAN
– Teşekkür ederim Sayın Sarıhan.
Halkların
Demokratik Partisi Grubu önerisi aleyhinde Fatma Benli, İstanbul Milletvekili.
Buyurunuz
Sayın Benli. (AK PARTİ sıralarından alkışlar)
FATMA
BENLİ (İstanbul) – Teşekkürler Sayın Başkan.
HDP’nin
grup önerisiyle ilgili olarak söz almış bulunmaktayım. Bu vesileyle yüce
Meclisi saygıyla selamlıyorum.
Öncelikle
altını çizmek istediğim üzere gerek HDP’nin önergesinde gerek Adalet Bakanlığı
Ceza ve Tevkifevleri Müdürlüğüne yapılan başvurularda gerek Meclis bünyesinde
olan İnsan Haklarını İnceleme Komisyonuna ya da onun alt komisyonu olan Hükümlü
ve Tutuklu Hakları Alt Komisyonuna yapılan 146 başvuru arasında olağanüstü hâl
dönemine ilişkin olarak ceza infaz kurumlarında işkence, darp, kötü muamele iddiası
söz konusu değil. Buna ilişkin nakiller ya da tutukluların avukatlarla yapılan
görüşmelerinin kısıtlanması, tutukluların yakınlarıyla olan görüşmelerinin
kısıtlanması, nakle ilişkin iddialar söz konusu. Ama ister olağan dönemde
olalım ister olağanüstü dönemde olalım hiç fark etmez, cezaevlerinde
işkencenin, kötü muamelenin, zalimane muamelenin asla ve katiyen kabul
edilemeyeceğine dair kesin kuralımızı tekrarlamak istiyorum. Burada Türkiye’nin
içerisinde bulunduğu şartlarla değişebilecek, esnetilebilecek, biraz daha
farklı muamele yapılabilecek bir durum söz konusu değil. Bizim temel ilkemiz
insan olma onuruna saygıdır, bizim temel ilkemiz insanların ceza infaz
kurumunda bulunmasının ek bir ceza hâline getirilmemesidir. 
Bu
noktada, özellikle ifade etmek istedim, bunun ötesinde Meclis araştırma
komisyonu kurulmasının istenmesinin asıl sebebi, olağanüstü hâl kapsamında
çıkartılan kanun hükmünde kararnamelerle tutukluların avukatlarıyla yapılan
görüşmelerinin sınırlandırılması, savcı kararlarıyla beraber, savcının karar
alması üzerine tutuklu ile avukat arasında yapılan görüşmelerin kayda alınması,
evrakların fotokopisinin çekilmesi -gerekiyorsa müşahit istenebilir- yanında
müşahit bulunması, avukatın 3’le sınırlandırılması ve hâlihazırda mevcut olan
üçüncü dereceye kadar kan ve sıhri hısımlarla görüşme hakkının ikinci dereceye
kadar kan ve birinci dereceye kadar sıhri hısımlarla yani anne, baba, eş,
çocuk, kardeş, kayınvalide, kayınpederle sınırlandırılması. 
Aslında
bu iddialar, bazı gazete ve televizyonların ya da bazı yayınların yasaklanması
doğru değil. Sadece, haftada bir olan telefonla görüşme hakkının on beş günde
bir olmasına ilişkin kanun hükmünde kararnamede düzenlemeler var. Bununla
ilgili görüşlerimi ifade edeceğim ama önce şunu kabul etmemiz gerekiyor.
Olağanüstü dönemde çıkarılmış bir kanun hükmünde kararname söz konusu çünkü
olağan bir dönemde değiliz. Bu yüzden, Meclisimiz 21 Temmuzda olağanüstü hâl
kararı aldı çünkü Meclis, düşman işgali altındayken bile yaşamadığı bir zillet
yaşadı. Olağan bir hâlde olmadığımız için bu Meclis 9 kere bombalandı,
helikopterlerle tarandı. Bu Meclisi koruyan polislerin şu an kollarında
helikopterlerden atılan kurşunlar var ve bir milletvekilimizin kolunda
helikopterden atılan tam 4 tane kurşun yarası var. Biz olağan bir zaman
yaşamadığımız için, dün benim ziyaret ettiğim 81 yaşındaki Esme teyzeye,
sırtından vurulan oğlu için, kendisini sırtında taşıyan oğlunun aslında onun
zannettiği gibi Rusya’da olmadığını söyleyemedim. Biz olağan bir zamanda
yaşamadığımız için, yaralıları ziyaret ettiğimizde “Yanımdaki insan düştü,
yaralandı, ben onu alırken yaralandım.” diyen insanlara verecek herhangi bir
cevabımız yok. O yüzden, 15 yaşındaki Halil İbrahim’in annesiyle, babasıyla
konuşmak zorunda kalıyoruz. Ki, sizlerin çok daha fazla örnekleri vardır eminim
çünkü 238 şehit verdik, 2.191 yaralımız var bizim ve bunlar sadece o gün
sokaklarda olan 246 tankın yaptığı ya da 35 tane uçağın, 37 tane helikopterin
-onlara bu emri veren amirlerinin- verdiği hasar değil. Biliyoruz ki, Fethullahçı
terör örgütü tam bir mekanizma ve bu mekanizma içerisinde organik bağı olan
herkese bu örgüt istediklerini yaptırabiliyor. Bu nedenle olağanüstü bir
durumla karşı karşıyayız ve olağanüstü hâl söz konusu olduğu için de
tutuklularla yapılan görüşmelerin kayıt altına alınmaları... Ki, hâlihazırda da
Ceza İnfaz Kanunu’nda mevcut olan, tutuklular ile avukatların görüşmesinde,
eğer bu kişilerin örgüte talimat verme, onlara şifre verme durumu söz konusuysa
görüşlerinin kayda alınmasının ceza infaz savcıları tarafından karar altına
alınması durumun şartlarından kaynaklanıyor. Biliyoruz ki, normalde
tutukluların üçüncü dereceye kadar kan ve sıhri hısımlarla görüşme şansı var
ama bunu saydığınız zaman baldızınızla, kaynınızla da görüşme şansınız var,
artı 3 kişiyle görüşme şansınız var; nereden baksanız 50 kişiye tekabül ediyor.
Şu anki fiilî durumda tutukluların bu kadar çok kişiyle görüşmesini sağlama
şansımız yok çünkü zaten cezaevlerinde 293 bin mahpusumuz var bizim, bunun 23
bini tutuklu ve bu tutukluların her dakika normal şartlarda avukatlarıyla
görüşme hakları var, onların mahkemeye gitme, kendisini savunma hakkı var.
23
bin tutuklusu olan bir ülkede yaşadığımız olağanüstü hâl gereği
gerçekleştirilen tutuklamalarla beraber 13.500 tutuklu eklendi. İki haftada
13.500 tutuklu eklendiğinde, onlara sınırsız avukatla görüştürme yaptığınızda,
50 kişiye kadar üçüncü derece sıhri ve kan hısımlarıyla görüşmeyi
sağladığınızda hâlen cezaevinde olan insanlarla bu görüşmeyi sağlayamazsınız,
sonuçta gün yirmi dört saat. Eğer biz cezaevlerinde nakilleri
gerçekleştirmezsek, sevkleri gerçekleştirip de en azından cezaevlerindeki
doluluğu orantılayamazsak mevcut olan cezaevlerinin çok daha fazla artması
sorunuyla karşı karşıya kalmak durumundayız. Kanun hükmünde kararnamede alınan,
tutukluların avukatlarıyla yapılan görüşmelerinin kayda alınması, tamamıyla,
alınan emir ve talimatlar gereği yeniden şifrelemeyle yeniden suçların
oluşmasını engellemeye yönelik ve bunlar cezaevi yönetimi tarafından
gerçekleştirilmiyor. Bu, Adalet Bakanlığının yetkisi altında olan bir durum
değil; bu, savcıların aldığı bir karar. Kaldı ki kanun hükmünde kararnamede
tutukluların avukatlarıyla görüşmelerinin yasaklanabileceğine, sulh ceza
hâkimleri tarafından yasaklanabileceğine ilişkin bir düzenleme var ama ben
özellikle sordurdum, sulh ceza hâkimlerinin bu tarz aldığı bir yasaklama kararı
söz konusu değil. Sadece darbe girişimi olduğunun ertesi haftası çok fazla
tutuklu olduğu için, bir cezaevine 2 bin tutuklunun birden gelmesi nedeniyle
yapılan bir düzensizlik söz konusu ama şu an görüşmelerde de tespit
edilebileceği üzere avukatlarla görüşme noktasında sıkıntı yok. Sınırlanmasının
sebebi, cezaevlerine birdenbire gelen 13.500 tutuklunun birdenbire sayıyı
artırmasından kaynaklanıyor. 
Telefon görüşmesi de aynı şekilde. Eğer biz şu an her
tutukluya geçmişte olduğu üzere haftada bir görüşme imkânı sağlarsak, bu
takdirde de cezaevinde bulunan diğer mahpuslara o hakkını kullandırmamış
oluruz. Bizim bir dengeyi sağlamamız gerekiyor çünkü asgari yaşam şartlarını
hâlihazırda herkese sağlamak zorundayız, devlet olarak bu görevimiz; baştan
altını çizdim. Bizim olağan zamanda olmamız ya da olağanüstü zaman içerisinde
olmamız cezaevlerindeki şartları zorlaştırmamızı gerektirmiyor. Telefonların
kısıtlanmasında -dediğim gibi- böyle bir sıkıntı var, sadece on beş günde 1’e
indirilmesiyle alakalı şartların gerektirdiği bir zorunluluk var ama
haberleşmenin kısıtlanması, mektubun yasaklanmasına ilişkin bir engelleme söz
konusu değil. 15 Temmuzdan sonra sadece Meclis İnsan Haklarını İnceleme
Komisyonunun altındaki Cezaevi Alt Komisyonuna 146 başvurunun yapılabilmesi,
genellikle başvurularının tekrar incelenmesi, itirazlarının kabul edilmesine
yönelik bu başvuruların bize gönderilebilmesi, resmî makamlara gönderilebilmesi
bile onların haberleşme hürriyetlerinin kısıtlanmadığını gösteriyor.
Televizyonların kısıtlanmasının, gazetelerin kısıtlanmasının söz konusu
olmadığı da ifade ediliyor. 
Eğer cezaevlerinde, ceza infaz kurumlarında fiilî
olarak engellemeler söz konusuysa, genelgeçer kuralların dışında o cezaevine
has olarak cezaevi yönetiminin gerçekleştirdiği keyfî bir muamele söz konusuysa
bunu araştırmak zaten devletin görevi. 
Birleşmiş Milletler İşkenceyi Önleme Komitesi zaten
cezaevlerinde sürekli denetimler yapıyor, cezaevi infaz kurumları zaten
denetimler yapıyor, Adalet Bakanlığı denetimler yapıyor. Bunların yeterli
olmadığı kanaatindeysek, bunların rutin olduğu, her türlü hak ihlallerini
dikkate almadığı kanaatindeysek o zaman zaten, Meclis İnsan Haklarını İnceleme Komisyonunun
içerisinde mahkûm ve tutuklu haklarının incelenmesine dair alt komisyonumuz söz
konusu -bütün partilerin katılımıyla gerçekleştirilen alt komisyon sürekli
cezaevi denetimleri gerçekleştiriyor- bu komisyon vasıtasıyla da bizim
cezaevlerinde gerçekleştirildiği iddia edilen hak ihlallerini değerlendirmemiz
mümkün. 
Bu noktada, Meclis araştırması yapılması gerektiği
kanaatinde değilim çünkü şu an olağan bir dönem yaşıyor olsaydık 8 yaşındaki
Görkem Atalay sadece tankları çizgi filmlerde televizyonlardan görecekti. Ama
bugün bizim arabası tankın altında ezildiği için hâlen hastanelerde kalan
çocuklarımız var. Olağanüstü bir durum söz konusu ve bu olağanüstü hâlin
bitmesinin tek çaresi bütün herkesin oy birliğiyle, hep beraber bir şekilde
Türkiye’nin içinde bulunduğu bu zor durumdan beraberce çıkabilmesi. 
Meclisi saygıyla selamlıyorum. 
Teşekkür ederim. (AK PARTİ sıralarından alkışlar)
BAŞKAN – Teşekkür ederim Sayın Benli. 
ÖZGÜR ÖZEL (Manisa) – Sayın Başkan…
ÇAĞLAR DEMİREL (Diyarbakır) – Sayın Başkan…
BAŞKAN – Sayın Özel’in sizden önce bir söz talebi var. 
Sayın Özel, 60’ıncı maddeye göre bir dakika süreyle söz
veriyorum. 
Buyurunuz. 
IV.-
AÇIKLAMALAR (Devam)
20.-
Manisa Milletvekili Özgür Özel’in, cezaevlerinde işkence olduğu iddialarının
Ceza ve İnfaz Kurumları ve Tutukevleri İnceleme Alt Komisyonu tarafından
araştırılması gerektiğine ilişkin açıklaması
ÖZGÜR ÖZEL (Manisa) – Sayın Başkanım, çok teşekkür
ederim. 
Sayın Benli’yi dinledik ama burada aslında söylenmesi
gereken… Tabii, parlamenter olarak burada görev yapıyorlar ama Sayın
Sarıhan’ın, Sayın Benli’nin, HDP’den Sayın Burcu Hanım’ın bugün Mecliste ne
işleri var? Bütün Türkiye diyor ki: “Cezaevlerinde işkence var.” Bu sözün
söylenmesi, gerçekleşmesi kadar kötüdür ve bu Meclisin, Cezaevi İnceleme Alt
Komisyonu var. Şu anda sizin, buradan “Araştırma önergesini kabul edelim,
etmeyelim.” tartışmasının tarafı olmak yerine, hepimiz adına cezaevlerinde bu
duruma bakıyor ve 4 parti imzalı ortak raporları bu Meclise sunuyor olmanız
lazım, bu yüzden de Meclisin İnsan Hakları Komisyonunun derhâl toplantıya
çağrılması ve alt komisyonu gerekirse de güçlendirerek bir an önce yola
düşmeniz lazım. Yapın ki 2016 yılında Türkiye Cumhuriyeti devleti böyle bir
ithamla –ki çok kuvvetli şüpheler var- karşı karşıya kalmasın. Görev sizindir. 
Teşekkür ediyorum.
BAŞKAN – Teşekkür ederim Sayın Özel.
MERAL DANIŞ BEŞTAŞ (Adana) – Sayın Başkan…
BAŞKAN - Sayın Danış Beştaş…
MERAL DANIŞ BEŞTAŞ (Adana) – Ben de 60’a göre yerimden
söz istiyorum.
BAŞKAN – Buyurunuz, sizin de mikrofonunuzu açıyorum
Sayın Danış Beştaş.
21.-
Adana Milletvekili Meral Danış Beştaş’ın, cezaevlerinde durumun çok vahim olduğuna ve OHAL’den
dolayı işkencenin meşrulaştırılamayacağına, tutukluların haklarının göz ardı
edilemeyeceğine ilişkin açıklaması
MERAL DANIŞ BEŞTAŞ (Adana) – Sayın Başkan, sayın hatip
doğrusu, bizim sözlerimize yanıt vermekten ziyade genel bir açıklama yaptı ama
şunu söylemek istiyorum: Bizimkiler iddia değil, tek tek görüşmelerle,
mektuplarla, avukatlar vasıtasıyla ispatlanan olgular. Bugün Meclis İnsan
Hakları Komisyonu işkenceyi araştırmayacak da ne yapacak?
Şu anda cezaevlerinde yeni tutuklanan 2 bin-3 bin insan
var ama 10 binlerce, başka suçlardan tutuklu ve hükümlüler var ve cezaevlerinde
ağır işkence ve baskı var. 
Biz, bugün bu araştırma komisyonunun kurulmasından
iktidar partisinin çekinmesinden, doğrusu, iddialarımızı zımnen kabul ettikleri
sonucunu doğuruyoruz ve her şeye bir mazeret bularak buna yanıt verilmesini de
gerçekten kabul etmek mümkün değil. 
Bizim söylediğimiz sözleri, şu anda yüz binlerce
ailenin cezaevleri kapısında beklediği gerçeğini iktidar partisinin görmesini
istiyoruz. Yani durum çok vahim cezaevlerinde. OHAL var diyerek biz işkenceyi
meşrulaştıramayız, OHAL var diyerek cezaevlerindeki tutukluların haklarını göz
ardı edemeyiz.
BAŞKAN – Teşekkür ederim Sayın Danış Beştaş.
VII.-
ÖNERİLER (Devam)
A)
Siyasi Parti Grubu Önerileri (Devam)
1.- HDP
Grubunun, Muş Milletvekili Burcu Çelik Özkan ve arkadaşları tarafından,
cezaevlerinde süregelen ve özellikle OHAL kararıyla ciddi boyutlara ulaşan hak
ihlallerinin tüm boyutlarıyla araştırılması amacıyla 26/7/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 3 Ağustos 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Halkların Demokratik Partisi Grubu önerisini
oylarınıza sunuyorum.
ÇAĞLAR DEMİREL (Diyarbakır) – Karar yeter sayısı
istiyoruz Sayın Başkan.
BAŞKAN – Bir karar yeter sayısı talebi vardır, oylamada
karar yeter sayısını arayacağım.
Öneriyi kabul edenler… Kabul etmeyenler… Öneri kabul
edilmemiştir, karar yeter sayısı vardır.
Birleşime on beş dakika ara veriyorum.
Kapanma Saati: 15.41
İKİNCİ OTURUM
Açılma Saati: 16.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mustafa AÇIKGÖZ (Nevşehir), Zihni AÇBA (Sakarya)
-----0-----
BAŞKAN – Sayın
milletvekilleri, Türkiye Büyük Millet Meclisinin 122’nci Birleşiminin İkinci
Oturumunu açıyorum.
Alınan karar
gereğince, sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci sırada
yer alan, Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Isparta Milletvekili Süreyya Sadi Bilgiç’in Bazı Alacakların
Yeniden Yapılandırılmasına İlişkin Kanun Teklifi ile Plan ve Bütçe Komisyonu
Raporu’nun görüşmelerine kaldığımız yerden devam edeceğiz. 
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER 
A)
Kanun Tasarı ve Teklifleri 
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden
Yapılandırılmasına İlişkin Kanun Teklifi (2/1310) ile Plan ve Bütçe Komisyonu
Raporu (S. Sayısı: 409) (x)
BAŞKAN –
Komisyon yerinde, Hükûmet yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 409
sıra sayılı Kanun Teklifi’nin tümü üzerindeki görüşmeler tamamlanmıştı. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Şimdi
birinci bölümün görüşmelerine başlıyoruz. 
Birinci
bölüm 1 ila 6’ncı maddeleri kapsamaktadır. 
Şimdi
birinci bölüm üzerindeki söz taleplerini karşılayacağım. 
Siyasi
parti gruplarına önce söz vereceğim. Siyasi parti gruplarından ilk söz hakkı,
Milliyetçi Hareket Partisi Grubu adına Samsun Milletvekili Erhan Usta’ya
aittir.
Buyurunuz
Sayın Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim Sayın Başkan.
Sayın
Başkan, saygıdeğer milletvekilleri; 409 sıra sayılı Kanun Teklifi’nin birinci
bölümü üzerine Milliyetçi Hareket Partisi Grubu adına söz aldım. Genel Kurulu
saygıyla selamlarım.
Malum,
bilindiği üzere, bu kanun teklifi genel itibarıyla bir “af” veya “yeniden
yapılandırma” diyebileceğimiz hususları, maddeleri içeriyor. Birinci kısım daha
çok bu maddelerle ilgili. İkinci kısım ise bizim geçen haftalarda da karşı
çıktığımız ve -o tasarıdan çıkartılmıştı ama- tekrar gündeme getirilen,
Türkiye’yi bir kara para cehennemi hâline getirecek bir maddenin olduğu
kısımdır. Ben, tabii, o kısım üzerinde durmayacağım. Birinci kısımla ilgili
düşüncelerimi sizlerle paylaşmak istiyorum. 
Az
önce de ifade ettim, bu, kamu alacaklarının yeniden yapılandırılmasını
getiriyor. Bu kapsamda, hemen hemen, neredeyse bütün kamu alacakları var. Yani
vergi, sosyal güvenlik primi, Gümrük Bakanlığının alacakları, onun dışında,
belediyelerin, il özel idarelerinin alacakları, su parası alacakları filan şeklindeki
bütün alacakları içeriyor. Bunun dışında, matrah artırımı imkânı getiriyor
gelir ve kurumlar vergisinde ve katma değer vergisinde. Bunun anlamı şu: “Siz
geriye doğru beş yıl değişik oranlarda matrahlarınızı artırırsanız, ben de size
vergi dairesi olarak, Maliye Bakanlığı olarak hiçbir şekilde hesap
sormayacağım.” şeklinde bir maddedir bu. Onun haricinde, işletme kayıtlarının
düzeltilmesi hususlarını içeriyor. 
BAŞKAN
– Sayın Usta, bir saniye efendim…
Değerli
milletvekilleri, sohbet etmek isteyen milletvekillerini ben dışarıya davet
ediyorum. Bu uğultuyu lütfen sonlandıralım.
Buyurunuz,
devam ediniz Sayın Usta.
ERHAN
USTA (Devamla) – Teşekkür ederim Başkanım.
AKP
hükûmetleri döneminde 5 defa vergi ve sosyal güvenlik yapılandırılması, daha
doğrusu, kamu alacaklarının yapılandırılmasına ilişkin yasa çıkmış, bu 6’ncısı.
Bunun dışında da… Yani, bunlar çıkmış ama defalarca da uzatılmış. Biraz
abartarak söylemek gerekirse, yani bu on dört yıl boyunca yeniden yapılandırma
için müracaat etmeyeceğimiz süre hemen hemen yok gibi neredeyse. Yani bu kadar,
böyle bir şey. Tabii, birazdan yapılandırmanın mahzurlarının neler olduğunu
ifade etmeye çalışacağım dilimin döndüğü kadar. Yani, bu tabii, çok normal bir
şey değil, bu olağanüstü bir şey ve olağanüstü kötü bir şey esas itibarıyla.
Yani, bu kadar çok yapılandırmanın, “af” diyeceğimiz hususların olmaması lazım.
Hele hele böyle on dört yıllık bir iktidardan sonra böyle bir yasayla Hükûmetin
karşımıza çıkması anlaşılabilir bir şey değildir. Yani, bunun istisnai durumlarda
olması lazım, olağanüstü durumlarda olacak bir şeydir. Yani, bu tabii, 15
Temmuzdan bağımsız şekilde zaten hazırlanmış bir şey olduğu için onu katmıyorum
işin içerisine. Özellikle ekonomik anlamda bir ekonomik kriz mi var, ne var
Türkiye’de? Hakikaten bu kadar mı sıkıştı ekonomi? Hele hele şu kara para
maddesini de düşündüğümüzde… Yani “Türkiye’ye ne olursa olsun para gelsin
-meşru, gayrimeşru- hiçbir şekilde hesap sormayacağız.” şeklinde maddelerin
getirilmesiyle, demek ki aslında, bizimde gördüğümüzün -tabii, bizim, iktisadi
hayata ilişkin ciddi eleştirilerimiz var ama- ötesinde risklerle ekonominin
karşı karşıya olduğu anlamı buradan rahatlıkla çıkartılabilir. Yani, bunların
böyle olup olmadığı hususunda da Hükûmet tarafından da herhangi bir açıklama gelmiyor
işin doğrusu.
Şimdi,
bir defa, af çıkartmak, en basit şekilde ifade edecek olursak, idare açısından
bir acizliktir. Yani “Ben kamu alacaklarımı, alacaklarımı tahsil edemiyorum,
şunun bir kolayını bulun.” şeklinde Meclise bir geliştir. Tabii, bunu kabul
etmek mümkün değil.
Peki,
neden sürekli af çıkartmak zorunda kalıyoruz, kalınıyor, ona bakmak lazım. Bir,
vergi sistemimizde ciddi sorunlar var. Bunu zaman zaman ben bu kürsüden ifade
ettim, vaktim kalırsa birazdan bunun detaylarına da gireceğim. Tabii, bu
sistemdeki sorunları halletmediğimiz zaman sürekli aflarla hiçbir şeyi
çözemiyoruz. Yani, mesela, afların temel amacı nedir? İşte, kamunun
alacaklarını azaltmaktır ama bir önceki aftan sonra bakıyorsunuz, şimdiye
geldiğimizde, enflasyon oranının çok çok üzerinde kamu alacaklarının hem vergi
tarafında hem de prim tarafında arttığını görüyorsunuz. Dolayısıyla, aslında
aflar hiçbir şeyi çözmüyor, hiçbir sorunu çözmüyor; tam tersine, sorunu daha da
kronikleştiriyor.
Şimdi, neden af çıkartmak zorunda kalınıyor? Çünkü,
idarenin kapasitesinde yetersizlik var. Hem veri açısından hem de analiz
açısından idarenin kapasitesindeki yetersizlik Türkiye’yi affa veya yeniden
yapılandırma yasalarına mecbur kılıyor bir anlamda.
Şimdi,
diğer bir husus, af çıkartılmayacağına ilişkin bir siyasi irade yokluğu. Böyle
bir irade olmadığı zaman, özellikle milletvekilleri de sahaya gittiğinde
vatandaşlardan tabii talepler geliyor “Ya efendim, şu bizim vergi borçlarına
bir kolaylık yapsanız.” diye. Ondan sonra milletvekilleri sahada söz vermeye
başlıyorlar, zaten siyasi irade de… Şöyle bir siyasi irade de olmayınca,
“Hiçbir şekilde Türkiye’de bundan sonra af yapılmayacaktır, yeniden
yapılandırma olmayacaktır.” diyen bir siyasi irade de olmayınca hemen böyle
beklenti oluşuyor ve af artık kaçınılmaz hâle geliyor. Bir önceki af yeni affın
mutlaka habercisi oluyor. Yani her af yeni bir af beklentisi yaratıyor, bu çok
enteresandır. Ve o esnadan itibaren, bir affı çıkarttığınızda “Tekrar af
çıkartılacak.” beklentisi zaten sizin tahsilatlarınızı da azaltıyor ve af
tekrar kaçınılmaz hâle geliyor. Cezaların caydırıcı olmaması, idarenin
uygulamalarında adalet eksikliği de Türkiye’yi affa, yapılandırma yasalarına
mecbur kılıyor. 
Vergi
sistemindeki temel sorunumuz nedir? Vergi sistemindeki temel sorun, bir defa,
çokça ifade ediyoruz, doğrudan vergilerin sistem içerisinde yetersiz olmasıdır.
Aslında, işin garibi, bu vergiler zaten azdır yani bunları kabaca gelir ve
kurumlar vergisi olarak söyleyebiliriz, bu vergiler azdır ve affa da en fazla
konu olan vergiler de bunlardır. Yani bunların zaten az olmasının bir nedeni de
bunların sürekli af kapsamına alınmış olmasıdır. İnsan niye gelir vergisi
ödesin, niye kurumlar vergisi ödesin; nasıl olsa birkaç yılda bir af çıkıyor.
Bunun olması bu vergideki adaletsizliği olağanüstü şekilde artırıyor. Devlet
işin kolayını bulmuş, belli kalemlerde tüketim üzerine yoğunlaşmış. Nedir?
İşte, akaryakıttır, otomotivdir, beyaz eşyadır -ben, bir ara bunların hesabını
yapmıştım- vergilerin yüzde 75’i Gelir İdaresinden bağımsız bir şekilde geliyor
yani hiç olmazsa bir kişi koyun Gelir İdaresi olarak, biz bu vergilerin yüzde
75’ini zaten otomatik olarak topluyoruz. Kalan yüzde 25’i üzerinde de Gelir
İdaresinin performansı ne kadardır, ona bakmak lazım. Dolayısıyla, kolayı bulunmuş,
tüketim üzerine yüklenilmiş. Tabii, bizim gibi tüketimi yüksek olan
ekonomilerde bu büyüklükler anlaşılabilir ancak tamamen artık bütün vergilerin
tüketim üzerinden gelmesi… “Doğrudan vergi” dediğimizin de önemli bir kısmı,
stopaj şeklinde alınan yani ücretliler üzerinden alınan vergilerdir. Onun
dışında da kayıtlı olan KİT’lerden ve bir kısım bankalardan alınan vergilerle
doğrudan vergileri halletmiş oluyoruz. 
Uzun
süredir söylüyoruz, Hükûmet de söyledi, niye bir rant vergisi hâlâ
getirilemiyor? Bunun yokluğudur işte bizi affa götüren nedenler yani orada, bu
devlet sudan vergi alırken, imar nedeniyle ciddi gelirler oluşuyor ve ciddi
usulsüzlüklerin de kapısı açılıyor, oralardan hiçbir vergi alınmaması sistem
açısından bizi affa iten nedenlerdir. 
Tabii, Maliye Bakanlığı bizim köklü bir kuruluşumuzdur
ancak şunu kabul etmek lazım: Ciddi veri eksiklikleri var ve ciddi analiz
eksikliği var. Bunu düzeltmek lazım. Veriyi de paylaşmıyor. Biz, Maliye
Bakanlığından Komisyonda zar zor bir tane tablo aldık, o tablonun sağlığıyla
ilgili de Maliye Bakanımız da kendi endişelerini ifade etti. Dolayısıyla, siz
verinizi açmadığınız sürece piyasaya, kamu kuruluşlarına, Meclise veri
kalitesini iyileştiremiyorsunuz. Veri kalitesi düşük diye de açamıyorsunuz bu
verileri, dolayısıyla birbirini besleyen bir durum. Analiz etme kapasitesini
Maliye Bakanlığının mutlaka artırmamız lazım. Yani Türkiye'yi -bu kadar vergi
alacağının doğması- bu kadar affa iten nedenler nelerdir bunların yıl yıl,
sektör sektör ve mükellef türleri itibarıyla incelenip buna göre birtakım
çözümler getirilmesi lazım. Yoksa bu af yasalarının çözüm getirmediğini az önce
zaten ifade ettik. Dolayısıyla bilgimizi paylaşacağız. Verilerin şeffaf olması
lazım. Yani kurumlardan, bununla ilgili analiz yapan kurumlardan bu bilgiler
esirgeniyor, Meclisten esirgeniyor, bunu kabul etmek mümkün değil. Mesela
önceki af…
Şimdi, bir af yasası çıkartıyoruz, yaptığımız bir kör
dövüşüdür esasında, diğer af yasalarından nasıl bir performans elde edildi, ne
kadar gelir topladık, buna ilişkin elimizde hiçbir bilgi yok. O bilgi olmadan
tekrar şimdi yeni bir yasayı görüşüyoruz. Talep edilmesine rağmen, Komisyonda
defalarca söylenmesine rağmen bu bilgi bize verilmemiştir arkadaşlar. İktidar
grubunun da bundan haberi yok -önceki uygulamaların sonuçlarına ilişkin- bizim
de bununla ilgili haberimiz yok.
Peki,
“Buradan ne bekliyorsunuz?” diyorsunuz, bir kanun çıkartıyoruz öyle ya. Etki
analizi diyoruz. Yani bırakın artık bunun rekabet gücü üzerindeki etkisini, bir
kısım ekonomik göstergeler üzerindeki etkisini, “Ya, buradan gelir olarak ne
bekliyorsunuz?” diye soruyorsunuz, Maliye Bakanımız bize cevap vermiyor. Yani
şu yasadan ne kadar gelir beklendiğine ilişkin hiçbir bilgi elimizde yok.
Dolayısıyla kayıt dışının yüksekliği diğer bir sorun. Kayıt dışıyla af yasaları
birbirlerini besler mahiyette hususlardır, buraya çok fazla girme imkânım
olmayacak.
Tabii,
şimdi, artık iş kaçınılmaz hâle gelmiştir, artık bunun, bu yasanın çıkması
gerekiyor –kara para kısmı için demiyorum, af kısmıyla ilgili olarak- ama esas
olan hiçbir şekilde af çıkartılmamasıdır, mümkünse bunu da Anayasa'ya koymamız
lazım, “Bir daha af çıkartmayacağız.” diye Hükûmetin bunu deklare etmesi lazım.
Ben
Genel Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Usta.
Birinci
bölüm üzerinde Halkların Demokratik Partisi Grubu adına Ahmet Yıldırım, Muş
Milletvekili.
Buyurunuz
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; evet, ülkemiz gerçekten zor süreçlerden
geçiyor. 15 Temmuz darbe süreciyle birlikte biz bugün evet, 14 Temmuz gününe
göre daha kötü durumdayız ama 15 Temmuzun açığa çıkarmış olduğu, 15 Temmuzda
ülkeyi karanlığa sürüklemek isteyen güçlerin açığa çıkarmış oldukları bütün
işleri maalesef, bugün siyasi iktidar yapmaya devam ediyor. Deyim yerindeyse,
eğer darbe başarılı olmuş olsaydı Allah muhafaza, o darbecilerin bu ülkede
yapmak istedikleri birçok şeyi bugün siyasi iktidar yapıyor ve öyle bir noktaya
geldik ki “kanun hükmünde kararname” adı altında ucube bir düzenlemeyle
toplumsal yaşamın, siyasal yaşamın, sosyal yaşamın, eğitim ve sağlık yaşamının
büyük bir bölümü felç edilmiş durumda. Biz bunun, bu ülke atmosferinin bu buhranlı
baskısı altında 409 sıra sayılı özellikle “Bazı Alacakların Yeniden
Yapılandırılması” adı altında Kanun Teklifi’ni görüşüyoruz.
Ancak,
ondan önce ifade etmeliyim ki, bugün altyapısı hazırlanmamış ve geniş toplumsal
kesimleri maalesef mağdur eden, sosyal yaşamda mağdur eden, siyasal yaşamda,
toplumsal yaşamda, eğitim ve sağlık yaşamında geniş toplumsal kesimleri mağdur
eden düzenlemelerle karşı karşıyayız biz. Düşünün, özellikle Gülen Cemaati’ne
yakın olarak eğitim alanında örgütlenmiş olan sendika kapatıldı ve bu sendikaya
üye olanların işine son verildi. Şunu ifade edelim: Bir sendikaya üye olmak
başlı başına bir insanı, bir eğitimciyi, bir sağlıkçıyı, bir memuru yalnız
başına darbeci yapmaz. Hadi orada kaldı, bu Gülen Cemaati’ne yakın olan
eğitimcilerin veya kamu personelinin özellikle kamu alanında örgütlendiği
sendika kapatıldı ve personeller işten atıldı. Peki, 142 EĞİTİM-SEN üyesi,
belki de kuruluşundan bugüne kadar Gülen Cemaati’nin devlette örgütlenme
biçimine karşı mücadele etmiş olan sendikanın 142 üyesi kamudan atıldı ve 15
Temmuzdan sonra atıldı. Bunu darbeciler değil, sözüm ona darbeye hedef olana
siyasi iktidar… Kaldı ki biz darbecilerin hedefinin sadece siyasi iktidar
olmadığını, bütün 79 milyon insanın toplumsal yaşamı olduğunu bir bütün olarak
kabul ediyoruz.
Bir
diğer husus, KESK’e bağlı Sağlık Emekçileri Sendikasından 80 üyenin, 80
emekçinin işine son verildi. Bunların Gülen Cemaati ve darbecilerle nasıl bir
ilişkisi var? Ve kanun hükmünde kararnameler eğer sadece Gülen Cemaati’ne bağlı
kurumlar için çıkarılıyor, onları hedefliyorsa, bütün varoluşsal olarak Gülen
Cemaati’yle kurulduğu günden bugüne kadar mücadele etmiş sendikaların veya ona
üye olan devlet memurlarının nasıl bununla bağını kuruyor siyasi iktidar,
anlamakta güçlük çekiyoruz.
Bu
sebeple, 15 Temmuzdan beri, maalesef, ülkemiz bir anayasa devleti değildir
artık, ülkemiz bir yasa devleti değildir, ülkemiz hukuk devleti zinhar
değildir. Nedir? Ülkemiz ucube bir kanun hükmünde kararnameler devletine
dönüştürülmüştür ve devlet yeniden dizayn ediliyor. İktidar buna karar veriyor
ve muhalefet de maalesef, bilerek ya da bilmeyerek iktidarın bu yaptıklarını
daha kolay yapabilmesinin zeminini hazırlıyor. Böyle bir realiteyle karşı
karşıyayız.
Bir
diğer husus, düşünün, sadece son iki günde, Muş’ta, seçim bölgemde, içinde
çocukların olduğu, lise öğrencilerinin olduğu 20’ye yakın kişi gözaltına
alınıyor. 
Dün,
abisini Suruç patlamasında kaybetmiş, Asel Devrim adındaki 15 yaşındaki kız
çocuğumuz gözaltına alınmış. Darbeyle nasıl bir ilgisi olabilir veya nasıl bir
suç ehliyetine sahiptir 15 yaşındaki çocuk? Avukatlar gidiyor, görüşemiyor.
Avukat, beş gün bu kız çocuğuyla görüşemeyecek, otuz güne kadar da gözaltında
kalabilir diye söyleniyor. 
Evet,
darbeyi önlüyoruz, işte, darbeyi böyle önlüyoruz. Biraz vicdan, hepimiz aile
sahibiyiz, çocuk sahibiyiz. 15 yaşındaki bir kız çocuğunun, Allah aşkına, cezai
ehliyetini bütün Genel Kurulun vicdanına ve takdirine sunuyorum. 
Yine,
Cumhuriyet Halk Partisine bağlı gençlik kollarından 30’u aşkın gencin gözaltına
alındığını biliyoruz. Neyle alakalı? Darbeyle mi alakalı? Burada, özellikle
siyasi iktidarın bu yaptıklarına bilerek ya da bilmeyerek zemin sunan ana
muhalefet partisini de uyarayım; bu gözaltılar, hani, bizim deyimimizle daha
“le le”dir, “lo lo”su var bunun. Çok daha ötesi gelecek, bugünleri arayacağız
biz. Bu yönüyle, muhalefet partisini, bu kötü günlerde, kötü politikaların
sahipleri olan siyasi iktidarı yapıcı bir politikayla ya da etkili bir
muhalefetle daha doğru bir yere çekme, var olan darbe koşullarını ortadan
kaldırma tavrını takınmaya davet ediyorum.
Bir
diğer husus, özellikle sapla samanın birbirine karıştırıldığı. Değerli
arkadaşlar, bakın, size bir örnek vereyim. Hani, darbecilere operasyon yayın
dünyasına uzandı ya, basit bir örnek. Konya ilimizde 2 tane radyo, yayıncı
kuruluş… Eski RTÜK üyesi olduğum için bilirim ben. Bir radyonun adı Radyo
Cihan, diğer bir radyo ise Cihanbeyli merkezli kurulmuş bir şirketin yayın
organı olduğu için Radyo Cihan’a karşılık Cihan Radyo. İkisi birden kapatılıyor.
Diğerinin paralelle, darbecilerle hiçbir ilgisi yok, tam aksine, onlara muhalif
çizgide yayın yapan bir yayın kuruluşu ama şu anda radyo kapatıldı, yöneticisi
tutuklandı. Gelin, çıkın işin içinden. Dün Sayın Özel, Ahmetli Kaymakamıyla
ilgili örnek verdi. O sadece bir örnek. Bunun gibi, ilgisi olmadığı hâlde
mağdur olan, gerçekten sayısız farklı sektörde çalışma ve iş yürüten insanlar
mağdur edilmektedir.
Şunu
ifade edeyim: Siyasi iktidarın bir an önce, bu darbeye sebep olan koşulları, on
dört yıldır iktidarda olmaktan kaynaklı olarak kendisinin hazırlaması, durumunu
bilince çıkarıp bir nedamet getirmesi gerekiyor. Yani bir pişmanlık… Bunun bir
özrü var, bu toplumsal kesimlere dönük siyasi iktidarın bir özür borcu var.
Yine,
ifade edeyim: “Allah bizi affetsin.” gibi şeylerle olmaz bu işler. Öncelikle,
Allah, bu işe zemin hazırlayan siyasi iktidarı affeder mi, etmez mi bilmiyorum
ama Allah kendisine karşı işlenmiş günahlara karşı affedicidir. Peki, kul hakkı
yiyorsunuz, az önce örneklerini verdim, kul hakkını nasıl affedecek? Buyurun,
intihar edenlerden, tutuklananlardan, 15 yaşında, bir parça kız çocuğunun
gözaltına alınmasından, belki de bir ay boyunca gözaltında kalması üzerinden bu
kul hakkı nasıl affedilecek?
Değerli
arkadaşlar, maalesef, şu anda Türkiye Cumhuriyeti devletinde hiyerarşik bir
devlet yapısı da yok, müesses nizam da yitirilmiştir. Ya değilse? İnanın şu
yasa maddesi üzerine Komisyondan beri yaptığımız çalışmalardan ötürü
söylenebilecek çok şey var ama ülkenin o kadar can yakıcı sorunuyla karşı
karşıyayız ki bunlar çok tali kalıyor. Ya değilse? Artık siyasi iktidarın…
Sadece benim son iki yasama dönemimde, özellikle 26’ncı Dönemde iki hükûmet
gördük, iki hükûmette de söylemekten artık dilimizde tüy bitti maalesef:
Zengini affeden, ona esneklik getiren, ona vergilerde muafiyet getiren
düzenlemelerden bir an önce vazgeçilmesini diliyoruz. Çünkü özellikle bu kanun
teklifinde… Neredeyse zaten AKP iktidarı döneminde her üç dört yılda bir vergi
affı veya varlık barışı getirilmektedir. Ama bunun daha beteri var, işte,
söyledik: 2012 yılında Cengiz Holdingin hiç yasaya, vergi affına, vesaireye
gerek kalmaksızın Gelir İdaresi Başkanlığının Merkezî Uzlaşma Komisyonu
tarafından, hiç Meclis, yasama organı bilgilendirilmeden bir kalemde, neredeyse
eski deyimle yarım katrilyonluk borcunun silindiğini biliyoruz. 
Bir
diğer husus: Eğer yapılacaksa servet vergisi gibi vergilendirmelerle üst
sınıftan daha fazla vergi alan, dar gelirlinin ise vergisini daha daha azaltan
düzenlemelere ihtiyacımız olduğunu, bunun da Anayasa’nın amir hükmü olduğunu
ifade etmek istiyorum.
Bakın,
Anayasa 73 çok açık söylüyor: “Herkes, kamu giderlerini karşılamak üzere, malî
gücüne göre, vergi ödemekle yükümlüdür. Vergi yükünün adaletli ve dengeli
dağılımı, maliye politikasının sosyal amacıdır.” Anayasa’nın amir hükmü. Şimdi,
asgari ücretli hâlâ gelir vergisi veriyor ya, Allah aşkına! Hepimiz iyi
biliyoruz, “asgari ücret” demek en alt limitten yaşam geçimini sağlayabilmek
demektir. Asgari ücretin bugün artırılmış 1.300 TL’lik meblağı 4 kişilik
ailenin hem yoksulluk sınırının altındadır hem açlık sınırının altındadır. Biz
hâlâ kalkmış, maalesef, gelir düzeyi yüksek olanların vergi aflarıyla ilgili
düzenlemeler yapıyoruz. Umarız bunları tezelden el birliğiyle giderir, daha
sosyal…
(Mikrofon
otomatik cihaz tarafından kapatıldı) 
AHMET
YILDIRIM (Devamla) - …daha müreffeh, daha hukuk anlayışını içerlemiş olan bir
devlet özlemini gerçekleştirmiş oluruz. 
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım. 
Birinci
bölüm üzerinde Cumhuriyet Halk Partisi Grubu adına Selin Sayek Böke, İzmir
Milletvekili. 
Buyurunuz
Sayın Sayek Böke. (CHP sıralarından alkışlar) 
CHP
GRUBU ADINA SELİN SAYEK BÖKE (İzmir) – Sayın Başkan, değerli milletvekilleri;
hepinizi saygıyla selamlıyorum. 
Bugün
vergi affı ve varlık barışı konuşuyoruz bir kez daha. Hazineye kaynak sağlamak,
ekonomik krizleri aşmak veya yeni bir sayfa açmak gibi nedenlerle vergi affı
benzeri uygulamalar ülkemizde sık sık başvurulan bir yöntem. Bunu hepimiz çok
iyi biliyoruz. Sadece AKP Hükûmetleri döneminde, on dört yıllık bir süre
içerisinde, 4 ayrı af kanunu çıkarıldı. Şimdi bu getirilen 5’inci af kanunu. 
Türkiye’de
bir vergi reformuna ihtiyaç olduğu aşikâr, vatandaşın ödeyemediği vergi yükünden
kurtarılması için devletin elini uzatmasına ihtiyaç olduğu çok açık ancak akla
ilk gelen çözüm af olmamalı. Her şeyden önce ekonomide en temel ihtiyacın
vatandaşımızın vergi yükümlülüğünü ödeyebilme kapasitesini artıracak bir
ekonomi reformu olduğu asla unutulmamalı. Veriler de bunu çok açık bir biçimde
ortaya koyuyor. Bakın, vergi affı kapsamına giren katma değer vergisi aslı
miktarı 34,8 milyar Türk lirası. Bir başka deyişle, vatandaş alışverişini
yapmış, alışverişini yaparken katma değer vergisini ödemiş ancak esnaf,
vatandaştan almış olduğu bu emanet katma değer vergisini devlete teslim
edebilecek nakde ve ekonomik imkâna sahip değil. Yani, ödenemiyor olan, esnafın
emanetinde kalmış olan 34,8 milyar liralık katma değer vergisi var. Çözüm çok
açık: Afla değil, iyi bir ekonomi yönetimiyle esnafa gelir yaratılmalı ve
esnafın ödeyebilme kapasitesi mutlaka artırılmalı. 
Değerli
arkadaşlar, af kanunlarının hedefleri arasında mükelleflerin zor ekonomik
koşullarını toparlamaları, geçmişlerini temizlemeleri ve vergi anlamında
devletle barışmaları var. Peki, sürekli karşımıza çıkan ve artık neredeyse
rutin bir yönteme dönüştürülen vergi afları gerçekten bu hedefe ulaşıyor mu?
Hakikaten mükellefler bu aflardan sonra düzenli vergi verebilir hâle geliyorlar
mı? Türkiye'nin vergi gelirleri artıyor mu, yoksa “Nasıl olsa af çıkacak,
ödemesek de olur.” beklentisiyle vergi ödeme davranışlarında ciddi bir bozulma
mı gözüküyor? Vergi aflarını ele alırken eğer işimizi ciddiye alıyorsak ilk
soruyor olmamız gereken soru bu. Yanıt çok açık bir biçimde belli. Bugüne
kadarki deneyimlerimiz vergi affının kısa vadede vergi toplamayı öngördüğü
hâlde bu vergiyi toplayamadığını, hatta uzun dönemde de vergi gelirlerinde de
ciddi kayıplara yol açtığını gösteriyor. Mesela, 2003, eski parayla af
kapsamına 7,9 katrilyon liralık bir değer giriyordu. Bu meblağın ancak yüzde
60’ı yani 4 katrilyon 715 milyar lirası tahsil edilebildi. Üstelik af
beklentisi yerleştiği için de davranış biçimleri bozuldu ve uzun vadede de
etkisi olumsuz oldu. 
Uzun
lafın kısası, bu aflarla vergi gelirleri azalıyor hem de aflarla beklenen
tahsilat asla yapılamıyor. Daha iki yıl önce, 2014 affında 67 milyar vergi
borcu, 32 milyar SGK primi borcu af kapsamına alındı. Eğer af kapsamına alınan
bu borçlarla af başarıya ulaşmış olsaydı bugün yeniden affedilmesi gereken yeni
borçlar karşımızda durmuyor oluyordu. Ancak bugünkü rakamlara bakıyoruz çok
daha yüksek bir af ihtiyacı ortaya çıkmış. Vergi borcunda 90,7 milyar liralık,
SGK prim borcunda da 67 milyar liraya ulaşmış bir kamu alacağı var. Kamu
alacağı tahsil edilemiyor. 
Bu
rakamların dışında bir de vergisini zamanında ve tam ödemiş olan milyonlarca da
vatandaşımız var ve onlar sayesinde vergi toplayabilmiş olan bir devlet var.
Şimdi, gelin, kendinizi bu vatandaşlarımızın yerine bir koyun, biliyorum zor
ama vergisini zamanında, dürüstçe ödemiş vatandaşlarımız. Alın teriyle kazanç
elde etmişler, kendilerine hizmet sağlamasını bekledikleri sosyal devlete
gönülden, bir zorunluluk olduğu için değil ama bir hizmet alabilmek
beklentisiyle vergilerini ödemişler. Sonra bir gün devlet vergisini ödemeyen
komşusunu affetmiş, yine ertesi gün yutkunmuş ve vergisini ödemiş olan vatandaş
bir kez daha afla karşılaştığında üçüncü sefer “Ben de enayi değilim.” der ve
vergi ödemeyi bırakır. İstisna olan vergi afları eğer kural hâline gelirse,
istisnalar kaide olursa kimse kurallara uymaz. Affı kural hâline getirmek,
vergisini tam ve zamanında ödeyen kasabı, bakkalı, esnafı, KOBİ’yi ve iş
dünyasını cezalandırmak demektir. Affı kural hâline getirmek, ülkeyi
yönetmekten vazgeçmek demektir; kuralsızlığı, kayırmacılığı eskiden olduğu gibi
yarının da gerçeği hâline getirmek demektir. Bu sorunlar afla çözülmez.
Vergisini tam ve zamanında ödeyenlere bir ödül vererek ancak vergiye gönüllü
uyum sağlanabilir. İşte, biz bu yüzden, ödenen vergi ve sigorta primi
karşılığında KOBİ ve esnafımıza sıfır faizli kredi imkânı verilmesini çok çok
çok önemsiyoruz. 
Değerli
arkadaşlar, vergi rejiminin yapısal sorunları olduğu kuşkusuz, bunun çözümü bir
af değil; adil, etkin bir vergi toplama mekanizmasının hiç vakit kaybetmeden
bütüncül bir ekonomik program içerisinde yarın ele alınması gerekiyor. Ancak,
iktidar maalesef bataklığı kurutmak yerine sineklerle uğraşmayı tercih ediyor.
Bu aflar ancak sinek vızıltısını keser. Yasalara uyan, vergisini ödeyen
vatandaş cezalandırılıyor ve böylece yasaya uymamak ve cezai durumlardan kaçmak
özendiriliyor. Kuralların hiçe sayıldığı bir Türkiye yine ve yeniden inşa
ediliyor ve ne yazık ki bu on dört yıllık yönetim anlayışının değişmediğini de
çok somut bir şekilde önümüze koyuyor. Güvene en çok ihtiyaç duyulan bir
dönemde Türkiye ekonomisine güveni yerle bir edecek bu sorumsuzluğun yapılıyor
olmasını da biz asla kabul edemiyoruz.
Değerli arkadaşlar, söz konusu kanun teklifinde hatalı
ve eksik olan vergi aflarıyla sınırlı değil, aynı zamanda çok tehlikeli olan ve
bizim önerilerimizle bu tehlikesi biraz da olsa bertaraf edilmiş olan bir
varlık barışı düzenlemesi var. Bu maddenin endişe yaratan tarafı, Türkiye’yi
kara para aklama cenneti yapma olasılığıdır. Komisyondan geçen maddeyle ilgili
endişelerimizi dile getirmiştik, gemiler ve yatların dâhiliyetine dair soru
işaretlerimizi ifade etmiştik, üçüncü şahıslar üzerinden para getirilmesinin
terör ve rüşvet bağlantısına dair yaratacağı endişeyi ve bunun uluslararası
zeminde Türkiye’ye kaybettireceklerini somut bir şekilde ortaya koymuştuk ve
gelen paranın herhangi bir inceleme ve soruşturmaya tabi tutulmayacak olmasının
Türkiye için nasıl bir risk olduğunun altını çizmiştik. Şimdi, deniyor ki:
“Genel Kurulda Komisyon tarafından dile getirilmiş olan bu endişeler yeni bir
düzenlemeyle bertaraf edilecekler.” Anlıyoruz ki eleştirilerimiz sonucunda
gemiler ve yatlar yeni kanunda olmayacak, üçüncü şahıslar üzerinden para
getirilmesi artık bu kanun maddesinde yer almayacak, suç gelirlerinin
araştırılması ve incelenmesi gibi hususlarda da yetki Maliye Bakanlığında
olacak. Bu düzeltmeler olumludur ancak oldukça yetersizdir. Şimdi, farz edelim
ki FETÖ’yle mücadele ettiğiniz bu dönemde FETÖ mensubu bir terörist iki bavulla
İstanbul’a geldi, içinde dolarlar dolu. Bu paranın akıbetini sorabilecek
misiniz? Maliye Bakanlığının değiştirilecek olan maddede kendisine bırakılan bu
önemli sorumluluğu yerine getirmesini bekliyoruz ve çok sıkı takipçisi olacağız.

Bu
kanunda hâlâ düzeltilmemiş olan ve insana dair hikâyeler barındıran birçok
olumsuzluk da devam ediyor. Gelin, bu gelişmeleri sizinle paylaşayım: Hakan; 24
yaşında, çökmüş olan turizm sektöründe her gün “Yarın işimi kaybeder miyim?”
endişesiyle yaşıyor ve kazandığı asgari ücretten 347 lirayı devlete gelir
vergisi olarak ödüyor. Hakan’ın ablası Suna; 28 yaşında, girişimci, kendi için
ve Türkiye için bir hayali var, her kazandığı 5 liranın 1 lirasını devlete
vergi olarak ödüyor. Onların yeğeni Samet; öğrenci, “Sınav soruları çalınır,
yine hakkım yenir mi?” endişesiyle sınava bile çalışamıyor ama o sınav için
kitap kırtasiye aldığında KDV’sini ödüyor. Samet’in annesi; emekli, TRT payı ve
katkı payının altında ezildiği elektrik faturasını her gün ödüyor ama milyonlar
bu kapılardan geçecek ve onlar 1 lira bile Türk lirası vergi ödemeyecekler.
Onların karşısında başka bir hikâye var, alın teri yok, zar zor ödenen elektrik
faturaları yok, güvenlik korkusu yok, temiz kazanç yok, vergi yükümlülüğü yok.
(Mikrofon
otomatik cihaz tarafından kapatıldı) 
SELİN
SAYEK BÖKE (Devamla) – Bu yasada Hasan yok, Suna yok, Samet yok, Türkan yok;
varsa yoksa yeni yandaşlar var. Gelin, Türkiye’yi düşünüyorsanız bu yasadan
vazgeçin. (CHP sıralarından alkışlar) 
BAŞKAN
– Teşekkür ederim Sayın Sayek Böke. 
Birinci
bölüm üzerinde siyasi parti grupları adına yapılan konuşmalar sona ermiştir. 
Şimdi,
şahsı adına söz talep eden sayın milletvekillerine söz vereceğim. 
Şahsı
adına Utku Çakırözer, Eskişehir Milletvekili. 
Buyurunuz
Sayın Çakırözer. (CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; 409 sıra sayılı
Kanun Teklifi’nin birinci bölümü üzerine şahsım adına söz almış bulunuyorum.
Sizleri ve yüce heyetinizi saygıyla selamlıyorum. 
Gazi
Meclisimizi de hedefine alan kanlı darbe girişimini bir kez daha lanetliyor,
demokrasimizin korunması için hayatlarını feda eden şehitlerimizi rahmetle
anıyorum. İnsanımıza, yüce Meclisimize ve diğer anayasal kurumlarımıza bomba ve
kurşun yağdıran darbeci teröristler ve onların destekçilerinin hukuk
çerçevesinde en ağır cezaya çarptırılması gerektiğine inanıyorum. 
Öte
yandan, güneydoğuda da terör bitmiyor. PKK saldırılarında şehit olan güvenlik
görevlilerimize Allah’tan rahmet, yaralılarımıza acil şifalar diliyorum.
Değerli
milletvekilleri, darbeyle hesaplaşma sürecinde askerî ve sivil bürokraside çok
sayıda görevden almalar yaşanmakta. Bunların arasında darbeyle ya da cemaatçi
yapılanmayla uzaktan yakından ilgisi olmayan kişilerin olduğu bilgileri sizlere
olduğu gibi bizlere de iletilmekte. Kurunun yanında yaşın da yanması olarak
ifade edeceğimiz bir durum var ortada. Toplumumuzun her kesiminde endişe ve
rahatsızlık yaratan bu uygulamalar aslında darbecilerle mücadeleye de gölge
düşürmekte.
Bakın,
KESK’in yaptığı açıklamaya göre, tüm yurtta 300’e yakın KESK üyesi açığa
alındı. Daha dün İstanbul Devlet Tiyatrolarında sanatçılar açığa alındı.
Gazetecilere yönelik gözaltı ve tutuklama dalgası sürüyor. Bu sürecin, Türkiye
Gazeteciler Cemiyeti ve Türkiye Gazeteciler Sendikasının yaptığı ortak çağrı
doğrultusunda, yeni hak ihlallerine, basın ve ifade özgürlüğü açısından yeni
kırılmalara yol açmaması gerekmektedir. Hepimizin ortak dileği, darbenin
sorumlularından hesap sorma sürecinin hukuk devleti ilkesi ışığında ve yakın
geçmişte örneklerini sıkça yaşadığımız yeni mağduriyetler yaratılmadan
yürütülmesidir. 
Değerli
arkadaşlarım, önümüzdeki kanun teklifi aslında bir af düzenlemesidir; bu,
6’ncısıdır. İki yılda bir af çıkarmaktayız. Bu teklif on dört yıllık AKP iktidarı
döneminde vergi adaletinin sağlanmasında başarısız olunduğunun, ülkemizin
ekonomik açıdan da iyi yönetilemediğinin en önemli kanıtıdır. Toplumun büyük
kesimlerinin, esnafımızın, tüccarımızın, çiftçimizin, emeklimizin, emekçimizin,
milyonlarca vatandaşımızın vergisini, primini ve diğer borçlarını ödeyemez hâle
geldiğinin kanıtıdır. 
Bakın,
arkadaşlarım, bugün emeklilerimizin maaşları çok düşük, zor geçinmekteler.
Emekliler arasındaki eşitsizliği gidermeliyiz. Özellikle bekledikleri ve hâlâ
ödenmeyen banka promosyonlarının ödenmesini sağlamalıyız. Benzer biçimde, 1.300
lira asgari ücretle çalışan milyonlarca emekçi kardeşimiz var, ekim ayında
vergi dilimine girecekleri için maaşları düşecek. Bizim bir an önce bunu
düzeltmemiz lazım, taşeron işçileri kadroya almamız lazım. Kısacası, biz
işçilerimiz, çiftçilerimiz, emeklilerimiz ve tüm dürüst vergi ödeyenler lehine
bir an önce düzenlemeler yapılmasını istiyoruz. Bu konuda atılacak her
düzenlemeye “evet” diyeceğimizi de peşinen söylüyoruz. 
Değerli
arkadaşlarım, her vergi affı aynı zamanda vergisini tam ve zamanında ödeyen,
devletine inanan ve güvenen dürüst mükellefler bakımından haksızlık,
adaletsizlik yaratmaktadır. En temel görevi adaleti sağlamak olan devlet kendi
eliyle adaletsizlik yaratmakta, dürüst olmayan vatandaşları korumakta, dürüst
mükellefleri ise cezalandırmaktadır. Biz işte bu nedenlerle bu adaletsizliğin
bir nebze olsun ortadan kaldırılması için vergi ödevlerini süresinde yerine
getirmiş mükellefler için indirim ve teşvik mekanizması getirilmesini Komisyon
sırasında önerdik ancak iktidar partisi tarafından uygun bulunmadı. Umarız,
başta iktidar partisi olmak üzere tüm partilerimiz bu çağrımıza kulak verirler,
dürüst mükelleflerimizi biraz olsun mükâfatlandırabiliriz. 
Değerli
arkadaşlarım, bu kanun teklifinin 7’nci maddesinin ülkemizin kara para aklamaya
ve terörizmin finansmanıyla mücadele sistemini işlevsiz hâle getireceğine
ilişkin kaygılarımızı hem Komisyonda hem de Genel Kurulda ifade etmiştik. Biz
ülkemizin yatırım ihtiyacının, sermaye ihtiyacının farkındayız, bunun için
gerekli düzenlemelere varız. Eğer gerçek bir varlık barışı olacaksa, bunun
geçmişte olduğu gibi kontrol ve sorgulama mekanizmalarını içerecek biçimde
olması gerektiğini hep vurguladık, MASAK’ın elinin kolunun bağlanmaması gerektiğini
söyledik. Bu görüş ve tavsiyelerimiz doğrultusunda, Hükûmetin ülkemizi
uluslararası arenada zor durumda bırakacak bazı önemli hükümleri ayıklamış
olduğunu duyuyoruz. Ancak, kanunun bugün düzeltilecek hâlinin şüpheli işlem
bildirimlerinin araştırma, inceleme, soruşturma ve kovuşturmasını
engellemeyecek biçimde uygulanması son derece önemlidir. Kanunun yürürlüğe
girdikten sonra, bu maddenin altını çizdiğimiz ilkeler çerçevesinde
uygulanmasının sonuna kadar takipçisi olacağız. Hükûmetin de bu konuya en üst
düzey dikkati göstermesi gerektiğini vurgulamak isterim. Eğer buna dikkat
edilmezse uluslararası mali sistemden dışlanabiliriz, geçmişte İran’a uygulanan
nitelikte finansal yaptırımlara maruz kalabiliriz, dünyayla finansal bağlarımız
kopabilir. Bu da zaten kırılgan olan ekonomimiz ve sonuçta halkımız açısından
tam bir felaket anlamına gelecektir. 
Hepinizi
saygıyla selamlıyorum. 
BAŞKAN
– Teşekkür ederim Sayın Çakırözer. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – İç Tüzük 60’a göre bir söz talebim var.
BAŞKAN
– Buyurunuz, mikrofonunuzu açıyorum.
IV.-
AÇIKLAMALAR (Devam)
22.-
Diyarbakır Milletvekili İdris Baluken’in, AKP Hükûmeti tarafından “paralel
devlet yapılanması” adı altında bütün toplumsal kesimlere yöneltilmiş olan
gözaltı ve tutuklama furyasını kınadığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
“Paralel
devlet yapılanması” adı altında bütün toplumsal kesimlere AKP Hükûmeti
tarafından yöneltilmiş olan gözaltı ve tutuklama furyasını kınadığımızı ifade
etmek istiyorum. AKP, bunu fırsat bilerek bütün toplumsal kesimleri sindirmenin
planlarını yapıyor. Sadece partimize yönelik son bir hafta içerisinde yüzlerce
çalışan arkadaşımız gözaltına alınmıştır ya da tutuklanmıştır. Erzurum
Karayazı’da 67 parti çalışanı arkadaşımız hiçbir gerekçe gösterilmeden
gözaltına alınmış ve hâlâ avukatlarıyla bile görüştürülmemiştir. Diyarbakır’da
yasal izinli bir mitingden sonra yaşları 12, 13 olan 11 çocuk gözaltına
alınmıştır. Dicle ilçesi başta olmak üzere birçok ilçede eş başkanlarımızın ve
siyasetçilerimizin olduğu gözaltı ve tutuklama furyası âdeta bir terör dalgası
şekline getirilmiştir. Şimdi, bugün…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hemen toparlıyorum Sayın Başkan.
BAŞKAN
– Buyurunuz, açıyorum mikrofonunuzu. 
İDRİS
BALUKEN (Diyarbakır) – Bugün aldığımız haberlere göre Cumhuriyet Halk Partisi
Gençlik Kollarına mensup 30’un üzerinde gencin de değişik illerde gözaltına
alındığını büyük bir kaygı ve endişeyle takip ediyoruz. Özellikle, Sayın
Kılıçdaroğlu ve CHP’li yetkililerin Cumhurbaşkanı ve Başbakanla birlik
fotoğrafları çektirdiği, milliyetçi gülücükler dağıttığı, ortak miting
planlamaları yaptığı bir dönemde CHP Gençlik Kolları üyelerinin de gözaltına
alınmaları önümüzdeki tehlikenin ne kadar büyük olduğunu göstermesi açısından
bütün topluma önemli bir uyarı vermiştir; kınıyorum, sürecin takipçisi
olacağız.
Teşekkür
ederim. 
BAŞKAN
– Teşekkür ederim Sayın Baluken.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurunuz, mikrofonunuzu açıyorum. 
23.-
Manisa Milletvekili Özgür Özel’in, Diyarbakır Milletvekili İdris Baluken’in
yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Sayın
Baluken’in gençlik kolları üyelerimizin tutuklanmasına ilişkin kaygılarını
ifade etmesini ne kadar memnuniyetle karşıladığımızı söylememe gerek yok. Bu
durum biraz şuna benziyor: Halkların Demokratik Partisinin Adalet ve Kalkınma
Partisiyle yürüttükleri barış süreci ortamında birlikte Türkiye’ye gülücükler
saçarlarken KCK operasyonlarıyla Kürt siyasi hareketinin mensupları içeri
alınırken durum ne kadar ironiktiyse ve kendileri o konuda ne hissettilerse
bizim de benzer bir şey hissettiğimizi ifade etmem gerekiyor.
Teşekkür
ederim.
BAŞKAN
– Teşekkür ederim Sayın Özel.
İDRİS
BALUKEN (Diyarbakır) – Sayın Başkan, Sayın Özel’in değerlendirmesi bir
sataşmaya yol açmıştır.
BAŞKAN
– Sayın Baluken, siz bir şey söylediniz oturduğunuz yerden, Sayın Özel de
oturduğu yerden aynı çerçevede bir cevap verdi efendim. Karşılıklı, birbirine
denk gelen konuşmalar yaptınız. Bunu daha ileriye, sataşmaya taşıyacak bir
durum yok Sayın Baluken.
İDRİS
BALUKEN (Diyarbakır) – Tutanaklara geçmesi açısından ifade edeyim: Bizim çözüm
süreci kapsamında yürütmüş olduğumuz çalışmalarla ilgili veremeyeceğimiz hiçbir
hesap yoktur. O çalışmalar yürütülürken Türkiye’de akan kan durmuştur, barış
umudu büyümüştür, demokratikleşme ve barış adına toplumsal desteğin arttığı
dönemlere tekabül etmiştir. O dönemde AKP’nin yapmış olduğu bütün yanlış
uygulamalara, KCK operasyonları dâhil olmak üzere, alanlarda, sokaklarda,
Mecliste, Parlamentoda en etkin, dişe diş mücadeleyi de biz ortaya koymuşuz ve
sayısız bedel ödemişiz. Partimizin özellikle KCK operasyonlarına yönelik
yaptığı bütün etkinliklerde vermiş olduğu bedeller, ortaya koymuş olduğu
şehitler vardır. Dolayısıyla, Sayın Özel’in bu kıyaslamayı yapması hiçbir
şekilde denk düşmüyor.
BAŞKAN
– Teşekkür ederim Sayın Baluken.
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel…
ÖZGÜR
ÖZEL (Manisa) – …ben de tutanaklara geçmesi açısından şunu ifade edeyim:
Gençlik kollarımızdan Isparta’da, Gaziantep’te, farklı illerdeki
arkadaşlarımıza gözaltı uygulamalarına milletvekillerimiz ve Cumhuriyet Halk
Partisinin yereldeki siyasi örgütleri en sert tepkileri ortaya koymakta. Genel
Başkanımız salı günü yaptığı grup konuşmasında bu konuda tavrını çok net ortaya
koymuş olup ben de bugün grubumuz adına yapmış olduğum basın toplantısında
karıncanın kardeşi olduğunu, bu gençlerin 1 milyon kişilik bir ailenin mensubu
olduklarını, kimseye ezdirtmeyeceğimizi, bunun hesabını soracağımızı çok net
ifade etmişizdir. 
Cumhuriyet
Halk Partisi, bu süreçte darbe ve darbecilere karşı tüm partilerin birlikte olduğu
bir zeminde verilecek mücadeleyi Türkiye'nin geleceği açısından önemli gördüğü
için, ortaya koymuş olduğu yapıcı anlayışın hiçbir çevre tarafından istismar
edilmemesi gerektiğini düşünüyoruz.
Teşekkür
ederim.
BAŞKAN
– Teşekkür ederim Sayın Özel.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden
Yapılandırılmasına İlişkin Kanun Teklifi (2/1310) ile Plan ve Bütçe Komisyonu
Raporu (S. Sayısı: 409) (Devam)
BAŞKAN
– Birinci bölüm üzerinde siyasi parti grupları ve şahıslar adına yapılan
konuşmalar sona ermiştir.
Şimdi
bölüm üzerinde on beş dakika süreyle soru-cevap işlemi yapacağım.
Soru-cevap
işlemini başlatıyorum.
Sayın
Atıcı…
AYTUĞ
ATICI (Mersin) – Teşekkür ederim Sayın Başkan.
Sayın
Bakan, şimdi size bir mesaj okuyacağım, diyor ki mesaj: “2016/18 sayılı
Genelge’yle gazi ve şehit aileleri için düzenlenen 15 Temmuz Dayanışma
Kampanyası kapsamında personellerimizce yapılan yardımların genelgede
belirtilen hesap numaralarına yatırılması ve banka dekontlarının birer
örneğinin 17 Ağustos 2016 tarihine kadar insan kaynakları birimlerine teslim edilmesi
gerekmektedir.” Bunu da söyleyen Kamu Hastaneleri Birliği. Şimdi, bu ne anlama
geliyor Allah aşkına? Yani devletimizin yardım yapmaya gücü yok mu? Hadi
vatandaşlarımız yapsın, başüstüne, güzel, kendi rızalarıyla yapsınlar, niye
bunları fişliyorsunuz, niye bunlardan yardım yaptıklarına dair bir belge
istiyorsunuz? Bunun doğru olmadığını düşünüyoruz, derhâl müdahale edilmesini
gerektiğini düşünüyoruz.
Teşekkür
ederim.
BAŞKAN
– Sayın Karabıyık…
LALE
KARABIYIK (Bursa) – Teşekkürler Sayın Başkan.
Sayın
Bakan, ben dünkü sorumu tekrarlayacağım.
Kanun teklifinin
“Kesinleşmiş alacaklar” başlıklı 2’nci maddesinin (1)’inci fıkrasının (a)
bendinde, aslı bu kanunun yayımlandığı tarihten önce ödenmiş olanlar dâhil
olmak üzere asla bağlı olarak kesilen vergi cezalarının ve bu cezalara bağlı
gecikme zamlarının tamamının tahsilinden vazgeçildiği hükmüne yer
verilmektedir. Mezkûr maddenin (2)’nci fıkrasının (a) bendinde ise, yine gümrük
vergileri açısından benzer düzenlemeye yer verilmiştir. Söz konusu maddede yer
verilen ve “vergi aslının ödenmiş olması” ifadesinin uzlaşma aşamasında ortadan
kaldırılan vergi asıllarını da, örneğin vergi aslının tamamının uzlaşmada
silinmiş olması, asla bağlı para cezasında ise uzlaşma sağlanmış olması hâlini
kapsayıp kapsamadığının, bir diğer ifadeyle uzlaşma sonrası ortadan kalkan
vergi aslının bu madde kapsamında ödenmiş sayılıp sayılmayacağının
açıklanmasını istiyorum.
BAŞKAN – Sayın
Akkaya…
YAKUP AKKAYA
(İstanbul) – Sayın Bakan, dün de söylemiştim siz bu ülkeyi yönetemiyorsunuz
diye çünkü on dört yıllık iktidarınızda beceriksizliğiniz nedeniyle gelir
dağılımındaki adaletsizlikler artarak sürüyor. Sayın Bakan, çözüm vergi
aflarıyla değil, vergide adaleti sağlamakla ancak olur. Onun yolu da
emekçilerin üzerindeki vergi yükünü azaltmak olmalıdır. Asgari ücretin
üzerindeki vergi yükü de dâhil olmak üzere bu yönde bir çalışmanız var mı?
BAŞKAN – Sayın
Gürer…
ÖMER FETHİ GÜRER (Niğde) – Sayın Başkan, Birleşmiş
Milletler verilerine göre kayıtlı Suriyeli sığınmacı sayısı 2 milyon 715 bin
789’dur. Türkiye’de bulunan Suriyelilerin 1 milyon 420 bini çocuktur. Başbakan
Yardımcısı Suriyeli mülteci sayısını 2 milyon 733 bin 784 olarak açıklamıştır.
26 geçici barınma merkezinde kalan Suriyeli sayısı ise 282.815 olarak
açıklanmıştır. İnsan Hakları İzleme Komitesi verilerine göre Türkiye’de yaşayan
Suriyeli mültecilerin 708 bini okul çağındaki çocuklardan oluşmaktadır. Millî
Eğitim Bakanlığı verilerine göre ise 2014-2015 eğitim yılında bu çocukların
yalnız 212 bini ilk ve ortaöğretim için devlet okuluna kaydolmuştur. Geçici
sığınmacı statüsündeki Suriyeli misafirlerimiz için 2014-2015 yıllarında
yapılan toplam harcama ne kadardır? Bu bağlamda, bu yıl sonuna kadar yapılması
düşünülen harcama ne kadardır? Suriyeli mültecilerin dışında ülkemizde diğer
mülteciler için yapılan yıllık harcama tutarı ne kadardır?
BAŞKAN – Sayın Usta...
ERHAN USTA (Samsun) – Teşekkür ederim Sayın Başkan.
Sayın Bakana çeşitli vesilelerle bu rakam ihtiyacımızı
söylüyorum, bir de buradan deneyeceğim, belki alma imkânımız olur.
Sayın Bakan, bu yeni yasadan beklediğiniz vergi ve prim
geliri ne kadardır? Birinci sorum bu.
İkinci sorum: 2000 yılından itibaren yıllık olarak ve
vergi türleri itibarıyla vergi aslı ve ferî ayrımında vergi alacağının miktarı
ne kadardır? 
Üçüncü sorum: AKP Hükûmetleri döneminde vergi
yapılandırmaları nedeniyle tahsil edilen vergi miktarı ne kadardır? Bu yine
vergi türleri ve yıllar itibarıyla verilirse memnun olurum.
Teşekkür ederim.
BAŞKAN – Sayın Parsak...
MEHMET PARSAK (Afyonkarahisar) – Teşekkür ediyorum.
Sayın Bakana sorum: İki gün önce çıkarılmış olan
olağanüstü hâl kanun hükmünde kararnamesiyle birlikte askerî okulların
kapatılması çerçevesinde bu yönde bugün özellikle bize çok fazla, yoğun bir
şekilde talep ve şikâyet var. Bu olağanüstü hâlin bir gereği olarak bu
çerçevede bir çalışma neticesinde bu yapıldı fakat bu noktada şu ayrımın
yapılmasında fayda var: Burada FETÖ/PDY kapsamında, bunlarla bağlantılı
öğrenci, vesaire hangi kapsamda kim suçluysa suçunun cezasını mutlaka adaletli
bir şekilde çekmeli ama bunlarla hiç alakası olmayan, fakir, gariban, hatta
milliyetçi, vatansever Anadolu çocukları, gençleri var. Dolayısıyla, özellikle
bu kararnameden sonra da bunlardan da çok fazla, yoğun, haklı şikâyet de çıktı.
Bunların ayırt edilebilmesi, bunlar arasında bu adaletsizliği gidermeye yönelik
olarak Hükûmet tarafından önümüzdeki günlerde çıkarılabilecek bir kanun
hükmünde kararnameye ilişkin bir çalışma var mıdır Sayın Bakan?
Teşekkür ediyorum.
BAŞKAN – Teşekkür ederim Sayın Parsak.
Şimdi, cevaplar için Hükûmete söz vereceğim.
Buyurunuz
Sayın Bakan. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Öncelikle,
Sayın Atıcı kendisine gelen bir mesajı bizlerle paylaştı, Kamu Hastaneleri
Kurumuyla ilişkili bir mesaj. Ben Sayın Bakanımızla müsaade ederseniz
görüşeceğim konuyu. Bilgim olan bir konu değil ama ancak hiçbir şekilde gönüllü
bir davranışın, bir bağışın bir şekilde farklı bir yöntemle kişilere evrakının
ibraz edilmesi şeklinde bir yazışmanın doğru olmadığını prensip olarak ifade etmem
gerekir ama Sayın Bakanımızla bu konuyu da… Gerçekten nedir konu anlamak
gerekiyor, belki yanlış bir anlama da olabilir. 
Sayın
Karabıyık bu Yeniden Yapılandırma Kanun Teklifi’miz içerisinde özellikle vergi
aslına bağlı olarak kesilen cezalara ilişkin bir soru sordular. Ben metni
inceledim, metinde böyle bir durumda uygulamanın nasıl yapılacağı açık bir
şekilde ifade edilmiş. 
Sayın
Akkaya “Vergi yükünü aşağıya çekecek misiniz?” şeklinde bir soru sordu.
Öncelikle şunu ifade etmem gerekiyor ki: AK PARTİ hükûmetleri döneminde
öncelikle gelir vergisi, sonra kurumlar vergisi ve çok sayıda da katma değer
vergisinde vergi yükünü aşağı çeken, vergi oranlarını aşağı çeken düzenlemeler
yaptık. Özellikle, asgari ücretliler üzerindeki vergi yükünü aşağı getirebilmek
için asgari geçim indirimi uygulamasını getirdik. Sağlıkta, eğitimde, temel
gıda maddelerinde ve özellikle toplumun geniş kesimlerince kullanılan temel
malların bir kısmında da önemli ölçüde katma değer vergisi indirimleri yaptık.
En son biliyorsunuz, çiftçilerimize yönelik olarak gübrede ve yemde katma değer
vergisi indirimi yaptığımızı da ifade etmem gerekir. Vergi yükü bakımından
Türkiye’ye uluslararası karşılaştırmalar ölçeğinde bakıldığında, vergi yükü
sıralamasında ortalarda yer almaktadır. Tabii ki, özellikle dolaysız vergiler
bakımından bizim mutlaka yapmamız gereken çalışmalar var, onu da hep beraber
inşallah birlikte yapacağız. 
Sayın
Gürer Suriyeli misafirlerimizle ilgili olarak yapılan harcamalara ilişkin
birtakım bilgiler istediler, müsaade ederseniz o konuda da arkadaşlarıma
söyledim, AFAD’dan gerekli bilgileri aldıktan sonra sonraki sorular sırasında
bu bilgileri sizlerle paylaşırım. 
Sayın
Usta “Vergi ve prim geliri olarak ne kadar hedefliyorsunuz?” şeklinde bir soru
sordular. Açık söylemek gerekirse, farklı varsayımlar altında bir gelir
beklentisi ifade edilebilir fakat daha uygulama başlamadan benim Maliye Bakanı
olarak “Şu kadarlık bir gelir bekliyoruz.” demem doğru olmaz, öyle bir
yaklaşımı eski bir teknokrat olarak çok doğru bulmadığımı ifade etmek isterim.
Burada vatandaşlarımız bu kanun çerçevesinde kendi tercihlerinde bulunmak
suretiyle bu kanun hükümlerinden yararlanacaklar. 
Şu
anda vergi aslı olarak Sayın Usta, 90,7 milyar lira, bu yeniden yapılandırma
kanunu çerçevesinde kapsama dâhil olacak. Gecikme zammı tutarı olarak ise 45,8
milyar lira. Geçmiş vergi kanunlarında yapılan tahsilat rakamlarına ilişkin
olarak da 4811 sayılı Kanun kapsamında 4,4 milyar liralık bir tahsilat
gerçekleşmiş, arkadaşlar o veriyi benimle paylaştılar. Diğerlerine de ben daha
sonraki sorularda cevap vermeye çalışayım, arkadaşlar onu yetiştiremediler. 
Sayın
Parsak, askerî okulların kapatılmasıyla ilgili olarak, biliyorsunuz burada
olağanüstü hâl yetki kanunu çerçevesinde olağanüstü hâlin gerektirdiği
konularla ilgili Hükûmetimiz tarafından kanun hükmünde kararnameler
yayımlanmaktadır. Özelikle, aslında hepimizin konuştuğu savunma ve güvenlik
hizmetlerinde sivilleşme hakikaten bütün partilerin ortaklaşa ifade ettiği bir
düzenleme. Bu kapsamda bu son dönemde kanun hükmünde kararnamelerle yapılan
düzenlemeler bu anlamda özellikle savunma güvenlik konseptine ilişkin hepimizin
sivil olarak iştirak ettiği bir konsepti ifade ediyor. Ama okullarla ilgili
olarak yapılan düzenlemede mevcut okulların kapatılacağı ifade edilmekle
beraber şunu da ifade etmekte fayda var: Mevcut okullar kapatılmakla beraber
“Millî Savunma Üniversitesi” adıyla yeni bir üniversite kuruyoruz ve daha
önceki kapatılan okullar bünyesinde yürütülen eğitim hizmetleri bu defa aslında
daha yüksek standartta bir eğitim kurumu olan Millî Savunma Üniversitesi
bünyesinde yürütülecek. 
Burada
özellikle dikkat çekmek istiyorum yani burada eğitim kurumlarının
kapatılmasıyla her şey bitiyor değil, tam tersine yepyeni bir başlangıç
yapıyoruz. Burada Silahlı Kuvvetlerimizin ihtiyaç duyduğu nitelikli personel
ihtiyacını karşılamak amacıyla yükseköğretim kurumu olarak bir üniversite
kuruyoruz ve bu yeni kurduğumuz Millî Savunma Üniversitesi bünyesinde de
hâlihazırdaki okullar tarafından yürütülecek hizmetleri bu defa fakülteler
bünyesinde yürüteceğiz. Dolayısıyla yükseköğretime ilişkin evrensel yaklaşımlar
ve kurallar, yükseköğretime ilişkin ortaya konulan profesyonel yaklaşım ve
sivil anlayış, sivil ve askerî gereklere uygun bir üniversite ortamı, buna
uygun olarak özellikle yüksek lisans ve doktora programları açılmak suretiyle
millî savunma veya savunma, güvenlik alanında çağın gereklerine, teknolojideki
değişimlere uygun yeni bir eğitim konseptini gündeme getiriyoruz. Dolayısıyla
burada zaman zaman gündeme getirilen konuyu bu bağlamda değerlendirdiğimizde
aslında bugün Silahlı Kuvvetlerin ihtiyacı olan nitelikli personel ihtiyacının
karşılanmasına da yeni kurulan bu üniversitemiz önemli bir destek verecektir. 
Tabii,
bu arada, sizin sorduğunuz bu okulların kapatılmasına bağlı olarak öğrencilerin
durumuyla ilgili olarak kanun hükmünde kararnamede bu öğrencilerin durumlarına
uygun olarak Yükseköğretim Kurulu tarafından denk eğitim kurumlarına
yerleştirileceğine ilişkin hüküm bulunmaktadır. Bu çerçevede inşallah gerek bu
öğrencilerimizin yerleştirilmesi ama diğer taraftan da yeni kurulacak olan
Millî Savunma Üniversitesiyle çok daha çağdaş, çok daha modern, Silahlı
Kuvvetlerimizin günün şartlarına uygun ihtiyaçlarını karşılayacak bir
ortaöğretim ve yükseköğretim sistemini de kurmuş olacağız.
Sayın
Başkanım, teşekkür ediyorum.
BAŞKAN
– Teşekkür ederim Sayın Bakan.
Süremiz
var.
Soru
sormak isteyen sayın milletvekilleri var, onlara söz vereceğim.
Sayın
Atıcı…
AYTUĞ
ATICI (Mersin) – Teşekkür ederim Sayın Başkan.
Sayın
Bakan, bu darbe girişiminin ülkemize maddi yükü konusunda çeşitli
spekülasyonlar var, sizin bu konuda bir bilginiz var mı? Bu maddi yük ne
kadardır?
Bu
maddi yükün darbenin oluşumuna kolaylık sağlayan, darbenin oluşumuna yol yapan,
taşlarını döşeyen insanlara rücu etmesi konusunda da yani onlara yansıması
konusunda da bir çalışmanız olacak mı?
Teşekkür
ederim.
BAŞKAN
– Sayın Usta…
ERHAN
USTA (Samsun) – Teşekkür ederim.
Şimdi,
Sayın Bakan “Bu tasarıdan ne kadar gelir bekliyorsunuz?” diye sorduğum soruya,
“Eski bir teknisyen olarak buna cevap vermemin doğru olmadığını düşünüyorum.”
dedi. Ben de eski bir teknisyen olarak tam tersine buna cevap verebilmemiz
gerekir diye düşünüyorum çünkü bir düzenleme yapıyoruz. Zaten bizim mevzuatımız
da bir düzenlemeden beklediğimiz etkinin düzenleme ekinde olmasını
gerektiriyor. Onun da ötesinde -geçmişte de bunları çok yaptık- bunlara ilişkin
bütçeye bunun bir gelirinin konulması lazım. Yani hem sosyal güvenlik
dengesinde hem de bütçe dengesinde aslında buradan ne kadar gelir öngörülüyor,
buna ilişkin bir rakamın da olması lazım. Kaldı ki, bizim elimizde tabii eski
uygulamalar var, eski uygulamalardan elde ettiğimiz sonuçlar var. Bunlara göre
makul, mantıklı birtakım varsayımlar yapılabilir. Ben bu konuda katkı vermek
istedim.
Teşekkür
ederim.
BAŞKAN
– Teşekkür ederim Sayın Usta.
Sayın
Bakan, mikrofonunuzu açıyorum.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Bu
darbe girişiminin maliyetleri konusunda, tabii çalışma yapmak gerekir. Yani
bunu farklı yaklaşımlarla, farklı varsayımlarla hesap etmek mümkün. Şu anda
benim böyle bir rakam ifade etmem doğru değil. Hiçbir şekilde böyle bir darbe
girişimi olmasa, keşke olmasa. Bunun ekonomi üzerinde oluşturduğu birtakım kısa
vadeli etkiler vardır. Ama hep beraber, inşallah, bu darbe girişimine rağmen,
hep birlikte Türkiye'de demokrasiyi geliştireceğiz, hukuk devletini
geliştireceğiz. Özellikle Türkiye'nin büyümesi, kalkınması için hep beraber
adım atacağız ve bu yaraları hep beraber saracağız. 
Diğer
taraftan, biliyorsunuz, mevcut mevzuatımızda herhangi bir kamu görevlisi yapmış
olduğu fiiller nedeniyle gerek kamuya gerekse şahıslara vermiş olduğu
zararlardan dolayı sorumludur. İlgili kamu birimleri mevzuat çerçevesinde
oluşturulan, meydana gelen zararı tespit ettikten sonra kişiye bu zararların
ödettirilmesi noktasında rücu edebilmektedir. Bunu da ifade etmek isterim. 
Sayın
Usta’nın söylemiş olduğu hususlar kendisi bakımından geçerli hususlardır, saygı
duyuyorum, yaklaşım farkımız var. 
İnşallah,
bu yasada vatandaşlarımıza önemli kolaylıklar getiriyoruz; gerek yeniden
yapılandırma gerek matrah artırımı gerek kayıtların düzeltilmesi gerekse yurt
dışından varlıkların getirilmesi konusunda büyük kolaylıklar getiriyoruz.
Vatandaşlarımız açısından, özellikle şu içinde bulunduğumuz ortamda, özellikle
ödemeleri bakımından, alışverişleri bakımından rahatlatıcı bir düzenleme. Ben
temenni ediyorum ki vatandaşlarımız bu yasa çıkar çıkmaz yararlanmak üzere
büyük bir katılım gösterirler ve böylelikle geçmişten kalan borçlarını uzun vadede
veya peşin olarak ödeyebilirler. Burada, özellikle peşin ödeme indirimi
getirmek suretiyle de büyük bir kolaylık sağladık. Dolayısıyla, uygulama
başladıktan sonra başvurular bittiğinde de zaten ne kadar kamu alacağının
yapılandırıldığını görmüş olacağız. 
Teşekkür
ederim. 
BAŞKAN
– Teşekkür ederim Sayın Bakan. 
Ben
de eski bir teknisyen, şimdi Genel Kurulu yöneten Meclis Başkan Vekili olarak
şunu ifade edeyim: Maliye Bakanlığı, mutlaka, bu teklifin getirisi ne olur,
bunun hesabını yapmıştır ama Sayın Bakan ihtiyatlı bir yaklaşımla bunu şu anda
paylaşmak istemiyor çünkü bakanlar, Maliye Bakanları hata yapmazlar; o nedenle,
tahmin ediyorum. 
Evet,
birinci bölüm üzerindeki görüşmeler tamamlanmıştır. 
Şimdi, birinci bölümde yer alan maddeleri, varsa o madde
üzerindeki önerge işlemlerini yaptıktan sonra ayrı ayrı oylarınıza sunacağım. 
1’inci
madde üzerinde 3 önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 1’inci maddesinin (1)’inci fıkrasında yer alan
“30/06/2016” ibaresinin “31/07/2016”, “2016 yılı Haziran” ibarelerinin ise
“2016 yılı Temmuz” şeklinde değiştirilmesini arz ve teklif ederiz. 
 Kadim Durmaz  Bihlun
Tamaylıgil  Musa Çam
 Tokat  İstanbul
 İzmir
 Selin Sayek Böke  Lale
Karabıyık
 İzmir  Bursa
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 1’inci maddesinin (1)’inci fıkrasının
(b) bendinden sonra gelmek üzere aşağıdaki (c) bendinin eklenmesini ve bent
numaralarının buna göre teselsül ettirilmesini arz ve teklif ederiz.
 Mustafa Kalaycı  Erhan
Usta  Mehmet Erdoğan
 Konya  Samsun
 Muğla
 Erkan Akçay  İsmail
Faruk Aksu
 Manisa  İstanbul

"c)
Hazineye ait taşınmazların kira, kesin tahsis, irtifak hakkı, kullanma izin
bedelleri, orman fonu ve hasılat payları," 
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 1 inci maddesinin (1)’inci fıkrasının
(a) bendinin (1) no’lu alt bendi, (ç) bendi, (e) bendinin (4) no’lu alt bendi
ve (g) bendinin (4) no’lu alt bendinin teklif metninden çıkarılmasını arz ve
teklif ederiz.
 Ahmet Yıldırım  İdris
Baluken  Çağlar Demirel
 Muş  Diyarbakır
 Diyarbakır
 Meral Danış Beştaş  Filiz
Kerestecioğlu  Osman Baydemir 
 Adana  İstanbul
 Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Osman Baydemir, Şanlıurfa Milletvekili. 
Buyurunuz
Sayın Baydemir. (HDP sıralarından alkışlar)
OSMAN
BAYDEMİR (Şanlıurfa) – Teşekkür ediyorum Sayın Başkan.
Saygıdeğer milletvekilleri, bir kez daha ifade etmekte
büyük bir fayda görüyorum: Bugün bu coğrafyada yaşayan bütün insanlarımız büyük
bir zorluk ve büyük bir zahmet içerisinde hayat sürdürmeye çalışıyor, gelecek
ve geleceğe dair umut beslemeye çalışıyor. Maalesef ülke büyük bir kaos
aralığından geçiyor ve bu kaos aralığı hem ekonomik değerlere hem insani
değerlere hem de demokratik değerlere büyük bir tahribat, büyük bir zarar
veriyor. 
Sayın Bakan, müsaadeniz olursa bu yasanın şüphesiz ki
toplumda insanlarımızın sosyoekonomik yapısına sirayeti olacaktır. Her ne kadar
siz rakamı vermekten imtina ettiyseniz de mutlaka bir hesabını Sayın Bakan,
yapmışsınızdır: Bu yasayla beklenen kâr nedir, beklenen kaynak miktarı nedir?
Örneğin kaç milyar dolarlık bir gelirin bu yasayla birlikte Türkiye’ye sıcak
para olarak geleceğini umut ediyorsunuz, tasarlıyorsunuz, bekliyorsunuz? Her ne
kadar bu rakamı bizimle paylaşmıyorsanız da son bir yıllık zaman dilimi
içerisinde Silopi’de, Cizre’de, Sur’da, Şırnak’ta, Gever’de çatışma ortamından
kaynaklı, kentlerin yok edilmesinden kaynaklı ne kadar bir ekonomik zarar oldu?
Öyle sanıyorum ki bunun mukayesesini yapmışsınızdır, öyle umut ediyorum ki
bunun mukayesesini yaparsınız. Dolayısıyla, buradan gelecek kaynak ve buradan
gelecek ekonomik değer ne olursa olsun, çatışma stratejisiyle, güvenlik
perspektifiyle bütün ekonomik değerler risk altındadır. Bunun hayat hakkı,
bunun demokrasiye sirayeti, bunun insani değerlere sirayeti cabasıdır. Bu
itibarla da kaşıkla toplayıp kepçeyle dağıtma siyasetinden vazgeçmek için
öncelikli olarak bu ülkenin, bu coğrafyanın kendi iç barışını tesis etmesi
gerekiyor ve iç barış ancak ve ancak demokrasiyle, demokrasiyi eksiksiz hayata
geçirmek suretiyle mümkün olabilir. 
Saygıdeğer milletvekilleri, öyle görünüyor ki darbe
musibetinden şu ana kadar, şu dakikaya kadar etkin bir sonuç, etkin bir hayırlı
sonuç çıkarılmamış çünkü darbe mekaniğiyle henüz yüzleşilmemiş. Eğer ki millî
irade vazgeçilmezimiz ise ve millî irade konusunda hemfikir isek, bu Parlamento
içerisinde 6 milyon temsiliyeti olan HDP’nin hâlen yok sayılması hangi millî
irade anlayışıyla izah edilebilir? Yok sayılıyor, hâlen yok sayılıyor. Bu
Parlamento içerisinden, dış ilişkiler komisyonundan bugün dünyanın beş farklı
ülkesinde heyetler dolaşıyor ancak Demokratik Toplum Partisinin temsilcileri o
delegasyonun, o heyetlerin içerisinde hâlen yok. 
Saygıdeğer milletvekilleri, çok açık ve net, eğer ki bu
ülkede gerçek manada darbeyle yüzleşmek istiyorsak darbe mekaniği konusunda
mütemadiyen bu Parlamentoyu, Hükûmeti, devleti, toplumu uyaran Sayın Öcalan’ın
sesine kulak vermek gerekiyor artık. Bu minvalde tecrit, darbenin devamı
anlamına gelir; tecritte ısrar, çatışmada ısrar anlamına gelir, çatışmada
ısrar, ölüm anlamına gelir. Eğer tek bir insanımızın, askerin, polisin,
gerillanın, sivilin ölmesini istemiyorsak -ki istemiyoruz- o hâlde tecridi
kaldıralım. Tecridi kaldıralım ki bir kez daha 2013’ün, 2014’ün ruhuna bu
toplum bu ülke geri dönmüş olsun ama şu ana kadar görmüş olduğumuz realite,
darbeye karşı olduğu iddia edilen yeni bir şer cephesi inşa ediliyor. Emin
olun, şer cephesinden hayır çıkmaz bugüne kadar çıkmadığı gibi. Yani, netice
itibarıyla, “Alavere dalavere, Kürt Mehmet hadi nöbete.” Vallahi otuz yıldır
“Alavere dalavere, Kürt Mehmet nöbete.” Sonuç çıkmadı bu politikadan, bundan
böyle de bu politikadan sonuç çıkmayacaktır. Eğer gerçekten bu Parlamentonun
irade sahibi olmasını istiyorsak tam da günüdür, tam da zamanıdır. Çatışmaya
karşı durmamız lazım, savaşa karşı durmamız lazım, ölüme karşı durmamız lazım.
Antidemokratik her uygulamaya…
(Mikrofon otomatik cihaz tarafından kapatıldı)
OSMAN BAYDEMİR (Devamla) – …eğer bugün karşı çıkmazsak
ne zaman karşı çıkacağız?
En derin saygılarımı sunuyorum. (HDP sıralarından
alkışlar)
BAŞKAN – Teşekkür ederim Sayın Baydemir.
Önergeyi oylarınıza sunuyorum…
İDRİS BALUKEN (Diyarbakır) – Karar yeter sayısı
istiyoruz.
BAŞKAN
– Karar yeter sayısı talebi vardır, karar yeter sayısını arayacağım.
Önergeyi
kabul edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 17.10
ÜÇÜNCÜ OTURUM
Açılma Saati: 17.26
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mustafa AÇIKGÖZ (Nevşehir), Zihni AÇBA (Sakarya)
-----0-----
BAŞKAN – Sayın
milletvekilleri, Türkiye Büyük Millet Meclisinin 122’nci Birleşiminin Üçüncü
Oturumunu açıyorum.
409 sıra sayılı
Kanun Teklifi’nin 1’inci maddesi üzerinde Şanlıurfa Milletvekili Osman Baydemir
ve arkadaşlarının önergesinin oylamasında karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Önerge kabul edilmemiştir, karar yeter sayısı vardır. 
Teklifin
görüşmelerine devam ediyoruz. 
Komisyon?
Yerinde. 
Hükûmet?
Yerinde. 
Madde
üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 1’inci maddesinin birinci fıkrasının (b)
bendinden sonra gelmek üzere aşağıdaki (c) bendinin eklenmesini ve bent
numaralarının buna göre teselsül ettirilmesini arz ve teklif ederiz.
İsmail Faruk Aksu (İstanbul)
ve arkadaşları
"c)
Hazineye ait taşınmazların kira, kesin tahsis, irtifak hakkı, kullanma izin
bedelleri, orman fonu ve hasılat payları," 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Mehmet Erdoğan, Muğla Milletvekili. 
Buyurunuz
Sayın Erdoğan. 
MEHMET
ERDOĞAN (Muğla) – Sayın Başkan, değerli milletvekilleri; 409 sıra sayılı Kanun
Tasarısı’nın 1’inci maddesi üzerinde vermiş olduğumuz önerge hakkında
Milliyetçi Hareket Partisi Grubu adına söz almış bulunmaktayım. Bu vesileyle
yüce heyetinizi saygıyla selamlıyorum. 
Önergemiz
bu 1’inci maddedeki kapsama bir bendin daha eklenerek Hazineye ait
taşınmazların kira, kesin tahsis, irtifak hakkı, kullanma izin bedelleri, orman
fonu ve hasılat paylarının da bu yapılandırmaya dâhil edilmesidir. Bu,
özellikle bizim, Muğla’da turizmle uğraşan hemşehrilerimiz açısından oldukça
önemli bir maddedir. Bu teklifimize herkesin desteklerini bekliyorum. 
Bildiğiniz
gibi, 2015 yılı sonunda Suriye sınırında Rus uçağının düşürülmesinden sonra
turizm gerçekten zorlu bir sürece girdi. Bununla ilgili olarak nisan ayında
Milliyetçi Hareket Partisi olarak bir araştırma önergesi verdik ve
tekliflerimizi, önerilerimizi sunduk. Ancak, Hükûmet önerilerimizi duymazdan
geldi, şimdi bizi dinlemediği gibi o gün de önerilerimizin hiçbirini dinlemedi.
O günden bugüne turizm can çekişmekteydi, ancak 15 Temmuz darbe girişimiyle
birlikte artık turizm can çekişmekten de öteye geçti, tamamıyla bitti, tükendi.
Bugün Bodrum’daki otellerin doluluk oranı yüzde 25’in altına indi. Marmaris ve
Datça’yı zaten konuşmaya gerek yok, on beş gündür orası bu darbeci subayların,
askerlerin aranması sebebiyle tamamıyla abluka altına alındı dolayısıyla hiçbir
turizm faaliyeti gerçekleştirilemedi. Gene, Hükûmetin bu olağanüstü hâl
uygulamasıyla birlikte aldığı…
Sayın
Başkan, gürültüden ben kendi sesimi duymakta zorlanıyorum. 
BAŞKAN
– Sayın Erdoğan, bir saniye, çok haklısınız. 
Sayın milletvekilleri, önemli bir konuda Sayın Erdoğan
önergesini açıklıyor. 
Genel Kurulda bir uğultu vardır; lütfen efendim…
MEHMET ERDOĞAN (Devamla) – Değerli arkadaşlar, yine
Hükûmetin bu olağanüstü hâl ilanından sonra aldığı birtakım kararlar var.
Bunlardan bir tanesi de kamuda izinlerin tamamen kaldırılması. Bu sebeple
bugüne kadar turizm sektöründeki iptallerin sayısı 1 milyona yaklaştı. Bu, can
çekişen turizm sektörünü tamamıyla bitirdi. Sayın Kültür ve Turizm Bakanı
geçtiğimiz günlerde bir televizyon programında turizm sektörünün 56 sektörün
motoru olduğunu, dolayısıyla turizmde hayat devam etmezse, sektör çalışmazsa bu
56 sektörün de bundan olumsuz etkileneceğini söyledi. Bu bakımdan turizmciye,
efendim birtakım otelciye ya da başkalarına vereceğiniz destekler turizm
sektörünün sorunlarını ve ona bağlı sektörlerin sorunlarını çözmeyecektir.
Çözüm, sektörün çalıştırılmasıdır. Bunun için de bu kamudaki izin meselesinin
muhakkak ki yeniden gündeme alınması ve amirlerin takdirine bırakılması, hiç
olmazsa, insanların bir ay, 20 gün değilse bile birer haftalık paketler hâlinde
izinlerini kullanmasının sağlanması lazım. 
Yine, turizm sektöründeki vatandaşlar yani geliri yok
ki bu yapılandırmadan nasıl istifade edecek? Bu bakımdan bu insanların ekmek
teknesinin dönecek hâle gelmesi lazım. 
Yine, sektördeki insanların çoğunun çektiği krediler ve
kamuya olan borçlarından dolayı hesaplarında bloke var, bunun kaldırılması
lazım ki insanlar faaliyetlerine devam edebilsin. 
Ecrimisil bedellerinin bu sene alınmaması konusunda
Sayın Bakana defalarca söyledik. Bugün Sayın Bakanın bizi dinleyecek vakti
olmadığı için yine dinlemekte zorluk çekiyor. Bu ecrimisillerin muhakkak bu
sene için alınmaması lazım. 
Personelin sigorta primlerinin ödenmesinde kolaylık
sağlanması, primlerin bir kısmının devlet tarafından ödenmesi lazım.
Yine, sezon başında bu sektörde hizmet veren
işletmelerin çektiği kredilerin muhakkak yapılandırılması lazım. 
Yine, yerel yönetimlere de çok önemli görevler
düşmektedir. Bu Büyükşehir Kanunu’ndan sonra bu turizm tesislerinin
kullandıkları su fiyatları çok yükselmiştir, bunlara da bir kolaylık sağlanması
lazım. 
Kanun
kapsamında olmamakla beraber bu turizm sektöründeki insanların en önemli
şikâyetlerinden birisi de elektrik dağıtım şirketlerinin davranış biçimleridir.
Elektrik dağıtım şirketlerine olan borçlarını ödeyemeyen işletmelerin ya
elektrikleri kesilmekte ya da çok fahiş fiyatlarla bunlar
taksitlendirilmektedir. Bu konuda da Hükûmetin sektöre destek çıkması gerekir.
Aksi takdirde, bu sene bu sektördeki istihdam ve diğer sebeplerle iflas edecek
ve çaresiz kalacak çok insan vardır. Bu yarayı hâlâ tedavi etme imkânı vardır.
Hükûmeti bu konuda göreve davet ediyorum. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Erdoğan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 1’inci maddesinin (1)’inci fıkrasında yer alan
“30/06/2016” ibaresinin “31/07/2016”, “2016 yılı Haziran” ibarelerinin ise
“2016 yılı Temmuz” şeklinde değiştirilmesini arz ve teklif ederiz. 
Lale Karabıyık (Bursa) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Lale Karabıyık, Bursa Milletvekili.
Buyurunuz
Sayın Karabıyık. (CHP sıralarından alkışlar) 
LALE
KARABIYIK (Bursa) – Teşekkürler Sayın Başkan. 
Değerli
milletvekilleri, Bazı Alacakların Yeniden Yapılandırılmasıyla İlgili Kanun
Teklifi’nin 1’inci maddesiyle ilgili söz almış bulunmaktayım. 
Sayın
vekiller, aslında doğrudan af niteliğinde olan bu düzenlemenin teklif olarak
gelmemesi lazımdı, bir Hükûmet tasarısı olarak gelmesi daha uygun ve daha şık
olurdu. Hem de bu sayede kurumların görüşleri de alınabilirdi ve her zaman
ifade ettiğimiz, bir eksiklik olarak gördüğümüz etki analizi de vurguladığımız
gibi yapılmış olabilirdi yani daha sağlam olabilirdi. 
Evet,
aslında çok geniş maddelerle işlediğimiz bu kanun tasarısını beşer dakikalarla
görüşüyoruz ama bu önemli konularda bunların yeterli olduğunu düşünmüyorum. 
Diğer
taraftan, orman köylüleri gibi, çiftçilerin sorunları gibi birtakım ayrıntılar
kaçırılmıştı, hep sonradan ilaveler yapıldı ve tabii, acele giderken, biraz
çalakalem giderken bu sakıncalar da ortaya çıkıyor, bunu bir kez daha görmüş
olduk. 
Evet,
sayın vekiller, dayatma kültürü yerine uzlaşma kültürünün önemini bugün bir kez
daha görmekteyiz. Şu geçtiğimiz süreci isterseniz hep beraber bir hatırlayalım.
Varlık barışı maddesiyle ilgili çok sancılı günler geçirdik, sancılı bir süreç
geçirdik. Defalarca ülkemiz için iyi olmayacağını buradan bütün arkadaşlarımızla
vurguladık. Uluslararası sözleşmelere taraf olduğumuzu ve bu uygulamayla
terörün finansmanı ve kara para aklama konusunda şüpheli ülke hâline
gelebileceğimizi defalarca ifade ettik. Yana yakıla, nereden gelirse gelsin
fark etmez, yeter ki gelsin bu para, ihtiyacımız var diye görüntü vererek
aslında bu paraya muhtaç ve âciz bir ülke görünümünde olacağımızı da burada
söyledik. Aslında yatırımcı çekmek istiyoruz, para gelsin istiyoruz diye
düşünürken mevcut yatırımcıyı da kaybetme riskimizin olduğunu, hatta
ithalatçılarımızın ve ihracatçılarımızın uluslararası ortamda para
transferlerini bile zorlaştırabileceğine kadar giden olumsuz etkilerinin
olabileceğini de defalarca vurguladık. 
Değerli
vekiller, Türkiye'nin risk priminin yükseldiği bir dönemdeyiz. Türkiye'nin yurt
dışındaki görünümü ve oluşan algısı güçlendirilmelidir. Güçlendirmenin yolu da
dayatma değil, uzlaşma kültürüdür. Uluslararası ortamda Türkiye'nin OHAL
uygulamalarını kötüye kullanıp kullanmadığı dahi izlenmekteyken Türkiye'nin
kara para aklayan ülke görünümünde olup olmaması da bu algı açısından son
derece önemlidir. Son darbe girişimiyle birlikte artan risk priminin negatif ve
kredi notunu düşürmeye kadar varacak etkisinin önlenmesi bu aşamada son derece
önemlidir. Bu süreçte uluslararası ortamda da doğru algı açısından muhalefetin
de alınan kararlarda işin içine katılmasının ve muhalefet şerhlerinin de son
derece önemli olduğunu sizler de, bizler de çok iyi biliyoruz. Bunu asla
unutmayalım. Biz bu sürecin sigortası olarak görevimizin de bilincindeyiz ve
bunu sürdüreceğiz. Biz ülkemizi seviyoruz ve bu tehlikeyi dile getirdik ve bu
çerçevede yeterli olmasa da ilgili değişikliklerin yapılmış olması memnuniyet
vericidir, bunu belirtmek isterim.
Sayın
vekiller, diğer taraftan iki yılda bir vergi affı yerine ekonomik kalıcı
çözümler üretilmelidir. Gelir yaratan ekonomi politikaları üretmek yerine günü
kurtaran çözümlerle gidemeyiz sayın vekiller. Vergi psikolojisi açısından da
yükümlülüğünü yerine getirmiş olanlar için de düşünmek, onların tarafından da
düşünmek gerekir. Söz konusu düzenlemelere karşı olmamakla birlikte, sürekli
borcunu ödeyemeyen ve af bekleyen kitle yerine, çözüm üretilmiş gelir yaratan
ekonomi hamlelerine ihtiyaç olduğunu bir kez daha vurgulamak istiyorum. 
Diğer
taraftan, 15 Temmuzdan sonraki normalleşme sürecinde ve kadroların yeniden
yapılandırılması konularına kadar doğru bildiklerimizi ve olması gereken doğru
süreci ifade ediyoruz her aşamada. Bu sürecin de liyakate dikkat edilerek ve
hesap verilebilir bir ortamda gerçekleştirilmesinin, OHAL sürecinin izlenmesi
ve kurumların yeniden yapılandırılması konusunda muhalefetin de işin içine ve
tüm süreçlere dâhil edilmesinin uluslararası algı açısından da tekrar önemine
işaret ederek sözlerime son vereceğim. Varlık barışıyla ilgili maddede gerekli
değişiklikle tehlikenin eşiğinden döndüğümüzün de tekrar altını çiziyorum. 
Teşekkürler.
(CHP sıralarından alkışlar) 
BAŞKAN
– Teşekkür ederim Sayın Karabıyık.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 2’nci maddesinin (1)'inci fıkrasının (b) bendinde yer alan
"vergi cezalarının %50'si" ibaresinin "vergi cezalarının
%40'ının", "cezaların kalan %50'sinin" ibaresinin ise
"cezaların kalan %60'ının", yine aynı maddenin (2)'nci fıkrasının (b)
bendinde yer alan "idari para cezalarının % 50'si " ibaresinin
"idari para cezalarının %40'ının", "cezaların kalan %50'sinin
"ibaresinin ise "cezaların kalan %60'ının" şeklinde
değiştirilmesini, söz konusu maddeye aşağıdaki fıkranın (11)’inci fıkra olarak
eklenmesini arz ve teklif ederiz.
(11)
Gelir ve Kurumlar Vergisi mükelleflerine tam ve zamanında ödedikleri vergi ve
sosyal güvenlik pirimi tutarı kadar faizsiz işletme kredisi kullandırılır. Bu
kredilere ilişkin faiz ve diğer masrafların bedeli Hazine tarafından
karşılanır. Bu maddenin uygulanmasına ilişkin usul ve esasları düzenlemeye
Maliye Bakanlığı ve Hazine Müsteşarlığı müştereken yetkilidir.
 Kadim
Durmaz  Bihlun Tamaylıgil  Lale
Karabıyık
 Tokat  İstanbul Bursa
 Musa Çam  Selin
Sayek Böke
 İzmir  İzmir
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 2’nci maddesine aşağıdaki fıkranın
eklenmesini arz ve teklif ederiz.
"11)
Vadesi geldiği halde ödenmemiş vergi borcu bulunmayan ve son 3 yıla dair
vergilerini yasal süresi içerisinde düzenli bir şekilde ödemiş olan gelir
vergisi mükellefleri ve kurumlar vergisi mükelleflerine, yıllık gelir vergisi
beyannamesi ve kurumlar vergisi beyannamesi ile beyan ettikleri gelir ve karlar
üzerinden tahakkuk ettirilen gelir vergisi ve kurumlar vergisi oranının 5
puanlık kısmına isabet eden tutar kadar vergi indirimi sağlanır. Ancak, vergi
indirimi tutarı 50.000 Türk Lirasını aşamaz. Bu fıkranın uygulamasına dair usul
ve esasları belirlemeye Maliye Bakanlığı yetkilidir."
 Mustafa Kalaycı  Erhan Usta  Muharrem
Varlı
 Konya  Samsun
 Adana
 Erkan Akçay  İsmail
Faruk Aksu  Mehmet Erdoğan
 Manisa  İstanbul
 Muğla
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 2’nci maddesinin (8) ve (10) no.lu
fıkralarının teklif metninden çıkarılmasını arz ve teklif ederiz.
 Ahmet Yıldırım  İdris Baluken  Çağlar
Demirel
 Muş  Diyarbakır
 Diyarbakır
 Filiz Kerestecioğlu
Demir  Meral Danış Beştaş Osman Baydemir
 İstanbul  Adana Şanılurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Müslüm Doğan, İzmir Milletvekili.
Buyurunuz
Sayın Doğan. (HDP sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; 409 sıra sayılı Kanun
Teklifi’yle ilgili olarak söz almış bulunmaktayım.
Bazı
Alacakların Yeniden Yapılandırılmasına İlişkin Kanun Teklifi son beş yıl
içerisinde bu kapsamda çıkarılan 3’üncü vergi affını içermektedir. Ortalama
dört yılda bir yeniden yapılandırılan vergi ve sigorta prim afları anlamına
gelen düzenlemeler ne yazık ki vergide uyumluluğu ortadan kaldırmaktadır. Aynı
zamanda, bu tür vergi afları usulüne uygun bir biçimde, geciktirmeden vergisini
ve sigorta primlerini ödeyen vatandaşlarımızı da mağdur etmekte ve bir anlamda
da cezalandırmaktadır. Bu teklife göre, alt ve orta sınıf vatandaşlar neredeyse
bu vergi affından yararlanamamakta ya da kısmi olarak çok az
faydalanmaktadırlar. Teklifte yer alan vergi afları ve yapılandırmalardan esas
olarak büyük sermaye kesimlerinin faydalanabileceğini net bir biçimde
görmekteyiz. Çok uzaklara gitmeye gerek yok, daha önceki vergi aflarında büyük
şirketlerin ve iş adamlarının nasıl yararlandığını, milyonları bulan vergi
borçlarının bir kalemde nasıl silindiğini hatırlamaktayız. Bu teklif de tıpkı
diğer vergi afları gibi, ortalama bir yurttaşa, işçiye, emekçiye dönük değil,
iş adamlarını ve büyük sermayedarları mutlu etmeye, daha da zengin olmalarını
sağlamaya ve kâr oranlarını büyütmeye yol açacaktır. 
Değerli
milletvekilleri, maddenin 2’nci fıkrasının (c) bendinde, “Kesinleşmiş
alacaklar”, gümrük vergisine göre kesilen vergi aslına bağlı olmayan cezaların
yüzde 70 terkin ediliyor olması, diğerlerinin ise bu orandan daha düşük olması
da bu kaygıları kanıtlar niteliktedir. Gümrük vergisinde yapılan affın
büyüklüğü, diğer oranların neye göre değiştiğine dönük Hükûmet yetkililerinden
kapsamlı bir açıklama beklediğimizi de burada ifade etmek istiyorum. Bu durum,
daha evvel de çıkarılan afların belirli şahıslar ve sermaye odaklarının
çıkarlarına yönelik olması bu kaygılarımızı da yine yinelememize neden
olmaktadır. Ayrıca, maddede, vergi veya kamu alacağının tahakkuk ettiği
tarihten bugüne kadar olan yasal gecikme faizleri yerine yurt içi aylık
endeksleri baz alınarak bir gecikme faizi alınacağı şeklinde düzenleme vardır,
yani mevcut oran aylık bazda 1,40’tan 0,80’e düşürülmektedir. Büyük sermaye
kesimlerinin vergi borçları düşünüldüğünde bu oranın zaten, vergi
adaletsizliğinin, zenginler lehine çok düşük olduğu gerçeği göz önünde
bulundurulduğunda, daha da ciddi bir vergi affı sağladığını söylemek yanlış
olmayacaktır. 
Hükûmet
ve iktidar partisi, bu teklifte sürekli bir vergi affı ihtimalini besleyerek,
özellikle büyük sermayedarların düzenli vergi ödemesini zımni şekilde
engellemekte, mali disiplini ortadan kaldırmakta ve vergi usulsüzlüklerini de
beslemektedir.
Hükûmet
sürekli olarak vergi afları çıkararak büyük şirketlerin, zaten ortalama bir
yurttaşa göre nispi olarak iğne ucu kadar vergi ödeyen zenginlerin, sürekli
olarak vergi affını bekleyerek vergisini düzenli ödeyenlere kıyasla büyük bir
adaletsizliği yaratmaktadır. Kamuya olan borcunu kredi kullanarak ödeyen bir
vatandaşın bankaya ödediği faizle bu şekilde ödemesi arasında ciddi farklar
oluşmaktadır. 
Değerli
milletvekilleri, sermaye sahiplerine bu kadar büyük bir vergi affı sağlanırken,
yaşama telaşı içinde bulunan ve yaşam şartlarının tüm zorluklarına rağmen
vergisini ödeyen vatandaşın neden mağdur edildiğini buradan tekrar sormak
isterim. Asıl konuşup tartışmamız gereken mesele aslında budur. Bugüne kadar
sigorta primlerini ödeyen, vergi borçlarını günü gününe yatıran vatandaş bu
düzenleme karşısındaki durumuyla suçlu olan konumuna düşürülmektedir. Bu
adaletsizliğin bir an önce son bulması gerekmektedir. 
Bu
adaletsizliğin giderilmesi adına, vergisini düzenli ödeyen vatandaşlarımıza
vergi indirimleri yapılarak bu eşitsizlik bir nebze olsun düzeltilebilir. 5510
sayılı Kanun’da yer aldığı gibi vergisini geciktirmeden düzenli ödeyen
vatandaşlarımızı koruyan bir yasa düzenlemesi yapılabilir diye düşünüyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Doğan.
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı Sayın Başkan.
BAŞKAN
– Karar yeter sayısı talebi vardır. Karar yeter sayısını arayacağım.
Kabul
edenler… Kabul etmeyenler…
Kâtip
üyeler arasında görüş farklılığı mevcuttur. O nedenle karar yeter sayısının
olup olmadığını anlamak için elektronik cihazla işlem yapacağım.
Oylama
için iki dakika süre veriyorum.
(Elektronik
cihazla oylama yapıldı) 
BAŞKAN
– Karar yeter sayısı yoktur.
Birleşime
on dakika ara veriyorum. 
Kapanma Saati: 17.49
DÖRDÜNCÜ OTURUM
Açılma Saati: 18.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 122’nci Birleşiminin Dördüncü
Oturumunu açıyorum.
409 sıra sayılı
Kanun Teklifi’nin 2’nci maddesi üzerinde İzmir Milletvekili Müslüm Doğan ve arkadaşlarının
önergesinin oylamasında karar yeter sayısı bulunamamıştı. Şimdi önergeyi tekrar
oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
Teklifin
görüşmelerine devam ediyoruz. 
Komisyon?
Yerinde. 
Hükûmet?
Yerinde. 
Madde üzerindeki
diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 2’nci maddesinin 1'inci fıkrasının (b) bendinde yer alan
"vergi cezalarının %50'si" ibaresinin "vergi cezalarının
%40'ının", "cezaların kalan %50'sinin" ibaresinin ise
"cezaların kalan %60'ının", yine aynı maddenin 2'nci fıkrasının (b)
bendinde yer alan "idari para cezalarının %50'si" ibaresinin
"idari para cezalarının %40'ının", "cezaların kalan
%50'sinin" ibaresinin ise "cezaların kalan %60'ının" şeklinde
değiştirilmesini, söz konusu maddeye aşağıdaki fıkranın 11’inci fıkra olarak
eklenmesini arz ve teklif ederiz.
(11)
Gelir ve Kurumlar Vergisi mükelleflerine tam ve zamanında ödedikleri vergi ve
sosyal güvenlik pirimi tutarı kadar faizsiz işletme kredisi kullandırılır. Bu
kredilere ilişkin faiz ve diğer masrafların bedeli Hazine tarafından
karşılanır. Bu maddenin uygulanmasına ilişkin usul ve esasları düzenlemeye
Maliye Bakanlığı ve Hazine Müsteşarlığı müştereken yetkilidir.
Kadim Durmaz (Tokat) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Kadim Durmaz, Tokat Milletvekili.
Buyurunuz
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkanım, değerli milletvekilleri; bir ülkenin temel
gücü, hukuka, adalete ve ekonomiye dayanır. Ekonomisi, hukuk sistemi, adalet
sistemi doğru işletilmeyen, yönetilmeyen her sistem çökmeye mahkûmdur. Bu temel
değerler, gündelik politikalara alet edilmeyecek kadar da kritik alanlardır.
Doğru ekonomik politika yürütmek, siyasilerin, özellikle de Hükûmetin bu
ülkenin tüm vatandaşlarına karşı temel vebali ve sorumluluğudur. 
Görüyoruz
ki AKP, on dört yılda, ekonomi alanında ciddi yapısal problemler yaşatmaya
devam etmektedir. Bu problemler, çözüleceği yerde, her yıl yapılan yanlışlar
sonucu halkımıza büyük bedeller olarak geri dönmektedir. Ekonomi, önemli üretim
kaynaklarının özelleştirilmesiyle yükselmez; emeklilik fonunun, işsizlik
fonunun sömürülmesiyle, hele yoksulun sırtından hiç yükselmez. Gördüğünüz gibi,
kötü yönetilen ekonominin örnekleri saymakla bitmiyor. 
Bütün
bu yaşananlardan sonra, ülkemizin itibarı açısından son derece önemli olan bir
konuya dikkatinizi çekiyorum. Uluslararası 2 kredi derecelendirme kuruluşunun
Türkiye’ye “Yatırım yapılamaz bir ülke.” demesi, ülkemize güvenin eksilmesine
yeterlidir. Buna Hükûmet olarak hakkınızın olmadığını biliyoruz. 
Ülkemizin
ekonomi politikası ve güven, sadece varlık barışı ya da vergi barışıyla
oluşturulamaz. Bu kanun, aslında, kötü giden ekonominin, kötü yönetimin,
sorunlara kalıcı çözümler bulamayışınızın da acı bir sonucudur. AKP, iktidara
geldiğinden bu yana beşinci kez vergi barışını gündeme getiriyor ama ülkemize ekonomik
çözüm getiremiyor. Bundan önceki düzenlemelerde olduğu gibi bu düzenlemede de
sorumluluğunuz büyüktür. Dünyanın neresinde, hangi ülkede on dört yılda beşinci
kez vergi barışı görülmüştür? Örnek verebileceğiniz bir ülke yoktur. 
Günü
kurtarmak için yapılan vergi afları, vergide eşitlik ilkesine de aykırıdır.
Vergi barışının temel gerekçesi, kamu alacaklarını azaltmak ve bunları düzenli
takip etmekten geçer. Bu anlayış ve yönetme politikalarının ülkemizi daha da
çok sıkıntılara düşürmesi kaçınılmazdır. AKP Hükûmetleri, daha adil, daha basit
ve geniş tabanlı, uygulanabilir bir vergi sistemini on dört yılda hâlâ
kuramamıştır.
Değerli
milletvekilleri, devletler için bütçeleri prestij sayılır ve önemlidir. Bu
vergi barışı, dürüst esnafın, yoksul halkın barışı değil, hele ülkemiz
bütçelerinin hedeften çok uzak olduğunun Hükûmetçe bir ilanıdır. Bir devlet
düşünün ki afsız vergi toplayamıyor. Ülkemizde gelinen noktada vergisini
düzenli ödemeyi ilke edinmiş vatandaş, ekonomik darboğazda ve artık vergisini
ödeyemez hâle gelmiştir. Üzerinden henüz iki yıl geçmiş bir düzenleme, üç yılda
bir yenilenen vergi affı, kamuoyunda vergiye gönüllü uyumu da ortadan
kaldırmaktadır. Her yeni vergi affı, vatandaşın mükellef sorumluluklarını
sekteye uğratıyor, “nasıl olsa af gelecek” diye vergi ödememe yolunu
benimsetiyor. Bunun adı, iyi niyetli, dürüst, vergisini zamanında ödeyen
yurttaşın âdeta devlet ve Hükûmet eliyle cezalandırılmasından başka bir şey
değildir. 
Hükûmet
on dört yıldır iktidarda. Sayın Bakanım, sayenizde esnaf borcunu ödemiyor mu,
yoksa ödeyecek takati mi kalmadı; iyi etüt etmek lazım. Hani derler ya:
“Vatandaşta kan alacak damar da bırakmadınız.” Cumhuriyet Halk Partisi Grubunun
bu konuda vergisini ödeyen mükellefin ödüllendirilmesi anlamında bir önerisi var,
az önce okundu. Vergisini tam ve zamanında ödeyenler, ödedikleri vergi ve
sosyal güvenlik primi tutarı kadar faizsiz işletme kredisi kullanmalıdır. Bu
kredilere ilişkin faiz ve diğer masrafların bedelini de hazine karşılamalıdır.
Bu öneriye de Genel Kuruldan destek bekliyor, hepinizi saygıyla selamlıyorum.
(CHP sıralarından alkışlar)
BAŞKAN
– Teşekkür ederim Sayın Durmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına 
Görüşülmekte
olan 409 sıra sayılı Kanun Teklifi’nin 2’nci maddesine aşağıdaki fıkranın
eklenmesini arz ve teklif ederiz.
Muharrem
Varlı (Adana) ve arkadaşları
"11)
Vadesi geldiği halde ödenmemiş vergi borcu bulunmayan ve son 3 yıla dair
vergilerini yasal süresi içerisinde düzenli bir şekilde ödemiş olan gelir
vergisi mükellefleri ve kurumlar vergisi mükelleflerine, yıllık gelir vergisi
beyannamesi ve kurumlar vergisi beyannamesi ile beyan ettikleri gelir ve kârlar
üzerinden tahakkuk ettirilen gelir vergisi ve kurumlar vergisi oranının 5
puanlık kısmına isabet eden tutar kadar vergi indirimi sağlanır. Ancak, vergi
indirimi tutarı 50.000 Türk Lirasını aşamaz. Bu fıkranın uygulamasına dair usul
ve esasları belirlemeye Maliye Bakanlığı yetkilidir."
BAŞKAN
– Önergeye katılıp katılmadıklarını Komisyon ve Hükûmete soracağım.
Komisyon?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Muharrem Varlı, Adana Milletvekili.
Buyurunuz
Sayın Varlı. (MHP sıralarından alkışlar)
MUHARREM
VARLI (Adana) - Sayın Başkan, değerli milletvekilleri; grubumuz adına vermiş
olduğumuz önerge üzerine söz aldım, hepinizi saygıyla selamlıyorum. 
Öncelikle,
15 Temmuzda yapılan darbe girişimini kınıyorum. Bu darbe girişimi, siyaset
kurumunun dik ve net duruşu, halkımızın alanları doldurması ve demokrasinin
yanında yer almasıyla önlenmiştir. Bu açıdan, siyaset kurumunun ne kadar önemli
olduğunu, siyasi partilerimizin ne kadar önemli olduğunu ve bunun adresinin de
parlamenter demokrasi olduğunu bir kez daha vurgulamak istiyorum. Parlamenter
demokrasi Türkiye’de yerleşmiştir, siyasi partiler de parlamenter demokrasinin
kurumlarıdır ve bu darbe girişiminin karşısında net duruşu da siyasi
partilerimizin tamamı göstermiştir. Bu açıdan, bütün siyasi partilerimize de
teşekkür ediyorum.
Tabii,
burada darbeyi yapmak isteyenler, dünden bugüne devletin içerisinde çöreklenmiş,
bu devleti ele geçirmeye çalışanlarla mücadeleyi en sert şekilde yapmak
hepimizin hakkıdır. Bunların cezasını, bunların cezalandırılmasını istemek
hepimizin hakkıdır ama şuna da dikkat etmemiz lazım: Lütfen, kurunun yanında
yaşı da yakmayalım arkadaşlar. Burada hepimizin vicdan sahibi olması, hukuktan
ayrılmaması, adaletten ayrılmaması en önemli bir gerekçe olacaktır. Dün
çocukları dershaneye gitti diye, bunların okullarına gitti diye bir sürü devlet
memuru bugün açığa alınıyor. Peki, bu dershanelerin cazibe merkezi hâline
gelmesini kim sağladı acaba? Bunu da kendimize bir sormamız lazım değil mi
arkadaşlar? Bu dershanelerin cazibe merkezi hâline gelmesini kim sağladı? Onun
için, sırf çocukları dershanelere gitti, bunların okullarına gitti diye devlet memurları
açığa alınıyor. Bu konuda da vicdanlı ve duyarlı olmamız lazım.
Biz
burada bir önerge verdik. Bu önergeyle diyoruz ki: Vergisini geciktirmeden
ödeyen ve vergi borcu bulunmayanlara bir ödül verelim. Ne yapalım? Bir dahaki
vergi tahakkukunda onlara yüzde 5 indirim sağlayalım. 
Şimdi,
inanıyorum ki, biraz sonra “Kabul edenler... Kabul etmeyenler...” denildiğinde
reddedeceksiniz ama ben yine de buradan şunu izah etmek istiyorum: Değerli
arkadaşlarım, insanlar vergilerini ödemeyerek bugüne kadar devlete bir sürü
borç biriktirmişler. Bir tarafta da her gün cebinden, çoluğunun çocuğunun
rızkından artırmış, az yemiş, alın teriyle çalışmış çabalamış, götürmüş
vergisini her defasında sağlıklı ve sıhhatli ödemiş. Şimdi, siz bunları
cezalandırıyorsunuz ama öbür tarafta vergisini ödemeyenleri de
ödüllendiriyorsunuz. Böyle bir adalet anlayışı olmaz; bu, yanlış bir bakış
açısıdır. Onun için gelin, vergisini bugüne kadar ödemiş, devlete hiç vergi
borcu olmayanlar ile vergi borcu birikmiş insanları bir tutmayalım, bunları
birbirinden ayırt edelim ve gerçekten vergisini devlete ödemiş insanları da bir
defaya mahsus ödüllendirelim. Bunu da 50 bin lirayla sınırlı tutuyoruz yani
yüksek meblağdaki vergileri de bunun içerisine dâhil etmiyoruz. Niye? Daha az
ölçekteki insanlar bundan faydalansın diye bunu 50 bin lirayla
sınırlandırıyoruz. Ama, tabii, bakıyorum, sizler bunları dinlemiyorsunuz bile,
anlamak da istemiyorsunuz, birazdan da el kaldırıp reddedeceksiniz. Buradan da
milletimize şimdiden şikâyet ediyorum sizi. Bakın, vergisini ödeyenleri
cezalandırıyorsunuz, vergisini ödemeyenleri de ödüllendiriyorsunuz.
Sayın
Bakan, gariban Mehmet ağa vergisini ödemediği zaman traktörünü bağlıyorsunuz,
10 dönüm tarlası, 20 dönüm tarlası varsa haciz koyuyorsunuz vergi dairesi
vasıtasıyla. Ne Ziraat Bankasından kredi alabiliyor ne traktörle tarlasını
sürebiliyor ama milyarlarca lira birikmiş borcu görmezden gelip bugün de onları
taksitlendirmeye çalışıyorsunuz. Bu, adaletli bir uygulama değil, doğru bir
uygulama değil. Onun için gelin, bu önergemizi kabul edin, vergi borcu
olmayanların vergisinde bir daha tahakkuk ettiğinde yüzde 5 indirim yapalım.
Bunu kabul edin, niye kabul etmiyorsunuz? İşinize gelmiyor.
Öbür
taraftan, ecrimisil fiyatlarını çok yüksek tutuyorsunuz, çiftçimiz bu konuda çok
şikâyetçi, çiftçimizin bu manadaki şikâyetini de gidermek zorundasınız. Bu
pakette herkese bir şeyler var ama çiftçiye gene bir şey yok. Gelin, bu
ecrimisil fiyatlarını da bir daha gözden geçirin, bürokratlarınıza talimat
verin diyor, hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Varlı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde kabul
edilmiştir. 
3’üncü
madde üzerinde üç önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 3'üncü maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
Saygılarımızla.

 Lale Karabıyık Kadim
Durmaz Bihlun Tamaylıgil
 Bursa Tokat İstanbul
 Musa Çam Selin
Sayek Böke Ali Özcan
 İzmir  İzmir İstanbul
MADDE
3- (1) Bu Kanunun yayımlandığı tarih itibarıyla ilk derece yargı mercileri
nezdinde dava açılmış ya da dava açma süresi henüz geçmemiş olan ikmalen,
re'sen veya idarece yapılmış vergi tarhiyatları ile gümrük vergilerine ilişkin
tahakkuklarda; vergilerin/gümrük vergilerinin %40'ı ile bu tutara ilişkin faiz,
gecikme faizi ve gecikme zammı yerine bu Kanunun yayımlandığı tarihe kadar
Yİ-ÜFE aylık değişim oranları esas alınarak hesaplanacak tutarın; bu Kanunda
belirtilen süre ve şekilde tamamen ödenmesi şartıyla vergilerin/gümrük vergilerinin
%60'ı, faiz, gecikme faizi, gecikme zammı ve asla bağlı olarak kesilen vergi
cezaları/idari para cezaları ile bu cezalara bağlı gecikme zamlarının tamamının
tahsilinden vazgeçilir. Bu Kanunun yayımlandığı tarih itibarıyla gümrük
vergilerine ilişkin gümrük yükümlülüğü doğmuş ve idari itiraz süresi geçmemiş
veya idari itiraz mercilerine intikal etmiş bulunan tahakkuklar hakkında da bu
fıkra hükmü uygulanır.
Türkiye Büyük Millet Meclisi
Başkanlığına
Görüşülmekte
olan 409 sıra sayılı Kanun Teklifi’nin 3’üncü maddesinin (1)’inci fıkrasının
birinci cümlesinin aşağıdaki şekilde değiştirilmesini ve (2)’nci fıkrasının
madde metninden çıkarılmasını arz ve teklif ederiz.
 Mustafa Kalaycı Erhan
Usta Mehmet Parsak
 Konya Samsun Afyonkarahisar
 Erkan Akçay İsmail
Faruk Aksu Mehmet Erdoğan
 Manisa İstanbul Muğla
“Bu
kanunun yayımlandığı tarih itibarıyla ilk derece yargı mercileri nezdinde dava
açılmış ya da dava açma süresi henüz geçmemiş veya itiraz/istinaf veya temyiz
süreleri geçmemiş ya da itiraz ve temyiz yoluna başvurulmuş ya da karar
düzeltme talep süresi geçmemiş veya karar düzeltme yoluna başvurulmuş olan
ikmalen, re'sen veya idarece yapılmış vergi tarhiyatları ile gümrük vergilerine
ilişkin tahakkuklarda; vergilerin/gümrük vergilerinin %50'si ile bu tutara ilişkin
faiz, gecikme faizi ve gecikme zammı yerine bu kanunun yayımlandığı tarihe
kadar Yİ-ÜFE aylık değişim oranları esas alınarak hesaplanacak tutarın; bu
kanunda belirtilen süre ve şekilde tamamen ödenmesi şartıyla vergilerin/gümrük
vergilerinin %50'si, faiz, gecikme faizi, gecikme zammı ve asla bağlı olarak
kesilen vergi cezaları/idari para cezaları ile bu cezalara bağlı gecikme
zamlarının tamamının tahsilinden vazgeçilir."
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 3’üncü maddesinin teklif metninden
çıkarılmasını arz ve teklif ederiz. 
 Ahmet Yıldırım İdris
Baluken Çağlar Demirel
 Muş Diyarbakır Diyarbakır
 Meral Danış Beştaş Osman
Baydemir Filiz Kerestecioğlu Demir
 Adana Şanlıurfa İstanbul
 İmam Taşçıer
 Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen İmam Taşçıer, Diyarbakır Milletvekili. 
Buyurunuz
Sayın Taşçıer. (HDP sıralarından alkışlar)
İMAM
TAŞÇIER (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
Konuşmama
başlamadan önce, iki yıl önce bu vakitler, bugün, Güney Kürdistan’ın Şengal
kentinde katledilen Ezidi Kürtlerini saygıyla anıyorum. Onları katleden IŞİD’i
de kınıyorum, lanetliyorum. 
409
sıra sayılı Kanun Teklifi’nin 3’üncü maddesi olan kesinleşmemiş veya dava
safhasında bulunan alacaklarla ilgili konuda söz almış bulunmaktayım. 
Devlet
alacaklarının tahsil edilebilmesi için devletin şeffaf, demokratik olması
gerekiyor, hukuk devleti olması gerekiyor. Eğer hukuk devlet olmazsa, devlet,
birileri tarafından yönetilirse ya da bir iktidar tarafından yönetilirse,
böylece, devletin bütün organlarında hukuk da tecelli olmamış olur, bu vergiler
de istenildiği şekilde tahsil edilmez, bazılarına haksızlık olur.
Bunları
niye anlatıyorum? Devlet, son elli altmış yıldır -zaten öncesinde tek partili
sistemdi- sıkıyönetimlerle, darbelerle ve OHAL’lerle yönetiliyor. 1960
darbesinden sonra, hepinizin malumu, idamlar, arkasından, uzun bir süre
sıkıyönetim ilanları, ondan sonra da 1970’li yıllarda, 1971’de yine askerî bir
cunta, faşist bir cunta -yine yönetim şekilleri o şekilde- 1980’li yıllarda,
1980’de ise askerî, yine faşist bir cunta ve bu cunta, uzun süre iş başında
kalarak devleti istediği şekilde yönetti ve devletin demokratik bütün
teamülleri ortadan kalktı. Kimse de buna karşı direnmedi, direnemedi, cunta
istediği şekilde de bu 1980’li yıllarda yönetti ve cuntanın arkasından ise
OHAL’ler geldi. 
OHAL’ler de ne yapıldı? Hepinizin bildiği gibi, on beş
seneye yakın OHAL sürdü. Bugünkü iktidar ise o OHAL’leri ortadan kaldırmakla
övünen bir iktidardı. O OHAL’ler döneminde, kürdistan coğrafyasında 17.500’e
yakın insan katledildi, 4 bin köy boşaltıldı, 4 milyonun üzerinde insan
yerinden yurdundan alınarak göç ettirildi.
Şimdi, yine, bir OHAL’le karşı karşıyayız. Bu OHAL’le
yönetiliyoruz. Temennim odur ki bu OHAL’in de o şekilde olmamasıdır ama zaten
adı üzerinde, olağanüstü hâl. Bu, kanun hükmünde kararnamelerle yönetilecek ve
demokratik teamüller ortadan kalkacak; ülke, demokrasiyle değil de o “olağanüstü
hâl” dediğimiz kanun hükmünde kararnamelerle yönetilmeye çalışılacak.
Evet,
arkadaşlar, yani bahsettiğim bu sürecin, son elli altmış yıllık sürecin asıl
nedeni, bana göre, Türkiye’de demokrasinin olmamasıdır, demokrasinin
yerleşmemesidir. Türkiye’de demokrasinin yerleşebilmesi için de Kürt sorununun
mutlaka çözülmesi gerekiyor. Kürt sorunu çözülmeden Türkiye’ye demokrasi
gelemez. Türkiye’de 20-25 milyon Kürt yaşıyor ve bu 20-25 milyon Kürt
görmezlikten geliniyor, dilleri inkâr ediliyor, kültürleri inkâr ediliyor ve
bunlar yönetime katılamıyor, kendi coğrafyasında, kendi toprakları üzerinde
kendi kendilerini yönetemiyorlar. Böyle durumlarda tabii ki yöneticiler de
bunlara karşı, Türkiye’yi yönetenler refleks duyuyor, yönetmemeleri için de bu
sefer kendi halkına da baskılarını çoğaltmaya başlıyor çünkü eğer kendi halkına
yani Türkiye’de yaşayan Kürtlerin dışındaki Türk halkına ve başka halklara da
bu baskıyı uygulamaması için Türkiye’nin tümünde demokrasi olması gerekiyor ve
Kürt sorununun çözülmesi gerekiyor. 
Kürt
sorununun çözülebilmesi için de en önemli unsur, Kürtlerin bu coğrafyada kendi
kendilerini yönetmeleridir. Biz ayrılma diye bir şeyden bahsetmedik, biz aynı
coğrafyada yaşayarak kendi topraklarımızın üzerinde kendi kendimizi yönetmekten
söz ediyoruz. Bu da bu Meclisin çatısı altında, bu Parlamentoda müzakerelerle
ve bu Parlamentoda diyaloglarla olur. Eğer bu diyaloglar gelişirse, Kürt sorunu
çözülürse Türkiye’ye demokrasi gelir ve bir daha OHAL’ler, bir daha
sıkıyönetimler yaşanmaz. 
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın Taşçıer.
Önergeyi
oylarınıza sunuyorum…
ÇAĞLAR
DEMİREL (Diyarbakır) - Karar yeter sayısı istiyoruz Başkanım.
BAŞKAN
– Karar yeter sayısı talebi vardır, oylamada karar yeter sayısını arayacağım.
Kabul
edenler… Kabul etmeyenler… 
Kâtip
üyeler arasında görüş farklılığı olduğundan, karar yeter sayısının olup
olmadığını elektronik cihazla tespit edeceğiz. 
Oylama
için iki dakika süre veriyorum, oylamayı başlatıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 18.28
BEŞİNCİ OTURUM
Açılma Saati: 18.33
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA (Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 122’nci Birleşiminin
Beşinci Oturumunu açıyorum.
409
sıra sayılı Kanun Teklifi’nin 3’üncü maddesi üzerinde Diyarbakır Milletvekili
İmam Taşçıer ve arkadaşlarının önergesinin oylamasında karar yeter sayısı bulunamamıştı.
Şimdi, önergeyi tekrar oylarınıza sunacağım ve karar yeter sayısı arayacağım. 
Kabul
edenler... Kabul etmeyenler... Karar yeter sayısı vardır, önerge kabul
edilmemiştir. 
Teklifin
görüşmelerine devam ediyoruz.
Komisyon
yerinde.
Hükûmet
yerinde.
Madde
üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 3’üncü maddesinin (1)’inci fıkrasının
birinci cümlesinin aşağıdaki şekilde değiştirilmesini ve (2)’nci fıkrasının madde
metninden çıkarılmasını arz ve teklif ederiz.
Mehmet
Parsak (Afyonkarahisar) ve arkadaşları
“Bu
kanunun yayımlandığı tarih itibarıyla ilk derece yargı mercileri nezdinde dava
açılmış ya da dava açma süresi henüz geçmemiş veya itiraz/istinaf veya temyiz
süreleri geçmemiş ya da itiraz ve temyiz yoluna başvurulmuş ya da karar
düzeltme talep süresi geçmemiş veya karar düzeltme yoluna başvurulmuş olan
ikmalen, re'sen veya idarece yapılmış vergi tarhiyatları ile gümrük vergilerine
ilişkin tahakkuklarda; vergilerin/gümrük vergilerinin %50'si ile bu tutara
ilişkin faiz, gecikme faizi ve gecikme zammı yerine bu kanunun yayımlandığı
tarihe kadar Yİ-ÜFE aylık değişim oranları esas alınarak hesaplanacak tutarın;
bu kanunda belirtilen süre ve şekilde tamamen ödenmesi şartıyla
vergilerin/gümrük vergilerinin %50'si, faiz, gecikme faizi, gecikme zammı ve
asla bağlı olarak kesilen vergi cezaları/idari para cezaları ile bu cezalara
bağlı gecikme zamlarının tamamının tahsilinden vazgeçilir." 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Mehmet Parsak, Afyonkarahisar Milletvekili.
Buyurunuz
Sayın Parsak. (MHP sıralarından alkışlar)
MEHMET
PARSAK (Afyonkarahisar) – Aziz Türk milleti, saygıdeğer milletvekilleri;
sözlerimin başında hepinizi saygıyla selamlıyorum. Görüşmekte olduğumuz kanun
tasarısının 3’üncü maddesine dair olarak Milliyetçi Hareket Partisi Grubu adına
vermiş olduğumuz önerge hakkında söz almış bulunuyorum.
Şimdi,
bu yüce kürsüde yaptığımız konuşmalarda ve özellikle de son dönemlerde en fazla
ihtiyaç duyduğumuz adalet vurgusunu hep, özellikle de son on beş gündür
yapageliyoruz ve gerçekten adalet mülkün temeli olduğuna göre, yani devletin
temeli olduğuna göre, özellikle de 15 Temmuzdan sonra yaşanan gelişmeleri
nazara aldığımızda, en fazla ihtiyaç duyduğumuz da adalet olduğuna göre, bu
adaleti, bu çerçevede, görüşmekte olduğumuz yasa teklifi çerçevesinde de
aramamız gerektiği bir hakikat, tartışmasız bir gerçek. 
Devletin
çok temel iki fonksiyonundan bir tanesi yargılama, bunda adaletli olmak
durumundayız, bununla birlikte vergilendirme, vergi toplamada da adaletli olmak
durumundayız. 
Biraz
önce, 2’nci madde çerçevesinde hatibimizin de ifade ettiği gibi, verginin
belirlenmesinde, temelinde, tabanında, tahakkukunda ne yazık ki adalet yok ve
bu, ciddi zorluklara, ciddi sıkıntılara yol açmakta. Bundan dolayı, en azından
tahsilat aşamasında bir adalet olsun diye, biraz önce 2’nci maddede bir önerge
verdik ve dedik ki: “Vergisini zamanında, tam olarak ve düzenli biçimde ödeyen
vergi mükellefleri ile yıllar boyu vergisini ödeyemeyen veya ödemeyen ve AKP
iktidarları döneminde sıkça çıkarılan bu vergi barışı, affı tasarılarından
dolayı da buna cesaretlenip, bunu bir alışkanlık hâline getiren vergi
mükellefleri arasında bir adaleti tesis etme amacına yönelik olarak, en azından
vergisini zamanında, düzenli olarak ödeyen mükelleflere, tahakkuk dönemi
sonunda bir yüzde 5’lik indirim uygulansın.” Biraz önce önergemiz oylandı;
Hükûmet, Komisyon destek vermediği gibi, ne yazık ki sayın Genel Kurul da
“hayır” yönünde el kaldırdı. 
Şimdi,
bu 3’üncü maddede vermiş olduğumuz önergeyle de, madem bu tabanda, tahakkukta
ve tahsilatta adaletsizlik yapıyorsunuz, sıkça bu yönde af kanunları
çıkarıyorsunuz, çıkarmış olduğunuz bu af kanunu… Hani temelde ödeyen ile
ödemeyen arasında adaletsizlik yapılıyor ya, madem, en azından bu çerçevede, ödemeyenler
arasında bir adalet tesis edilsin diye önergemizi vermiş bulunuyoruz. 
3’üncü
maddenin mevcut hâlinde, vergisini ödeyemeyip de bu kapsamda, af kanunu
kapsamında ödeme kolaylığına, yapılandırmaya tabi olacak vergi mükellefleri
arasında vergi borcu kesinleşmiş veya dava açma süresi içinde olunan ya da
davası, yargılaması devam edenler bakımından bir oran söz konusu. Burada,
davasını açmış fakat yargı yolları devam edenler arasında da o anlamda
adaletsiz bir ayrıma gidilmiş durumda. İşte önergemizle -aynen okuyorum- mevcut
hâle ek (1)’inci fıkranın ilgili kısmına “…veya itiraz/istinaf veya temyiz
süreleri geçmemiş ya da itiraz ve temyiz yoluna başvurulmuş ya da karar
düzeltme talep süresi geçmemiş veya karar düzeltme yoluna başvurulmuş olan…”
ibaresini de eklemek suretiyle bu aşamalarda bulunan mükellefler bakımından da
aynı kolaylığın sağlanmasını talep ediyoruz. Bu saydıklarımız yargı yolları;
yani, kişi bu yönde bir müracaatta bulunmuş, ilk derece mahkemesinden aleyhine
karar çıkmış ama sonrasında da yargı yoluna müracaat etmiş. Bunlar ile dava
açmış olanları veya dava açma süresi gelmiş olduğu hâlde henüz davasını açmamış
olanları ayırt etmek suretiyle en azından bunlar arasında adaletsizlik
yapılmaması gerektiğini düşünüyoruz. 
Ben
de üzülerek, tahmin ediyorum, bizim de önergemize ne yazık ki bu çerçevede de
“hayır” oyu kullanılacağını düşünüyorum. Biz de en azından bu yüce kürsüde aziz
milletimize bu durumun farkını ortaya koyabilmek ve bu çerçevede adaletsizlik
yapıldığını vurgulayabilmek adına bu önergemizi verdik. Önergemizin kabulünü
talep ediyor, Gazi Meclisi bir kere daha saygılarımla selamlıyorum. (MHP
sıralarından alkışlar)
BAŞKAN
– Teşekkür ederim Sayın Parsak. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 3'üncü maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
Saygılarımızla.

Kadim Durmaz (Tokat) ve
arkadaşları
MADDE
3- (1) Bu Kanunun yayımlandığı tarih itibarıyla ilk derece yargı mercileri
nezdinde dava açılmış ya da dava açma süresi henüz geçmemiş olan ikmalen,
re'sen veya idarece yapılmış vergi tarhiyatları ile gümrük vergilerine ilişkin
tahakkuklarda; vergilerin/gümrük vergilerinin %40'ı ile bu tutara ilişkin faiz,
gecikme faizi ve gecikme zammı yerine bu Kanunun yayımlandığı tarihe kadar
Yİ-ÜFE aylık değişim oranları esas alınarak hesaplanacak tutarın; bu Kanunda
belirtilen süre ve şekilde tamamen ödenmesi şartıyla vergilerin/gümrük
vergilerinin %60'ı, faiz, gecikme faizi, gecikme zammı ve asla bağlı olarak
kesilen vergi cezaları/idari para cezaları ile bu cezalara bağlı gecikme
zamlarının tamamının tahsilinden vazgeçilir. Bu Kanunun yayımlandığı tarih
itibarıyla gümrük vergilerine ilişkin gümrük yükümlülüğü doğmuş ve idari itiraz
süresi geçmemiş veya idari itiraz mercilerine intikal etmiş bulunan tahakkuklar
hakkında da bu fıkra hükmü uygulanır.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkan. 
BAŞKAN
– Önerge hakkında konuşmak isteyen Ali Özcan, İstanbul Milletvekili. 
Buyurunuz
Sayın Özcan. (CHP sıralarından alkışlar) 
ALİ
ÖZCAN (İstanbul) – Sayın Başkan, sayın milletvekilleri; vergi affı, devletin
alacak stokunun azaltılmasıyla ilgilidir. Ancak, on dört yıldır 6 kez vergi
affı çıkarıldı ve vergisini düzenli ödeyenler mağdur edildi, ödemeyenlere de
kolaylık geldi. Peki, bunu alışkanlık hâline getiren bu arkadaşlar taltif
edilirken bizim borç stokumuz 99 milyardan 158 milyara çıkmış. 
Daha
önce Türkiye Büyük Millet Meclisi gündemine gelen ancak Genel Kurulda
muhalefetin de talebiyle tekliften çıkarılan kara para konusunda muhalefet ile
iktidar yan yana gelerek, bazı maddeleri daha bir yumuşatarak bu maddeleri
gündeme getirdiniz. 
Elbette
para kazanmak yaşamak için çok önemlidir ama para nasıl kazanılmalı? Para
üretimle kazanılmalı, hizmetle kazanılmalı, emekle kazanılmalı, risk alınmalı
ve devlete vergi verilmeli. Hangi vergiyi vereceksiniz? Muhtasar vergiyi
vereceksiniz, SSK vergisini vereceksiniz, işçi ücretlerini ödeyeceksiniz ve
sonuçta sizin bir vergi levhanız olacak. Kriz dönemlerinde zarar görebilir ama
ekonominin iyi günlerinde hiç olmazsa zararınız, kârınız, matrahınız orada
gözükecek. Bütün bunların oluşmaması için esasında tek bir maddeye ihtiyaç var;
siyasetin gücünden, siyasetin olanaklarından para kazanmanın yolunu
önleyeceğiz. Bu vergi kanunu, vergi affı ve benzeri şeyleri önlemenin tek yolu,
siyasetin zenginleşme yeri olmadığını ispatlamamız lazım. (CHP sıralarından
alkışlar) 
Tabii,
şimdi, ülke iyi yönetilmiyor, dolayısıyla ekonomi de iyi yönetilmiyor. Üretime
dayalı bir ekonomimiz yok, tüketime dayalı ve sıcak paraya dayalı bir ekonomik
sistem var. Sizi getirdi, duvara tosladınız. Kara paraya ihtiyaç duyuyorsunuz.
Şimdi, kara paraya niye ihtiyaç duyuyorsunuz? Kara paraya ihtiyaç duymak yani
Hükûmetin kara paraya ihtiyaç duyması yiğidin kuru soğana muhtaç olması
anlamına gelir. Ey yiğit, sana soruyorum… Kuru soğana muhtaç olacaksın, bu
ülkeyi de kuru soğana muhtaç edeceksin bu ekonomik sistemle. 
Şimdi,
birinci sınıf ekonomi olmak için bir mücadele verdik yıllarca. Geldiğiniz zaman
17’nci sıradaydık, 5’inci sıranın içerisine girmek için mücadele verdiniz.
5’inci sıra için mücadele verirken şimdi 17’nin de aşağısına düşeceğiz, yakında
20’nin altına düşeceğiz. 
Şimdi,
kara paraya ihtiyaç duyan bir ekonomi birinci sınıf ekonomi olamaz. Peki, ne
yapmak lazım? Ahlaklı, kurallara uyan, kanunlara uyan, bilgisi, birikimi,
kültürü, ekibiyle, kadrosuyla ve becerisiyle iş yapan iş adamlarına Türkiye’de
ihtiyaç var. Ama siz ne yaptınız? Siz gerçekten yandaş politikasıyla, birikimi
olmayan, ahlakı olmayan -bakınız, “ahlakı olmayan” diyorum, bunu isterseniz
açarım, yarım saat konuşurum- ve kadrosu olmayan, büyüyen firmalarla değil
büyütülen firmalarla iş yapmaya kalktınız. Büyük projeler yapıldı, kimse buna
itiraz etmiyor ama hangi yöntemle yaptınız, hangi yandaşa verdiniz? Bunları
sorgulamak için beş dakikalık sürem yetmez. Her seferinde söylüyorum: Kimin
yüreği yetiyorsa -en tepeden en aşağıya kadar- hangi televizyonda diyorsanız
2002’den bu yana yapılan bütün yatırımları masaya yatırmak istiyorum; ihale
yöntemlerini masaya yatırmak istiyorum; kayırılan firmaların yirmi yıl
öncesini, on beş yıl öncesini biliyorum.
(Mikrofon
otomatik cihaz tarafından kapatıldı) 
ALİ
ÖZCAN (Devamla) – Parsel bazında –ada bazında da değil bölge bazında- Kamu
İhale Yasası’nı bile dikkate almadan gayrimenkul ortaklığıyla kimlere ne iş
verildiğini bu kürsüde konuşalım. 
BAŞKAN
– Teşekkür ederim Sayın Özcan.
ALİ
ÖZCAN (Devamla) – Sürem bitti mi?
BAŞKAN
– Süre bitti efendim.
ALİ
ÖZCAN (Devamla) – Bir dakika…
BAŞKAN
– Sayın Özcan, kimseye vermedim, maalesef…
ALİ
ÖZCAN (Devamla) – Peki.
Ekonomik
barış, ekonomik uzlaşma mı istiyoruz? Onun için 17-25 Aralığı masaya
yatıracağız. Burada, bütün partiler, 17-25’te kimler nasiplenmişse, kimler
orada mağdursa, onları biz gündeme getirdiğimiz zaman ekonomik uzlaşma da,
ekonomik barış da olur. 
Şimdi,
esnaf… Esnafın stokundan vergi alıyorsunuz, büyük paralar getirecek adamdan
vergi almıyorsunuz. Böyle bir yasa olur mu? Esnaf şimdi bize soruyor: “Benden
vergi alıyorlar…” Ama, siz büyük paralar getirenden vergi almıyorsunuz. 
Toplumda
rahatlama ancak böyle olabilir.
BAŞKAN
– Sayın Özcan, çok teşekkür ederim.
ALİ
ÖZCAN (Devamla) – Ve bundan sonra bana ayrıcalık yapılsın istiyorum, benim beş
dakikalık süremin yedi dakikaya çıkarılmasını istiyorum.
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir. 
4’üncü
madde üzerinde üç önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 4'üncü maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
Saygılarımızla.

 Çetin Osman Budak Kadim
Durmaz Bihlun Tamaylıgil
 Antalya Tokat İstanbul
 Lale Karabıyık Musa
Çam Selin Sayek Böke
 Bursa İzmir İzmir
MADDE 4- (1) Bu Kanunun kapsadığı dönemlere ilişkin
olarak, bu Kanunun yayımlandığı tarihten önce başlanıldığı halde,
tamamlanamamış olan vergi incelemeleri ile takdir, tarh ve tahakkuk işlemlerine
bu Kanunun matrah ve vergi artırımına ilişkin hükümleri saklı kalmak kaydıyla
devam edilir. Bu işlemlerin tamamlanmasından sonra tarh edilen vergilerin %40'ı
ile bu tutara gecikme faizi yerine bu Kanunun yayımlandığı tarihe kadar Yİ-ÜFE
aylık değişim oranları esas alınarak hesaplanacak tutar ile bu tarihten sonra
ihbarnamenin tebliği üzerine belirlenen dava açma süresinin bitim tarihine kadar
hesaplanacak gecikme faizinin tamamının, vergi aslına bağlı olmayan cezalarda
cezanın %20'sinin; ihbarnamenin tebliğ tarihinden itibaren otuz gün içerisinde
yazılı başvuruda bulunularak, ilk taksit ihbarnamenin tebliğini izleyen aydan
başlamak üzere ikişer aylık dönemler halinde altı eşit taksitte ödenmesi
şartıyla vergi aslının %60'ının, vergi aslına bağlı olmayan cezalarda cezanın
%80'inin, vergilere bu Kanunun yayımlandığı tarihe kadar uygulanan gecikme
faizinin ve vergi aslına bağlı cezaların tamamının tahsilinden vazgeçilir.
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 4’üncü maddesinin (5)’inci fıkrasının
madde metninden çıkarılmasını arz ve teklif ederiz. 
 Mustafa Kalaycı Erhan
Usta Mevlüt Karakaya
 Konya Samsun Adana
 Erkan Akçay Mehmet
Erdoğan İsmail Faruk Aksu
 Manisa Muğla İstanbul
BAŞKAN – Şimdi, maddeye en aykırı
önergeyi okutup, işleme alacağım. 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 4’üncü maddesinin teklif metninden
çıkarılmasını arz ve teklif ederiz. 
 Ahmet Yıldırım İdris
Baluken Çağlar Demirel
 Muş Diyarbakır Diyarbakır
 Meral Danış Beştaş Osman
Baydemir Filiz Kerestecioğlu Demir
 Adana Şanlıurfa İstanbul
 Erol Dora
 Mardin
BAŞKAN
– 4’üncü maddenin teklif metninden çıkarılmasını öneren, Halkların Demokratik
Partisi Grubuna mensup milletvekillerinin vermiş olduğu önergeyle ilgili olarak
Komisyona soruyorum: Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen Erol Dora, Mardin Milletvekili. 
Buyurunuz
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Bazı Alacakların Yeniden
Yapılandırılmasına İlişkin 409 sıra sayılı Kanun Teklifi’nin 4’üncü maddesi
üzerine Halkların Demokratik Partisi adına söz almış bulunuyorum. Genel Kurulu
saygıyla selamlıyorum. 
Değerli
milletvekilleri, şimdi Hükûmetin Meclis gündemine getirdiği yeni bir vergi affı
üzerinde görüşüyoruz. En son vergi affı, bildiğimiz gibi, 2014 Eylül ayında
Meclisten geçerek kanunlaşmıştı. Bir vergi sisteminde neredeyse iki yılda bir
af çıkarılıyorsa rahatlıkla söylenebilir ki aslında bir vergi sistemi yoktur.
Dönemsel konjonktüreldurumlara, ekonomik krize göre şekillenen ve büyük
sermayeleri, vergi ödemeyenleri kayıran bir vergi rejimi söz konusudur. 
Değerli
milletvekilleri, bu teklifin gerekçesinde “Vergi affını kamu alacaklarını
azaltmak için getiriyoruz.” denmiş. Peki, örneğin, son vergi affı kamu
alacaklarını azaltmış mı? Hayır. 2014’te çıkarılan vergi affı öncesi kamu
alacağı Bakanlık verilerine göre 67 milyar iken şu an kamu alacakları yine
Bakanlık verilerine göre 90 milyarı aşmıştır. Yani, borçlular borçlarını
ödememişlerdir, daha doğrusu ödeyememişlerdir. Dolayısıyla, vergi affı, temel
vergi problemini çözememiştir. Çünkü, af çok önemli bir müessesedir ve istisnai
durumlarda ender olarak uygulanmalıdır. Vergisini düzenli ödeyen
yurttaşlarımıza haksızlık edilmemelidir. 
Değerli
milletvekilleri, elbette vergi affı çıkarılırken ya da kamu alacakları
yapılandırılırken dikkat edilmesi gereken önemli bir husus da merkezî ve genel
kurallar yerine bölgesel kriterlerin de göz önüne alınması gereğidir. Şöyle ki,
örneğin, bölgeler arasında farklılıklara göre şu anda Diyarbakır’da durum
farklı, İstanbul’da farklı, Ankara’da farklı, diğer bölgelerimizde farklıdır.
Bu bölgelerde borçlular özellikle hangi illerde yığılmış? Hangi bölgelerdeki iş
yerlerimizin borcu daha fazla ya da o bölgelerde küçük işletmeler mi, büyük
işletmeler mi borçlu ya da sektörler itibarıyla bu borçların dağılımı nasıldır?
Hangi sektörler özellikle borçludur? Bunlara bakılmalıdır. Ancak, anladığımız
kadarıyla Bakanlığın bu yönde somut bir çalışması bulunmamaktadır. Örneğin,
neredeyse bir yıldır sokağa çıkma yasağı uygulanan il ve ilçelere dönük makul
vergi düzenlemeleri gerçekleştirilmemiştir. 
Değerli
milletvekilleri, tabii, şimdi, bir darbe girişimi yaşadık, bunu tekrar
lanetliyoruz. Bu darbe girişiminin ve öncesi süreçlerin bizi getirdiği bir
ekonomik kriz ortamı bulunmaktadır. Turizm ciddi ölçüde zarar gördü, bununla
bağlantılı tüm sektörler zarar gördü. Diğer taraftan, yurttaşlarımızın kaygı
düzeyi son derece yüksek. Bu da alışveriş yapma davranışını engelleyen bir
husustur. Bu süreçler zincirleme olarak olumsuz neticeler doğurmaktadır.
Yurttaşlar sadece devlete olan borçlarını aksatmamakta, bankalara, özel
kişilere olan borçların ödenmesinde de ciddi sıkıntılar yaşanmaktadır. 
Değerli
milletvekilleri, bakınız, resmî verilere göre 2016 Mayıs ayı itibarıyla
Türkiye’de bankalardan çektiği bireysel kredi borcunu ödeyemediği için yasal
takibe intikal etmiş ve hâlen yasal takibe devam eden gerçek kişi sayısı 1
milyon 700 bini aşmıştır. Yine, 2016 Mayıs itibarıyla kredi kartı borcunu
ödeyemediği için yasal takibe intikal etmiş ve hâlen yasal takibi devam eden
gerçek kişi sayısı 2 milyon 100 bini aşmış bulunmaktadır. 
Değerli
milletvekilleri, sonuç itibarıyla 15 Temmuz darbe girişimiyle de iyice açığa
çıkmıştır ki içte savaş, dışta gerilim sürdürülebilir politikalar değildir.
Ülkemizde sürekli vergi affı, barışı çıkarmak ancak geçici çözümlerdir ve sonuç
alıcı değildir. Asıl olan, vergi barışından önce toplumsal barışımızdır. Eşit
yurttaşlık temelinde toplumsal barışımızı sağladığımız takdirde vergi barışı
kendiliğinden sağlanacaktır. Çünkü, ekonominin başdüşmanlarından biri
savaşlardır. Birikimlerimizi silaha ve gerilime harcamaktayız. Aksi durum
gerilim, çatışma, kan ve gözyaşının yanında, daha fazla yoksullaşma ve daha
fazla toplumsal travmadan başka bir sonuca yol açmamaktadır. 
Buradan
bütün siyasi partilere de seslenmek durumundayız. Türkiye’de vuku bulan bu
darbe nedeniyle, bunu bir musibet olarak değerlendirerek, bir musibetin bin
nasihatten daha evla olduğunu da düşünerek, bütün partilerle diyalog
sürdürülerek bir an önce Türkiye’de cereyan eden bu çatışmalı sürecin de
bitirilmesine vesile olmasını temenni ediyor, tekrar Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ederim Sayın Dora.
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz Sayın Başkan.
BAŞKAN
– Karar yeter sayısı talebi vardır, karar yeter sayısı arayacağım.
Kabul
edenler… Kabul etmeyenler…
İDRİS
BALUKEN (Diyarbakır) – 96 kişi var Sayın Başkan.
BAŞKAN
– Önerge kabul edilmemiştir, karar yeter sayısı vardır.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 4’üncü maddesinin (5)’inci fıkrasının
madde metninden çıkarılmasını arz ve teklif ederiz. 
Mevlüt Karakaya (Adana)
ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Mevlüt Karakaya, Adana Milletvekili.
Buyurunuz
Sayın Karakaya. (MHP sıralarından alkışlar)
MEVLÜT
KARAKAYA (Adana) – Sayın Başkan, değerli milletvekilleri; Bazı Alacakların
Yeniden Yapılandırılmasına İlişkin Kanun Teklifi’nin 4’üncü maddesi üzerinde
verilmiş olan önerge üzerinde Milliyetçi Hareket Partisi Grubu adına söz almış
bulunuyorum. Hepinizi saygıyla selamlıyorum. 
Değerli
milletvekilleri, aslında, bu maddede gecikme faizleri ve cezalara ilişkin aflar
getirilmekte, oranları şu ya da bu. İşin doğrusu, bu oranları oturup
tartışmanın kimseye bir faydası olduğunu da düşünmüyorum. Çünkü konunun bu
tarafından tartışılması aslında havanda su dövmekten başka bir şey değil. 
Bakın,
buradaki asıl sorun, çarpık, yanlı ve yanlış sistemin sonuçları, çıktıları
üzerinde konuşmaktır. Vergi barışı diyoruz, varlık barışı diyoruz, stok affı
diyoruz, vergi affı diyoruz; bugüne kadar, son on dört yıl içerisinde 5 barış
denemesi yaptık. Barış diyoruz; e, barış olduğuna göre herhâlde küs olanlar da
var. Buradaki küs kim? Kim kime küstü? Vatandaş devlete küstü. Niye küstü?
Vatandaş vergisini ödeyemedi, ödemedi, cezasını ödemedi. Dolayısıyla, burada
mali yükümlülüklerini yerine getiremediği için devlete küsmüş durumda. Aslında,
bu mantıktan bakarsak vatandaşın devlete değil devletin vatandaşa küsmesi
lazım. Peki, soruyor muyuz -5 barış denemesi yapıyoruz, arkasından yenilerini
ilave ediyoruz ki son yapılanın süreci de henüz tamamlanmadan- bu millet neden
küsüyor, neden vergisini ödemiyor? Bu çarpık ve yanlış sistemden kaynaklanan
bir sonuç. Bunu alışkanlık hâline getirenler de elbette olabilir ama geldiğimiz
nokta itibarıyla baktığınızda, uygulanan vergi sisteminin hiçbir adaletli
yanının olmadığını görüyoruz. Ekonominin iki temel bileşeni var özü itibarıyla,
birisi üretim, diğer ayağı paylaşımdır. Katma değeri yüksek, etkinliği yüksek
üretimi yapacaksınız, bunu da hakkaniyetli bir biçimde paylaştıracaksınız.
Peki, hakkaniyetli bir paylaşım var mı? Bakın, gayrisafi yurt içi hasılanın
üçte 1’ini tekrar topluyoruz. Peki, gayrisafi yurt içi hasılanın oluşumunda
adaletli, hakkaniyetli bir paylaşımdan bahsedebilir miyiz? Bırakın sadece
ekonomik alanda, birçok alanda, bugünlerde üzerinde durduğumuz, konuştuğumuz
merkezî sınavlarda yapılan haksızlıklara bakın, hakça bir rekabet ortamını
oluşturabildik mi? Hayır. Hayatın, yaşamın hangi alanına bakarsak bakalım hepsinde
bir hakkaniyetsizlik, bir haksızlık var. Peki, gayrisafi yurt içi hasılanın
topladığımız o üçte 1’ini ne yapıyoruz? Bir kısmını kamu hizmetlerine
kullanıyoruz, transferler yapıyoruz, tekrar dağıtıyoruz. Ne maksatla? O
hakkaniyeti, adaleti sağlamak maksadıyla. Bunu yapabiliyor muyuz? Hayır, bunu
da yapamıyoruz. 
Değerli
milletvekilleri, bakın, devlet ne diyor? “Affedelim, barışalım.” diyor.
Vatandaş barışıyor mu? Hayır, yenilerini getiriyoruz. Peki, o zaman ne yapmamız
lazım? Öncelikle bu çarpık sistemi bir bütün olarak ele almamız lazım, adaletli
bir vergi sistemini getirmemiz lazım, bu konuları aceleye getirmeden, çalışarak
yapmamız lazım. Bakın, bu yasa teklifindeki dile baktığınızda baştan aşağı,
ciddi bir şekilde yanlışların olduğunu, yanlış anlaşılmalara neden olabilecek
birçok ifadelerin olduğunu görüyoruz. 6’ncı maddeyle ilgili verdiğimiz önergede
biraz bu konulara, teknik kısımlarına gireceğim ama artık bu barış olayını,
modern ülkelerde, çağdaş ülkelerde olduğu gibi bizim de raflara kaldırmamız lazım,
onun için doğru, adaletli, hakkaniyetli sistemleri geliştirmemiz lazım.
Hepinize
saygılarımı sunuyorum.
BAŞKAN
– Teşekkür ediyorum Sayın Karakaya. (MHP sıralarından alkışlar) 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 4'üncü maddesinin (1)’inci fıkrasının aşağıdaki şekilde değiştirilmesini
arz ve teklif ederiz.
Saygılarımızla. 
Çetin Osman Budak
(Antalya) ve arkadaşları
MADDE
4- (1) Bu Kanunun kapsadığı dönemlere ilişkin olarak, bu Kanunun yayımlandığı
tarihten önce başlanıldığı halde, tamamlanamamış olan vergi incelemeleri ile
takdir, tarh ve tahakkuk işlemlerine bu Kanunun matrah ve vergi artırımına
ilişkin hükümleri saklı kalmak kaydıyla devam edilir. Bu işlemlerin
tamamlanmasından sonra tarh edilen vergilerin % 40'ı ile bu tutara gecikme
faizi yerine bu Kanunun yayımlandığı tarihe kadar Yİ-ÜFE aylık değişim oranları
esas alınarak hesaplanacak tutar ile bu tarihten sonra ihbarnamenin tebliği
üzerine belirlenen dava açma süresinin bitim tarihine kadar hesaplanacak
gecikme faizinin tamamının, vergi aslına bağlı olmayan cezalarda cezanın %
20'sinin; ihbarnamenin tebliğ tarihinden itibaren otuz gün içerisinde yazılı
başvuruda bulunularak, ilk taksit ihbarnamenin tebliğini izleyen aydan başlamak
üzere ikişer aylık dönemler halinde altı eşit taksitte ödenmesi şartıyla vergi
aslının % 60'ının, vergi aslına bağlı olmayan cezalarda cezanın % 80'inin,
vergilere bu Kanunun yayımlandığı tarihe kadar uygulanan gecikme faizinin ve
vergi aslına bağlı cezaların tamamının tahsilinden vazgeçilir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Çetin Osman Budak, Antalya Milletvekili.
Buyurunuz
Sayın Budak.
ÇETİN
OSMAN BUDAK (Antalya) – Sayın Başkan, değerli milletvekilleri; 409 sıra sayılı
Kanun Teklifi’nin 4’üncü maddesiyle ilgili önergemiz üzerine söz almış
bulunuyorum.
Konuşmamın başında bir kere daha 15 Temmuz kanlı darbe
girişimini lanetliyor, darbeye geçit vermeyen milletimizi, milletvekillerimizi,
yaşamını yitiren yurttaşlarımızı saygıyla anıyorum.
Türkiye
büyük bir badire atlattı. Umarım ülkemiz bir daha böyle olumsuzluklarla karşı
karşıya kalmaz. Bu tür olaylar kişisel kefaletle çözülecek olaylar değildir; bu
tür olaylar laikliğe, hukuka, demokrasiye, akla, bilime yönelmekle olur. Eğer
olmazsa önümüzdeki dönemde de yine aynı kabuslarla karşı karşıya kalma riskimiz
var. Ve burada şunu bir kere daha ifade edeyim: Bundan ders almamız gereken bir
durum olduğunu, özellikle de AKP’nin bu durumdan ders alması gerektiğini ifade
etmek istiyorum.
Değerli
arkadaşlar, bu darbe girişiminin aslında bizim önümüzü de biraz açmış olması
temennisindeyim. Demokratikleşme adına, hukukun üstünlüğü adına, adalet
anlamında önümüzü açmıştır umarım ve buradan toplumsal bir mutabakatın,
toplumsal bir uzlaşmanın çıkmasını da temenni ediyorum.
Yıllardır
yapısal reformlardan bahsedilir, yıllardır yapısal sorunlardan bahsedilir,
yıllardır da bir türlü adım atamadığınız reformlar söz konusudur. İşte
geliyoruz oradan da bugünkü durumumuza, 6’ncısını konuşuyoruz şu anda vergi
affının. Ben barış falan demiyorum çünkü iş barışını bozacak noktaya gelmiş bir
af silsilesiyle karşı karşıyayız. 6 defa af olur mu on iki senede? Ben yirmi
altı yıldır özel sektörün içinde iş yapmaya çalışan bir arkadaşınızım. Herhâlde
10’un, 20’nin üzerinde afla karşı karşıya kaldık. Her seferinde kendimi enayi
gibi hissettim. Her seferinde günü gününe vergisini ödeyen, hatta zor
zamanlarda kredi kullanıp vergisini ödeyen bir kardeşinizim. Yine bu sefer aynı
durumla karşı karşıyayız. Yani, burada yapısal reformları önünüze eğer bu
dönemde de koymazsanız, eğer muhalefetle birlikte yapısal reformları, eğitimden
sağlığa kadar, ekonomiden sosyal yaşama kadar yapısal reformları gene
ıskalarsanız önümüzde bundan daha büyük badirelerin olacağını da burada uyarı
olarak söylemek istiyorum. 
Bakın,
ben burada birkaç rakam vereyim: 2003’te vergi barışı yapıldıktan sonra -6 defa
dedik- son 2014’te bir vergi barışı yapılmış. Şimdi ne oluyor yani neden
oluyor? Bakıyorsunuz, belki buradaki bu aflarda devletin alacakları düşmüş
olabilir diye düşünüyorsunuz, baktığınızda geçen af zamanında 100 milyar alacak
var, bugünkü noktaya geldiğinizde yüzde 58 artmış, 158 milyara çıkmış. Vergiler
ödenemez durumda. Neden ödenemiyor vergiler? Çünkü küçük esnafa yaptığınız
hiçbir şey yok. 
Yani,
burada bir örnekle bunu size anlatmaya çalışacağım, turizm sektörü. Tamamen
iktidarın yanlış politikalarıyla, dış politika, iç politika hatalarıyla orada
yatırım yapan yatırımcıyı, orada çalışan turizm emekçisini mahvettiniz. Şu anda
Rusya’yla el sıkıştık. Antalya’nın geçen yıla göre sadece rakamı -bakın, geçen
yıl da kötüydü- eksi yüzde 97 yazdı arkadaşlar. Ha, Almanya, Avrupa peki ne
oldu? Oradan da, Almanya’dan 500 bin eksi yazdık. Burada, ne ekonominin ne
ülkenin yönetilmediğini bir kere daha ifade etmek istiyorum. Antalya,
Kapadokya, İstanbul, Muğla, Aydın oradaki insanlar evine ekmek götüremiyor
bırakın vergi ödemeyi, evine ekmek götüremiyor; iflas eşiğinde. Maliye Bakanı
da burada, diğer arkadaşlarım burada, buraya el atmadınız. Bu paketin içinde
böyle bir şey yok, dibe vurmuş turizm sektörü, tarım sektörü dibe vurmuş,
bunlara hiçbir şey yapmadınız; af üstüne af, vergi affı. 
Dolaylı
vergilerle ilgili de -zamanım kalmadı- bir şey söyleyeceğim. Eğer siz maliyede
bu yapısal reformları yerine getirmezseniz, dolaylı vergilerle, asgari ücretle
100 bin dolar geliri olanı bir tutarsınız. İşte, bu insafsızlıktır, bu
adaletsizliktir. Burada toplumsal barışı da, vergi barışını da sağlayamazsınız.
Demek ki neymiş? Ekonomi yönetilemiyor. Demek ki neymiş? Maliye politikaları
böyle yürütülemezmiş, böyle kamu maliyesi yönetimi de olmazmış. O yüzden
vergiyi kazanandan alacaksınız. Yani, benzinin üzerinden yoksulla fakir eşit
değerde vergi ödemeyecek. O yüzden, ben burada şunu…
(Mikrofon
otomatik cihaz tarafından kapatıldı) 
ÇETİN
OSMAN BUDAK (Devamla) – söylemiyorum, bütün arkadaşlarım söyledi: Yani burada
namuslu, kendi vergisini kredi alıp ödeyenlere burada indirim sağlayın
demiyorum. Bunu düşünecek olan ülkeyi yöneten yürütmedir. Sizler
düşüneceksiniz, uygulamayı sizler yapacaksınız. 
Ben
hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Budak.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci
madde üzerinde üç önerge vardır, önergeleri okutuyorum: 

Türkiye Büyük Millet Meclisi
Başkanlığına
Görüşülmekte
olan 409 sıra sayılı Kanun Teklifi’nin 5’inci maddesinin (3)’üncü fıkrasının
(a) bendinin aşağıdaki şekilde değiştirilmesini arz ve teklif ederiz.
 İsmail Faruk Aksu Mustafa
Kalaycı Erhan Usta
 İstanbul Konya Samsun
 Erkan Haberal Mehmet
Erdoğan
 Ankara Muğla
“a) 
Katma değer vergisi mükellefleri, her yıl bir vergilendirme dönemine ilişkin
olarak verdikleri beyannamelerdeki (ihtirazi kayıtla verilenler dâhil)
hesaplanan katma değer vergisi tutarından hesaplanan katma değer vergisi
yaratan teslim ve hizmetlerin alım tutarlarına isabet eden indirilecek KDV tutarının
düşürülmesinden sonra bulunacak tutarın 2011 yılı için yüzde 6, 2012 yılı için
yüzde 5, 2013 yılı için yüzde 4, 2014 yılı için yüzde 3 ve 2015 yılı için yüzde
2 oranında artırarak hesaplanacak katma değer vergisini, vergi artırımı olarak
bu Kanunun yayımlandığı tarihi izleyen ikinci ayın sonuna kadar beyan ederler.
25/10/1984 tarihli ve 3065 sayılı Katma Değer Vergisi Kanununun 11 inci
maddesinin (1) numaralı fıkrasının (c) bendi ve geçici 17 nci maddesine göre
tecil-terkin uygulamasından faydalanan mükellefler için artırıma esas tutarın
belirlenmesinde, tecil edilen vergiler hesaplanan vergiden düşülür.”
Türkiye Büyük Millet Meclisi
Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 5’inci maddesinin (1)’inci fıkrasının (ğ) bendinin, aynı
maddenin (3)’üncü fıkrasının (a) bendinin, yine aynı maddenin (7)’nci
fıkrasının aşağıdaki şekilde değiştirilmesini arz ve teklif ederiz.
Saygılarımızla.
 Kadim Durmaz Selin
Sayek Böke Bihlun Tamaylıgil
 Tokat  İzmir İstanbul
 Musa Çam Lale
Karabıyık
 İzmir Bursa
MADDE
5- (1) “ğ) Gelir ve kurumlar vergisi mükelleflerinin matrah artırımında
bulundukları yıllara ait zararların yüzde 25’i, 2016 ve izleyen yıllar
kârlarından mahsup edilmez.” 
(3)
"a) Katma değer vergisi mükellefleri, her bir vergilendirme dönemine
ilişkin olarak verdikleri beyannamelerindeki (ihtirazi kayıtla verilenler
dâhil) hesaplanan katma değer vergisinin yıllık toplamı üzerinden 2011 yılı
için %1,75, 2012 yılı için %1,5, 2013 yılı için %1,25, 2014 yılı için %1 ve
2015 yılı için %O,75 oranından az olmamak üzere belirlenecek katma değer
vergisini, vergi artırımı olarak bu Kanunun yayımlandığı tarihi izleyen ikinci
ayın sonuna kadar beyan ederler. 25/10/1984 tarihli ve 3065 sayılı Katma Değer
Vergisi Kanununun 11 inci maddesinin (1) numaralı fıkrasının (c) bendi ve
geçici 17 nci maddesine göre tecil-terkin uygulamasından faydalanan mükellefler
için artırıma esas tutarın belirlenmesinde, tecil edilen vergiler hesaplanan
vergiden düşülür."
(7)
"Artırımda bulunan mükellefler hakkında başlanılan vergi incelemeleri ve
takdir işlemlerinden bu kanunun yayımlandığı tarih itibariyle
sonuçlandırılmamış olanlara bu maddenin birinci fıkrasının (ı) bendi ve üçüncü
fıkrasının (e) bendi hükümleri saklı kalmak kaydıyla devam edilmez."
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 5’inci maddesinin teklif metninden
çıkarılmasını arz ve teklif ederiz.
 Ahmet Yıldırım İdris
Baluken Çağlar Demirel
 Muş Diyarbakır Diyarbakır
 Meral Danış Beştaş Osman
Baydemir Filiz Kerestecioğlu Demir
 Adana Şanlıurfa İstanbul
 Mahmut Celadet Gaydalı 
 Bitlis 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Mahmut Celadet Gaydalı, Bitlis Milletvekili.

Buyurunuz
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Sayın Başkan, değerli milletvekilleri; partim ve
grubum adına, görüşülmekte olan 409 sıra sayılı Kanun Teklifi’nin 5’inci
maddesi üzerine söz almış bulunmaktayım, Genel Kurulu ve kamuoyunu saygıyla
selamlarım. 
Değerli
milletvekilleri, Türkiye’nin en büyük problemlerinden biri vergi sisteminde
meydana gelen adaletsizliktir. Hükûmetten bu adaletsiz vergi sistemine yönelik
kalıcı ve adil bir çözüm getirmesi adına kanun tasarıları beklenirken maalesef
Hükûmet sorumluluk almaktan kaçınmıştır. 
Kanun
teklifi geneli itibarıyla incelendiğinde, toplumsal adaletsizliği önlemek
yerine bu adaletsizliği daha da derinleştirerek vergisini ödeyen vatandaşa
yönelik hiçbir iyi niyet göstermediği gibi özellikle büyük sermaye gruplarının
vergilerini ödemediği için ödüllendirildiği bir yapılandırma sergilenmektedir.
Bununla birlikte hukuksal açıdan resmen vatandaşla pazarlık yapılması
öngörülmekte, vatandaşa “Vergi affından yararlanmayı istiyorsan davanı çek.”
diyerek bir yaptırım da uygulanmak istenmektedir. Herhangi bir kanun teklifi
hazırlanırken hukuksal kazanımlara yönelik baskıcı bir dil kullanılmamalıdır.
Yani, eğer bir vergi affı öngörülüyorsa toplumun en temel normu olan hukuka
yönelik bir cebir uygulanması, özellikle bu dilin iktidar partisine mensup bir
milletvekili tarafından kullanılıyor olması doğru bir yaklaşım değildir. 
3’üncü
maddeyle vergi affı için “Davanı çek.” denilmekte, bir sonraki maddeyle “Sahte
belge düzenlesen de, kullansan da vergi affından yararlanacaksın.” denilmekte.
Teklifin içeriği bir yandan “Vergi affı için hukuksal kazanımlardan vazgeç.”
derken diğer yandan “Hukuksal anlamda suçlu olsan da ön koşulsuz aftan
yararlanacaksın.” denmekte ve kendi içerisinde bir çelişki yaratmaktadır.
Devletin adaletsizliklerle mücadele etmesi ve toplumun yararına yönelik sağlam
politikalar üreten bir yapı olması gerekirken tam tersi bir yaklaşım
sergilenmekte ve bunu yaparken de toplum yanıltılmaktadır. 
Değerli
milletvekilleri, 5’inci madde incelendiği zaman tamamen sıkıntılı olan bir
düzenleme sunulmakta, matrah artırımında vergisel yükümlülüklerini yerine
getirmemiş, gerçek olması gereken vergiyi ödememiş kişilerin ve işletmelerin
matrah artırımı yaparak çok küçük rakamlarla usulsüzlükten kurtulması
öngörülmektedir. Böyle bir durum baştan vergi adaleti ilkesine aykırıdır yani
bir yandan düzgün bir şekilde vergisini verenlerle diğer yandan usulsüzlük
yapanlar arasında adaletsizlik yaratacak, daha doğrusu, vergisini düzgün vereni
pişman edecektir. Hem anayasal eşitliği hem de vergi uyumunu ortadan kaldıracak
bir düzenlemedir. Oysa devlet insanlara vergi verme yükümlülüğü getirir.
Sürekli vergi aflarının yapılması ve ucuz pazarlık usulleriyle özellikle büyük
sermaye kesimlerine büyük kolaylık sağlanmaktadır. Bu ve benzeri büyük aflar
mali disiplini bozan düzenlemelerdir. Büyük şirketlere dönük sürekli yapılan
vergi affı alışkanlığı vergi alanında da birçok usulsüzlüğü beraberinde
getirmektedir. Zira, bu sebeple, serbest muhasebeci, mali müşavirlerin yaptığı
işlemler, tutulan defterler de hükümsüz kılınmakta ve yeminli mali müşavirlerin
tasdik raporları anlamsız hâle gelmekte, bu meslek alanında usulsüzlük âdeta
teşvik edilmektedir. Şu an, birçok alanda olduğu gibi, usulsüzlükler gerek bu
madde gerekse bundan sonraki maddelerde yasal bir zemine oturtulmaya
çalışılmakta, toplumsal birçok alanda olmayan adaleti vergisel alanlarda da
ortadan kaldırmaktadır. Bizlerin burada yapması gereken sadece sermaye ve ona
bağlı kuruluşları desteklemek ya da bu anlamda politikalar belirlemek değil,
sorumlu vatandaşa en azından bunun karşılığını verebilmek olmalıdır. Yani en
azından toplumsal ahlak, zihin ve mantık bize bunu emrediyor. Yani Cengiz
Holdingin bir kalemde 430 milyon TL’lik vergi borcunu silip diğer yandan
topluma vergi ödeme konusunda kolaylıklar sağladığımızı iddia etmek doğru bir
yaklaşım değildir. 
Hepinizi
saygıyla selamlarım. (HDP sıralarından alkışlar)
BAŞKAN
– Teşekkür ederim Sayın Gaydalı. 
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter istiyoruz. 
BAŞKAN
– Karar yeter sayısı talebi vardır, karar yeter sayısı arayacağım. 
Kabul
edenler… Kabul etmeyenler…
Kâtip
üyeler arasında görüş farklılığı olduğundan, karar yeter sayısının olup
olmadığını elektronik cihazla yapacağım oylamada anlayacağım. 
Oylama
için iki dakika süre veriyorum. 
(Elektronik cihazla oylama yapıldı)
BAŞKAN – Karar yeter sayısı vardır, önerge kabul edilmemiştir.
İDRİS BALUKEN (Diyarbakır) – Sayın Başkan, bir söz
talebim var İç Tüzük 60’a göre.
BAŞKAN – Buyurunuz mikrofonunuzu açıyorum Sayın
Baluken.
IV.-
AÇIKLAMALAR (Devam)
24.-
Diyarbakır Milletvekili İdris Baluken’in, Kâtip Üyelerin oylamalardaki tutumuna
ilişkin açıklaması
İDRİS BALUKEN (Diyarbakır) – Teşekkür ediyorum.
Sayın
Başkan, Halkların Demokratik Partisi Grubu olarak Parlamentonun özellikle
işlevsizleştirilmeye çalışıldığı bir dönemde hem milletvekillerinin yasama
çalışmalarının takibi hem de bir muhalefet partisi olarak karşı olduğumuz bir
kanun teklifiyle ilgili İç Tüzük’ten gelen engelleme hakkımızı kullanmak
istiyoruz. Bunun için de birkaç kezdir karar yeter sayısı istiyoruz. Her üç
karar yeter sayısı istediğimde de ben AKP Grubundaki milletvekillerini saydım,
96 kişiyi aşmayan; 96, 90, 86 şeklinde olan milletvekili sayısını Başkanlık
Divanınız, işte “Tereddüte düşüldü, elektronik oylama yapalım.” şeklinde
değerlendiriyor. Şimdi, bu, bir kere olabilir, hoş da görülebilir ancak bu
müteakip defalar yapılınca bir muhalefet partisinin hak gasbı durumuyla karşı
karşıya kalıyoruz. Sizin tarafsızlığınızla ilgili herhangi bir şüphemiz yoktur.
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum.
Buyurunuz
Sayın Baluken.
İDRİS
BALUKEN (Diyarbakır) – Bütün Meclis Genel Kurulundaki milletvekillerinin bire
bir kulislerle yaptığı değerlendirmelerde tarafsız bir yönetim gösterdiğinizle
ilgili olumlu, olumluyabileceğimiz ortak, güzel bir kanaat var ancak Başkanlık
Divanında oturan kâtip üye arkadaşların bu konuda mutlaka uyarılması, orada
oturan kâtip üyelerinin parti kimliğinden sıyrılarak tarafsız bir yönetim için
işlerini ciddiyetle yapmaları gerektiğini özellikle hatırlatıyorum.
Teşekkür
ederim.
BAŞKAN
– Teşekkür ediyorum Sayın Baluken.
Sayın milletvekilleri, önerge oylamalarında ya da madde
oylamalarında herhangi bir şekilde karar yeter sayısı ya da toplantı yeter
sayısı istenmesi hâlinde İç Tüzük’e göre, Başkanlık Divanı bu oylamada, işari
olarak yapılan bu oylamalarda oyları sayarlar. Eğer kâtip üyeler arasında bir
görüş farklılığı olur ise doğal olarak bu oylamayı elektronik cihazla yapmak
zorundayız. İşari olarak yaptığımız oylamalarda kâtip üyeler arasında görüş
farklılığı olmuştur, o nedenle elektronik cihazla oylama yapmışızdır. Ben kâtip
üyelerin bu konuda özel bir niyetle hareket ettiklerini düşünmüyorum Sayın Baluken
ama uyarınızı ben aldım. Elbette oyların sayımında Başkanlık Divanı gerekli
dikkati, titizliği gösterecektir.
Teşekkür
ederim.
İDRİS
BALUKEN (Diyarbakır) – Sayın Başkan, tutanaklara geçmesi açısından ifade
ediyorum, ben rakamları verirken uydurulmuş rakamlar ifade etmedim.
BAŞKAN
– Asla, ben öyle bir şey söylemedim Sayın Baluken.
İDRİS
BALUKEN (Diyarbakır) – Her 3 defa da saydım ve siz de çok iyi gözlemliyorsunuz
ki elektronik oylamaya geçildiği zaman burada olmayan milletvekillerinden daha
fazlası zaten salondan buraya geçmiş oluyor. Dolayısıyla ilk kanaatler dikkatli
bir şekilde yapılmadığı için böyle bir durum ortaya çıkıyor. Demin, özellikle
Adalet ve Kalkınma Partisinden oturan Başkanlık Divanı üyesinin kâğıt okurken
size görüş belirttiğini, kanaat belirttiğini müşahede ettik. Yani bu konularda
titizlik rica ediyoruz. 
BAŞKAN
– Anladım, teşekkür ederim. 
Hatta
şöyle bir şey de oldu, ben onu ifade edeyim: Bir süre önce yapılan 2 oylamada
kâtip üyeler arasında görüş farklılığı yine var gibiydi demeyeyim, bir kâtip
üye arkadaşımız müteredditti. Ben karar yeter sayısının olmadığını ifade ettim
ve o şekilde “Karar yeter sayısı yoktur.” deyip ara vermiştim.
Arkadaşlar,
uyarılar elbette ki Başkanlık Divanı için yol göstericidir. Bu uyarıları
Başkanlık Divanı şüphesiz dikkate alacaktır. Bütün arkadaşlarımız burada iyi
niyetle, samimiyetle çalışmaktadır. 
Teşekkür
ederim arkadaşlar.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden
Yapılandırılmasına İlişkin Kanun Teklifi (2/1310) ile Plan ve Bütçe Komisyonu
Raporu (S. Sayısı: 409) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 5’inci maddesinin (1)’inci fıkrasının (ğ) bendinin, aynı
maddenin (3)’üncü fıkrasının (a) bendinin, yine aynı maddenin (7)’nci
fıkrasının aşağıdaki şekilde değiştirilmesini arz ve teklif ederiz.
Saygılarımızla.
Kadim Durmaz (Tokat) ve
arkadaşları
MADDE
5- (1) “ğ) Gelir ve kurumlar vergisi mükelleflerinin matrah artırımında
bulundukları yıllara ait zararların yüzde 25’i, 2016 ve izleyen yıllar
kârlarından mahsup edilmez.” 
3) “a) Katma değer vergisi mükellefleri, her bir
vergilendirme dönemine ilişkin olarak verdikleri beyannamelerindeki (ihtirazi
kayıtla verilenler dâhil) hesaplanan katma değer vergisinin yıllık toplamı
üzerinden 2011 yılı için %1,75, 2012 yılı için %1,5, 2013 yılı için %1,25, 2014
yılı için %1 ve 2015 yılı için %O,75 oranından az olmamak üzere belirlenecek
katma değer vergisini, vergi artırımı olarak bu Kanunun yayımlandığı tarihi
izleyen ikinci ayın sonuna kadar beyan ederler. 25/10/1984 tarihli ve 3065
sayılı Katma Değer Vergisi Kanununun 11 inci maddesinin (1) numaralı fıkrasının
(c) bendi ve geçici 17’nci maddesine göre tecil-terkin uygulamasından
faydalanan mükellefler için artırıma esas tutarın belirlenmesinde, tecil edilen
vergiler hesaplanan vergiden düşülür."
(7)
“Artırımda bulunan mükellefler hakkında başlanılan vergi incelemeleri ve takdir
işlemlerinden bu kanunun yayımlandığı tarih itibariyle sonuçlandırılmamış
olanlara bu maddenin birinci fıkrasının (ı) bendi ve üçüncü fıkrasının (e)
bendi hükümleri saklı kalmak kaydıyla devam edilmez.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Gerekçeyi okutuyorum. 
Gerekçe:
Madde
kapsamında yer alan bazı fıkra ve bent hükümlerindeki oranların mükellefler
lehine düşürülmesi amacıyla söz konusu değişiklik önerilmektedir.
Teklifte
mükellefler beyannamelerinde yer alan hesaplanan KDV’Ieri üzerinden, 2011 yılı
için yüzde 3,5, 2012 yılı için yüzde 3, 2013 yılı için yüzde 2,5, 2014 yılı
için yüzde 2, 2015 yılı için yüzde 1,5 oranında vergi artırımında
bulunabilecekler.
Ancak
bazı işkollarında hasılat tutarı dolayısıyla hesaplanan vergi çok yüksek
olabilmekte buna karşılık çok düşük oranlarda kazanç elde edilmektedir.
Örneğin, toptan demir ticaretinde çok yüksek tutarlarda hasılat gerçekleşmesine
rağmen kârlılık oranları yüzde 1 civarında seyretmektedir. Bu örneğe akaryakıt
ticareti veya birçok toptan ticareti gibi sektörleri de eklemek mümkündür. Bu
durumda hasılat ve dolayısıyla hesaplanan KDV yüksekliği birçok sektörde KDV
artırımı durumunda yüksek tutarların ortaya çıkması nedeniyle yasanın beklenen
amaca ulaşmasını engelleyeceği gibi bu iş alanlarında faaliyette bulunan
mükellefler bakımından bir haksızlığa neden olacaktır.
KDV
artırımında uygulanacak oranların en az yüzde 50 oranında indirilerek yıllar
itibariyle yüzde 0,75 ila yüzde 1,75 aralığına çekilmesi doğru olacaktır.
Ayrıca
yasa teklifinin 5’inci maddesinin (7) numaralı fıkrasında yer alan hükme göre
artırımda bulunan mükellefler hakkında başlanılan vergi incelemeleri ve takdir
işlemlerinin kanunun yayımlandığı tarihi izleyen ayın başından itibaren bir ay
içinde sonuçlandırılamaması hâlinde bu işlemlere devam edilmeyeceği belirtilmektedir.
Bu
durumun önemli haksızlıklara sebep olması muhtemeldir. Zira yasa teklifinde
öngörülen sürede incelemesi tamamlanan az sayıda mükellef vergi incelemesi veya
takdir komisyonu kararı ile öngörülen sonuçlara katlanmak durumunda kalacak
iken buna mukabil incelemesi tamamlanmayan mükelleflere önemli bir avantaj
sağlanmış olacaktır. Diğer yandan takdir veya inceleme işlemi sonuçlanan
mükellefler nezdinde diğer incelemeler bekler iken kendisi hakkında süren
incelemenin neden sonuçlandığı şeklinde olumsuz düşünceler oluşabilecektir.
Bu
nedenle yasanın yayımlandığı tarihten önce başlanılan vergi incelemeleri ve
takdir işlemleri için tamamlamaya ilişkin herhangi bir süre konulmaksızın
yasanın yayımlandığı tarihte sonuçlandırılmayan işlemlere devam edilmeyeceği yönünde
düzenleme yapılması önemlidir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı kanun teklifinin 5’inci maddesinin (3)’üncü fıkrasının (a)
bendinin aşağıdaki şekilde değiştirilmesini arz ve teklif ederim.
Erhan Usta (Samsun) ve
arkadaşları
“a) Katma Değer Vergisi mükellefleri her yıl bir
vergilendirme dönemine ilişkin olarak verdikleri beyannamelerdeki (ihtirazı
kayıtla verilenler dâhil) hesaplanan katma değer vergisi tutarından hesaplanan
katma değer vergisi yaratan teslim ve hizmetlerin alım tutarlarına isabet eden
indirilecek KDV tutarının düşülmesinden sonra bulunacak tutarın; 2011 yılı için
yüzde 6, 2012 yılı için yüzde 5, 2013 yılı için yüzde 4, 2014 yılı için yüzde 3
ve 2015 yılı için yüzde 2 oranında artırarak hesaplanacak katma değer vergisini
vergi artırımı olarak bu kanunun yayımlandığı tarihi izleyen ikinci ayın sonuna
kadar beyan ederler. 25/10/1984 tarihli ve 3065 sayılı Katma Değer Vergisi
Kanunu’nun 11’inci maddesinin (1) numaralı fıkrasının (c) bendi ve geçici
17’nci maddesine göre tecil-terkin uygulamasından faydalanan mükellefler için
artırıma esas tutarın belirlenmesinde, tecil edilen vergiler hesaplanan
vergiden düşülür.
BAŞKAN – Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan. 
BAŞKAN
– Hükûmet? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge hakkında konuşmak isteyen Erhan Usta, Samsun Milletvekili. 
Buyurunuz
Sayın Usta. (MHP sıralarından alkışlar) 
ERHAN
USTA (Samsun) - Sayın Başkan, değerli milletvekilleri; şimdi bu maddede matrah
artırımı düzenleniyor. Nedir matrah artırımı? Özetle devlet diyor ki: “Ne kadar
vergi verdiysen ben bunun üzerinden tekrar bir hesap yapayım, biraz daha
fazlasını ver barışalım ve beş yıl süreyle de geriye doğru herhangi bir
inceleme yapmayayım.” İşin özeti bu. Tabii burada şimdi kapsamda olan vergiler
kurumlar vergisi, gelir vergisi ve katma değer vergisi. Burada bir mantık
hatası var yalnız. Vergiyi ne kadar fazla verdiyseniz, beyan ettiyseniz onun
belli oranında, diyelim ki kurumlar vergisinde, gelir vergisinde işte 2011 yılı
için yüzde 35 daha matrahınızı artırıyorsunuz. Yani, o zaman vergiyi biraz fazla kaçırdıysanız diyelim ki orada daha düşük vergi vererek barışıyorsunuz; dürüst
mükellefler, vergi dairesinden çekinen mükellefler vergisini de olduğu gibi
gösterdi, diyelim ki yüksek gösterdi veya ama yine vergiyle, Maliye
Bakanlığıyla uğraşmayayım, bu matrah artırımına da müracaat edeyim dediklerinde
çok daha fazla vergi vererek devletle barışmak durumunda kalıyor. Burada bir
mantık hatası var; ben bunu Komisyonda da iletmiştim. Tabii, biraz zor olmakla
birlikte uygulaması, burada aslında sektörlere göre, belli mükellef gruplarına
göre bir ortalama vergi çıkartıp onun üzerinden aslında, işte “Şu kadar daha
vergi verirsen geriye doğru inceleme yapmam.” diye bir mantığın burada olması
lazım. Bu hâliyle bu maddenin ben adaletsiz olduğunu düşünüyorum. 
Şimdi, tabii, adaletsizlik işin zaten esasında var,
tamamında var bunu ifade ettik. Dürüst mükellefleri cezalandırdığını bu af
yasasının hep ifade ediyoruz, söylüyoruz. Buna ilişkin önergemiz, hem
Komisyonda verdiğimiz önerge hem de Genel Kurulda verdiğimiz önerge maalesef
kabul edilmedi. Aslında bunun bu yasanın içerisinde olması çok büyük bir
zaruretti bana göre, bunu başka bir yerde yapmak da olmaz. Yani af yasası
çıkardığımızda üç yıl üst üste vergisini düzgün bir şekilde ödeyen, hiç
vergisini aksatmayan vatandaşlara 5 puanlık indirim keşke kabul edilseydi diye
düşünüyorum. 
Komisyonda bir önergemiz daha olmuştu bizim. Bu KDV
matrahı artırımına gittiğinizde verginin tamamının yani ilave verginin peşin
olarak ödenmesi öngörülüyordu. Biz orada bir taksitlendirme için önerge
vermiştik Bakanlık da bu önergemizi makul buldu ve Komisyonda bu önergemiz
kabul edildi; ben onun için teşekkür ediyorum. Aynı anlayışı şimdi bu önerge
için de aslında bekliyoruz. Belki Bakanlığın çok fazla inceleme imkânı olmamış
olabilir, bunu ben yine Komisyonda da ifade etmiştim. Burada yapılan şu
arkadaşlar şimdi. Özellikle KDV matrah artırımında, diyelim ki bir petrol
istasyonunuz var, 100 bin lira KDV matrahınız var; bunu işte 2011 yılı için
yüzde 3,5 daha artırarak “Gel barışalım.” diyor devlet. Fakat sektörler
arasında kâr marjları veya firmada oluşan katma değerler çok farklı olabiliyor.
Çok düşük kâr marjlarıyla çalışan sektörlerle çok yüksek kâr marjları veya KDV yani
katma değerle çalışan sektörler arasında farklılık var, dolayısıyla burada
ciddi bir adaletsizlik oluşuyor. 
Bizim buradaki önerimiz şu: Hesaplanan katma değer
vergisi var, mevcut kanun “Hesaplanan katma değer vergisi üzerinden artırımda
bulun.” diyor. Biz de diyoruz ki: Hesaplanan katma değer vergisi ile
indirilecek katma değer vergisi var. Neler için? Hesaplanan katma değer
vergisini yaratan teslim ve hizmetlerle sınırlı olmak üzere, bunlarla ilgili
olarak indirilecek katma değer vergisini hesap edelim, aradaki fark üzerinden
ve bu teklifte öngörülenin de daha üzerinde bir oranla bir vergi alalım diye
öneriyoruz. Dolayısıyla, Sayın Bakanın Komisyonda ifade ettiği bir şey vardı,
zaman zaman indirilecek katma değer vergisi hesaplanan katma değer vergisinin
üzerinde olabiliyor ve katma değer devri oluyordu. Burada öyle bir şey söz
konusu değil. Yani, hesaplanan katma değer vergisi hangi mal ve hizmet teslimi
içinse onlarla ilgili olan indirilecek katma değer vergisini düşürelim ve arada
yaratılan katma değer üzerinden bir matrah artırımına gidilsin. Burada da vergi
kaybı olmaması için vergiyi de şu anda mevcut teklifte olanın daha üzerine
çıkartalım. Mesela, biz burada 3,5 olan oranı yüzde 6’ya çıkarmayı öngörüyoruz.
Hiç olmazsa kendi içerisinde bir adaleti yakalamış oluruz. Ve buradan ciddi
şikâyetler geliyor. Mesela, bu öneri bana Samsun Mali Müşavirler Odasından
geldi. Bunun işletilmesi açısından da mükelleflerin rahatlatılması açısından da
ben bunun önemli bir husus olduğunu düşünüyorum. Bu anlamda, tekrar, idareye bu
önergemize “Olabilir mi acaba? Nasıl olabilir?” diye daha dikkatli bakmasını da
tavsiye etmek istiyorum. Dolayısıyla, bir sıkıntıyı bu şekilde belki gidermiş
oluruz. 
Ben
ilginiz için teşekkür ederim. (MHP sıralarından alkışlar) 
BAŞKAN
– Teşekkür ederim Sayın Usta.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
5’inci
maddeyi oylarınıza sunuyorum: Kabul edenler... Kabul etmeyenler... 5’inci madde
kabul edilmiştir.
6’ncı
madde üzerinde dört önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan Kanun Teklifi’nin 6’ncı maddesinin (3)’üncü fıkrasının ilk cümlesinde yer
alan “ortaklardan alacaklar" ibaresinden sonra gelmek üzere “ile bunlarla
ilgili diğer işlemler" ibaresinin eklenmesini; aynı fıkranın (a) bendinde
yer alan “net alacak tutarlarını" ibaresinin “net alacak tutarları ile
bunlarla ilgili diğer hesaplarda yer alan işlemlerini" şeklinde
değiştirilmesini arz ve teklif ederiz.
 Mehmet Muş Vedat
Demiröz Murat Baybatur
 İstanbul Bitlis Manisa
 Necip Kalkan Nihat
Öztürk Emrullah İşler
 İzmir Muğla
 Ankara
 Ramazan Can
 Kırıkkale

Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 6'ncı maddesinin (1)'nci fıkrasının aşağıdaki şekilde
değiştirilmesini arz ve teklif ederiz.
Saygılarımızla.
 Kadim Durmaz Selin
Sayek Böke Bihlun Tamaylıgil
 Tokat İzmir İstanbul
 Musa Çam Lale
Karabıyık
 İzmir Bursa

MADDE
6- (1) İşletmede mevcut olduğu halde kayıtlarda yer almayan mal, makine,
teçhizat ve demirbaşlar hakkında aşağıdaki hükümler uygulanır:
a)
Gelir ve kurumlar vergisi mükellefleri (adi, kollektif ve adi komandit
şirketler dahil), işletmelerinde mevcut olduğu halde kayıtlarında yer almayan
mal, makine, teçhizat ve demirbaşları kendilerince veya bağlı oldukları meslek
kuruluşunca tespit edilecek rayiç bedel ile bu Kanunun yayımlandığı tarihi
izleyen üçüncü ayın sonuna kadar bir envanter listesi ile vergi dairelerine
bildirmek suretiyle defterlerine kaydedebilirler. Bildirime dâhil edilen
kıymetler için amortisman ayrılmaz.
b)
Bilanço esasına göre defter tutan mükellefler, bu fıkranın (a) bendi hükümleri
uyarınca aktiflerine kaydettikleri mal için ayrı, makine, teçhizat ve
demirbaşlar için ayrı olmak üzere özel karşılık hesabı açarlar. Mal için
ayrılan karşılık, ortaklara dağıtılması veya işletmenin tasfiye edilmesi
halinde sermayenin unsuru sayılır ve vergilendirilmez. Makine, teçhizat ve
demirbaşlar envantere kaydedilir ve ayrılan karşılık birikmiş amortisman
addolunur. İşletme hesabı esasına göre defter tutan mükellefler ise söz konusu
mal'ı defterlerinin gider kısmına satın alınan mal olarak kaydederler.
c)
Bu fıkranın (a) bendi uyarınca beyan edilen; genel orana tabi makine, teçhizat,
demirbaş ve malların bedeli üzerinden %10 oranı, indirimli orana tabi diğer
makine, teçhizat, demirbaş ve malların bedeli üzerinden tabi olduğu oranların
yarısı esas alınarak katma değer vergisi hesaplanır ve ayrı bir beyanname ile sorumlu
sıfatıyla beyan edilerek, beyanname verme süresi içinde ödenir. Makine,
teçhizat ve demirbaşlar üzerinden ödenen bu vergi, hesaplanan katma değer
vergisinden indirilemez. Mal üzerinden ödenen vergi genel esaslara göre
indirilir. Bu mal, makine, teçhizat ve demirbaşlar için 3065 sayılı Kanunun 9
uncu maddesinin (2) numaralı fıkrası hükmü uygulanmaz.
ç)
Bu fıkranın (a) bendi kapsamında bildirilen kıymetlerin satılması halinde satış
bedeli, bunların deftere kaydedilen değerinden düşük olamaz.
d)
Özel tüketim vergisi konusuna giren malları bu fıkranın (a) bendi kapsamında
beyan eden ve alış belgelerini ibraz edemeyen mükelleflerin bu malların beyan
tarihindeki miktarı ve emsal bedeli üzerinden geçerli olan özel tüketim
vergisini bu fıkranın (c) bendinde belirtilen beyanname verme süresi içinde
ayrı bir beyanname ile beyan ederek aynı süre içinde ödemeleri halinde bu
mallar bakımından 6/6/2002 tarihli ve 4760 sayılı Özel Tüketim Vergisi
Kanununun 4 üncü maddesinin (3) numaralı fıkrası hükmü uygulanmaz. Bu şekilde
beyan edilerek ödenen özel tüketim vergisi için vergi cezası kesilmez.
e)
Bu fıkra hükmünün uygulanmasına ilişkin olarak geçmişe yönelik vergi cezası
uygulanmaz.
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 6’ncı maddesinin (1)’inci fıkrasının (c)
bendinin aşağıdaki şekilde değiştirilmesini ve maddeye aşağıdaki fıkranın
eklenmesini arz ve teklif ederiz.
 Mustafa Kalaycı Erhan Usta Mevlüt
Karakaya
 Konya Samsun Adana
 Erkan Akçay Mehmet
Erdoğan İsmail Faruk Aksu
 Manisa Muğla İstanbul
"c)
Bu fıkranın (a) bendi uyarınca beyan edilen; makine, teçhizat, demirbaş ve
emtiaların bedeli üzerinden, tabi olduğu oranların yarısı esas alınarak katma
değer vergisi hesaplanır ve ayrı bir beyanname ile sorumlu sıfatıyla beyan
edilerek, beyanname verme süresi içinde ödenir. Makine, teçhizat, demirbaşlar
ve emtia üzerinden ödenen bu vergi, hesaplanan katma değer vergisinden
indirilir. Bu emtia, makine, teçhizat ve demirbaşlar için 3065 sayılı Kanunun 9
uncu maddesinin (2) numaralı fıkrası hükmü uygulanmaz."
"(5)
Bu madde hükümleri çerçevesinde işletme kayıtlarının düzeltilmesi durumunda,
tam tasdik sözleşmesi çerçevesinde daha önceki dönemlerine ilişkin tam tasdik
raporu düzenlenmiş veya bağımsız denetim raporu düzenlenmiş olması durumunda
raporu düzenleyen yeminli mali müşavirler ile bağımsız denetçilerin bu
işlemlerle sınırlı olarak sorumluluğu aranmaz."
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 6’ncı maddesinin teklif metninden
çıkarılmasını arz ve teklif ederiz.
 Ahmet Yıldırım İdris Baluken Çağlar
Demirel
 Muş Diyarbakır Diyarbakır
 Filiz Kerestecioğlu Demir Meral
Danış Beştaş  Osman Baydemir
 İstanbul Adana Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge hakkında konuşmak isteyen, Meral Danış Beştaş, Adana Milletvekili.
Buyurunuz
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, saygıdeğer milletvekilleri; hepinizi
saygıyla selamlıyorum.
Ben
tasarı üzerinde değil, daha çok güncel meselelerle ilgili birkaç hususta
görüşlerimi ifade edeceğim.
Evet, dün bir
torba kanun Meclise sunuldu ve bu torba kanunda iki il deyim yerindeyse idam
edildi: Şırnak ve Hakkâri. Bu kararı kim aldı, niye aldı? Bu torba kanunda niye
bu iki ilimizin değiştirilmesi, Cizre ve Yüksekova’nın il yapılması kararı
alındı? Bunu bilen yok. Ama biz biliyoruz, güvenlik ve politik kaygılarla bu
karar alındı. Şu anda Şırnak’ta ve Hakkâri’de halk gerçekten büyük bir tepkiyle
bu kararı karşıladığını ve bunu asla kabul etmeyeceğini ifade etti. Şırnak ve
Hakkâri’de hâlâ yıkım devam ederken, hâlâ cenazeler morglarda beklerken,
devletin onlara sadece asker ve güvenlik personeli gönderdiği bir il olma özelliğini
korurken, sadece güvenlik sebebiyle ve siyasi hesaplarla bu kararın verilmiş
olmasını kesinlikle kabul etmek mümkün değildir.
Bu karar,
kentlerin, her iki kentin politik ve kültürel kimliğini doğrudan
hedeflemektedir. Bu karar, gerçekten, devletin bugüne kadar baskısını ve
zulmünü, asimilasyonunu, inkârını kabul etmemelerine yönelik verilen bir
cezalandırma kararıdır aynı zamanda ve bu şekilde, gerçekten, bizim yerinden
yönetimi savunduğumuz ve demokrasinin olmazsa olmazlarından olan halkın
kendisiyle ilgili verilen kararlara katılma hakkı yine yok sayılmıştır.
Ankara’da bir torba kanuna “Cizre ve Yüksekova il olacak, Hakkâri ve Şırnak
ilçe olacak.” diye bir karar, emir buyuruluyor ve bu şekilde kendilerinin
Şırnak ile Hakkâri’ye ve diğer Kürt illerine yaklaşımını da bir kez daha ortaya
koyuyor. Merkeziyetçilik, tek elden yönetim ve siyasi kaygılar işte bu şekilde
halkı cezalandırmaya dönüşüyor. 
Ama biz Ankara’dan ve Meclisten şunu söylemek isteriz
ki: Gerçekten, Şırnak ve Cizre torbalara sığmayacak kadar engindir. Siz bu
konuda asla başarıya ulaşamayacaksınız. Cizre ve Yüksekova tabii ki il olmalı,
önü açılmalı ama Şırnak ve Hakkâri’ye, hele de Colemerg’i değiştirerek -Kürtçe
adını- “Çölemerik” diye trajikomik bir isimle bunu yutturmaya çalışmak
gerçekten ne kadar büyük bir acizlik olduğunu da ortaya koymaktadır. 
Son
günlerde başka bir mesele var: Millî birlik, halk iradesi, Meclisin darbeye
karşı duruşu her fırsatta siyasi partilerin dilinden düşürmediği bir sakıza
dönüştü. Gerçekten öyle. Evet, Türkiye'de darbecilere karşı, bu korkunç darbe
teşebbüsüne karşı Meclisin, hepimizin birlikte gösterdiği refleks olması
gerekendi, demokrasiye sahip çıkmaktı. Bu darbe sadece iktidar partisine ve
Cumhurbaşkanlığı makamına yönelik bir darbe değildi, bu darbe Türkiye
yurttaşlarının tümüne karşı yapılmış bir darbeydi, bu darbe bütün siyasi
partilere karşı yapılmış bir darbeydi ve bu darbeye karşı çıkmak için birinin
iktidar partisinden yana olması ya da olmaması gibi bir tartışmayı biz zül
kabul ederiz. Bizim bu konudaki duruşumuz net. Ama bu “millî birlik” adı
altında sadece 3 partinin saraylarda buluşarak, 79 milyona Anayasa yapmak adına
gizli kapaklı ve sonra basına partimizin adını söylemeden bunu servis etmeleri
birlikten ne anladıklarını ortaya koyuyor.
Bugüne
kadar tarihe bakacak olursanız Kürt düşmanlığı hiç kimseye kazandırmadı.
Tarihte de ittifaklar her zaman ülkenin önünü açtı. Şu anda burada bu kararlar
halka, Kürtlere, Kürt halkına “Kürt ortak düşmandır.” duygusunu bir kez daha
güçlü bir şekilde veriyor ve gerçekten bu politikadan vazgeçilmesi gerekiyor.
Biz burada kimse lütfettiği için oturmuyoruz, sizlerin iradesiyle ve lütfuyla
buraya gelmedik. Biz, sizin gibi halkın iradesinin seçimi neticesinde buraya
geldik. Anayasası masasında olmak da sizden talep edeceğimiz, dileneceğimiz bir
mesele değil. Biz orada bir hak olarak oturuyoruz. Burada yasama faaliyetine
hak olarak ve temsiliyet olarak bakıyoruz. Bu nedenle Kürt düşmanlığı size de,
hiç kimseye de kazandırmayacak. 25 milyonu yok sayarsanız, emin olun, daha bir
çok darbe teşebbüsüyle karşılaşmaya devam edeceğiz ve huzura erişemeyeceğiz
diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Danış Beştaş. 
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Önergeyi oylarınıza sunacağım, ancak karar yeter sayısı istenmiş olduğundan
önerge oylamasında karar yeter sayısını arayacağım: Kabul edenler… Kabul
etmeyenler…
Oyların
sayımında kâtip üyeler arasında görüş farklılığı olduğundan oylamayı elektronik
cihazla yapacağım. 
Oylama
için iki dakika süre veriyorum.
(Elektronik
cihazla oylama yapıldı) 
BAŞKAN
- Karar yeter sayısı vardır, önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 6’ncı maddesinin (1)’inci fıkrasının (c)
bendinin aşağıdaki şekilde değiştirilmesini ve maddeye aşağıdaki fıkranın
eklenmesini arz ve teklif ederiz.
Mevlüt
Karakaya (Adana) ve arkadaşları
"c)
Bu fıkranın (a) bendi uyarınca beyan edilen; makine, teçhizat, demirbaş ve
emtiaların bedeli üzerinden, tabi olduğu oranların yarısı esas alınarak katma
değer vergisi hesaplanır ve ayrı bir beyanname ile sorumlu sıfatıyla beyan
edilerek, beyanname verme süresi içinde ödenir. Makine, teçhizat, demirbaşlar
ve emtia üzerinden ödenen bu vergi, hesaplanan katma değer vergisinden
indirilir. Bu emtia, makine, teçhizat ve demirbaşlar için 3065 sayılı Kanunun 9
uncu maddesinin (2) numaralı fıkrası hükmü uygulanmaz."
"(5)
Bu madde hükümleri çerçevesinde işletme kayıtlarının düzeltilmesi durumunda,
tam tasdik sözleşmesi çerçevesinde daha önceki dönemlerine ilişkin tam tasdik
raporu düzenlenmiş veya bağımsız denetim raporu düzenlenmiş olması durumunda
raporu düzenleyen yeminli mali müşavirler ile bağımsız denetçilerin bu
işlemlerle sınırlı olarak sorumluluğu aranmaz."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge hakkında konuşmak isteyen Mevlüt Karakaya, Adana Milletvekili.
Buyurunuz
Sayın Karakaya. (MHP sıralarından alkışlar) 
MEVLÜT KARAKAYA (Adana) – Sayın Başkan, değerli
milletvekilleri; görüşülmekte olan önerge üzerinde Milliyetçi Hareket Partisi
Grubu adına söz almış bulunuyorum, hepinizi saygıyla selamlıyorum.
Önerge,
özellikle bu maddenin (c) fıkrasında indirimli katma değer vergisine tabi
makine ve cihazlarla ilgili olarak uygulanan vergi oranı ile normal vergi
oranlarına tabi olan varlıklara ilişkin vergi oranlarının aynı baza
getirilmesine ilişkin; diğeri de yeminli mali müşavir ve bağımsız denetçilerin
önceki dönemlerle ilgili yaptıkları tam tasdikler dolayısıyla herhangi bir
sorumluluğunun doğmamasına ilişkin. Yani, yeminli mali müşavirler, bağımsız
denetçiler önceki dönemlere ait mali tabloları tam tasdik onaylamışlar ve bugün
bu vergi affından dolayı -doğru ya da yanlış, çünkü bir şey sormayacağımıza
göre- mükellef bir giriş yapmış, kayıtlarda bir düzeltme yapılmasını talep
etmişse yarın geçmişteki dönemde bu stok girişlerini ya da çıkışlarını veya
kayıt düzelmesine neden olan varlık hareketlerini neden görmediniz diye bir
sorumluluk altına girmemeleri gerekir. Bunun da mutlaka düşünülüp burada
eklenmesi gerekir. 5’inci fıkra olarak söylüyoruz, inşallah oylamada buna
itibar edilir diyoruz. 
Sayın
Başkan, değerli milletvekilleri; biraz önce 4’üncü maddeyle ilgili söz almışken
dilden de bahsedeceğimi söyledim. Bir iki hususu dikkatlerinize getirmek
istiyorum. Yani, aslında bu 6’ncı maddenin iki temel düzenlemesi var. Birisi,
bir işletme için mal var, stok var, malzeme var ama kayıtlarda yok. Diğer
tarafı, kayıtlarda gözüküyor ama stok yok, mal yok, makine ya da tesis yok.
Bunların düzeltilmesiyle alakalı. Bu konu zaten “İşletme kayıtlarının
düzeltilmesi” alt başlığı altında yer almış. Ancak, buradaki düzenlemeye
baktığımızda, buradaki düzeltmelere ilişkin dile baktığımızda bu, uluslararası
finansal raporlama standartlarının ya da Türkiye finansal raporlama
standartlarının dili değil. Ben bu noktada Maliye Bakanlığının da özellikle
vergi ve muhasebeyi ilgilendiren, kayıt sistemini ilgilendiren konularda daha
dikkatli olması ve doğru dil kullanması gerektiğini de buradan bir kez daha
ifade etmek istiyorum çünkü buradaki düzeltmelere baktığımızda bunların tamamı
vergi diliyle yazılmış. Örnek vermek gerekirse, bakın, bu şekilde, bu maddedeki
hükme dayanarak “Kayda alınan bir makine teçhizatla ilgili amortisman
ayrılmaz.” diyor. Oysa uluslararası muhasebe standartlarında tabii ki
amortisman ayrılacaktır. “Amortisman ayrılamaz.” denmesinde Maliye Bakanlığının
maksadı –bilmiyorum, dinliyorlar mı, takip ediyorlar mı- buradaki maksat vergi
matrahından düşürülemeyeceğini ifade etmektir. Bunu söyleyin o zaman. Bir
taraftan Kamu Gözetimi Kurumu vasıtasıyla dünyanın parasını harcayarak,
masrafını yaparak uluslararası finansal raporlama standartlarına uygun kayıt
sistemi, finansal raporlama sistemi getirmeye çalışacaksınız, öbür taraftan da
kanun yoluyla vergi muhasebesi uygulamasını zorunlu hâle getireceksiniz.
Örnekleri çok. 
Bu
uygulamada bir adaletsizlik de -biraz önce bir hatibimiz yine ifade etti başka
konulardaki adaletsizlikleri- örneğin, bir mal stoklarda var, kayıtlarda yoksa
bunun anlamı faturasız satış demektir. Peki, stoklarda var, depoda yoksa bunun
anlamı da kayıt dışı giriş demektir. Bunların ikisinin düzeltilmesinin vergi
karşısındaki avantajları tamamen birbirinden farklı, tamamen adaletsiz bir
biçimde uygulamayı gösteriyor. 
Aslında
söylenecek daha çok şey var; teknik olarak da, dille ilgili de söylenecek çok
şey var. Ben bir iki tane örnek vererek burada yetinmek istedim.
Hepinizi
tekrar saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Karakaya.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 6'ncı maddesinin (1)'nci fıkrasının aşağıdaki şekilde
değiştirilmesini arz ve teklif ederiz.
Kadim Durmaz (Tokat) ve
arkadaşları
MADDE
6- (1) İşletmede mevcut olduğu halde kayıtlarda yer almayan mal, makine,
teçhizat ve demirbaşlar hakkında aşağıdaki hükümler uygulanır:
a)
Gelir ve kurumlar vergisi mükellefleri (adi, kollektif ve adi komandit
şirketler dâhil), işletmelerinde mevcut olduğu halde kayıtlarında yer almayan
mal, makine, teçhizat ve demirbaşları kendilerince veya bağlı oldukları meslek
kuruluşunca tespit edilecek rayiç bedel ile bu Kanunun yayımlandığı tarihi
izleyen üçüncü ayın sonuna kadar bir envanter listesi ile vergi dairelerine
bildirmek suretiyle defterlerine kaydedebilirler. Bildirime dâhil edilen
kıymetler için amortisman ayrılmaz.
b)
Bilanço esasına göre defter tutan mükellefler, bu fıkranın (a) bendi hükümleri
uyarınca aktiflerine kaydettikleri mal için ayrı, makine, teçhizat ve
demirbaşlar için ayrı olmak üzere özel karşılık hesabı açarlar. Mal için
ayrılan karşılık, ortaklara dağıtılması veya işletmenin tasfiye edilmesi
halinde sermayenin unsuru sayılır ve vergilendirilmez. Makine, teçhizat ve
demirbaşlar envantere kaydedilir ve ayrılan karşılık birikmiş amortisman
addolunur. İşletme hesabı esasına göre defter tutan mükellefler ise söz konusu
mal'ı defterlerinin gider kısmına satın alınan mal olarak kaydederler.
c)
Bu fıkranın (a) bendi uyarınca beyan edilen; genel orana tabi makine, teçhizat,
demirbaş ve malların bedeli üzerinden %10 oranı, indirimli orana tabi diğer
makine, teçhizat, demirbaş ve malların bedeli üzerinden tabi olduğu oranların
yarısı esas alınarak katma değer vergisi hesaplanır ve ayrı bir beyanname ile
sorumlu sıfatıyla beyan edilerek, beyanname verme süresi içinde ödenir. Makine,
teçhizat ve demirbaşlar üzerinden ödenen bu vergi, hesaplanan katma değer
vergisinden indirilemez. Mal üzerinden ödenen vergi genel esaslara göre
indirilir. Bu mal, makine, teçhizat ve demirbaşlar için 3065 sayılı Kanunun 9
uncu maddesinin (2) numaralı fıkrası hükmü uygulanmaz.
ç)
Bu fıkranın (a) bendi kapsamında bildirilen kıymetlerin satılması halinde satış
bedeli, bunların deftere kaydedilen değerinden düşük olamaz.
d)
Özel tüketim vergisi konusuna giren malları bu fıkranın (a) bendi kapsamında
beyan eden ve alış belgelerini ibraz edemeyen mükelleflerin bu malların beyan
tarihindeki miktarı ve emsal bedeli üzerinden geçerli olan özel tüketim
vergisini bu fıkranın (c) bendinde belirtilen beyanname verme süresi içinde
ayrı bir beyanname ile beyan ederek aynı süre içinde ödemeleri halinde bu
mallar bakımından 6/6/2002 tarihli ve 4760 sayılı Özel Tüketim Vergisi
Kanununun 4 üncü maddesinin (3) numaralı fıkrası hükmü uygulanmaz. Bu şekilde
beyan edilerek ödenen özel tüketim vergisi için vergi cezası kesilmez.
e)
Bu fıkra hükmünün uygulanmasına ilişkin olarak geçmişe yönelik vergi cezası
uygulanmaz.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Gerekçeyi okutuyorum:
Gerekçe:

Söz
konusu madde metninin anlaşılır hâle getirilebilmesi için değişiklik
önerilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Şimdi
madde üzerindeki dördüncü ve son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Kanun Teklifi’nin 6’ncı maddesinin (3)’üncü fıkrasının ilk cümlesinde yer
alan “ortaklardan alacaklar" ibaresinden sonra gelmek üzere “ile bunlarla
ilgili diğer işlemler" ibaresinin eklenmesini; aynı fıkranın (a) bendinde
yer alan “net alacak tutarlarını" ibaresinin “net alacak tutarları ile
bunlarla ilgili diğer hesaplarda yer alan işlemlerini" şeklinde
değiştirilmesini arz ve teklif ederiz.
Mehmet
Muş (İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Takdire
bırakıyoruz Sayın Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz, kabul ediyoruz.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:
Kayıtlarda
yer aldığı hâlde işletmede bulunmayan kasa mevcudu ve ortaklardan alacaklarla
ilgili diğer işlemler hakkında da kayıtların düzeltilebilmesine imkân sağlamak
amacıyla önerge verilmektedir.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Önergeyle
yapılan değişiklik doğrultusunda 6’ncı maddeyi oylarınıza sunuyorum: Kabul
edenler... Kabul etmeyenler... 6’ncı madde kabul edilmiştir. 
Böylece
birinci bölümde yer alan maddelerin oylamaları tamamlanmıştır.
Birleşime
kırk dakika ara veriyorum.
Kapanma Saati: 20.02
ALTINCI OTURUM
Açılma Saati: 20.46
BAŞKAN: Başkan Vekili Mehmet Akif HAMZAÇEBİ
KÂTİP
ÜYELER: Mücahit DURMUŞOĞLU (Osmaniye), Zihni AÇBA (Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 122’nci Birleşiminin
Altıncı Oturumunu açıyorum.
409
sıra sayılı Kanun Teklifi’nin görüşmelerine kaldığımız yerden devam edeceğiz. 
Komisyon
yerinde. 
Hükûmet
yerinde. 
Şimdi,
ikinci bölümün görüşmelerine başlıyoruz. 
İkinci
bölüm 7 ila 13’üncü maddeleri kapsamaktadır. 
İkinci
bölüm üzerindeki söz taleplerini şimdi karşılayacağım. 
Önce
siyasi parti gruplarına söz vereceğim, daha sonra şahsı adına söz talep eden
sayın milletvekillerine söz vereceğim. 
Gruplar
adına ilk söz hakkı, Milliyetçi Hareket Partisi Grubu adına İstanbul
Milletvekili İsmail Faruk Aksu’ya aittir. 
Buyurunuz
Sayın Aksu. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
409 sıra sayılı Kanun Teklifi’nin ikinci bölümü hakkında Milliyetçi Hareket
Partisi Grubu adına söz aldım. Aziz milletimizi ve Türkiye Büyük Millet
Meclisinin siz değerli üyelerini saygıyla selamlıyorum. 
Türkiye’yi
bir iç çatışma ortamına sürüklemeye dönük kalkışmanın, demokrasimize yönelik
hain darbe ve Türk milletine saldırı girişiminin üzerinden on sekiz gün
geçmiştir. Bu süre içinde bölücü hainler FETÖ’nün bıraktığı yerden devam
etmektedir. 15 Temmuz FETÖ darbe girişiminden bu yana 19’u polis, 17’si asker
olmak üzere toplamda 36 vatan evladı şehit olmuştur. Konuşmamın başında, bölücü
terör örgütü PKK’nın hain saldırıları sonucu şehit olan polis ve askerlerimize
Allah’tan rahmet, yaralılara acil şifalar, milletimize başsağlığı diliyorum. 
Değerli
milletvekilleri, görüşmekte olduğumuz kanun teklifinin gerekçesinde yatırım
ortamının iyileştirilmesine yönelik kararları desteklemek ve müteşebbislerin
yatırım kararlarına daha sıhhatli bir şekilde odaklanmalarını sağlamak için
özel sektörün kamuya olan borç yükünün azaltılması ve borçları taksitle ödeme
imkânı getirilmesi, ihtilafların sulh yoluyla sonlandırılması, vergi
incelemesinde olan konuların dava yoluna gidilmeksizin çözümlenmesi, işletme
kayıtlarının fiilî durumlarının uygun hâle getirilerek kayıtlı ekonomiye
geçişin teşvik edilmesi ve bazı varlıkların millî ekonomiye kazandırılmasının
amaçlandığı belirtilmektedir. 
Düzenleme,
kamu alacaklarının yapılandırılması konusunda bugüne kadar ortaya konulanların
en kapsamlılarından biridir. Kamu alacağının tamamından veya bir bölümünden
vazgeçilmesi kanun teklifinin kapsamı itibarıyla bir mali af niteliğinde
olduğunu göstermektedir. Teklifin yasalaşması hâlinde, 2016 Haziran ve önceki
aylara ilişkin olup, bu kanunun yayımlandığı tarihten önce tahakkuk ettiği
hâlde ödenmemiş olan prim, kesenek ve idari para cezaları ile bunlara bağlı
gecikme cezası ve gecikme zammı alacaklarının yapılandırılması ve
taksitlendirilmesi mümkün olacaktır. 
Bilindiği
gibi, gerçek ve tüzel kişilerin yurt dışında bulundurdukları para, altın,
alacak ve diğer sermaye araçlarının Türkiye’ye getirilmesine ilişkin düzenleme
Türkiye Büyük Millet Meclisi gündemine daha önce gelmiş ancak itirazlar sonucu
Genel Kuruldaki görüşmeler sırasında Yatırım Ortamının İyileştirilmesi Amacıyla
Bazı Kanunlarda Değişiklik Yapılmasına Dair Kanun Tasarısı’ndan çıkarılmıştır;
bu defa ise aynı düzenleme kapsamı da genişletilmiş şekilde 7’nci madde olarak
teklifte yer almaktadır. Söz konusu madde, yurt dışında bulunan para, altın,
döviz, menkul kıymet ve diğer sermaye piyasası araçlarıyla birlikte bu defa her
türlü gemi, yat ve diğer su araçlarını da 31 Aralık 2016’ya kadar Türkiye’ye
getiren gerçek ve tüzel kişilerin bu varlıkları tasarruf edebilmelerinin önünü
açmaktadır. 
Düzenlemeyle,
belirtilen varlıkların Türkiye’ye getirilme işleminden dolayı ve bu işlemden
hareket edilerek hiçbir şekilde vergi incelemesi ve vergi tarhiyatı ile
herhangi bir araştırma, inceleme, soruşturma veya kovuşturma yapılmayacağı,
vergi cezası ve idari para cezaları kesilmeyeceği güvencesi verilmektedir.
Yani, bankalar ve gümrükler yurt dışından kendileri kanalıyla gelen varlıklar
için kara para da olsa şüpheli bildiriminde bulunmayacaklardır. 
Bu
maddeyle, konusu suç teşkil eden gayrimeşru hatta Türkiye ve insanlık aleyhine
faaliyetlerden elde edilmiş varlıkların Türkiye’ye getirilmesine imkân ve
fırsat verilmiş olunacak, hiçbir şekilde vergi incelemesi yapılmayacağı gibi
varlığın kara para veya bir suç ekonomisinden doğup doğmadığı da
araştırılmayacaktır. Ayrıca, gerçek ve tüzel kişiler bu varlıkları diğer
kişilerin nam veya hesabına bildirim veya beyanda bulunabilecektir. Türk
vatandaşı olma şartı aranmayacağından, yabancı ülke vatandaşları da şaibeli
paralarını aklama fırsatı bulabilecektir. 
Yine, maddeyle, Türkiye’ye getirilen varlıkların her an
Türkiye dışına geri çıkarılabilmesi de imkân dâhilindedir. Bu niteliği
itibarıyla, ekonomik anlamda beklenen faydanın sağlanması da mümkün
olmayacaktır. 
Değerli
milletvekilleri, ekonominin içinde bulunduğu durgunluk ortamında ülke
ekonomisinde canlanma ve dinamizm yaratmak ve had safhada bulunan kaynak
ihtiyacını karşılamak için yurt dışında bulunan varlıkların ülkeye girişine
olumlu bakmakla birlikte, konusu suç teşkil eden, gayrimeşru faaliyetlerden
elde edilmiş olma ihtimali bulunan varlıkların her ne pahasına olursa olsun
millî ekonomiye sokulması anlayışını asla doğru bulmuyoruz. Toplumun büyük
kesiminin beklediği ve Milliyetçi Hareket Partisi olarak seçim beyannamemizde
yer verdiğimiz ve daha önce gündeme getirdiğimiz, bu teklifin komisyon
görüşmeleri sırasında da destek ve katkı verdiğimiz vergi, sigorta primi ve
diğer bazı kamu alacaklarının yapılandırılmasını öngören maddelerin arasına bu
düzenlemenin sıkıştırılmasının doğru olmadığını, siyasetin ihtiyaç duyduğu
etik, ilke ve değerlere de uygun bulunmadığını belirtmek istiyorum. 
Bilindiği
üzere, Antalya’da toplanan G20 Zirvesi’nde liderler, finansal hesaplara ilişkin
bilgilerin karşılıklı olarak değişimi konusunda görüş birliğine varmışlar,
otomatik bilgi değişim sistemini benimseyerek 2017 yılı bilgilerini 2018
sonrası diğer ülkelerle paylaşmaya başlayacaklarını taahhüt etmişlerdir. Bu
durumda, kanun teklifiyle, yasa dışı yollardan elde edilen gelirlerin Türkiye
bu sisteme geçmeden aklanmasının mı amaçlandığı sorusu akla gelmektedir. Yine
bu düzenlemeyle, varlık sahiplerinin adları kamuoyundan gizlenmek istendiğine
göre acaba varlıklar açısından ortada ayıplı bir durum mu olduğu da akla gelen
bir başka sorudur. Ve nihayet, basından öğrendiğimiz ve İtalya’da yürütüldüğü
anlaşılan kara para soruşturması meselesi soru işaretlerini artıran bir başka
husustur. Akla gelen bu ve benzeri soruların cevap bulmaması hâlinde şüpheli
işlere zemin hazırlayan bu düzenleme mahşerî vicdanda da kabul görmeyecek,
yapılmak istenen, varlıkta barış değil aklamada yarış olarak
değerlendirilecektir.
Değerli
milletvekilleri, bugün Türkiye'nin en önemli ekonomik sorunu üretim çarklarını
döndürecek mekanizmaların yeterince hayata geçirilememesidir. Ülkemize gelmesi
beklenen üretken doğrudan dış yatırım yerine ekonominin üretme kapasitesine
etkisi düşük olan ve portföy yatırımı olarak bilinen sıcak para girişi, aynı
zamanda sıcak paranın ekonomiden çok kısa süre içinde çıkma ihtimali nedeniyle
krize yol açma riskini de beraberinde getirmektedir. Yurt içi sermayenin
yetersizliği ve yabancı sermayenin beklenen düzeyde olmaması sonucu ekonomide
bugünkü üretim sorunu ortaya çıkmıştır. Bu yapısal problemler çerçevesinde
vergi sisteminin adaletli hâle getirilmesi de Türkiye'nin öncelikli
hedeflerinden birisi olmalıdır ancak AKP döneminde vergi adaleti sağlanamamış ve
kayıt dışı ekonomi büyümüştür, sistemdeki mükellefler daha çok
vergilendirilirken vergi tabanı genişletilememiştir. Vergi sistemindeki
adaletsizlik ve yapılan düzenlemeler sürekli yeniden yapılandırma beklentisi
oluşturmakta, bu durum ise hem yükümlülüklerin ertelenmesi sonucunu doğurmakta
hem de mükellefiyetlerini yerine getirenler bakımından bir haksızlık ortaya
çıkarmaktadır. Nitekim, bu tür düzenlemeler yapılırken vergisini düzenli
ödeyen, yükümlülüklerini yerine getiren vatandaşlarımızı ödüllendirecek,
dolayısıyla vergi adaletinin ve bilincinin yerleşmesine katkı sağlayacak bir
mekanizma ne yazık ki oluşturulamamıştır. 
Kuşkusuz,
ekonomiyi büyütebilmek için yatırıma, yatırım için de kaynağa ihtiyaç
duyulmaktadır. Sorun, ülkemizin yurt içi kaynaklarının yani iç tasarrufların
AKP hükûmetleri döneminde ülke tarihinin en düşük düzeylerine inmesidir. Bir
başka problem de yatırımcı için belirleyici temel faktörlerden olan demokrasi,
hukuk sistemi, idarenin işleyişi, iş gücünün niteliği, şeffaflık ve öngörülebilirlik
yönündeki güvensizliktir. Sağlıklı işleyen ve güven duyulan bir ekonominin
tesisi ancak bu temel problemlerin aşılmasıyla mümkün olabilecektir. 
Değerli
milletvekilleri, yapısal sorunları çözmek yerine kaynağı belirsiz varlık
girişinden medet ummak Türkiye'nin büyüklüğüne de, Türk milletinin asaletine de
yakışmayan bir durum olacaktır. Bu nedenle, daha önceki görüşmelerde de ifade
ettiğimiz gibi söz konusu maddenin teklif metninden çıkarılması yerinde
olacaktır.
Bu
düşüncelerle hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Aksu.
Bölüm
üzerinde Halkların Demokratik Partisi Grubu adına Garo Paylan, İstanbul
Milletvekili.
Buyurunuz
Sayın Paylan. (HDP sıralarından alkışlar) 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum.
Evet,
konuştuğumuz yasa vergi affı ve varlık barışı. Vergi nasıl toplanır? Ekonomi
işler, ekonomide insanlar tüketirler, tükettikçe üretirler, çarklar işler,
ekonomiye giren olur, sanayici yatırımlarını yapar, yatırımlarını artırır ve
nihayetinde vergi oluşur. Güven varsa orada vergi işler yani anahtar sözcük
güven, ülkeye ve ekonomiye güven. Güven olmadığı zaman ve aynı zamanda tabii ki
vergi ahlakı olmadığı zaman vergi toplanamıyor. Bu tip vergi barışları da vergi
ahlakını aşındıran barışlar ve memleketimizde şu anda maalesef en eksik olan
şey güven. 
Bakın,
temmuz ayı tüketici güven endeksi açıklandı, yüzde 67’ye düşmüş. Tüketici
güvenmiyor, güvenmeyince tüketmiyor. Araba satışları bu ay yüzde 30 düşmüş,
konut satışları aynı şekilde, perakendeci kan ağlıyor, esnaf kan ağlıyor. Kan
ağlayan esnaf… Tabii ki şöyle kötü bir alışkanlığımız da var: İşletmelerimizi
güçlü tutmuyoruz, rant ekonomisi olduğu için herkes iyi günde kazandığını hemen
ranta yatırıyor, ev yatırımı, araba yatırımı. “Arsaya yatıralım, şurada imar
çıkacak, 10 liralık arsa 20 lira olacak.” diye işletmeler zayıf bırakılıyor,
üretim anlamında zayıf bırakılıyor, finansal anlamda zayıf bırakılıyor ve ranta
gidiyor. Rant ekonomisini durduramadık çünkü rantı da vergilendirmiyoruz. Bir
yerde bir arsa 10 liradan 50 liraya çıktığında ondan vergi almıyoruz. Kimden
vergi alıyoruz? İşçiden, emekçiden vergi alıyoruz. Dün Sayın Maliye Bakanını 40
milyar liralık, bakın sermayeye sağladığı 40 milyar liralık affa karşılık
işçiye sağlayacağı, asgari ücretliye sağlayacağı 1 milyar liralık rakama ikna
edemedim. İçeride tekrar görüştük, yine ikna olmadı. Sermayeye 40 milyar lira
avantaj sağlayalım ama işçiye maalesef yok; asgari ücretliye o da istediğimiz,
yüksek gelirliye değil. 
Bir
de tabii ki varlık barışıyla ülkeye para sağlayacağız. Nasıl sağlayacağız? Bir
ülke eğer ki ışıldıyorsa, bir ülkenin hukuk sistemi sağlamsa, kurumları
yerindeyse, demokrasisi işliyorsa o ülkeye para gelir. Parayı çıkaranlar zaten
bu ülkeye güvenmeyenler, bu ülkeyle ilgili risk var diyenler parayı
çıkarıyorlar. Düşünebiliyor musunuz, şu anda da ülkemiz bir darbe yaşamış,
maalesef şartlar yaratılarak bir darbe yaşadık ve darbeden sonra diyoruz ki
gelin, parayı getirin, biz size sormayacağız. Böyle olmaz arkadaşlar. Güven
dediğimiz de bir kişiye olan güven değildir, sisteme olan güvendir, hukuk
sistemine olan güvendir, Parlamentoya olan güvendir. Parlamento işliyor mu?
Vallahi ben boş sıralara konuşuyorum, işlemiyor. Az sonra arkadaşlar oy
verirken gelecekler ama işlemiyor. Talimatlar çünkü maalesef sarayda
belirleniyor. Zaten Sayın Cumhurbaşkanı “Biz yeniden yapılandırmayı sarayda
yapacağız, Parlamentodan da ekonomi yasalarını geçireceğiz.” dedi, dün bunu
ifşa etti. Bakın, tek kişi diyor ki: Ben kandırıldım, Allah beni affetsin.”
Evet, insanlar yanılabilirler, Cumhurbaşkanı da olsa yanılabilirler ama
sistemler yanılmazlar. Eğer ki kurumlar işliyorsa, demokrasi işliyorsa,
istişare varsa, insanlar birbirlerini dinliyorlarsa orada yanılma olasılığı
daha düşüktür ama tek kişinin iradesi üzerine bir yılda geldiğimiz nokta bir
darbeyse... Yeniden yapılanma noktasında yine diyor ki tek kişi “Ben
yapılandıracağım.”, “Biz şimdi hız kazandırdık devlete, yeniden yapılandıracağız.”
diyor. Biz niye güvenelim, “Ben hata yaptım, Allah affetsin.” diyorsa o niye
yapılandırsın? Yapılandıracak olan yer önce Meclistir, burasıdır ama
baktığımızda bundan maalesef çok uzaktayız ve bundan bir ders çıkarılmadığını
görüyoruz.
Değerli arkadaşlar, ekonomimiz ne noktada, ona da
bakalım. 
HALİS
DALKILIÇ (İstanbul) – Canını veren şehitlere tiyatro diyeceksin, darbeye
tiyatro diyeceksin, burada gelip konuşacaksın ondan sonra. Tiyatro diyeceksin,
hiç saygın olmayacak bu millete.
GARO
PAYLAN (Devamla) – 4,5 büyüme hedefi var Sayın Hükûmetin. 
İDRİS
BALUKEN (Diyarbakır) – Kim tiyatro demiş, nereden çıkarıyorsun, yok öyle bir
şey. 
HALİS
DALKILIÇ (İstanbul) – Kürkcü ne dedi? 
İDRİS
BALUKEN (Diyarbakır) – Ya, ne alakası var. 
GARO
PAYLAN (Devamla) – Buyurun, siz konuşun. 
BAŞKAN
– Sayın Paylan, siz devam edin. 
Lütfen
sayın milletvekilleri, sayın hatibi dinleyiniz, lütfen. 
GARO
PAYLAN (Devamla) – Sayın milletvekilleri, bu yılla ilgili ekonomideki büyüme
hedefimiz 4,5 değil mi? Hâlâ da öyle olacağı iddia ediliyor ama maalesef
işaretler o noktada değil. Ekonomimiz yüzde 3 veya altında büyüyecek, bu
noktada işaretler veriyor çünkü güven düşük, yatırımlar durdu. Enflasyon,
temmuz ayında yüzde 8,79’a çıktı, hedeflerimizin çok üzerinde. Türkiye’nin kısa
vadeli borçları, gayrisafi yurt içi hasılasına orantısı da yükseldiği için
Türkiye’nin CDS primi de yükseliyor. 
Bakın,
bir noktanın daha altını çizmek istiyorum. G20 üyesiyiz öyle değil mi? Şimdi
hep denir ki: “Biz ilk 20 ekonomi içine taşıdık ülkeyi.” Hâlbuki ülkemiz
1979’da 16’ncı sıradaydı ekonomi sıralamasında, 1993’te de 17’nci sıradaydı,
2000 yılında da 17’nci sıradaydı. Bugün baktığımızda, bugünkü rakamlarla
ülkemiz 19’uncu sıraya geriledi. Bu yıl sonunda öyle bir rakama çıkacağı
tekabül ediyor, 19’uncu ekonomiye düştük. G20 dediğimiz, 19 ülke artı Avrupa
Birliği. Yani, ülkemiz G20’den neredeyse düşmek üzere. Bu anlamda, yatırım
ortamını iyileştirebilecek şey, ülkemizi tekrar ışıldayan, parıldayan,
yatırımların arttığı hem yerli sermayenin hem yabancı sermayemizin yatırım
yaptığı, işçimizin, emekçimizin hakkını alabildiği bir ülke yapmanın yolu
demokrasiden, hukukun üstünlüğünden ve sistemin işlemesinden geçiyor. Bunun
için ne yapmalıyız, çözüm nedir? Tek adamın iradesinden vazgeçmeliyiz.
Ankara’yı bu kadar önemli bir yer olmaktan çıkarmalıyız. Her ülkenin elbette
bir başkenti olacak ama demokrasilerde başkent bir koordinatör başkenttir;
temel politikaları belirler, sınır güvenliğini sağlar, hukuk sistemini belirler
ancak yetkileri yerellere dağıtır. Ama şimdi bakıyoruz ki -bugün duyduk
haberlerden- yeni bir torba yasa gelecek, bırakın yerelin haklarının
artırılmasını yerele kayyum atamayı düşünen bir OHAL yasası ve olağanüstü hâl
durumu Meclisimize getirilmek üzere. “Yerele ben kayyum atayabilirim.” diyor.
Ve kimi atayacak? Valiye yetkiyi veriyor bu anlamda. Bu, darbedir arkadaşlar.
Bu darbeciler ne yapacaksa aynen yapılacak şey odur. Bu noktada bizlerin
yapması gereken yerele hakları dağıtmaktansa Ankara’nın bütün yetkiyi
toparlaması olmamalı. Böyle bir ülkeye ne kimse sermaye getirir, istediğimiz
kadar varlık barışı yapalım kimse de güvenip ülkeye parasını getirmez. 
Bir
de şu nokta var yeniden yapılandırırken, bakın yıllardır şunu yaşadık: Bu hâkim
efendim ulusalcı, şu hâkim Fethullahçı, bu saraya bağlı hâkim, şu polis
Fethullahçı polis noktasından çıkamadık. Bir polisin karşısına geçtiğimizde
acaba demokrat bir polis mi, hukuka bağlı bir polis mi, hukuka bağlı hâkim mi
bugüne kadar diyemedik. Yeniden yapılandırma noktasında da bakıyoruz böyle bir
anlayış yok, çoğulcu bir anlayış yok. Ve bu darbe paralele sığmaz diyorum. 
Bakın,
sanki ilk kez darbe oluyormuş gibi ortaya konuluyor. Her şey bir kötü… Elbette
ki işin içinde olduğu izlenimleri var her anlamda, Fethullah noktasında bir
günah keçisi ortaya konuluyor ve sanki ilk kez darbe oluyormuş memlekette,
darbeci bir zihniyet yokmuş gibi ortaya konuluyor. Bu anlamda bu darbe
geleneğiyle ve darbeci zihniyetle hesaplaşmanın yolu ancak demokratikleşmeden
geçer. Ancak bakıyoruz ki HDP’yi yok sayan bir anlayış var. Anayasa
konuşuluyor, AKP, CHP, MHP Anayasa Komisyonu kurmuşlar. Hayırlı olsun. Bu, tam
darbecilerin isteyeceği bir anlayıştır, darbeciler de olsa ancak böyle
yaparlardı. Bir temsiliyeti yok sayıp, ötekileştirip, toplumu kutuplaştırıp
birilerini yok sayardı. Ancak bu ayrımcılıktır ve bu bölücülüktür arkadaşlar.
HALİS
DALKILIÇ (İstanbul) – Darbeden sonra yapılan mitinglerde Türk Bayrağı
dalgalandırmak lazım, Türk Bayrağı. Türk Bayrağı’yla çıkmak lazım mitinglere.
Ötekileştiren kendinizsiniz. 
GARO
PAYLAN (Devamla) - HDP’nin biliyorsunuz oyları belli bölgede, yüzde 60-70’lerle
oy alan bölgelerde, yüzde 80 oy aldığımız bölgelerde, Sur’da, Cizre’de,
Silopi’de bu nasıl tınlar biliyor musunuz? Gönül bağlarını koparır bu
arkadaşlar. Gönül bağlarını koparmayalım. Bu darbeci anlayıştan, darbeci
bakıştan kendimizi sıyıralım diyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Paylan. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel… 
ÖZGÜR
ÖZEL (Manisa) – Sayın Paylan’ın konuşması sırasında üç partinin ortak Anayasa
Komisyonu kurduğuyla ilgili bir iddia oldu ve o konuda da sıralardan gelen
birtakım cevaplar da partimizi zan altında bırakacak nitelikte. Bu konuya
açıklık getirmek isterim efendim. 
BAŞKAN
– Açıklık getirmek üzere söz vermem mümkün değil. Bir sataşma varsa onu... 
ÖZGÜR
ÖZEL (Manisa) – Efendim şöyle: “Üç parti bir araya geldiniz, HDP’yi dışlayarak
komisyon kurdunuz.” bir sataşmadır partimize, ona cevap vermek istiyorum. 
BAŞKAN
– Yani devamında söylediği cümleleri mi söylüyorsunuz? 
ÖZGÜR
ÖZEL (Manisa) – Evet efendim, evet. 
HALİS
DALKILIÇ (İstanbul) – “Darbeci anlayış” dediğini söylesene. 
BAŞKAN
– Peki. 
Buyurunuz
Sayın Özel. (CHP sıralarından alkışlar) 
IX.-
SATAŞMALARA İLİŞKİN KONUŞMALAR
1.-
Manisa Milletvekili Özgür Özel’in, İstanbul Milletvekili Garo Paylan’ın 409
sıra sayılı Kanun Tasarısı’nın ikinci bölümü üzerinde HDP Grubu adına yaptığı
konuşması sırasında Cumhuriyet Halk Partisine sataşması nedeniyle konuşması 
ÖZGÜR
ÖZEL (Manisa) – Sayın Başkan, değerli milletvekilleri; Sayın Paylan konuşması
sırasında bir Anayasa değişikliği için üç partinin bir araya geldiğini, kendi
partilerinin dışlandığını ve bunun bir darbeci anlayışın ürünü olduğunu ifade
ediyor. 
Öncelikle
şunu söyleyelim: Ben, partimizin pozisyonunu tam olarak burada ifade etmek
üzere kürsüdeyim. Anayasa değişikliği, mini anayasa paketi fikri Sayın
Cumhurbaşkanının davetiyle gerçekleşen ve HDP’nin katılmamasına eleştiri
getirdiğimiz o toplantıda Sayın Genel Başkanımız tarafından ifade edilmiştir.
“12 Eylül 2010 referandumuyla cemaate teslim edilen yüksek yargıya karşı, hukuk
biliminin gerekleri, adalet sisteminin duyduğu ihtiyaç, dünyadaki evrensel
ölçütlerin dikkate alınarak liyakat esaslı bir yükselme sistemiyle yargı ve
yüksek yargıya yönelik olarak bir mini anayasa değişikliği yapmalıyız.” önerisi
bize aittir. Bu öneri iktidar partisi tarafından daha sonra uygun görülmüştür,
bu konuda bir çalışma yapılmasına karar verilmiştir. Bu çalışmanın dört
partinin birlikte hareket ederek yapılması konusundaki Cumhuriyet Halk Partisi
fikri ortadadır. Bunun dışında, Sayın Başbakanın “Anayasa masası artık yeniden
fiilen kurulmuştur.” yaklaşımına karşı son görüşmelerinde Sayın Genel
Başkanımız şunu ifade etmiştir: “Meclis Başkanı tarafından CHP’nin tutumundan
sonra ortadan kaldırılan Anayasa masası kalktığında CHP ne noktadaysa yani
Anayasa’nın ilk dört maddesi, parlamenter sistem ve darbe hukukundan arınma, bu
ön şartlar olmaksızın bizim bir Anayasa masasında oturmamız mümkün değildir.
Anayasa uzlaşma masasının dört partinin katılımıyla olması gerektiğiyle ilgili
kurumsal parti tavrımız da değişmemiştir.” 
Tüm
milletvekillerimizin, yüce Türk milletinin dikkatine sunarım. (CHP sıralarından
alkışlar)
BAŞKAN
– Teşekkür ederim Sayın Özel.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden Yapılandırılmasına
İlişkin Kanun Teklifi (2/1310) ile Plan ve Bütçe Komisyonu Raporu (S. Sayısı:
409) (Devam)
BAŞKAN
– Bölüm üzerinde, Cumhuriyet Halk Partisi Grubu adına Bihlun Tamaylıgil,
İstanbul Milletvekili… (CHP sıralarından alkışlar)
Sayın
Tamaylıgil, bölüm üzerinde ayrıca şahsınız adına da konuşma talebiniz vardır.
Bu nedenle iki süreyi birleştiriyorum. 
Konuşma
süreniz on beş dakikadır.
Buyurunuz.
CHP
GRUBU ADINA BİHLUN TAMAYLIGİL (İstanbul) – Sayın Başkan, değerli
milletvekilleri; görüşülmekte olan 409 sıra sayılı Kanun Teklifi’yle ilgili
görüşlerimizi paylaşmak üzere huzurunuzdayım. Yüce Meclisi saygıyla
selamlıyorum. 
Tabii,
“Bu kanun teklifi, kanun teklifi midir tasarı mıdır?” sorgulamasıyla başlamamız
gereken bir konu içeriğinde. “Neden?” derseniz, kanun teklifinin ağırlıklı
kısmına baktığımızda içinde afların olduğu, yapılandırmaların başlığı altında
gerçekten vergi ve vatandaşlık görevinin sürekliliğini, sürdürülebilirliğini
beraberinde taşıyacak bir sorumluluğun intikali yerine bir af sürecinin işletilmesinin
ağırlığını gördüğümüz bir düzenleme. Sayın Maliye Bakanı bunun tasarı olarak
gelmesi noktasında herhâlde imtina ettiler çünkü kendileri bu yılın mart ayında
“Kesinlikle ve kesinlikle bir af kanunu gelmesi söz konusu olmayacaktır.” diye
beyan etmişlerdi. Bu beyanlarındaki şekilsel ve hukuksal tutarlılığın
geçerliliğini sağlamak üzere -sanırım kendileri- Adalet ve Kalkınma Partisinin
grup başkan vekili arkadaşımız ve yine Komisyonumuzun Değerli Başkanına bir
teklif hazırlatmak suretiyle, bu yasama faaliyetinin gündeme gelmesini
gerçekleştirdiler ve hukuken baktığınızda tabii ki teklif ama uygulamada
baktığınızda, ben de bir Komisyon üyesi olarak, her türlü gerekçe, her türlü
çalışma, detaylandırma, önergeyle değişime kadar Bakanlığımızın sorumluluğu
dâhilinde yapılmış bir çalışma olarak kendini gösterdi. 
Şimdi,
benim üzerinde görüşlerimizi beyan edeceğim ikinci bölüme baktığımız zaman da,
tabii, daha önce yatırım ortamının iyileştirilmesi amacıyla ortaya konmuş olan,
yine bir torba yasa sürecinde ortaya çıkan, yurt dışından Türkiye’ye kaynak
getirimini sağlayacak bir yasal düzenleme ve onunla beraber, bu yapılan af
kanununa paralel olarak ödeme süreçlerini düzenleyen ilgili maddelerin
içeriğini görüyoruz. Şimdi, o zaman yatırım ortamını iyileştirmeydi kanun.
İyileştirme niye yapılır? Ortada bir hastalık var demek ki. Bu hastalığın
iyileştirilmesi için de bir tedaviye ihtiyaç var. O tedaviyi gerçekleştirirken,
şimdiki yapılanlar gibi, geçici, dönemsel, günü kurtarma mantığıyla yapılan
yasama faaliyetlerinin kalıcı bir vizyonel stratejik geleceği hazırlamayacağı
çok açık ve alenidir. O zaman o kanun teklifi üzerinde görüştüğümüzde, bu, yurt
dışından getirilecek ve vergisiz varlık barışı yapacağız. Tekrar altını
çizdiğimizde: “Vergisiz varlık barışı” yapacağımız kaynaklarla ilgili tüm
muhalefet partileri olarak buradaki çekincelerimizi dile getirmiştik çünkü
içeriğinde menşesi ve aidiyeti belli olmayan, üçüncü şahıslarla ilgili olarak
burada kayda girebilecek ve bizim yıllar içerisinde uluslararası anlaşma,
direktif ve taraf olduğumuz yapılanımlar açısından buraya gelecek paraların
kara para olma, suç teşkil eden eylemlerden elde edilen kaynak olma, terörün
finansmanı veyahut uyuşturucu ticaretine bağlı olarak ortaya çıkan kaynakların
ülkeye getirilmesinin ve sonrasında işleyecek sürecin riskini açıkça vurgulayan
bir çalışma dönemi geçirdik. Şimdi, bugün, bu geldiğimiz noktada, Maliye
Bakanlığımızın yine bu konuda bir çalışması olduğunu biliyorum, özellikle
hassasiyetle üzerinde durduğumuz, son dönemde de şimdi “millî ekonomiye
kazandırılacak varlıklar” başlığı altında gelen madde içeriğinde gördüğümüz,
gemi ve deniz taşıtlarıyla ilgili de birtakım vergisiz kayıt işlemlerini ortaya
koyan tercihlerle ilgili yeni düzenlemelerin geleceğinin bilgisini edinmiş
olduk.
Baktığınızda ilk hâliyle uluslararası hukuk açısından
çok önemli olarak taşıdığı risklerin tamamı sonuçlanmasa bile geçmişe göre daha
iyileştirilen ve yine içerisinde soru işaretleri olan bir düzenleme hâline
dönüşeceği beklentisi kanun maddelerinde gerçekleşecek mi göreceğiz. Ama bunun
yanında şunu da unutmamak gerekiyor: Ülkemizin şu anda içinde olduğu, geçtiği
süreçte geçici, bir anda bugünü kurtaracak ve gelecekte karşımıza çıkacak
problemleri önleme mantığını da düşünmeyecek yasamadan uzak durması lazım.
Çünkü bir problemi çözerken bulunan çözümler problemli olursa daha kötü
sonuçlara varılır ve elimizden gelen budur deyip de, bu işin en iyisini
yapıyoruz mantığıyla bakmadan başarının elde edilmesi söz konusu değildir.
Şimdi, o maddenin içeriğine baktığınızda daha acı
şeyler de var yani sadece olaya kara para noktasıyla baktığımızda ürküten,
korkutan gelişmelerin yanı sıra o madde içeriğinde şu da var, diyor ki: “Borcu
olan kişiler yurt dışındaki parasıyla bu borçlarını kapatabilirler.” Peki, şimdi,
millî ekonomiye kazandıracağımız para neden yurt dışında? Yani, yurt dışında
niye kalıyor? İhracat, ithalat, buna bağlı işlemler için mi kalıyor, borç
ödemeleri için mi kalıyor, yoksa bizim işleyen ekonomik sistemimize güven
duyulmuyor, o güvensizliğin getirmiş olduğu duraksamadan dolayı mı orada
tutuluyor? 
Şimdi, bakın, 180 milyar dolar Türkiye’deki özel
sektörün açık pozisyonu var ve bilançolarına baktığınızda 500 büyük sanayi
kuruluşunun geçen seneden bu seneye finansman giderlerinde yüzde 75’lik artış
var. Bunun yanı sıra, faaliyet gelirlerinin yüzde 63’ü kur farkı ve finansman
gideri ödemesi olarak gidiyor. Yani, bir de deniyor ki: Efendim, bu şirketlerin
yurt dışında parası var, bu parayı orada tutuyorlar, karşılığında kredi olarak
Türkiye’ye kaynak getiriyorlar. Burada bu kaynak kullanılıyor, hem vergiden
imtina ve kaçınma hem de -iki taraf da- baktığınızda ballı börek bir gelir.
Şimdi, diyoruz ki: “Aman siz bunları kapatın; zaten vergi de ödemediniz, bu
sistemi işlettiniz. Hadi şimdi getirin bunu da koyun bilançonuza, 5 kuruş da
vergi almayacağız.” Ama vergi adaletsizliğinin hâkim olduğu ülkemizde -vergi
yükünün dolaylı vergilerle işçi, memur, emekli üzerinde olduğu- uluslararası
literatürde “vergi anestezisi” denilen -insanların farkında olmadan ödediği bu
dolaylı vergilerle topladığınız- büyük bir kesimin hakkını yiyerek, sıfır, hiç
ödenmeyen vergilerle bu ülkeye kaynağı çekiyoruz. 
Ha,
bir de, unutmayalım, yakında bir açıklama oldu, Panama belgeleri. Neydi o
belgeler? Birtakım kişiler vergiyi daha düşük ödemek, burada vergi sistemine
dâhil olmamak üzere yurt dışında hani şu cennetler var ya, ada cennetleri,
adları farklı farklı olan, oralarda paralarını, işlemlerini devam ettiriyorlar.
Ama işte, çekirge iki sıçrar, üç sıçrar, ondan sonra sıçrayamaz misali OECD ve
Avrupa Konseyinin de ve bizim de üyesi olduğumuz o yapıların içerisinde bir
süreç işlemeye başladı, o süreç de otomatik bilgi değişim sistemi. Şimdi, en
geç 2018’e kadar otomatik bilgi değişim sistemi işlemeye başlayacak ve bu
sistem dâhilinde de yapılan bütün işlemler bilgi dâhilinde, kontrol edilebilir
hâle gelecek. 
Ha,
bunun öncesinde bizim mevzuatımızda yani tam mükellefiyet olduğu zaman, tam
mükelleflerin yurt dışı gelirleri veya bir yılın altı aylık süresinden uzun
Türkiye'de kalanların tam mükellefiyeti dâhilinde, ilgili mevzuata göre uymak
zorunda oldukları ve mevzuatımıza koyduğumuz bir kontrol edilen yabancı kurum
kavramımız var. Kontrol edilen yabancı kurum kavramı nedir biliyor musunuz?
Yani bu düşük vergili, cennet olan yerlerde işte, fonlar, buradaki elde edilen
“trust” yapılanımları veyahut oralardaki kurulan dolaylı dolaysız
ortaklıklardan temettü dağıtılmasa bile elde edilen gelirler burada tam
mükellefler tarafından beyan edilmek zorundadır. Hani o farklı ülkelerde olma ihtiyacıyla
gidilen ülkelerden artık bu bilgi değişimi sisteminden dolayı vergiyi ödememe,
kaçınma gibi bir imkân olamayacaktır. 
O
yüzden, şimdi, biz diyoruz ki gelin, kim olursanız olun riskinizi de anlatım,
tanıtım ve bunun içerisinde Maliye Bakanlığı olarak tüm kovuşturma ve
soruşturma aşamasındaki sorumluluklarla ilgili yani bu kara mıdır ak mıdır, ne
renkse veya riski… Çünkü siz burada vergi almayabilirsiniz ama sizden giden bir
para eğer ki menşesi açısından riskliyse büyük problemlere yol açar, onunla
ilgili belli düzenlemeleri ki bu maddede de Maliye Bakanlığı üstüne alıyor. 
Şimdi
bir diğer özellik, buraya para geldi, şirket gitti, bankanın kapısını çaldı,
bilanço büyüklüğüne göre kredi anlaşması yaptı, ondan sonra diyoruz ki: “Bu
para gidebilir.” E, risk ne olacak? Veya Kamu İhale Kanunu dâhilinde ihalelere
girdi, oluşacak risk ne olacak? Yani, birtakım düzenlemeleri yaparken bu
düzenlemelerin getireceği risklerin de net olarak görülmesi gerektiğinin altını
özellikle çizmek istiyorum. 
Şimdi
gelelim adalete. Adalet, hak ve hukuka uygun olarak hareket etmekte midir?
Vergi adaleti dediğiniz zaman da Anayasa’nın 73’üncü maddesinde de tanımlandığı
üzere; vergisini, gelirini, elde ettiği geliri vergi olarak ödemek ve devletin
de diğer bir taraf olarak aldığı vergiyi adil bir şekilde dağıtması ve oluşan
vergi yükünü de yapacağı vergi mevzuatıyla ilgili düzenlemelerle koordine
etmesidir. 
Şimdi
biz, ortalama iki buçuk senede bir yaptığımız af düzenlemeleriyle beraber
ülkede vergi mevzuatı uygulamasını yerle bir ediyoruz, vergi ahlakını yerle bir
ediyoruz, vergi değişikliğini yerle bir ediyoruz, vergi psikolojisini yok
ediyoruz, vergi hukukunu işlemez hâle getiriyoruz. Vergi hukukundaki alan ve
toplayan kesimler arasındaki ortaya çıkan sorunları halletmek yerine bu ülkede
üreten, vergisini ödeyen ve vergi ödeme bilincini de vatandaşlık bilinciyle
ortaya koyanlara karşı da haksızlık ve o kişilere de gerçi kelimeyi söylemenin
de doğru olduğunu düşünmüyorum ama…(CHP sıralarından “söyle, söyle” sesleri)
ÖZGÜR
ÖZEL (Manisa) – Söyle abla, söyle.
BİHLUN
TAMAYLIGİL (Devamla) - O kişileri enayi ve ahmak yerine koyuyoruz. (CHP
sıralarından alkışlar) 
Şimdi,
biz her türlü zorlukta, her türlü sıkıntıda -işte 15 Temmuzda yaşadık-
toplumumuza, demokrasimize, milletimize karşı yapılan her türlü saldırıda bir
ve beraber olmayı becerebilen bir toplumuz. Vatandaş olarak sorumluluklarımızı
yerine getirmekte imtina etmiyoruz ama biz, bu Parlamento olarak, vatandaşlık
görevini yerine getiren kişilere karşı da ayrımcılık yapmadan, onların vatandaş
olarak hak ettikleri yönetim şeklinin ortaya konmasının kararlılığını da ortaya
çıkarmak zorundayız. Biz bunun takipçisi olacağız, çıkarılan yasalarla ilgili
uygulamaların takipçisi olacağız; bunun ötesinde, vergi, reform, hukuk ve buna
bağlı gelişmelerin tek tek uygulama ve gerçekleşmesinde yakın olarak görev
alacağız. Çünkü, bu ülkenin bugünkü şartlarda… Bakın, G20’nin son toplantısında
IMF, Türkiye tablosu çizdi, OECD’nin başekonomisti bir Türk, Türkiye için,
ekonomisi için başlıkları yetiştiremediğim çok önemli tespitler içinde bulundu.
“Ben tanımam.” demekle dünyadan kopmak olmaz. Türkiye, bugün eğer bu G20
içerisinde güçlü bir ekonomisi varsa, bunun sürekliliğini, bunun gücünü devam
ettirmek istiyorsa demokratikleşmeden vazgeçmeyecek, hukuk devletinden
vazgeçmeyecek, eşitlik ve özgürlükten vazgeçmeyecek ve yatırımını, güveni
artırarak güçlü ülke olmaya devam edecek. 
Meclisi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Tamaylıgil. 
Bölüm
üzerinde şahsı adına ikinci konuşmacı Mehmet Ali Cevheri, Şanlıurfa
Milletvekili. 
Buyurunuz
Sayın Cevheri. (AK PARTİ sıralarından alkışlar) 
MEHMET
ALİ CEVHERİ (Şanlıurfa) - Sayın Başkan, değerli milletvekilleri; konuşmama
başlamadan önce 15 Temmuz gecesi yaşadığımız karanlık geceyi, millî şairimiz
Mehmet Akif Ersoy’un bir ifadesinden esinlenerek ifade etmek istiyorum. Ne
demişti millî şairimiz? “Cenab-ı Allah bir daha bu millete İstiklal Marşı
yazdırmasın.” Evet, Cenab-ı Allah bu millete bir daha böyle bir elim hadiseyi
yaşatmasın. 
Tabii,
o gün biz Şanlıurfa’daydık. Şanlıurfa’nın yapısına baktığımızda Kürt’ü, Türk’ü,
Arap’ı herkes bir arada yaşıyor ve o gün herkes meydanlardaydı. Muazzam bir güç
oluşmuştu, demokratik bir refleks oluşmuştu, bir millî şuur oluşmuştu o gün ve
-şunu idrak ettik- bizi bölmek isteyenlerin neden ürktüklerini, neden bizi bir
araya getirmek istemediklerini daha iyi gördük çünkü bu güç bir arada olursa
muazzam bir sinerji oluşuyor ve Türkiye’de ciddi manada büyük bir güç oluşuyor.

Evet, Sayın Başkan, değerli milletvekilleri; 409 sıra
sayılı Bazı Alacakların Yeniden Yapılandırılması Hakkındaki Kanun Teklifi’nin
ikinci bölümü üzerinde şahsım adına söz almış bulunuyorum. Gazi Meclisin
değerli üyelerini saygıyla selamlıyorum.
Sayın Başkan, değerli milletvekilleri; bu kanunun
yürürlüğe girmesiyle esnaf ve sanatkâr, iş adamlarımızın çeşitli nedenlerle
vergi, SGK primleri, belediyelere olan borçları başta olmak üzere birçok konuda
geniş bir kitleye ciddi bir rahatlama sağlamanın yanında bazı sebeplerle daralan
ekonomik aktiviteler de artacaktır. Bununla birlikte, borçlu durumda olanlar
için borçlarını ödeme imkânı getireceği için toplumsal barışa da katkı
sağlayacaktır. Özelikle bizim bölgede elde olmayan sebeplerle ciddi manada bir
ekonomik daralma meydana gelmişti ve o bölge insanı için ciddi bir rahatlama
getirmemiz gerekiyordu ki zaten bu Türkiye’de şamil.
Burada daha önce kamudayken özelleştirilen elektrik ve
doğal gaz ve benzeri özel şirketler için de böyle bir çalışma yapılmasının
bölge açısından ve bölge çalışanları açısından güzel bir netice doğuracağını
düşünüyorum; hem şirketin tahsilatı artar hem de bölge insanı rahat bir şekilde
borçlarını ödeyebilir.
Bu
arada çok teşekkür ediyorum, özellikle kuraklıktan dolayı ciddi manada mağdur
olan bölge çiftçimiz için ve Türkiye’deki çiftçilerimiz için de bir çalışma
yapıldı ve yine orman işçilerimiz için de bir çalışma var. Bundan dolayı da ben
bu çalışmanın çiftçilerimiz için ciddi manada hayırlı olacağını düşünüyorum ve
Şanlıurfalı hemşehrilerimize buradan bekledikleri müjdeyi vermek istiyorum.
İnşallah, bekledikleri müjde bu çalışmayla beraber yürürlüğe girecektir.
Kanunla
yapılmak istenen düzenlemelere bir göz atacak olursak, ülkemizdeki yatırımların
ve istihdamın artırılması, üretimin teşvik edilmesi, yatırım ortamının
iyileştirilmesi suretiyle ülkemizin uluslararası yatırımlar açısından cazibe
merkezi hâline gelmesi, ekonomik kalkınmanın sürdürülebilir bir şekilde
devamlılığının sağlanması, müteşebbislerin iş ve yatırım kararlarına daha
sağlıklı bir şekilde odaklanmasına imkân sağlanması ve temelde
vatandaşlarımızın devletimize olan borçlarını yeniden yapılandırmak için bu
kanun teklifi hazırlanmıştır. Bu kapsamda, teklifle, özel sektörün kamuya olan
borç yükü azaltılarak borçlarını taksitle ödeme imkânı getirilecek, mükellefler
ile devlet arasındaki mali ihtilaflar sulh yoluyla sonlandırılacak, vergi
incelemesinde olan konuların dava yoluna gidilmeksizin çözümlenmesi sağlanacak,
vergilemede öngörülebilirliği artırarak geçmiş vergilendirme dönemleriyle ilgili
olası riskler ortadan kaldırılacak, işletme kayıtları fiilî duruma uygun hâle
getirilip kayıtlı ekonomiye geçiş teşvik edilecek. 6552 sayılı Kanun kapsamında
yapılanan alacaklar, kanunun öngördüğü şartlar dâhilinde borçlarını ödeyemeyen
mükelleflere yeniden bir hak verilerek kamu alacakları tasfiye edilecek olup
bazı varlıkların ekonomiye kazandırılması sağlanacaktır. Bu teklif kapsamında
bulunan alacaklar Maliye Bakanlığı, Gümrük ve Ticaret Bakanlığı, Sosyal
Güvenlik Kurumu ve belediyelere bağlı tahsil dairelerince takip edilen
alacakları içermektedir. 
Evet,
bu teklif, 213 sayılı Vergi Usul Kanunu kapsamına giren vergi, resim, harçlarla
ilgili, gümrük vergileriyle ilgili, sosyal güvenlik primleriyle ilgili 6552
sayılı Kanun kapsamında yapılandırılmış alacakların ihyasını, 6552 sayılı Kanun
kapsamına giren Maliye Bakanlığı, Gümrük Bakanlığı ve SGK alacaklarıyla ilgili
vergi cezaları, gecikme faizi ve gecikme zamlarını kapsamaktadır. Emlak vergisi
üzerinden hesaplanan taşınmaz kültür varlıklarının korunmasına katkı payı ile
buna bağlı gecikme zamları yapılandırılmaktadır. Kesinleşmiş kamu alacaklarında
alacak asıllarının tamamı, alacak aslına bağlı olmayan cezaların yüzde 50’si,
gümrüklenmiş değere ilişkin para cezalarının yüzde 30’u, SGK tarafından uygulanan
idari para cezasının yüzde 50’si ödenecektir. 
Zaman
kalmadı. Yüce Meclisi buradan saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim Sayın Cevheri. 
Bölüm
üzerinde gruplar ve şahıslar adına yapılan konuşmalar sona ermiştir. 
Şimdi
bölüm üzerinde on beş dakika süreyle soru-cevap işlemi yapacağız.
Soru-cevap
işlemini başlatıyorum.
Sayın
Arslan…
KAZIM
ARSLAN (Denizli) – Teşekkür ederim Sayın Başkan.
Tarım
ve Hayvancılık Bakanına soruyorum, kendisi yok burada ama önemli bir soru:
İklim değişikliğinin Denizli ilimizde ve birçok illerde değişik şekillerde
tarım ürünlerine zarar verdiğini görmekteyiz. Özellikle Denizli ilimizin Buldan
ilçemizde aşırı sıcaklar nedeniyle yüzde 50 civarında üzüm ürünü kaybı, Güney
ilçemizde yüzde 30 civarında üzüm ürünü kaybı, Çal ilçemizdeki bağlarda
kuraklık nedeniyle yüzde 40 civarında üzüm ürünü kaybı vardır. Bu ürün
kayıplarını tarım il ve ilçe müdürlerinin hızla tespit yaparak üzüm
üreticilerimizin zararlarının giderilmesini, en azından banka borçlarının
faizsiz olarak bir yıl ertelenmesini, varsa vergi ve prim borçlarının da aynı
şekilde ertelenmesini istiyoruz.
Teşekkür
ederim.
BAŞKAN
– Sayın Adıgüzel…
ONURSAL
ADIGÜZEL (İstanbul) – Teşekkürler Sayın Başkan.
2010
KPSS’yle ilgili olarak, on binlerce insan yarınlarının belirsizliğinin getirmiş
olduğu bir tedirginlik içinde. Dün Başbakan 2010 yılında yapılan KPSS’nin
yetenek ve kültür oturumunun iptalinin olası sonucu için 86 bin kişinin işten
çıkarılabileceğine ilişkin açıklamalarda bulundu. Bu açıklamalar süreçle ilgili
belirsizliği ortadan kaldırmıyor, aksine derinleştiriyor. Şimdi, akıllara şu
sorular geliyor. Birincisi, siz 86 bin kişiyi topyekûn işten çıkarmakla bu
haksız rekabet ortamında emeğinin hakkıyla atanan binlerce kamu görevlisini bu
hırsızlığın bir parçası olanlarla aynı kefeye koyarak haklarını gasbetmiş
olmuyor musunuz? İkincisi, altı yıl önce yaşanan bu suçta en az soruları
çalanlar kadar, biz sorular çalınmış dediğimizde üç maymunu oynayıp “Son derece
başarılı ve temiz bir sınav gerçekleştirilmiştir.” iddiasında bulunan
siyasilerin de sorumluluğu vardır. Bu siyasi sorumlular hakkında da bir süreç
başlatmayı düşünüyor musunuz?
Teşekkür
ederim.
BAŞKAN
– Sayın Zeybek…
KEMAL
ZEYBEK (Samsun) – Sayın Başkan, Sayın Bakanım; ülkemizde kaçakçılık, rüşvet,
suç unsurlarıyla elde ettikleri paraları dışarı çıkaranların, Hükûmetiniz
tarafından hukuksuz bir şekilde elde edilen paraların milletin Meclisinde yasa
hâline getirilen ve milletin çalınan gelirlerini yasal hâle getirerek hukuken
bu yasaları yapabilirsiniz ama ahlaken, vicdanen 78 milyon insanın vebali
üzerinizde olacaktır. Küçük esnaf, zor koşullarda üretim yapan sanatkârlar,
imalatçılar, çiftçi ve üretimde namuslu, vergisini ödemek isteyen, ödeme
zorluğu çeken yurttaşlarımızın da vergilerinin ödenmesi için hukuken yapılması
gereken her türlü yasanın yanında yer aldığımızı, orman ve balıkçı esnafının da
vergilerinin ayrıyeten…
(Mikrofon
otomatik cihaz tarafından kapatıldı) 
BAŞKAN
– Sayın Usta…
ERHAN
USTA (Samsun) – Teşekkür ederim Sayın Başkan.
Osman
Gazi Köprüsü bilindiği üzere geçtiğimiz günlerde açıldı, milletimize hayırlı
olsun. Basında 11-26 Temmuz tarihleri arasında ortalama araç geçişinin günlük 5
bin araç olduğu şeklinde bir haber yer aldı. Oysa verilen garantinin günlük 40
bin araç geçişi şeklinde olduğu söyleniyor. Böyle bakarsak aslında hazinede iki
haftada 20 milyon dolar bir zarar ortaya çıkıyor, nihayetinde bunlar
üstlenilecek hazine tarafından. Dolayısıyla, bu hesaba göre, aynı trend devam
edecek olursa haftalık 10 milyon dolar, yılda 520 milyon dolar zarar oluşuyor.
Köprünün maliyetinin 1,1 milyar dolar olduğunu düşünürsek, aslında köprünün
toplam maliyetini biz zarar olarak iki yılda karşılamış gibi bir noktadayız.
Dolayısıyla, sizin Maliye Bakanlığı olarak önümüzdeki döneme ilişkin olarak
projeksiyonunuz nedir? Yani buradan hazinenin ne kadar bir vukuu muhtemel
üstlenimi olacak? O konuda bize bilgi verir misiniz, konuyu bir değerlendirir
misiniz?
Teşekkür
ederim.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Fındık
sezonu başladı. Bu hafta itibarıyla bahçeye giren fındık üreticilerimize sevgi,
saygı ve selamlarımı sunuyorum; bol mahsul, hayırlı, bereketli bir sezon
diliyorum ama bu dileğim çok gerçekleşmeyecek gibi. Çünkü, birincisi, bu yıl
rekolte tahminlere göre geçen yıldan 150 bin ton daha aşağılarda. Örneğin
Giresun’da geçen sezon 107 bin ton olarak tahmin edilen rekolte bu sezon 54 bin
ton. Belki kuraklık ve dökülmeyle bu rekolte çok daha aşağılara inebilir. Bu
durum bölgemizde bir mağduriyet yaratacaktır, üreticinin cebine ve piyasalara
daha az para girecektir. 
İkincisi,
bütün uyarılarımıza rağmen, fındık bu sezon da maalesef sahipsizdir. İktidar,
bilinçli olarak, Türkiye’de sektörün tamamına yakın bölümünü ele geçirmesine çanak
tuttuğu İtalyan firmasının fiyat oluşturmasına maalesef göz yumuyor,
çıkarlarına hizmete devam ediyor. Alıcı bir kurumla müdahale etmiyor, fiyat
belirlemiyor, korkuyor, çekiniyor. Rekolte azlığı fındık fiyatının inşallah 20
liraya çıkmasına neden olabilir ama fındığın ve üreticinin kaderini kalıcı
politikalar belirleyecektir. Cumhuriyet Halk Partisi bunun için mücadele
ediyor. Son olarak da hazırladığımız fındık raporu da bunu sağlayacaktır diye
tahmin ediyorum. 
(Mikrofon
otomatik cihaz tarafından kapatıldı) 
BAŞKAN
– Sayın Gürer…
ÖMER
FETHİ GÜRER (Niğde) – Sayın Başkan, esnaflara 30 bin liraya kadar yüzde 100
faiz indirimi olanağıyla kredi verileceği açıklanmıştı. Kredi için kefil,
ipotek, borçsuz olma koşulları getirildi. Onca sınırlamaya rağmen esnaflar
şartlara uygun başvuru yaptılar. Esnaflarımızın dosya başı 300-400 lira
harcamaları oldu. İlk açıklamada beş yılda geri ödeme olacağı belirtildi, daha
sonra kredi on sekiz aya düşürüldü. Esnaf ve sanatkârlar kredi ve kefalet
kooperatifleri aracılığıyla ödemelere geçti. Uygulamada kooperatiflere
gönderilen sınırlı plasmanla kredi limitlerinin durdurulması ve bundan sonra
ilgili herhangi bir kaynağa aktarılmayacağı bildirildi.
2
milyonu aşan faal esnaf ve sanatkârdan bu faizsiz kredi için kaç esnaf başvurdu?
Kaç esnaf yararlandı? Esnaflarımıza toplam ne kadar ödeme yapıldı?
Teşekkür
ediyorum Sayın Bakan.
BAŞKAN
– Sayın Torun…
SEYİT
TORUN (Ordu) – Teşekkür ederim Sayın Başkan.
OHAL
kapsamında bir dizi kararlar alınmıştır. Bunlardan biri de devlet memurlarının
yıllık izinlerinin iptal edilmiş olmasıdır. AKP iktidarının ehliyet ve liyakati
esas almadan, tamamen siyasi sebeplere dayalı olarak devletin içine
yerleştirdiği bu çete mensupları tabii ki temizlenmelidir, gereği neyse
yapılmalıdır. Ancak bu çeteyle hiçbir bağlantısı olmayan, işi sadece devletin
asli ve sürekli işlerini yapmakla görevli milyonlarca devlet memuru da ciddi
bir mağduriyet yaşamaktadır. 2,5 milyon devlet memurumuz olduğu düşünülürse,
aileleriyle birlikte yaklaşık 10 milyon kişiyi yakından ilgilendiren bu konuya
Hükûmet üyelerinin dikkatini çekmek istiyorum. Yazın, özellikle, aile tarımı
yapan devlet memurlarımız bölgelerinde hem hasret gideriyor hem de ayrıca
ekonomik olarak faaliyetlerde bulunuyorlar. Şu anda, yaz döneminde tarımsal faaliyetleri
olan yerlerde ciddi sıkıntı ortaya çıkmıştır ve tarım ürünlerinin hasadında çok
ciddi mağduriyetler yaşanmaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Tarımsal
üretim her türlü risk ve belirsizliklerle karşı karşıyadır. Bu nedenden ötürü
tüm dünya ülkelerinde belirli bir bütçe ayrılarak tarım desteklenir. Bu
desteklemeler onlara lütuf olarak verilmez. Çiftçilere verilen destekleme
sadece üretim yapsınlar diye verilir. Siz aldığınız bir kararla elektrik borcu
olan çiftçilerin destekleme ödemelerinden elektrik borçlarını mahsup
ediyorsunuz, bunda bir geri adım atmayı düşünüyor musunuz?
Teşekkür ederim.
BAŞKAN – Teşekkür ederim Sayın Gaytancıoğlu. 
Şimdi cevaplar için Sayın Bakana söz vereceğim.
Buyurunuz Sayın Bakan.
MALİYE BAKANI NACİ AĞBAL (Bayburt) – Sayın Başkanım,
teşekkür ediyorum.
Sayın Arslan Denizli ilinde meydana gelen iklim
değişikliğine bağlı rekolte kaybıyla ilgili bir soru sormuşlar ama uygun
görürseniz konunun sıcaklığına da sığınarak bu konuda Tarım Bakanlığından bir
bilgi alıp sizlere dönelim, olur mu?
KAZIM ARSLAN (Denizli) – Olur.
MALİYE BAKANI NACİ AĞBAL (Bayburt) – İkinci olarak,
Sayın Usta, Osman Gazi Köprüsü’yle ilgili olarak… Biliyorsunuz, Osman Gazi
Köprüsü Türkiye’nin önemli mega projelerinden bir tanesi, yeni hizmete açıldı.
Burası da yap-işlet-devret modeliyle yapılan bir proje. Günlük araç sayısına
ilişkin olarak belli sayılar var. Belirli bir süre içerisinde, bu önümüzdeki dönemde
ben hedeflerin de üzerinde artacağına inanıyorum. Şu anda, son günlerde yani
çok kısa bir vade içerisinde belki trafikte oluşan yoğunluğa bakıp hani orta
vadede, uzun vadedeki gelişmelere ilişkin bir değerlendirme yapmak için çok
erken. Bunun çok konjonktürel, kısa vadede oluşan bir durum olduğunu düşünmek
lazım. Bunu hep beraber takip edeceğiz. Türkiye’ye bu şekilde kazandıracağımız
mega projeler inşallah Türkiye’nin kalkınması yönünde önemli katkılar
sağlayacak. 
Diğer taraftan, Sayın Usta’nın işaret ettiği konu
önemli. Yani, bu tür projelerden hazineye gelebilecek yükümlülükleri mutlaka
özel olarak takip etmek gerekiyor. Maliye Bakanlığı olarak da buradan
gelebilecek kamu yüküne ilişkin ilgili yıl bütçelerinde eğer bir ödenek
ayırmamız gerekiyorsa bu konuda da zaten Meclisimize gerekli bilgileri
vereceğimizi düşünüyorum.
Diğer
taraftan, Sayın Bektaşoğlu fındık sezonuna ilişkin olarak özellikle rekolte
düşüklüğünü ifade ettiler. 
Bu
sene, gerçekten, beklentilere göre, gerçekleşmelere göre önceki yıllarla
mukayese edildiğinde yüksek rekoltenin olmadığı bir yıl olarak
değerlendirilebilir ama özellikle, yanlış hatırlamıyorsam, 2009 veya 2010
yılında fındık üretiminde mevsimsel koşullara bağlı olarak oluşabilen
dalgalanmalara karşı çiftçilerimizi korumak amacıyla bir destek getirdik. Dekar
başına 150 TL olarak başladığımızı hatırlıyorum, şu anda 170 TL. Dolayısıyla,
burada, tabii ki çiftçimizin oluşan rekolteye bağlı olarak piyasada elde ettiği
hasılatın yanında, devlet olarak biz kendilerine dekar başına 170 lira ayrıca
destek veriyoruz. 2016 yılında bu çerçevede, haziran ayı içerisinde de
çiftçimize 833 milyon lira destekleme ödemesini yaptık. Dolayısıyla, fındık
çiftçimizin, fındık üreticilerimizin bu konjonktürel veya mevsimsel etkilere
bağlı olarak dalgalanmalardan en az etkilenmesi noktasında veya asgari bir
geliri elde etmeleri noktasında 2010 yılında başlattığımız uygulamanın ne kadar
doğru bir uygulama olduğunu da son beş yıldır, altı yıldır görüyoruz. 
BÜLENT
YENER BEKTAŞOĞLU (Giresun) – Sayın Bakanım, desteklemeden ziyade ürünün değerli
olmasını istiyoruz. 
MALİYE
BAKANI NACİ AĞBAL (Bayburt) – Ama şöyle: Devlet olarak, doğru, hep beraber,
aslında… Fındık stratejik bir ürün. Türkiye, fındık üretiminde dünyada önemli
bir aktör. Bunun sadece üretimi değil, üretimiyle beraber katma değerinin
Türkiye’de kalması, ihracat gelirlerinin artması noktasında hep beraber burada
görüş ifade ediyoruz. Hükûmet olarak burada, önceki yılları bildiğim için, yani
2010 yılında dekar bazlı destekleme ödemesine geçerken temel amaç kamu alımları
yoluyla… Yani Toprak Mahsulleri Ofisinin ürünü alması, uzun vadede
sürdürülebilir bir politika değildi. Biz, 2006 yılından beri bu meseleyi
bildiğimiz için, 2010 yılında… 
BÜLENT
YENER BEKTAŞOĞLU (Giresun) – Desteklemeyi Dünya Bankası başlattı.
MALİYE BAKANI NACİ AĞBAL (Bayburt) – Yok, hayır, o
sizin söylediğiniz Doğrudan Gelir Desteği 2002 yılında Dünya Bankasıyla
başlayan bir proje ama bu doğrudan gelir desteği değil. Biz, 2010 yılında
Toprak Mahsulleri Ofisinin alımına dayalı politikadan vazgeçtik, bunun yerine
fındık üretiminin yapıldığı alanlarda dekar bazlı bir destekleme sistemi
getirdik. Dolayısıyla ilk yıl hatırladığım 150 TL’ydi, şu anda da bu sene 170
TL’ye çıkmış. Burada çiftçimiz ürettiği ürünün kilogramından bağımsız olarak
dekar başına 170 lira bir gelir elde ediyor ve bu çerçevede de bu sene 833
milyon lira fındık çiftçimize devlet olarak destekleme ödemesi yaptık.
BÜLENT
YENER BEKTAŞOĞLU (Giresun) – FİSKOBİRLİK’i devreye sokun efendim, FİSKOBİRLİK’i
devreye sokun.
SEYİT
TORUN (Ordu) – Doğrusu o. 
MALİYE
BAKANI NACİ AĞBAL (Bayburt) – Hep beraber konuşalım -yani sizin de
görüşleriniz, önerileriniz- beraber oturalım, konuşalım. Bakanlığımız bu konuda
çalışmalar yapıyor, sizlerden gelecek görüş ve öneriler çerçevesinde doğrusu
neyse onu yapalım. Ama doğrusu piyasaya müdahale eden –benim şahsi görüşüm bu-
alım politikaları yerine serbest piyasa içerisinde devlet çiftçinin belirli bir
geliri her hâl ve takdirde almasını sağlayacak bir sistem kurmalı. Nitekim 2010
yılından bu yana -ben fındıkla ilgili önceki yıllarda yaşadıklarımızı
hatırlıyorum- bu sorunlar büyük ölçüde ortadan kalkmış oldu.
BÜLENT
YENER BEKTAŞOĞLU (Giresun) – Efendim, piyasayı çok boş bıraktınız, 20 yabancı
firmaya bıraktınız, yabancı firma istediği gibi çeviriyor.
MALİYE
BAKANI NACİ AĞBAL (Bayburt) – Müsaade ederseniz, diğer sorulara da biraz vakit
ayırayım, sayın vekillerimiz ayrı ayrı sorular sordular.
Sayın
Gürer, bu faizsiz kredi desteği verilecek vatandaşlarımızla ilgili, kendi ifade
ettiğiniz gelişmeler çerçevesinde biliyorsunuz biz 1 Kasım seçim beyannamesinde
esnafımıza faizsiz bir kredi desteği vereceğimizi ifade ettik, bu arada yoğun
bir başvuru geldi, burada bütçe imkânları çerçevesinde gerekli düzenlemeler
yapıldı. Dosya masraflarıyla ilgili, başta yüksek dosya masraflarının alındığı
görülünce bu konuda da Hükûmet olarak gerekli düzenlemeleri yapmak suretiyle
dosya masraflarını da aşağı çektik. Sürelerle ilgili bir düzenleme yaptık. Ama
şu anda bendeki genel bilgi buradaki uygulama devam ediyor, bir sıkıntı yok.
Sayın
Torun, özellikle yaz aylarında tarımsal üretime bağlı bir dönemde bu hem FETÖ
terör örgütüyle mücadele bağlamında izinlerin ve soruşturmaların memurlar
üzerinde oluşturduğu etkiden bahsetti. Önemli bir konu. Biz biliyoruz,
memurlarımız özellikle yaz ayları geldiğinde izne ayrılırlar; herkesin bağı
vardır, bahçesi vardır, tarlası vardır, gider annesine babasına, kendisine ait
bağda, bahçede tarım yapar. Şimdi, ben biliyorum, Giresunlu memurlar, şu anda
herkes Giresun’a gitti, orada fındık hasadı yapılıyor. Bu çerçevede, yani kabul
edelim ki gerçekten…
SEYİT
TORUN (Ordu) – İzin yok Sayın Bakan.
HAYDAR
AKAR (Kocaeli) – Gidemediler. 
MALİYE
BAKANI NACİ AĞBAL (Bayburt) – Değerli vekillerim, yok şöyle: Sonuçta olağanüstü
bir dönemden geçiyoruz. Bakın, 15 Temmuz gecesi bu ülkeye yapılanların şahidi
olan bir mekândayız.
(Mikrofon
otomatik cihaz tarafından kapatıldı) 
BAŞKAN
– Sayın Bakan, mikrofonunuzu açıyorum, sözlerinizi tamamlayınız.
MALİYE
BAKANI NACİ AĞBAL (Bayburt) – Teşekkür ederim.
Gazi
Meclis o gece öyle bir duruş sergiledi ki gerçekten bu ülkede demokrasinin ne
kadar güçlü olduğunu teyit etti. 
Burada,
memurlarımızın izinleriyle ilgili bir sıkıntı olduğu doğru, ama bir taraftan da
gerçekten yürütülen bir soruşturma süreci var. Hükûmet olarak bize düşen, bu
soruşturmaları en kısa sürede bitirmek ve ondan sonra da memurlarımızın
izinleriyle ilgili gerekli düzenlemeleri ve ayarlamaları yapmak olacaktır.
Sayın
Gaytancıoğlu, elektrik borçlarının çiftçilerin destekleme ödemelerinden mahsup
edilmesi konusunu ifade ettiler, ancak bu doğru bir yöntem. Yani kişinin
devletten destekleme alacağı var, ama aynı kişinin de ödemesi gereken bir borcu
var; kaynakta kesinti yapmak suretiyle, normalde kişinin gönüllü olarak ödemesi
gereken bir borcunu bu aşamada tahsil ediyoruz. 
Ne
dersek diyelim, bakın, o elektrik borcunun sürdürülebilir bir şekilde ödenmesi
de önemli. Varsayalım ki bu elektrik borçları ödenmedi, bundan en fazla o
çiftçimiz zarar görür, çünkü eğer siz düzenli elektrik verebilecek bir sistemi
kuramazsanız, sürdüremezseniz, bir süre sonra oradan yine çiftçimiz zarar
görür. Sistem doğru bir sistem, burada mutlaka sistemi sürdürülebilir kılmamız
lazım.
Sayın
Başkanım, teşekkür ediyorum.
ÖMER
FETHİ GÜRER (Niğde) – Sayın Bakan, Suriyelilerle ilgili bilgi istemiştik.
BAŞKAN
– Teşekkür ederim Sayın Bakan.
İkinci
bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. Ancak bundan önce, sayın
milletvekilleri, Tarım, Orman ve Köyişleri Komisyonu Başkanlığının İç Tüzük’ün
34’üncü maddesi uyarınca vermiş olduğu bir tezkeresi vardır, bu tezkereyi
okutuyorum:
VI.-
BAŞKANLIĞIN GENEL KURULA SUNUŞLARI (Devam)
B)
Tezkereler
1.-
Tarım, Orman ve Köyişleri Komisyonu Başkanlığının, 28/12/2015 tarihinde TBMM
Başkanlığına sunulan, 28/1/2016 tarihinde tali komisyon olarak Plan ve Bütçe
Komisyonuna, esas komisyon olarak da Tarım, Orman ve Köyişleri Komisyonuna
havale edilen (2/571) esas numaralı, İstanbul Milletvekili Mehmet Akif
Hamzaçebi ve arkadaşları tarafından verilmiş olan, 19/4/2012 tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifi’nin, İç Tüzük’ün 34'üncü maddesinin birinci fıkrası hükmü gereğince
Plan ve Bütçe Komisyonuna havale edilmesine ilişkin tezkeresi (3/817) 
3/8/2016
Türkiye Büyük Millet Meclisi Başkanlığına
28/12/2015
tarihinde TBMM Başkanlığına sunulan, 28/1/2016 tarihinde de tali komisyon
olarak Plan ve Bütçe Komisyonuna, esas komisyon olarak da Komisyonumuza havale
edilen (2/571) esas numaralı, İstanbul Milletvekili Mehmet Akif Hamzaçebi ve
arkadaşlarının verdiği "19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi", İç
Tüzük’ün 34'üncü maddesinin (bir)’inci fıkrasında yer alan "Bir komisyon,
kendisine havale edilen tasarı veya teklifi, başka bir komisyonun ihtisası
dahilinde görürse, gerekçeli olarak tasarı veya teklifin o komisyona havale
edilmesini isteyebilir." hükmü gereğince teklif, Plan ve Bütçe
Komisyonunun ihtisas alanıyla ilgili olduğundan, teklifin Plan ve Bütçe
Komisyonuna havale edilmesini arz ederim.
Saygılarımla.
Recep Konuk
Komisyon Başkanı
Karaman
BAŞKAN
- Sayın milletvekilleri, okunmuş bulunan tezkeredeki Tarım, Orman ve Köyişleri
Komisyonunun talebi Plan ve Bütçe Komisyonunca da uygun bulunduğundan, bu istem
İç Tüzük’ün 34’üncü maddesinin dördüncü fıkrası uyarınca Başkanlığımızca yerine
getirilmiştir. 
 
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden
Yapılandırılmasına İlişkin Kanun Teklifi (2/1310) ile Plan ve Bütçe Komisyonu
Raporu (S. Sayısı: 409) (Devam)
BAŞKAN
- Sayın milletvekilleri, 7’nci madde üzerinde ikisi aynı mahiyette olmak üzere
üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte olan 409 sıra sayılı Bazı Alacakların
Yapılandırılmasına İlişkin Kanun Teklifi’nin 7’nci maddesinin (1)’inci
fıkrasında yer alan "sermaye piyasası araçları ile bu Kanunun yürürlüğe
girdiği tarih itibarıyla sahip olunan her türlü gemi, yat ve diğer su
araçlarını," ibaresinin “sermaye piyasası araçlarını," şeklinde
değiştirilmesini; (3)’üncü fıkrasının sonuna aşağıdaki cümlenin eklenmesini;
(6)’ncı fıkrasının madde metninden çıkarılmasını ve diğer fıkraların buna göre
teselsül ettirilmesini; mevcut (7)’nci fıkrasında yer alan "başkaca bir
gerekçe olmaksızın" ibaresinin "başkaca bir neden ile gerekli olması
hali saklı kalmak üzere" şeklinde değiştirilmesini, “birinci fıkrada
sayılan varlıkların nam veya hesabına getirildiği diğer gerçek ve tüzel kişiler
ile” ibaresinin madde metninden çıkarılmasını arz ve teklif ederiz. 

Fuat Köktaş Ramazan
Can  Nazım Maviş Halis Dalkılıç
Samsun Kırıkkale  Sinop İstanbul
 İlyas Şeker Mehmet
Muş Osman Mesten
 Kocaeli İstanbul Bursa
“Bu
maddenin yürürlük tarihi itibarıyla kanuni defterlerde kayıtlı olan sermaye
avanslarının, yurt dışında bulunan para, altın, döviz, menkul kıymet ve diğer
sermaye piyasası araçlarının bu maddenin yürürlüğe girmesinden önce Türkiye’ye
getirilmek suretiyle karşılanmış olması halinde söz konusu avansların defter
kayıtlarından düşülmesi kaydıyla bu madde hükümlerinden yararlanılır.”
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 7’nci maddesinin teklif metninden
çıkarılmasını arz ve teklif ederiz. 

 Ahmet Yıldırım İdris
Baluken Çağlar Demirel
 Muş Diyarbakır Diyarbakır
 Meral Danış Beştaş Filiz
Kerestecioğlu Demir Osman Baydemir
 Adana  İstanbul Şanlıurfa
Aynı
mahiyetteki diğer önergenin imza sahipleri: 

 Mustafa Kalaycı Erhan
Usta  Emin Haluk Ayhan
 Konya Samsun Denizli

 Erkan Akçay Mehmet
Erdoğan İsmail Faruk Aksu
 Manisa Muğla İstanbul
BAŞKAN
– Aynı mahiyetteki önergelerle ilgili Komisyon ve Hükûmetin görüşünü alacağım. 
Aynı
mahiyetteki önergelere Komisyon katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önergeler hakkında konuşmak isteyen sayın milletvekillerine söz vereceğim. 
Emin
Haluk Ayhan, Denizli Milletvekili. 
Buyurunuz
Sayın Ayhan. (MHP sıralarından alkışlar) 
EMİN
HALUK AYHAN (Denizli) – Teşekkür ediyorum Sayın Başkan. 
Sayın Başkan, sayın milletvekilleri; görüşülmekte olan
teklifin 7’nci maddesi üzerine Milliyetçi Hareket Partisi Grubunun görüşlerini
arz etmek üzere söz aldım. Bu vesileyle, yüce heyeti selamlıyorum.
Bizim
önergemizde gerçekten gerekçemiz şu… Biz çıkmasını istiyoruz bunun metinden,
tamamen olmamasını, yok olmasını istiyoruz. Yurt dışındaki varlıkların millî
ekonomiye kazandırılmasına tamamen taraftarız ancak konusu suç teşkil eden,
gayrimeşru, hatta Türkiye ve insanlık aleyhine faaliyetlerden elde edilmiş
varlıkların getirilmesine de imkân veren bu maddeyle yapılan düzenlemeyi uygun
bulmuyoruz. Bu daha önce tasarı hâlinde geldi, Hükûmet bundan vazgeçti, her
nasılsa razı ettiler ama ben buna bir değişik perspektifle ne yapmak istiyorum?
Bakmak istiyorum. Ekonomi normal akışında olsa bu teklifteki maddelerin buraya
gelmesinin gereği yok. Demek ki ekonomi normal değil, bir anormallik var,
millet bunu halledemiyor ama getirdiğiniz bu maddedeki olay hırsızın, arsızın,
yolsuzun parası mı, değil mi; nereden bileceksin, nereden ayırt edeceksin? 
Ben
Sayın Bakana sordum… Haydar orada duruyor bakmasın diye. Şimdi, bizim Ekonomi
Bakanı da vardı. Allah’ın bir kulu hiç size gelip de “Ya, benim yurt dışında
param var, bunu getireceğim.” dedi mi demedi mi arkadaş, bunu bir öğrenelim ya?

MALİYE
BAKANI NACİ AĞBAL (Bayburt) – Dedi, dedi.
EMİN
HALUK AYHAN (Devamla) - Müspet olaylarda da, bu tür işlerde bize bu insanlar
geliyor, “Ya Hükûmet bunu getiriyor tasarı, teklif olarak ama siz de yolunu
açın.” diyorlar. Yeminle söylüyorum, bana bir kişi gelmedi. Demek ki bunda bir
anormallik var. Bunu bir söylememiz lazım. 
Ayrıca,
burada özellikle ifade etmek istediğim bir şey var. Bakın, ben ekonomiyi Sayın
Cumhurbaşkanının başdanışmanlarından takip etmeye başladım. Sizlerin o kadar bu
işte etkisi yok galiba. Şimdi başdanışman diyor ki: “2008’den sonra FETÖ
yandaşları postmodern mandacılığı savundu. Özellikle 2012’den sonra neoliberal
ezberlerle büyüme düşmüş. Hazineyi, Merkez Bankasını, SPK ve BDDK gibi
kurumlarımızı âdeta bu paralel çeteye emanet etmişler.” Kim emanet etmiş?
Babacan orada. Başka kim var? Mehmet Şimşek var. Ekonomi bakanları, siz
bürokrattınız orada. “Şimdi bunları temizliyoruz. Ama bu yetmez, bunların
ideolojisini ekonomi yönetiminden de temizleyeceğiz.” diyor. Kim söylüyor, kim
bunlar, kim yönetiyor ekonomiyi? Sayın Babacan, Sayın Şimşek, Sayın Cevdet
Yılmaz. Postmodern mandacılık cemaatin işiyse, FETÖ terör örgütünün işiyse bu
bakanlar ne orada ya, Allah’ınızı severseniz ne arıyor? Yarın bir savcı
soruşturma bile açabilir bundan, bunu bir değerlendirmek lazım. Çok tehlikeli
ifadeler bunlar. Postmodern mandacılık FETÖ’nün işiyse bu husus Parlamentoya
darbe girişiminden önce geldi, o zaman fark ettiniz, çıkardınız, darbenin
olmayacağını biliyordunuz. Şimdi darbe girişimi olmuş darbe girişiminden sonra
aynı şeyi getiriyorsunuz. Bakın, Sayın Cumhurbaşkanının, Sayın Başbakanın
tereddütleri var. Eğer buradan bir para gelirse ekonomide sizinle oynarlar, ne
geleceğini bilmiyorsunuz. Darbe girişiminde bulunurlar, bunun önünü kesmek
lazım. Gelin bunu çıkarın, bu sıkıntılı. Daha önce getirdiniz, zaten 3 kere
getirseniz olmadı, gerçekten sıkıntılı.
Sayın
Babacan diyor ki: “10 bin doların üstündeki ekonomilerde darbe olmaz.” 2008’den
beri bakıyorsunuz, zaten 10 bin doların üstünde gelirimiz yok bizim. Hatta
Suriyeli arkadaşları da sayarsanız bu 8 bin doların altına düşüyor neredeyse.
Her zaman buna açıksınız. O zaman Cumhurbaşkanının başdanışmanının söylediği
ile Sayın Babacan’ın söylediği örtüşüyor. Sayın Bakanım, gelin bunu çıkaralım
buradan. 
Vicdanınıza
hitap edip hepinize bu maddeyi buradan çıkaralım diyorum. Yüce heyete saygılar
sunuyorum, teşekkür ederim. (MHP sıralarından alkışlar)
BAŞKAN
– Teşekkür ederim Sayın Ayhan. 
Aynı
mahiyetteki diğer önerge hakkında Filiz Kerestecioğlu Demir, İstanbul
Milletvekili.
Buyurunuz
Sayın Kerestecioğlu Demir. (HDP sıralarından alkışlar)
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, “Bazı varlıkların millî ekonomiye kazandırılması” başlığı
altında düzenlenen ancak Türkçe meali kara para aklama düzenlemesi olan 7’nci
maddeyle ilgili söz almış bulunuyorum.
Büyük
itirazlar sonucu yatırımı teşvikle ilgili torba yasadan çıkarılan bir
düzenlemeyi yeniden Meclise getirmek en hafif deyimiyle aslında bir
kandırmacadır. Sizler “Kandırıldık.” demeye alışkın olabilir ya da her
sorumluluktan böyle sıyrılıyor olabilirsiniz ancak bizim böyle bir geleneğimiz
ve halka karşı böyle bir sorumsuzluğumuz yok. 
Yapılan
düzenlemeyle yurt dışında bulunan para, altın, döviz, her türlü gemi, gemicik,
yat ve diğer su araçlarının Türkiye’ye getirilmesi ve bunları getirenlerin
hiçbir vergi incelemesine tabi tutulmadan, vergi beyanı vermeden Türkiye’deki
hesaplarına yatırılması yasallaştırılmak isteniyor. Yani, başka bir deyişle
vergi kaçırmış sermaye sahiplerine deniyor ki: “Getirin çaldığınız paraları,
usulsüz aldığınız gemicikleri hesap sormayacağız, istediğiniz gibi kullanın ve
vergi de almayıp aklayacağız sizleri.” Bu düzenlemeyle, Panama Belgeleri’nde
ortaya çıkan vergi kaçırma işlemleri Türkiye’de resmî bir kılıfa bürünecek. Söz
gelimi ABD’de kara para aklama, rüşvet gibi suçlardan tutuklu olan Reza Zarrab’ın,
kara parasını Türkiye’ye sorgulamadan getirmesi mümkün hâle gelecektir. 
Bir
şeye dikkatinizi çekmek istiyorum, özellikle son günlerde sürekli vatanseverlik
konuşmaları yapılan bu Mecliste sormak istiyorum: Herkes vatansever, öyle değil
mi? Özellikle Hükûmet ve iktidar ve ona yakın kesimler hatta daha da
vatansever. Peki, bu ülkede yatırım yapmak yerine paraları sadece kendi
çıkarlarını korumak için yurt dışına kaçıran ve hiç de vatansever olmayan bu
kişilere niye af çıkarıyorsunuz da emeğiyle geçinen insanları kaynaktan pat
diye kesilen vergilere ya da dünyanın en yüksek tüketici vergileriyle yaşamaya
mahkûm ediyorsunuz. Vatan böyle mi seviliyor? Zenginini sevip yoksulunu yok
sayarak mı vatanı seviyorsunuz?
Gelmesini
istediğiniz bu sıcak paralar ülkeye gelecek mi o da belli değil ama belli olan
bir şey var, bu ülkede vergi adaletsizliği ve her türlü adaletsizlik iyice
artarak yasallaşmış olacak. Aynı zamanda, vergisini düzenli ödeyen insanlar
için zaten devlet vatandaşa hizmet veren değil, âdeta vatandaşın onu var
etmesi, onun için çalışması, var olması gereken bir yapı olarak yıllardır
ayakta durduğu için bu vatandaşların adalet duygusu ve vergi ahlakı hepten
aşılmış olacak. Bu nedenle, eğer vatanseverseniz, önce ahlaklı ve emeğiyle
çalışan insanlarınızı sevin, onlara güvenin. Kendi çıkarından başka hiçbir
ahlakı tanımayanlara prim vermeyin ki sonra yine karşımıza çıkıp “Kandırıldık”
demeyesiniz çünkü bunun sonu gelmeyecektir. Bu nedenle, bu maddenin kesinlikle
bu torbadan çıkarılması ve bir daha asla bu Meclis önüne getirilmemesi
gerekmektedir. Kara para aklamak bu ülkeyi daha iyi, daha sağlıklı bir ülke
yapmak yerine, aksine, dünyanın yine kara para aklayan en kötü ülkelerinden ve
demokrasiye ulaşamamış ülkelerinden, barışı sağlayamamış ülkelerinden birisi
yapmaya devam edecektir. Vermemiz gereken değer, emeğedir; hırsızlığa,
yolsuzluğa değildir. 
Hepinize
saygılar sunarım. (HDP sıralarından alkışlar) 
BAŞKAN
– Teşekkür ederim Sayın Kerestecioğlu Demir. 
Aynı
mahiyetteki iki önergeyi oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yapılandırılmasına İlişkin Kanun
Teklifi’nin 7’nci maddesinin (1)’inci fıkrasında yer alan "sermaye
piyasası araçları ile bu Kanunun yürürlüğe girdiği tarih itibarıyla sahip
olunan her türlü gemi, yat ve diğer su araçlarını," ibaresinin “sermaye
piyasası araçlarını," şeklinde değiştirilmesini; (3)’üncü fıkrasının sonuna
aşağıdaki cümlenin eklenmesini; (6)’ncı fıkrasının madde metninden
çıkarılmasını ve diğer fıkraların buna göre teselsül ettirilmesini; mevcut
(7)’nci fıkrasında yer alan "başkaca bir gerekçe olmaksızın"
ibaresinin "başkaca bir neden ile gerekli olması hali saklı kalmak
üzere" şeklinde değiştirilmesini, “birinci fıkrada sayılan varlıkların nam
veya hesabına getirildiği diğer gerçek ve tüzel kişiler ile” ibaresinin madde
metninden çıkarılmasını arz ve teklif ederiz.
Mehmet Muş (İstanbul) ve
arkadaşları
“Bu
maddenin yürürlük tarihi itibarıyla kanuni defterlerde kayıtlı olan sermaye
avanslarının, yurt dışında bulunan para, altın, döviz, menkul kıymet ve diğer
sermaye piyasası araçlarının bu maddenin yürürlüğe girmesinden önce Türkiye’ye
getirilmek suretiyle karşılanmış olması halinde söz konusu avansların defter
kayıtlarından düşülmesi kaydıyla bu madde hükümlerinden yararlanılır.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Önergeyle
gemi, yat ve diğer su araçları, yurt dışından getirilmesi öngörülen varlıklar
ile yurt dışından diğer kişiler nam ve hesabına varlık getirilmesine ilişkin
düzenleme madde metninden çıkarılmaktadır.
Ayrıca,
önergeyle kanuni defter kayıtlarında bulunan sermaye avanslarının yurt dışından
getirilen varlıklarla karşılanabilmesi amaçlanmaktadır.
Bu
madde kapsamında, sahip oldukları varlıkları Türkiye’ye getirenler ile
Türkiye’de bulunan varlıklarını kanuni defterlerine kaydeden mükellefler
hakkında sırf bu işlemlerinden dolayı ve bu işlemlerden hareketle inceleme,
araştırma, soruşturma ve kovuşturma yapılmaması öngörülmüştür. Bu düzenleme
hukukun temel prensiplerinden olan "masumiyet karinesi" ilkesine
dayanmaktadır. Ancak, madde hükmünden yararlananlar hakkında diğer mevzuattan
kaynaklanan sebeplerin hukuken zorunlu kıldığı hâllerde gerekli işlemlerin her
hâlükârda yapılacağı hususu açıktır. Önergeyle bu hususa açıklık
kazandırılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Önergeyle
yapılan değişiklik doğrultusunda 7’nci maddeyi oylarınıza sunuyorum: Kabul
edenler… Kabul etmeyenler… 7’nci madde kabul edilmiştir. 
8’inci
madde üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 8’inci maddesinde yer alan “2016 yılı Haziran ayı”
ibarelerinin “2016 yılı Temmuz ayı”, “30/06/2016 tarihine kadar” ibarelerinin
ise “30/07/2016 tarihine kadar” şeklinde değiştirilmesini arz ve teklif ederiz.

Saygılarımızla.

 Kadim Durmaz Selin
Sayek Böke Bihlun Tamaylıgil
 Tokat İzmir İstanbul
 Musa Çam Lale
Karabıyık
 İzmir Bursa
BAŞKAN
– Şimdi maddeye aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 8’inci maddesinin teklif metninden
çıkarılmasına arz ve teklif ederiz. 
 Ahmet Yıldırım  İdris
Baluken  Çağlar Demirel
 Muş  Diyarbakır
 Diyarbakır
 Meral Danış Beştaş  Filiz
Kerestecioğlu Demir  Osman Baydemir
 Adana  İstanbul
 Şanlıurfa
 İbrahim Ayhan 
 Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen İbrahim Ayhan, Şanlıurfa Milletvekili. 
Buyurunuz
Sayın Ayhan. (HDP sıralarından alkışlar)
İBRAHİM
AYHAN (Şanlıurfa) – Sayın Başkan, değerli arkadaşlar; ben de hepinizi
selamlıyorum.
Özellikle
15 Temmuz darbe girişimini de lanetlediğimi ve kınadığımı da sizlerle paylaşmak
istiyorum. Tabii ki sadece bu darbe girişimi değil, klasik, modern, postmodern
ve sivil anlamdaki tüm darbeleri de kınadığımı ve lanetlediğimi de buradan
sizlerle paylaşmak istiyorum. 
Sizlerin
de içinden geçmiş olduğu, yakından takip ettiğiniz süreç gereği ülkemizde çok
ciddi altüst oluşları yaşıyoruz. Bu altüst oluşları yaşarken de özellikle eğer
darbe girişimi olarak ifade edilen 15 Temmuz günü bir kötülükse, bir hastalıksa
bu hastalığın panzehri de kesinlikle demokrasiden başka hiçbir şey değildir. 
Son
günlerde gördüğümüz gibi, özellikle bu darbe girişimini bertaraf etmek ve bu
darbe girişimine karşı önlem adı altında ortaya konulan pratikler de ne yazık
ki panzehir olarak ifade ettiğimiz yani darbelerin panzehri olarak ifade
ettiğimiz demokratik sisteme, anlayışa ve tutuma da uygun düşmemektedir.
Özellikle kamu alanında birçok çalışan hukuksuz bir şekilde açığa alınmakta,
görevden alınmakta ve sürgün edilmektedir. Bugünkü rakamlar itibarıyla 60 bini aşkın
insan şu anda görevden alınmış veya açığa alınmıştır veya sürgün edilmiştir. Bu
işlemlerin uygulandığı sektörlerin, iş kolunun en başında da Millî Eğitim
Bakanlığı gelmektedir. 
Tabii,
biz darbeye karışan, darbeyle organik ilişkisi olan insanlara karşı hukuk
çerçevesinde, demokrasi çerçevesinde işlem yapılmasına karşı değiliz. Ama darbe
sanki bir fırsata dönüştürülerek özellikle, paralel yapıyla, cemaatle ve bu
darbe girişimiyle ilgisi olmayan insanlar da bu operasyona, bu tasfiye
pratiğine maruz kalmaktadırlar. KESK’e bağlı sendikalarda çalışan, yönetici ve
üye olanların 280’i şu anda ya açığa alınmış ya görevden alınmış ya da sürgün
edilmiştir. Daha bugün Urfa’da gıda, tarım ve hayvancılık iş kolunda çalışan,
KESK’e bağlı TARIM ORKAM-SEN iş kolunda sendika yöneticisi olan 7 arkadaş
görevden alınmıştır. Gerekçe de paralel yapıya, Fethullahçı yapıya üye olma
gösterilmiştir. Onun dışında, üniversitelerde de özellikle, barış için imza
atan akademisyenlere yönelik de büyük bir saldırı ve görevden alma durumu söz
konusu olmuştur. Bunun yanında, dün Ağrı EĞİTİM-SEN Şube Başkanı, gerekçesi
sadece hizmet denilerek Bayburt’a sürgün edilmiştir. Iğdır’da EĞİTİM-SEN şube
yöneticisi Facebook paylaşımlarından dolayı İç Anadolu’ya sürgün edilmiştir.
Buna benzer o kadar çok vaka var ki işte, geçen gün Antalya Valisinin dediği,
bu gözaltına almaların üzerinden yapmış olduğu açıklamada “Yanlış yapmışız, şu
yapmışız, bu yapmışız.” diyerek bu tür yapılan tasfiye operasyonlarını
gerekçelendirerek meşrulaştırmaya çalışmıştır ve bunlar tamamen yanlış
şeylerdir. 
Bakın,
insanlar arasında ihbarcılığı, insanlar arasında jurnalciliği yayarak,
geliştirerek bu darbe girişimi ve bu darbe zihniyeti yok edilemez. Daha ayın
31’inde, 31 Temmuz günü Bitlis Valiliği tüm kamu kurum ve kuruluşlarına yazı
göndererek kendi iş yerinde tespit ettikleri toplantı ve gösteri yürüyüşlerine
katılan, basın açıklamalarına katılan, sosyal medya paylaşımlarında terör
faaliyetlerine katıldığı saikiyle düşündükleri kim varsa kurumlardan isimlerini
istemişlerdir. 
BAYRAM
ÖZÇELİK (Burdur) – Önerge neydi, önerge?
İBRAHİM
AYHAN (Devamla) – Burada, Bitlis Valiliğinin yazısıdır. 31 Temmuz tarihinde tüm
kamu kurumlarına, kuruluşlarına ve STK’lara gönderilmiş. Yani bu bile toplumda
korkuyu, endişeyi, şüpheciliği yaygınlaştıran ve toplumda bir karşıtlık, bir
çatışma psikolojisini ve gerilimini yaratan bir uygulamadır. Dolasıyla, siz bir
darbe tehlikesine karşı mücadele ederken yeni bir darbe anlayışını, yeni bir
hukuksuz anlayışı tesis etmeye çalışıyorsunuz. Bu oldukça yanlış bir şeydir, bu
bir an önce terk edilmelidir. Darbe darbeyle, darbe tasfiyeyle ortadan
kaldırılamaz. 
(Mikrofon
otomatik cihaz tarafından kapatıldı) 
İBRAHİM
AYHAN (Devamla) – Darbenin yegâne çözümü vardır; demokrasidir, hak ve
özgürlüklerin önündeki engeli kaldırmaktır.
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Ayhan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 8’inci maddesinde yer alan “2016 yılı Haziran ayı”
ibarelerinin “2016 yılı Temmuz ayı”, “30/06/2016 tarihine kadar” ibarelerinin
ise “30/07/2016 tarihine kadar” şeklinde değiştirilmesini arz ve teklif ederiz.

Saygılarımızla.
Musa Çam (İzmir) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Musa Çam, İzmir Milletvekili.
Buyurunuz
Sayın Çam. (CHP sıralarından alkışlar)
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
Bazı Alacakların Yeniden Yapılandırılmasına İlişkin 409 sıra sayılı Kanun
Teklifi’nin 8’inci maddesi üzerinde söz almış bulunuyorum. Hepinizi saygıyla
selamlıyorum.
AKP
iktidarının on dört yıllık Hükûmeti döneminde getirmiş olduğu tasarı ve
tekliflerin bu 9’uncusu oluyor. 2003 yılında 4811, Vergi Barışı Kanunu; 2006’da
5458, Sosyal Güvenlik Prim Alacaklarının Yeniden Yapılandırılması;
27/02/2008’de 5736, Bazı Kamu Alacaklarının Uzlaşma Usulü ile Tahsili Hakkında
Kanun; 2008’de yine 5811, Bazı Varlıkların Millî Ekonomiye Kazandırılması
Hakkında Kanun; yine 2009’da 5917, bütçe kanunlarında yer alan bazı hükümlerle
ilgili düzenleme; 2011’de 6111, Bazı Alacakların Yeniden Yapılandırılması,
Sayın Demiröz; 2013 yılında 6486, Sosyal Sigortalar, Genel Sağlık Sigortası
Kanunu’nda düzenleme ve son olarak 2014 yılında 6552 sayılı Kanun, İş Kanunu ve
bazı kanunlarda yapılan değişikliklerle yeniden yapılandırmayla toplam 8 defa
yeniden yapılandırma yapılmış, bununla birlikte 9’uncusu yapılıyor arkadaşlar.
Peki,
bir ülkede 9 defa vergi ve alacakların yeniden yapılandırılmasına neden ihtiyaç
duyulur? Bu insanlar vergilerini neden veremiyorlar, neden ödeyemiyorlar ki
sürekli iktidar kendi on dört yıllık hükûmeti döneminde 9 kez yeniden yapılandırmak
mecburiyetinde kalıyor? Demek ki ülkede ekonomi iyi değil, işler iyi değil, AKP
ülkeyi iyi yönetemiyor, Türkçesi budur arkadaşlar. İyi yönetemediğiniz için
sürekli aflarla, sürekli yeniden yapılandırmalarla Türkiye’de bir ekonomik
rahatlık ve ferahlık sağlamaya çalışıyorsunuz ki bu doğru bir yöntem ve doğru
bir usul değildir arkadaşlar. İyi yönetemediğinizin nedenleri çok açık ve net
bir şekilde uzun bir süredir ortalıkta gözüküyor ama bunu ancak yeni taze para
kazandırarak piyasayı rahatlatmayı düşünüyorsunuz. Bunların hiçbirisi doğru
değil, böylelikle zamanında vergisini vermiş olan insanlara karşı da yapılan
büyük bir haksızlıktır. Onunla ilgili de verilmiş önergeyi reddettiniz çünkü
zamanında vergisini veren insanların, iş adamının, sanayicisinin, esnafının da
bir ödüllendirilmesi gerekir ama Sayın Maliye Bakanımız onları değil, “Daha çok
ben nasıl piyasadan para toplarım?” onlara bakıyor. Onunla ilgilidir ki bu
toplanacak paralarla ekonomiye bir rahatlık getiremeyeceksiniz. 2014 yılında Maliye
Bakanının Müsteşarı iken yine Plan ve Bütçe Komisyonunda biz 6552’yi yaptık ama
taksitleri daha bitmedi, vatandaşın ödemesi daha bitmeden yeni bir kanun
teklifine ihtiyaç duydunuz ve Parlamentoya getiriyorsunuz. Dolayısıyla bunlar
bir çözüm değil.
Arkadaşlar,
darbeye karşıyız, her türlü askerî ve sivil darbelere karşıyız ve buna karşı
mücadele edeceğiz. 
15
Temmuz akşamı İzmir Torbalı Pancar’da şöyle bir olay oluyor: Asker uğurlaması
var.
Sayın
Başkan Vekilim, Sayın Meclis Başkan Vekilim, hukukçu Sayın Bahçekapılı, size de
söylüyorum, asker uğurlaması var. Bilirsiniz ki köylerde, mahallelerde asker
uğurlaması bir şenliğe döner; gençler, kadınlar, kızlar halay çekerler, türkü
söylerler, şarkı söylerler, ağıt yakarlar, yemek yerler, içerler, oynarlar, zıplarlar,
büyük bir şenlikle askeri uğurlarlar. 15 Temmuz akşamı Torbalı Pancar’da asker
uğurlaması bir buçuğa kadar devam ediyor. Bir buçukta gençler meydana
geliyorlar, bir bakıyorlar ki sela okunuyor. İmamı tutuyorlar: “Hocam, hayrola,
ne iştir?” “Darbe oldu, talimat geldi, sela veriyoruz.” “Bugüne kadar o kadar
şehit verdik, neden hiç sela verilmedi? Hadi biz de hazır ola geçiyoruz,
İstiklal Marşı okuyacağız.” diyorlar. Okursun okumazsın, imamla kısa bir
tartışma… Bir vurma yok, kırma yok, dövme yok, hiçbir şey yok. Jandarma
geliyor, 20 kişiyi gözaltına alıyor, sabaha kadar ifadeleri alınıp serbest
bırakılıyor ama mahalle baskısı o kadar çok ki -bu mahalle baskısının AKP
baskısı olduğunu biliyoruz- o kadar baskı yapılıyor ki ertesi gün 20 kişi bir
kez daha gözaltına alınıyor ve ifadeleri alınıyor sabaha kadar arkadaşlar, bu
20 kişiden 8 kişi tutuklanıyor. Bir tanesi anne. 17 yaşındaki oğlunu almaya
gidiyor, diyor ki: “Oğlum gel hadi, geç oldu, eve gidelim.” Eve giderken anneyi
ve 17 yaşındaki oğlunu da alıyorlar arkadaşlar. Bakınız, şimdi, demin benden
önce söylediler; Sercan Çıran, Mert Genç, Yılmaz Bala, Salim Akıncılar, Serdar
Kar, Doğan Arsu, Pakize Çıran, Egemen İmre ve bir de Gamze Şahin diye bir
kardeşimiz Facebook’ta bir şey paylaştı diye darbeye teşebbüsten, TCK 312’den
arkadaşlar -imama karşı yapılan hareketi- darbeye teşebbüsten dolayı, TCK
312’den dolayı şimdi tutuklular arkadaşlar. 
(Mikrofon
otomatik cihaz tarafından kapatıldı) 
MUSA
ÇAM (Devamla) – Dört gündür Adalet Bakanını arıyorum. Yarın İzmir’e gideceğim,
cuma günü İzmir’deyim. Dört gündür Adalet Bakanını arıyorum arkadaşlar,
görüşeceğim kendilerini cezaevinde ziyaret etmek için, dört gündür Sayın Adalet
Bakanı Bekir Bozdağ’a ulaşamıyorum. Sayın Meclis Başkan Vekilimiz, size de
buradan duyururuz; Sayın Grup Başkan Vekilimiz, size de duyururuz buradan,
bakanlar telefonlarımıza çıkmıyor. 
Teşekkür
ederim arkadaşlar. (CHP sıralarından alkışlar) 
BAYRAM
ÖZÇELİK (Burdur) – Kamera görüntüleri var, kamera!
BAŞKAN
– Teşekkür ederim Sayın Çam. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
9’uncu
madde üzerinde ikisi aynı mahiyette olmak üzere üç önerge vardır, önergeleri
okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 9’uncu maddesinin (1)’inci fıkrasının
1’inci cümlesinde geçen "bu sürenin sonuna kadar" ibaresinin
"ilk taksit ödeme süresine kadar" şeklinde değiştirilmesini arz ve
teklif ederiz.

 Mustafa Kalaycı Erhan
Usta Deniz Depboylu
 Konya Samsun Aydın

 Erkan Akçay Mehmet
Erdoğan İsmail Faruk Aksu
 Manisa Muğla İstanbul
BAŞKAN
– Şimdi okutacağım iki önerge aynı mahiyette olduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin (2/1310) 9'uncu maddesinin teklif metninden çıkarılmasını arz ve
teklif ederiz.
Saygılarımızla.


 Aytuğ Atıcı Kadim
Durmaz Bihlun Tamaylıgil
 Mersin Tokat İstanbul

 Musa Çam Lale
Karabıyık Selin Sayek Böke
 İzmir Bursa İzmir
Aynı
mahiyetteki diğer önergenin imza sahipleri: 

 Ahmet Yıldırım İdris
Baluken Çağlar Demirel
 Muş Diyarbakır Diyarbakır

 Meral Danış Beştaş Osman
Baydemir Filiz Kerestecioğlu Demir
 Adana Şanlıurfa İstanbul

 Hüda Kaya
 İstanbul
BAŞKAN
– Aynı mahiyetteki önergelere komisyon katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Aynı mahiyetteki önergelerle ilgili söz talep eden sayın milletvekillerine
söz vereceğim. 
Hüda
Kaya, İstanbul Milletvekili. 
Buyurunuz
Sayın Kaya. (HDP sıralarından alkışlar) 
HÜDA
KAYA (İstanbul) – Sayın Başkan, sayın milletvekilleri; beş dakika içerisinde
hemen sözlerimi toparlamaya çalışacağım. Fakat gündemimiz, Türkiye gündemi
biliyorsunuz yakıcı bir şekilde yine darbelerle uğraşmak, darbenin
mağduriyetleri, sebep olduğu sonuçlarla uğraşmaktan ülkemizle ilgili çok daha
yararlı işlere adım atılamıyor. 
28
Şubatlardan da, 12 Eylüllerden de bu yana her birimiz, bu nesil, darbecilerden
çekmiş ve bunun mağduriyetlerini, bedellerini en ağır şekilde yaşamış bir
nesliz. 28 Şubatlarda binlerce kadınımız ve insanımız gibi ben de 3 kızım ve 1
oğlumla beraber DGM’lerde yıllarca yargılandık, idamla yargılandık, hapis
yattık ve o süreçler içerisinde hep biz şuna şahit olduk: Gümüş yüzüklü
memurların, polislerin, hâkimlerin, savcıların bizleri nasıl yıllarca sürüm
sürüm hapislerde süründürdüklerine ve daha sonraki süreçlerde yine bu malum
çevrelerin nasıl binlerce insanı eften püften sebeplerle “terörist” diye
hapislere doldurduğuna hepimiz şahit olduk. 
Bugün
size, Midyat Cezaevinden bana gelen bir mektuptan, 63 yaşındaki Mele Abdülaziz
Bilgin’nin yazdığı mektuptan birkaç küçük alıntı hemen vermek istiyorum sevgili
arkadaşlar. Demokratik İslam Kongresi Midyat delegesi, 63 yaşında, sağlık
sorunları olan, bastonla zor yürüyen ve yardım almadan yerinden kalkamayan bir
kişi şu anda Midyat Cezaevinde. Peki, neden cezaevinde sevgili arkadaşlar?
2015’in sonlarında bir yakını iş kazası sebebiyle silindir altında kalıyor ve
vefat ediyor. Onun taziyesine gidiyor ve taziye ortamında ilçenin müftüsü,
kaymakamı ve kalabalık bir ortam içerisinde kendisinden sohbet yapması
isteniyor ve kendisi de orada sohbet ediyor, vaaz veriyor. Konuşmasında
şehitliğin mertebelerinden bahsediyor ve şehitliğin mertebelerinden birinin de…
İş kazasında, yangında, enkazda ölenlerin de şehit sınıfından olduğunu ve
inşallah bu ölen yakınının da bu mertebeden sayılabileceğini ifade ediyor ve
dualarını ediyorlar ve bu konuşmaların sonunda müftü ve kaymakam da dâhil olmak
üzere bu Mele Abdülaziz Bilgin’i kutluyorlar, tebrik ediyorlar ve konuşmasının
çok yararlı ve istifadeli olduğunu ifade ediyorlar. Fakat ertesi gün evini
polis basıyor. Ne diyor? O konuşmasında şöyle bir ifadesi geçiyor, diyor ki:
“Çocuklarınızı cemaatlerden uzak tutun. Bugünün cemaatlerinin çoğunun kötü
amacı vardır, özellikle Gülen Cemaati’ne dikkat edin.” Sohbetin sonunda, bu
konuşmanın sonunda müftü, kaymakam ve bazı ileri gelenler kendisini tebrik edip
kutluyorlar. Ertesi gün polis baskınıyla başlayan bir takibat ve sorgulanma
süreci başlıyor ve kendisine günler sonra bu sorgulamaların sonunda hâkim ve
savcı tekrar sorguya çağırdığında “Evet, sen konuşmanda bunları söylememişsin.
Ses kaydı var ama eğer bundan sonra bir daha Kürtçe dua etmezsen, buna söz
verirsen seni serbest bırakacağız ve devam etmeyeceğiz sorgulamaya.” diyorlar.
Fakat kendisi buna “evet” demediği için hapsediliyor. Sadece kendisi feryat
ediyor, “Hiçbir inançta bir insan kendi dilinde dua ettiği için terörist
olabilir mi?” diyor, terörizmin propagandasını yapmak suçundan hapsediliyor.
Aylardır insanlar hapiste. 
Şunu
soruyorum değerli arkadaşlar: Bu ülkenin iktidarında ve Cumhurbaşkanlığını
yapan bütün yöneticilerimiz “Allah bizi affetsin, halkımız bizi affetsin, biz
yanıltıldık.” diyorlar ama halktan olan birileri yanıltıldığında bu insanların
ödediği bedeller nasıl telafi edilecek? Buna kafa yormamız lazım. İnsanlar
sadece yirmi, otuz yıl öncesinde bir öğrenci evinden yolu geçmiş diye eşi,
çoluğu çocuğu, gelini, hepsi görevden alınmış durumdalar. Halkımızın
mağduriyetlerine sahip çıkmalıyız ve bu çevrelerin, malum darbecilerin, 28
şubatlarda olduğu gibi bugünkü darbecilerin de sebep olduğu sonuçları hep birlikte
düzeltmeye gayret edelim. (HDP sıralarından alkışlar) 
BAŞKAN
– Teşekkür ederim Sayın Kaya.
Aynı
mahiyetteki diğer önerge hakkında Aytuğ Atıcı Mersin Milletvekili. 
Buyurunuz
Sayın Atıcı. (CHP sıralarından alkışlar)
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, Bazı Alacakların Yeniden Yapılandırılmasına İlişkin Kanun
Teklifi’nin 9’uncu maddesi hakkında verdiğimiz önerge üzerine söz almış
bulunuyorum. İşçi haklarını savunan, işçinin emeğinin alın teri kurumadan
verilmesini savunan ve işçileri aldatmayan milletvekillerini saygıyla
selamlıyorum.
Değerli
arkadaşlar, yasa teklifinin 9’uncu maddesiyle, eksik işçilik tutarı üzerinden
hesaplanan sigorta primlerini yatırmayan müteahhitlere af getiriyorsunuz. Yani
ne yapıyorsunuz? Kısaca şunu yapıyorsunuz: Diyelim ki bir müteahhit bir inşaatı
15 işçiyle yapması gerekirken 10 işçinin primini yatırmış. Burada iki olasılık
var. Bir: Müteahhit gerçekten 15 kişi çalıştırmış olabilir ancak 10 kişinin
primini yatırmış olabilir yani 5 işçiyi kaçak çalıştırmış olabilir. İki: Ya da
bu müteahhit 15 kişinin yapması gereken işi gerçekten 10 kişi çalıştırarak 10
kişinin üzerine yüklemiş olabilir. Her iki durumda da işçinin hakkı
gasbedilmiştir, işçinin alın terine saygı duyulmamıştır. Siz de bu müteahhitleri
affederek kul hakkı yenmesine ortak oluyorsunuz ve daha da kötüsü, yüksek sesle
diyorsunuz ki: “Ey dürüst çalışmayan müteahhit, sen işçi haklarını yemeye devam
et. Ben seni nasıl olsa affederim.” Dönüyorsunuz, dürüst olan müteahhide
diyorsunuz ki: “Ey dürüst olan müteahhit! Sen de kafayı çalıştır, sen de kul
hakkı ye, ben seni diğerleri gibi nasıl olsa affederim.” Böyle bir olayı Allah
affetmediği gibi biz de affetmiyoruz. O yüzden, bu maddenin teklif metninden
çıkarılmasını öneriyoruz. Müteahhidin cezasını affederken, diğer taraftan kaçak
olarak çalıştırılacak olan işçinin durumunun ne olacağı sizi hiç mi hiç
ilgilendirmiyor çünkü bu maddeyle kayıt dışılıkla mücadeleye de engel
oluyorsunuz. Hatta diyorsunuz ki: “Kayıt dışı işçi çalıştırılmasını, biz, AKP
Hükûmeti olarak teşvik ediyoruz.” diyorsunuz. Müteahhit de diyor ki: “Kardeşim,
ben kaçak işçi de çalıştırırım, çok sayıda, çok fazla işi az işçiye de
yaptırırım, parası, cezası neyse öderim, devlete de nanik yaparım.” diyor, siz
de bunu alkışlıyorsunuz. Kayıtlı işçi çalıştırıp prim ödeyen ve kayıtsız işçi
çalıştırıp daha çok kâr edenler arasında, yani kayıtlı işçi çalıştıran dürüst
müteahhit ile kayıtsız işçi çalıştıran, dürüst olmayan müteahhit arasında bu
şekilde haksız bir rekabete de yol açmış oluyorsunuz. 
Değerli
arkadaşlar, Allah aşkına işçilere artık vurmayın. Asgari ücretle vurdunuz. Biz
“1.500 lira” dedik, siz “1.300 lira” dediniz. Eyvallah, ona da razı oldu
vatandaş. Ama döndü, işveren 1.300 liraya imza attırıp işçinin eline 900 lira
ile bin lira para veriyor, sesinizi çıkarmıyorsunuz. Eğer işveren parayı
bankaya yatırıyorsa, mecburen, bu durumda işçiye diyor ki: “Al şu 1.300 lirayı
ama 300 lirayı bana geri getireceksin.” diyor, siz de bunu seyrediyorsunuz.
Allah aşkına, kaç kişi acaba içinizde bir işçi çocuğudur. Eminim ki içinizde
çok işçi çocukları vardır. Babanız size hakkını helal etmeyecek eğer buna karşı
çıkmaz iseniz. 
Bu da yetmedi, Suriye’den getirdiğiniz insanlarla bu
işçilerin haklarını yiyorsunuz. Bu da uygun değil. Bu da yetmedi taşeron
sistemiyle, bu da yetmedi sendikasız işçi çalıştırarak işçilerin haklarını
yemeye devam ediyorsunuz. Bakın, değerli arkadaşlar, Sayın Bakan, Sayın
Komisyon; 9’uncu maddenin (3)’üncü fıkrasında da önemli bir hata yapıyorsunuz.
Diyorsunuz ki “borçlu olan müteahhit çok zor durum olmaksızın” ne demekse,
benim bildiğim bu mücbir sebeptir, mücbir sebep geçmiyor “çok zor durumda
olmaksızın iki taksitini ödeyemezse bu haktan yararlanmaz” Yani yine dönüp
dolaşıp bu parayı müteahhitten almayacaksınız, buradan bu anlam çıkıyor.
Heyetinizi saygıyla selamlıyorum. (CHP sıralarından
alkışlar)
BAŞKAN – Teşekkür ederim Sayın Atıcı.
Aynı mahiyetteki önergeleri oylarınıza sunuyorum: Kabul
edenler... Kabul etmeyenler... Önergeler kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 409 sıra sayılı Kanun Teklifi’nin 9’uncu maddesinin (1)’inci fıkrasının
birinci cümlesinde geçen "bu sürenin sonuna kadar" ibaresinin,
"ilk taksit ödeme süresine kadar" şeklinde değiştirilmesini arz ve
teklif ederiz. 
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge hakkında konuşmak isteyen Aydın Milletvekili Deniz Depboylu. 
Buyurunuz
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; 9’uncu maddedeki
önergemiz üzerine Milliyetçi Hareket Partisi Grubum adına konuşmak üzere söz
almış bulunmaktayım. Aziz Türk milletini ve Gazi Meclisi saygıyla selamlıyorum.
Değerli milletvekilleri, yapılan araştırmalara göre,
Türkiye'de kayıt dışılık oranı 2003 yılında 31 Avrupa ülkesinin ortalama
oranının yüzde 44 üzerindeyken 2015 yılında yüzde 54 fazlasına ulaşmıştır. Aynı
çalışmaya göre Türkiye'de kayıt dışılık oranı 2013 yılında yüzde 26,5 iken 2015
yılında yüzde 27,8’e çıkmıştır. Bu oranla Türkiye, Bulgaristan ve Romanya’dan
sonra 31 Avrupa ülkesi arasında 3’üncü sıraya yerleşmiştir. Son verilere göre
ise Türkiye ekonomisindeki yüzde 28,72’lik kayıt dışı oranıyla OECD’nin 34
ülkesinin en yükseği olarak kayıtlara geçmiştir. Bu veriler ışığında yapılan
çalışmaların ne kadar başarılı olduğunu sizlerin ve yüce Türk milletinin
takdirine bırakıyorum.
Vergi ve prim af uygulamaları vergisini zamanında
ödeyen dürüst mükelleflere yapılan en büyük haksızlıktır, toplumda adalet
duygusunu zedelemektedir. Çünkü, çoğu zaman vergisini zamanında ödeyen
mükelleflere göre çok daha uygun şartlarda yeniden yapılandırma imkânı
getirilmektedir. Bu da vergiye gönüllü uyumu azaltmaktadır. 
Komisyonda, üç yıl üst üste vergisini zamanında ödeyen
mükelleflerin vergilerine 5 puan indirim yapılmasına ilişkin verdiğimiz önerge,
maalesef, Hükûmet ve AKP Grubu tarafından reddedilmiştir. Grubumuz tarafından
Komisyonda “Bari çiftçilerimiz de bu af paketinin içerisine dâhil edilsin.”
diyerek verdiğimiz önerge de AKP Grubu tarafından kabul edilmemiştir.
Özellikle matrah artırımı yapılması durumunda geriye
doğru vergi incelemesi yapılmamasına yönelik maddeler kayıt dışı davranmaya
mükellefleri iten hatta cesaretlendiren düzenlemelerdir. 
Vergi afları, vergi psikolojisi açısından vergi
yükümlülüğünü yasalara uygun bir biçimde yerine getirmiş olanlar için önemli
sakıncaları da beraberinde getirir. Vergi kaçağını azaltmak amacıyla ileriye
dönük olarak kullanılan, bir yöntem olarak adlandırılan vergi affında temel
amaç, af yoluyla vergi yükümlülüklerini bugün için gerçek matrah beyanına
teşvik etmek ve gelecekteki vergi tahsilatını genişletmek olmalıyken, ülkemizde
vergi affına sıkça başvurulması her aftan sonra bir kez daha af bekleme
durumunu ortaya çıkarmaktadır.
Değerli milletvekilleri, içinde yaşadığımız olağanüstü
hâl dönemi sebebiyle birçok sanayi kolunda Hükûmet tarafından esnafın yaşadığı
zor durumdan kurtarılmasına yönelik yapılan ve yapılacak çalışmaları olumlu
karşılamaktayız. Bununla birlikte, alınan önlem ve yapılan çalışmaların
özellikle turizmcilerin yaşadığı sorunları çözmek konusunda da yeterli olmadığı
kanaatindeyiz. 
Daha
önceden Rusya’yla yaşadığımız krizin açtığı yaralar daha onarılmadan 15
Temmuzdaki kalkışma girişimi, hain girişim sonucunda turizm daha çok darbe
almış, daha çok yaralanmıştır. Seçim bölgem olan Aydın ilinin Kuşadası
ilçesinde iptal edilen yolcu gemisi seferleri ve turlar sebebiyle esnaf ve
işletmeciler, tabiri caizse, kan ağlamaktadır. Keza Kuşadası’nda dükkânlar saat
15.00’te kepenk indirmektedirler. Bu, bugüne kadar kış aylarında bile
görülmemiş bir şeydir. Esnaf ve işletmecilerin kiralarını bile ödeyemez duruma
gelmeleri çok üzücüdür. Dört, beş aydır SGK primlerini ödeyemeyen esnafın
bekleyen çek ve senet ödemeleri, banka kredisi borçları, turlarla yapılan
anlaşmalar nedeniyle ödenecek borçları bulunmaktadır. Onlar, bunları düşünmesi
gerekirken şu anda kış aylarında ailesini nasıl besleyebileceğinin derdine
düşmüşlerdir. Kuşadası’na gemi ve farklı seyahat yollarıyla turist gelmemesi
demek sadece Kuşadası değil Selçuk’ta Efes, Denizli’de Pamukkale ve Karacasu’da
Afrodisias gibi yakın ören yerlerine turist girişini maalesef azaltmaktadır. 
Ayrıca
azalan yabancı ve yerli turist sayısı sebebiyle Kuşadası ve Didim’de açık olan
otelden çok satılık otel mevcuttur. Sorun sadece turist sayısına bağlı olarak
azalan turizm geliri değildir, turizme bağlı olan çok sayıda sektör bu durumdan
olumsuz etkilenecektir. Kısacası turizmin zarar etmesi sadece turizmcinin
zararı değil tüm tedarikçilerin ve ülkenin zarar etmesidir. Bu durumda başta
turizm bölgeleri olmak üzere esnafın borçlarının yeniden yapılandırılması veya
ertelenmesi gerekmektedir. 
Saygılarımı
sunuyor, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Depboylu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
10’uncu
madde üzerinde iki önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 10’uncu maddesinin (1)’inci fıkrasında
yer alan "kaydıyla" ibaresinin "koşuluyla" şeklinde
değiştirilmesini arz ve teklif ederiz.
 Ahmet Yıldırım İdris
Baluken Çağlar Demirel
 Muş Diyarbakır Diyarbakır
 Filiz Kerestecioğlu Demir Osman
Baydemir Meral Danış Beştaş 
 İstanbul Şanlıurfa Adana
BAŞKAN
– Şimdi maddeye en aykırı olan önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte olan 409 sıra sayılı Kanun Teklifi’nin
10’uncu maddesinin (1)’inci fıkrasının (b) bendinde geçen "onsekiz eşit
taksitte" ibaresinin "otuzaltı eşit taksitte" şeklinde ve
(3)’üncü fıkrasının (ç) bendinde yer alan katsayıların aşağıdaki şekilde
değiştirilmesini arz ve teklif ederiz. 
 Mustafa Kalaycı Erhan
Usta Arzu Erdem
 Konya Samsun İstanbul
 Erkan Akçay İsmail
Faruk Aksu Mehmet Erdoğan
 Manisa İstanbul Muğla
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) - Katılmıyoruz Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım. 
BAŞKAN
– Önerge hakkında konuşmak isteyen Arzu Erdem, İstanbul Milletvekili.
Buyurunuz
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; Bazı Alacakların Yeniden Yapılandırılmasına
Dair Kanun Teklifi’nin 10’uncu maddesi üzerine Milliyetçi Hareket Partisi Grubu
adına söz almış bulunmaktayım. Gazi Meclisimizi saygılarımla selamlıyorum. 
Değerli
milletvekilleri, söz konusu kanun teklifiyle vergi ve prim borçlarının yeniden
yapılandırılması, vergi cezaları, idari para cezaları, gecikme zammı, gecikme
faizi ve gecikme cezalarına af niteliğinde indirimler getirilmesi
hedeflenmektedir.
Bilindiği
gibi, ülkemiz vergi sisteminde dolaylı vergiler ağırlıktadır. Dolaylı
vergilerin yüksekliği günlük yaşamı olumsuz etkilemekte ve vergilerdeki
adaletsizliği artırmaktadır. Son zamanlarda bütçe açıklarını kapatmanın yolu
olarak vergileri artırmak öngörülmektedir. Kaynağından vergi toplamakta
zorlanan iktidar, dolaylı vergileri artırarak, başta memur ve işçiler olmak
üzere, dar gelirli milletimizden vergi alarak milletimizi cezalandırmaktadır.
Ayrıca, sık sık çıkartılan vergi affı yasaları ve her geçen gün sayıları
arttırılan vergi kalemleri ülkemizde vergi adaletsizliğinin olduğunu açıkça
ortaya koymaktadır. Vergi adaletsizliğine en çok sahne olan dolaylı vergilerin
vergi gelirleri içindeki oranı her yıl artmaktadır. Ülkemizde toplam vergi
gelirleri içerisinde yüzde 70 civarında olan dolaylı vergiler, gelişmiş
ülkelerde yüzde 50’den daha düşük oranlardadır. Dolaylı vergilerin vergiler
içindeki oranı yükseldikçe vergi adaletsizliği de aynı oranda artmaktadır. 
Değerli
milletvekilleri, kayıt dışı ekonomi devletten gizlenen, kayda geçirilmeyen ve
bu sebeplerle denetlenemeyen faaliyetlerdir. Yasa dışı ekonomi, gayriresmî
ekonomi, gizli ekonomi olarak da adlandırılan kayıt dışı ekonominin ülkemizde
çok yaygın olduğu bilinmektedir. Ülkemizde kayıt dışılık oranı 2013 yılında
yüzde 26,5’ken, 2015 yılında yüzde 27,8’e çıktığı vurgulanmaktadır. Yüksek
vergi oranı, durgunluk, artan işsizlik, sosyal güvenlik yükü, kayıtlı
ekonomideki kanuni düzenlemelerin çokluğu, birden fazla işte çalışma yasağı,
Hükûmetin politikaları ve vergi oranlarından kaynaklanan hoşnutsuzluk gibi
faktörler kayıt dışı ekonomi, vergi kaçırma gibi birçok olumsuz duruma sebep
olmaktadır. Büyük ölçekli kayıt dışı ekonominin varlığı, yüksek vergi oranları,
kamu hizmetlerinde azalma, rüşvet ve yolsuzlukta artış, haksız rekabet ve
dürüst ticaret yapmaya çalışan milletimiz için elverişsiz bir iş ortamıyla
sonuçlanabilmektedir. Kayıt dışı ekonomi vergi gelirlerini azaltmaktadır.
Dolayısıyla, bu durum, Hükûmetin, aziz Türk milletimize sağlamakla yükümlü
olduğu altyapı, sağlık, eğitim gibi birçok yatırım gerektiren hizmetlerde
başarısızlığına sebep olacak ve köklü sorunları da beraberinde getirecektir.
Tüm bu sorunları engellemek için kayıt dışı ekonominin engellenmesi hususunda
caydırıcı tedbirlerin alınması gerekmektedir. 
Ağır
ekonomik şartlar göz önünde bulundurulduğunda, yapılacak düzenlemelerin
milletimizi rahatlatması gerekmektedir ve buna hizmet etmesi gerekmektedir.
Daha önce çıkarılan vergi affı kanunlarında bir yanlışlık olmalıdır ki tahsil
oranı -dün Bakanın da belirttiği gibi- yüzde 25 olmuştur. İşte, tam burada
yapılan yanlışı düzeltmemiz gerekmektedir. Bu manada, Milliyetçi Hareket
Partisi olarak sunmuş olduğumuz teklifimizin kabul edilmesini ve buna destek
vermenizi temenni etmekteyim. Yani, son, en yüksek taksitlendirme oranı olan on
sekiz ayın otuz altı ay olarak düzenlenmesi gerektiğini yani milletimizi ne
öldürür ne güldürür zihniyetiyle değil de gerçekten rahatlatan zihniyetle
olması gerekmektedir. 
Değerli milletvekilleri, yeni varlık barışı adı altında
yapılan bu düzenlemeyle yurt dışında bulunan para, altın, döviz, menkul kıymet
ve diğer sermaye piyasası araçları ile her türlü geminin -ki biliyorsunuz
aslında çıkarılmıştır şimdi ama bu yeterli değildir- getirilmesinin önü
açılmaktadır. Söz konusu varlıkların ülkemize getirilmesinde herhangi bir
inceleme, araştırma, soruşturma ve kovuşturma yapılmaması, idari para cezası
verilmemesi hedeflenmektedir; bu da ülkemizi kara para cennetine çevirecektir
arkadaşlar, ülkemizde rüşvet, yolsuzluk ve kaçakçılığın kapılarını sonuna kadar
açacaktır. Maddede Türk vatandaşı olma şartı aranmadığından yabancı ülke
vatandaşlarının da kara paralarını ülkemizde aklama fırsatı yakalanmaktadır.
Vergi, sigorta primi ve diğer kamu alacaklarının yapılandırılması gibi
milletimizi rahatlatması gereken hedeflerde bizim de desteğimiz vardır elbette
ancak gayrimeşruya hayır dediğimizi bilmelisiniz. 
Yüce heyeti saygılarımla selamlıyorum. (MHP
sıralarından alkışlar) 
BAŞKAN – Teşekkür ederim Sayın Erdem.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 409 sıra sayılı Kanun Teklifi’nin
10’uncu maddesinin (1)’inci fıkrasında yer alan “kaydıyla” ibaresinin
“koşuluyla” şeklinde değiştirilmesini arz ve teklif ederiz. 
İdris
Baluken (Diyarbakır) ve arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ CEMAL ÖZTÜRK (Giresun)
– Katılmıyoruz Sayın Başkanım. 
BAŞKAN – Hükûmet? 
MALİYE BAKAN NACİ AĞBAL (Bayburt) – Katılamıyoruz Sayın
Başkanım.
BAŞKAN – Önerge hakkında konuşmak isteyen Meral Danış
Beştaş Adana Milletvekili.
Buyurunuz Sayın Danış Beştaş. (HDP sıralarından
alkışlar)
MERAL DANIŞ BEŞTAŞ (Adana) – Sayın Başkan, değerli
milletvekilleri; hepinizi selamlıyorum saygıyla. 
Evet,
darbecilere yönelik operasyonlar bütün hızıyla devam ederken bugün bu kürsüden
de çok sayıda masum insanın, darbecilerle, örgütle hiçbir ilişkisi olmayanların
tutuklandığını söylediler, ben de somut bir vaka paylaşmak istiyorum.
Nevşehir’in Hacıbektaş ilçesinde bir diş hekimi şu anda gözaltında; dün akşam
on ikiden beri kendisiyle ilgileniyorum. Eşi aradı Adana vasıtasıyla ve sol
görüşlü bir doktor. Cumhurbaşkanına hakaretten alındığını ifade ettiler Emniyet
Müdürü ve ilgililerle yaptığım görüşmede. Biraz önce avukatıyla görüştüm,
gözaltında ifadesi alınmış ve avukatı, FETÖ terör örgütünden soruşturmanın
devam ettirildiğini söyledi. Sebebini sordum; nedir peki, iddiaya dayanak
deliller nedir? “29 tane facebook paylaşımı var.” dediler. Facebook
paylaşımında birkaç örnek var, ÖDP’nin, EMEP’in ve sol partinin üç tane
paylaşımını paylaşmış kendisi de ve kendisinin yazdığı mesaj “Ne FETÖ ne AK
PARTİ, sadece demokrasi istiyoruz.” diye bir paylaşımından dolayı şu anda
gözaltında ve cuma gününe kadar gözaltı süresi uzatılmış. Bu diş hekiminin eşi,
gerçekten… Adı da Hüseyin Aksoy bu arada, hâlâ gözaltında. Buradan çağrıda
bulunmak istiyoruz: Gerçekten bu dönemde bu cadı avına, bu yaş ile kurunun
birlikte yakılmasına artık son verilsin.
Diğer
bir mesele, birçok hâkim, savcı; yüzlerle, binlerle ifade edilen hâkim, savcı
tutuklandı, gözaltına alındı, açığa alındı ve o zaman Ergenekon’a yönelik
davalarda “Bu davalar kahraman ordumuza FETÖ’cülerin kurduğu bir kumpastır.”
şeklinde birçok açıklama yapıldı ve şimdi de farklı bir şekilde anlaşmalarla,
pazarlıklarla Genelkurmay ve üst düzey komuta kademesinin paylaşıldığı artık
alenen ilan edilmiş durumda. Peki, hukukun bir intikam aracına dönüştürüldüğünü
açıkça gördüğümüz bir atmosferde, bir havada KCK operasyonlarında beş yıl, altı
yıl tutuklu kalan 10 bin insanın yargılaması ne olacak? Onları yargılayan,
tutuklayan, cezaevinde tutan bütün hâkim, savcılar şu anda tutuklu ve
yargılanıyorlar. Ben bizzat girdiğim davalardan biliyorum, KCK ana davasında
yargılamayı yapan hâkimlerin, başkanların tümü tutuklu, savcıların tümü
tutuklandı. Soruşturmayı yapanlar, KCK ana davasında -yine İstanbul- ve daha
yüzlerce dava tiplerinde bu yargılamayı yapanlar tutuklu ama onların
yargıladıkları insanlar yargılanmaya devam ediyor. Belediye başkanları,
milletvekilleri, siyasetçiler, MYK üyeleri, bunlar kumpas değil mi peki? Yani,
aynı dönemde aynı kesim aynı hâkim, savcılar tarafından yürütülen soruşturma ve
kovuşturmaların bir kısmına “kumpas” deyip beraat kararları verilirken diğer
davaların devam ettirilmesinin, Yargıtayda da bu onama sürecinin ısrarla devam
ettirilmesinin anlamını ve cevabını gerçekten arıyoruz ve kesinlikle bu
davaların tümünün de bir kumpas olduğunu hepimiz çok iyi biliyoruz aynı
zihniyet tarafından yapıldı ve bu davaların hiçbirinde beraat kararı verilmedi.

Son
sorum Hurşit Külter’e dair. Bu kürsüden 23 Haziranda Hurşit Külter’i beş dakika
anlatmıştım. Hurşit Külter 27 Mayıstan beri gözaltında kayıp ve bugün altmış
sekiz gündür. En son bilgi aldığımız tarih benim bu kürsüden konuştuğum tarih.
23 Haziranda Millî Savunma Bakanı Sayın Fikri Işık burada oturuyordu, kendisine
sorduk “Hurşit Külter nerede?” diye sorduk, kendisi de bize resmî olarak dedi
ki: “İçişleri Bakanlığı mülkiye müfettişi görevlendirdi, inceleme
yaptırıyoruz.” O tarihten bu yana 309 asker Şırnak’ta gözaltına alındı ve
tutuklandı. Şırnak’ta neredeyse bütün üst komuta kademesi şu anda cezaevinde.
Yerle bir eden Şırnak’ı, bu kadar kolluk kuvvetini tutuklayan, askeri
tutuklayan devlet ve Hükûmet Hurşit Külter’i bulmuyor. Ben bir daha Mecliste
sormayıp nerede soracağım? Hurşit Külter nerede? Gerçekten nerede? Altmış sekiz
gün oldu, bunun yanıtını bütün Türkiye'deki arayanlar adına soruyorum, Bakan da
burada, 23 Hazirandan bu yana suskunluğunuz devam ediyor ve bunu sormaktan asla
vazgeçmeyeceğiz Hurşit Külter nerede? (HDP sıralarından alkışlar) 
BAŞKAN
– Teşekkür ederim Sayın Danış Beştaş. 
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Önerge oylamasından önce karar yeter sayısı istendiği için karar yeter
sayısını arayacağım: Kabul edenler… Kabul Etmeyenler… 
Kâtip
üyeler arasında görüş farklılığı olduğundan elektronik cihazla oylama
yapacağım.
Oylama
için iki dakika süre veriyorum.
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
Birleşime
on dakika ara veriyorum.
Kapanma Saati: 22.54
YEDİNCİ OTURUM
Açılma Saati: 23.11
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 122’nci Birleşiminin Yedinci
Oturumunu açıyorum.
409 sıra sayılı
Kanun Teklifi’nin görüşmelerine kaldığımız yerden devam ediyoruz. 
Komisyon?
Yerinde. 
Hükûmet?
Yerinde. 
11’inci madde
üzerinde iki önerge vardır, önergeleri okutuyorum: 
Türkiye Büyük Millet Meclisi Başkanlığına

Görüşülmekte olan 409 sıra sayılı Kanun Teklifi’nin
11’inci maddesinin 1’inci fıkrasında yer alan “borçlular talep etmeleri”
ibaresinin “borçluların talep etmesi” şeklinde değiştirilmesini arz ve teklif
ederiz.
 Ahmet Yıldırım  İdris Baluken Çağlar
Demirel
 Muş Diyarbakır Diyarbakır
 Meral Danış Beştaş Filiz
Kerestecioğlu Demir Osman Baydemir 
 Adana İstanbul Şanlıurfa
BAŞKAN – Şimdi okutacağım önerge 11’inci maddeye yeni
fıkralar ihdasına dairdir. Önergeyi okutup Komisyona soracağım, İç Tüzük’ün
87’nci maddesinin dördüncü fıkrası uyarınca, Komisyon önergeye salt çoğunlukla
katılırsa önerge üzerinde görüşme açacağım, Komisyonun salt çoğunlukla
katılmaması hâlindeyse önergeyi işlemden kaldıracağım.
Şimdi, önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Kanun Teklifi’nin 11’inci maddesine,
(7)’nci fıkrasından sonra gelmek üzere aşağıdaki fıkraların eklenmesini arz ve
teklif ederiz.
 Mehmet Muş Özgür Özel İdris
Baluken
 İstanbul Manisa Diyarbakır
 Mustafa Kalaycı Hacı
Bayram Türkoğlu Mustafa Ilıcalı
 Konya Hatay Erzurum
 Hakan Çavuşoğlu Zekeriya
Temizel Ramazan Can
 Bursa İzmir Kırıkkale
 Mehmet Demir Emine
Yavuz Gözgeç Ahmet Sami Ceylan
 Kırıkkale Bursa Çorum
 Halil Eldemir Radiye
Sezer Katırcıoğlu Nihat Öztürk
 Bilecik Kocaeli Muğla
 Abdullah Öztürk Mustafa
Şükrü Nazlı Hüseyin Şahin
 Kırıkkale Kütahya Bursa
“(8)
30/6/2016 tarihi (bu tarih dâhil) itibarıyla, ödenmesi gerektiği halde Kanunun
yayımlandığı tarihe kadar ödenmemiş olan; 7/6/2005 tarihli ve 5362 sayılı Esnaf
ve Sanatkarlar Meslek Kuruluşları Kanunu hükümlerine göre esnaf ve
sanatkarların üyesi oldukları odalara olan aidat borçları ile odaların birlik
ve üyesi oldukları federasyonlara, birlik ve federasyonların Türkiye Esnaf ve
Sanatkarları Konfederasyonuna olan katılma payı borç asıllarınım ödenmemiş
kısmının birinci taksiti bu Kanunun yürürlüğe girdiği tarihi takip eden üçüncü
ayın sonuna kadar, kalanı aylık dönemler hâlinde ve azami toplam altı eşit
taksitte ödenmesi hâlinde, bu alacaklara uygulanan faiz, gecikme faizi, gecikme
zammı gibi fer'i alacakların tahsilinden vazgeçilir.
Bu
fıkra hükmünden yararlanılabilmesi için bu Kanunun yayımlandığı tarihi izleyen
ikinci ayın sonuna kadar alacaklı birime başvurulması şarttır. Fıkra kapsamında
ödenmesi gereken tutarların fıkrada öngörülen süre ve şekilde kısmen veya
tamamen ödenmemesi hâlinde, ödenmemiş alacak asılları ile bunlara ilişkin faiz,
gecikme faizi, gecikme zammı gibi fer'i alacaklar ilgili mevzuat hükümlerine
göre tahsil edilir.
Bu
fıkra hükmünden yararlanmak isteyen borçluların fıkrada belirtilen şartları
yerine getirmelerinin yanı sıra dava açmamaları, açılmış davalardan
vazgeçmeleri ve kanun yollarına başvurmamaları şarttır. Bu kapsamda tamamı
ödenen alacaklara ilişkin yargılama giderleri ile icra masrafları ve vekâlet
ücretleri karşılıklı olarak talep edilmez.
Bu
Kanunun yayımlandığı tarih itibarıyla üyelerin odalara, odaların birlik ve
federasyonlara, birlik ve federasyonların da Konfederasyona kısmen veya tamamen
ödemiş olduğu aidat ve katılma payı asıllarına isabet eden ve ödenmemiş olan faiz,
gecikme faizi, gecikme zammı gibi fer'i alacakların tahsilinden vazgeçilir.
(9)
30/6/2016 tarihi (bu tarih dâhil) itibarıyla, ödenmesi gerektiği halde bu
Kanunun yayımlandığı tarihe kadar ödenmemiş olan; 19/3/1969 tarihli ve 1136
sayılı Avukatlık Kanunu hükümlerine göre avukatların ve stajyer avukatların
baro kesenekleri ile staj kredisi borçlarının asıllarının tamamının birinci
taksiti bu Kanunun yürürlüğe girdiği tarihi takip eden üçüncü ayın sonuna
kadar, kalanı aylık dönemler hâlinde ve azami toplam altı eşit taksitte
ödenmesi hâlinde, bu alacaklara uygulanan faiz, gecikme faizi, gecikme zammı
gibi fer'i alacakların, alacak asıllarının bu Kanunun yayımlandığı tarihten
önce kısmen veya tamamen ödenmiş olması halinde ödenmiş borç asıllarına isabet
eden faiz, gecikme faizi, gecikme zammı gibi fer'i alacakların tahsilinden
vazgeçilir. Baro keseneğinin ve staj kredisi borcunun ödenmemesine bağlı olarak
yürütülen levhadan ve sicilden silme işlemleri ile yasal takip işlemleri bu
Kanunun yayımlandığı tarihi izleyeni aydan itibaren taksitlerin ödeme süresinin
sonuna kadar durdurulur.
Bu
fıkra hükmünden yararlanılabilmesi için bu Kanunun yayımlandığı tarihi izleyen
ikinci ayın sonuna kadar alacaklı baroya başvurulması şarttır. Fıkra kapsamımda
ödenmesi gereken tutarların fıkrada öngörülen süre ve şekilde kısmen veya
tamamen ödenmemesi hâlinde, ödenmemiş alacak asılları ile bunlara ilişkin faiz,
gecikme faizi, gecikme zammı gibi fer'i alacaklar ilgili mevzuat hükümlerine
göre tahsil edilin
Bu
fıkra hükmünden yararlanmak isteyen borçluların fıkrada belirtilen şartları
yerine getirmelerinin yanı sıra dava açmamaları, açılmış davalardan
vazgeçmeleri ve kanun yollarına başvurmamaları şarttır. Bu kapsamda tamamı
ödenen alacaklara ilişkin yargılama giderleri ile icra masrafları ve vekâlet
ücretleri karşılıklı olarak talep edilmez.
Bu
fıkranın uygulamasına ilişkin usul ve esasları belirlemeye Türkiye Barolar
Birliği yetkilidir.
(10)
Orman köylerinde oturan köylüler ile bu köylülerce kendi aralarında 24/4/1969
tarihli ve 1163 sayılı Kooperatifler Kanununa göre kurulmuş veya durumları bu
Kanun hükümlerine intibak ettirilmiş çok amaçlı tarımsal kalkınma
kooperatiflerine Orman Genel Müdürlüğünce kullandırılan kredilerden ödeme
süresi geldiği halde bu Kanunun yayımlandığı tarih itibarıyla ödenmemiş olan
kredi alacaklarının asıllarının tamamı ile bu alacaklara ilişkin fer'iler
yerine, bu Kanunun yayımlandığı tarihe kadar Yİ-ÜFE aylık değişim oranları esas
alınarak hesaplanacak tutarın; bu Kanunun yayımlandığı tarihi izleyen ikinci
ayın sonuna kadar orman bölge müdürlüklerine yazılı başvuruda bulunulması ve
ödenmesi gereken tutarın, ilk taksiti bu Kanunun yayımlandığı tarihi izleyen
üçüncü aydan başlamak üzere ve her yıl ilk taksitin tekabül ettiği ayda toplam
beş eşit taksitte ödenmesi şartıyla bu alacakların ödenen kısmına isabet eden
fer'ilerin tahsilinden vazgeçilir. Bu fıkra hükümlerine uygun ödeme yapıldığı
takdirde Kanunun yayımı tarihinden sonraki sürelere herhangi bir faiz, zam ve
katsayı uygulanmaz.
Bu
fıkra uyarınca taksitlendirilen alacaklara ilişkin olarak açılmış davalar
sonlandırılır. Yargılama giderleri ile icra masrafları ve vekâlet ücretleri
karşılıklı olarak talep edilmez.
Bu
fıkranın uygulamasına ilişkin usul ve esasları belirlemeye Orman Genel
Müdürlüğü yetkilidir.
(11)
Gıda, Tarım ve Hayvancılık Bakanlığınca, tarımsal amaçlı kooperatiflere veya bu
kooperatiflerin ortaklarına 30/6/2016 tarihinden önce kullandırılan ve bu
Kanunun yayımlandığı tarih itibarıyla muaccel hale gelen krediler ile
müteakiben yeniden yapılandırılan kredi alacaklarının bakiye asılları ile
ödenmeyen alacağın vadesinin başlangıç tarihi itibarıyla bu Kanunun
yayımlandığı tarihe kadar Bakanlıkça bu Kanunun yayımlandığı tarihte kredilere
uygulanan sözleşme faiz oranı olan yıllık %3 oranı esas alınarak hesaplanacak
tutarın; bu Kanunun yayımlandığı tarihi izleyen ikinci ayın sonuna kadar Gıda,
Tarım ve Hayvancılık Bakanlığı il müdürlüklerine başvuruda bulunularak ilk
taksit 2016 yılı Kasım ayından başlamak üzere ve her yıl ilk taksitin tekabül
ettiği ayda toplam beş eşit taksitte ödenmesi şartıyla bu alacakların ödenen
kısmına isabet eden fer'ilerin tahsilinden vazgeçilir. Bu fıkra hükümlere uygun
ödeme yapıldığı takdirde Kanunun yayımı tarihinden sonraki sürelere herhangi
bir faiz, zam ve katsayı uygulanmaz.
Bu
Kanunun yayımlandığı tarihten önce dava konusu edilmiş ve/veya icra takibi
başlatılmış alacaklar için, borçlunun bu fıkra hükümlerinden yararlanmak üzere
başvuruda bulunması halinde davalar sonlandırılır ve icra takipleri durdurulur.
Bu takdirde borçluların mahkeme ve icra masrafları ile vekâlet ücretini ilk
taksit tutarı ile birlikte ödemeleri şarttır.
Bu
fıkra kapsamına giren alacakların tamamının fıkrada öngörülen süre ve şekilde
ödenmemesi halinde alacak ilgili mevzuatın öngördüğü şekilde hesaplanır ve
ödenen tutarlar mahsup edilir.
Bu
fıkra kapsamına giren alacaklara karşılık bu Kanunun yayımlandığı tarihten önce
ödenen tutarlar bu fıkra hükümlerine dayanılarak red ve iade edilmez.
Bu
fıkranın uygulamasına ilişkin usul ve esasları belirlemeye Gıda, Tarım ve
Hayvancılık Bakanlığı yetkilidir.
(12)
Bilim, Sanayi ve Teknoloji Bakanlığı bütçesinden Organize Sanayi Bölgelerine ve
Küçük Sanayi Sitesi Yapı Kooperatiflerine kullandırılan kredilerden, 30/06/2016
tarihinden önce ödeme süresi geldiği halde ödenmeyen kredi borçları ile kanuni
takipte olan kredi borçlarının; bu Kanunun yayımlandığı tarihi izleyen ikinci
ayın sonuna kadar Bilim, Sanayi ve Teknoloji Bakanlığı ya da Bakanlığın uygun
görmesi halinde kredi ödemelerine aracılık eden bankaya başvuruda bulunulması
ve alacak aslı ile buna bağlı faiz, gecikme faizi, gecikme zammı gibi fer'i
alacaklar yerine bu Kanunun yayımlandığı tarihe kadar Yİ-ÜFE aylık değişim
oranları esas alınarak hesaplanan tutarın, ilk taksidi bu Kanunun yayımlandığı
tarihi izleyen üçüncü aydan başlamak üzere bu Kanunda öngörülen süre ve şekilde
ödenmesi halinde bu alacaklara bağlı fer'i alacakların tahsilinden vazgeçilir.
Bu
Kanunun yayımlandığı tarihten önce dava konusu edilmiş ve/veya icra takibi
başlatılmış alacaklar için, borçlunun, bu fıkra hükümlerinden yararlanmak üzere
başvuruda bulunması halinde, davalar sonlandırılır ve icra takipleri
durdurulur. Bu takdirde borçluların mahkeme ve icra masrafları ile vekalet
ücretini ilk taksit tutarı ile birlikte ödemeleri şarttır.
Bu
fıkra kapsamına giren alacakların tamamının bu Kanunda öngörülen süre ve
şekilde ödenmemesi halinde alacak ilgili mevzuatın öngördüğü şekilde hesaplanır
ve ödenen tutarlar mahsup edilir.
Bu
fıkra kapsamına giren alacaklara karşılık bu Kanunun yayımlandığı tarihten önce
ödenen tutarlar bu fıkra hükümlerine dayanılarak ret ve iade edilmez.
Bu
fıkranın uygulamasına ilişkin usul ve esasları belirlemeye Bilim, Sanayi ve
Teknoloji Bakanlığı yetkilidir.
(13)
6360 sayılı Kanun kapsamında tüzel kişiliği kaldırılan belediyelerin
kayıtlarında yer aldığı halde il özel idarelerine devredilen özel veya kamu
hukukundan kaynaklı alacaklardan aslı ile bunlar üzerinden hesaplanan
fer'ilerin (faiz, gecikme faizi ve gecikme zammı ve sözleşmede düzenlenen her
türlü ceza ve zamlar dâhil) toplam tutarı 100 Türk Lirasını aşmayanlar ile aslı
ödenmiş fer'i alacaklardan 100 Türk Lirasını aşmayanların tahsilinden
vazgeçilir."
BAŞKAN
– Sayın Komisyon, biraz önce okunmuş olan önergeye salt çoğunlukla katılıyor
musunuz?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Salt çoğunluğumuz
vardır, katılıyoruz Sayın Başkanım.
BAŞKAN
– Komisyon önergeye salt çoğunlukla katılmış olduğundan önerge üzerinde görüşme
açıyorum.
Önerge
hakkında söz talebi yoktur.
Önergenin
gerekçesini okutuyorum:
Gerekçe:
Önerge
ile;
a)
Esnaf ve Sanatkarlar Meslek Kuruluşları Kanunu hükümlerine göre üyelerin
odalara, odaların birlik ve federasyona, birlik ve federasyonların da Türkiye
Esnaf ve Sanatkarları Konfederasyonuna olan aidat ve katılma payı borçlarının
yapılandırılması,
b)
1136 sayılı Avukatlık Kanunu hükümlerine göre avukatların ve stajyer
avukatların ödemeleri gereken baro kesenekleri ile staj kredisi borçlarının
yapılandırılması,
c)
Orman köylüleri ve bu köylülerce oluşturulan kooperatiflere Orman Genel
Müdürlüğü tarafından verilen kredilerin geri ödemelerinin yapılandırılması, 
ç)
Gıda, Tarım ve Hayvancılık Bakanlığınca, tarımsal amaçlı kooperatiflere veya bu
kooperatiflerin ortaklarına kullandırılan kredilerin yapılandırılması,
d)
Bilim, Sanayi ve Teknoloji Bakanlığı bütçesinden Organize Sanayi Bölgelerine ve
Küçük Sanayi Sitesi Yapı Kooperatiflerine kullandırılan kredilerin
yapılandırılması,
e)
6360 sayılı Kanun ile tüzel kişiliği kaldırılan belediyelerden il özel
idaresine devredilen alacaklardan küçük tutarlı olanların tahsilinden
vazgeçilmesi,
amaçlanmaktadır.
BAŞKAN
- Komisyonun salt çoğunlukla katılmış olduğu, anılan maddeye fıkra eklenmesine
ilişkin önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 409 sıra sayılı Kanun Teklifi’nin 11’inci maddesinin (1)’inci fıkrasında
yer alan “borçlular talep etmeleri” ibaresinin “borçluların talep etmesi”
şeklinde değiştirilmesini arz ve teklif ederiz.
Ahmet Yıldırım (Muş) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge hakkında konuşmak isteyen İdris Baluken, Diyarbakır Milletvekili.
Buyurunuz
Sayın Baluken. (HDP sıralarından alkışlar)
İDRİS
BALUKEN (Diyarbakır) - Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Görüşülmekte
olan bu 409 sıra sayılı Yasa Teklifi ve içerisinden geçtiğimiz sürece dair
bugünlerde neden böyle bir güvensizlik ortamı içerisinde olduğumuzu beş dakika
içerisinde özetlemeye çalışacağım.
Hatırlarsanız,
17-25 Aralık dosyalarının ortalığa saçıldığı dönemlerde, aynı günlerde Meclise
Halkların Demokratik Partisi olarak iki araştırma önergesi sunmuştuk. Bu
araştırma önergelerinin görüşülerek Meclis tarafından iki komisyonun
kurulmasını önermiştik. Neydi bunlar? Birincisi, yolsuzlukları araştırma
komisyonunun bir an önce Meclis tarafından kurulması ve bütün o dosyalardaki
iddiaları incelemesi; ikincisi de, açığa çıkan paralel devlet yapılanmasının
araştırılması ve gerekli tedbirlerin alınmasıyla ilgili bir araştırma önergesi
konusuydu. Her iki önergemiz de maalesef sizin oylarınızla reddedildi. Bakın,
eğer o gün o iki önerge kabul edilmiş olsaydı ne bugün görüşmüş olduğumuz bu
409 sıra sayılı Yasa Teklifi’yle ilgili, kara para aklama şüphesi üzerinden,
burada bir güvensizlik ortamı oluşacaktı ne de içerisinden geçmiş olduğumuz bu
fırtınalı dönemde Türkiye bir darbe girişimini atlatmış olmanın sancısını
yaşamış olacaktı. O yüzden, özellikle muhalefetin bugüne kadar bu kürsüden
sunmuş olduğu önerilerle ilgili sizin geriye dönük olarak Meclis tutanaklarına
yönelik bir araştırma ve inceleme yaptırmanız gerekiyor. Ben grup başkan
vekillerinizin yerinde olsam bu bahsetmiş olduğum çerçeve içerisinde geriye
dönük olarak, burada, Meclis kürsüsünde “darbe” kelimesinin telaffuz edildiği
ya da “yolsuzluk” kelimesinin, “kara para aklama” kelimesinin telaffuz edildiği
bütün konuşmaları çıkarır, bunlarla ilgili iktidar partisi olarak nasıl bir
tutum sergilediğimi bir kez daha gözden geçirme şansını yakalayarak kendi
grubuma bilgi verirdim. Ama, maalesef, bunu yapmadığınız için işte biz hem
darbeyle ilgili içerisinden geçmiş olduğumuz süreçte yapmış olduğunuz
çalışmalara hem de buraya getirmiş olduğunuz yasa tasarılarının çözüm gücüne
büyük bir güvensizlik duyuyoruz. 
Bakın,
şu anda, bu fırtınalı ortamda belki biraz unutuldu ancak iktidarınız döneminde
uluslararası kamuoyunda tartışılan ve Türkiye’yi de oldukça zorlayacak olan iki
önemli dosya var. Birincisi Reza Zarrab dosyası, ikincisi İran’daki Zencani
dosyası. Bakın, bu dosyaların konularını da burada defalarca söyledik. Kara
para aklama, altın kaçakçılığıyla ilgili suçlar, uluslararası rüşvet suçu ve
terörün finansmanıyla ilgili ileriki dönemlerde ülkeyi de son derece zor
durumda bırakacak olan dosyalardan bahsediyorum. Şimdi, böylesi bir realite ortadayken
siz, ısrarla, muhalefetin kara para aklama yasası olarak kaygı duyduğu, endişe
duyduğu ve önerilerle değiştirmek istediği o yasa tasarısını yine bir torbaya
koyup önümüze getiriyorsunuz. Geçen haftalarda buraya geldiğinde, o maddeyi
çektiğinizde torba yasayla ilgili görüşmeler hızla sonuçlanmıştı ama bugün bir
kez daha, hiçbir düzenleme yapmadan, muhalefetin kaygılarını gidermeden bu yasa
teklifini aynı şekilde buraya getirdiğiniz için de muhalefet olarak bizler
uyarı görevimizi bir kez daha yerine getirmeye çalışıyoruz. Niçin böyle
telaşınız var? Çünkü sıcak paraya ihtiyacı var çünkü ekonomi çökmek üzere,
alarm zilleri veriyor. Peki, ekonomi gelecek olan şaibeli parayla kurtulur mu?
Kurtulmayacağını hepiniz bizden daha iyi biliyorsunuz. Yaraya pansumanla çare
bulunmayacağını hepiniz çok iyi biliyorsunuz. Bir ülkede demokrasi yoksa, hukuk
devletine saygı kalmamışsa, hukuk devletine itibar kalmamışsa, özgürlüklerle
ilgili çok ciddi birtakım kaygılar gelişmişse ve belki de hepsinden önemlisi o
ülkenin iç barışı yoksa orada ekonominin hayata geçmesi mümkün değildir.
Dolayısıyla, ekonomiyle ilgili bir düzenleme yapmak istiyorsanız yapmanız
gereken şey demokrasi, barış ve özgürlüklerin genişletilmesi doğrultusunda
köklü reformlar yapmak ve buna uygun düşen yasal düzenlemeleri Meclise getirmek
olmalıdır.
Bu
duygularla hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Baluken.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
11’inci
maddeyi önergeyle yapılan değişiklik doğrultusunda oylarınıza sunuyorum: Kabul
edenler… Kabul etmeyenler… 11’inci madde kabul edilmiştir.
Sayın
milletvekilleri, yeni madde ihdasına ilişkin bir önerge vardır.
Bilindiği
üzere, görüşülmekte olan tasarı veya teklife konu kanunun komisyon metninde
bulunmayan ancak tasarı veya teklifle çok yakın ilgisi bulanan bir maddesinin
değiştirilmesini isteyen ve komisyonun salt çoğunlukla katıldığı önergeler
üzerinde yeni bir madde olarak görüşme açılacağı İç Tüzük’ün 87’nci maddesinin
dördüncü fıkrası hükmüdür. İç Tüzük’ün 91’inci maddesine göre yeni bir madde
olarak görüşülmesine komisyonun salt çoğunlukla katıldığı önergeler üzerinde
görüşme açılır ve bu maddede belirtilen sayıda önerge verilebilir. Bu nedenle,
önergeyi okutup Komisyona soracağım. Komisyon önergeye salt çoğunlukla
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım. 
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 409 sıra sayılı Bazı Alacakların Yeniden Yapılandırılmasına İlişkin Kanun
Teklifi’nin 11’inci maddesinden sonra aşağıdaki maddenin eklenmesini ve madde
numaralarının buna göre teselsül ettirilmesini arz ve teklif ederiz.

 Mehmet Muş Özgür Özel Çağlar
Demirel
 İstanbul Manisa Diyarbakır
 Ramazan Can Mustafa
Kalaycı
 Kırıkkale Konya
MADDE
12.- 22.4.1983 tarihli ve 2820 sayılı Siyasi Partiler Kanunu’nun 71. maddesinin
2. fıkrasının 2. cümlesinde yer alan “parti teşkilat kademelerinin yaptıkları”
ibaresinden sonra “hizmet sözleşmeleri de dahil her türlü” ibaresi eklenmiştir.
BAŞKAN
– Sayın Komisyon, önergeye salt çoğunlukla katılıyor musunuz?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, salt
çoğunluğumuz vardır, katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
talebinin olmadığını görüyorum.
Söz
talebi olmaması nedeniyle önergenin gerekçesini Genel Kurulun bilgisine
sunuyorum.
Gerekçe:
Siyasi
Partiler Kanunu’nun 71’inci maddesinde yer alan sözleşme tanımlamasının dar
yorumlanması sonucu ortaya çıkan duraksamaların önlenmesi amaçlanmıştır. Ayrıca
hizmet sözleşmeleri açısından hakkın kötüye kullanımının engellenmesi amacıyla
söz konusu değişiklik öngörülmüştür.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Bu
şekilde 12’nci madde olarak yeni bir madde ihdas edilmiştir. Bir karışıklığa
mahal vermemek için Komisyon metninin mevcut maddeleri üzerinden görüşmelere
devam ediyoruz. Kanun yazımı aşamasında madde numaraları teselsül
ettirilecektir.
12’nci
madde üzerinde bir önerge vardır, önergeyi okutuyorum:
Türkiye Büyük Millet Meclisi Başkanlığına

Görüşülmekte olan 409 sıra sayılı Kanun Teklifi’nin
12’nci maddesinde yer alan “yayımı tarihinde” ibaresinin “yayımlandığı tarihte”
şeklinde değiştirilmesini arz ve teklif ederiz.
 Ahmet Yıldırım  İdris Baluken Çağlar
Demirel
 Muş Diyarbakır Diyarbakır
 Meral Danış Beştaş Filiz
Kerestecioğlu Demir Osman Baydemir 
 Adana İstanbul Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Katılmıyoruz Sayın
Başkanım.
BAŞKAN
- Hükûmet?
MALİYE
BAKANI NACİ AĞBAL (Bayburt) - Katılmıyoruz Sayın Başkanım.
BAŞKAN
– Önerge hakkında konuşmak isteyen İdris Baluken, Diyarbakır Milletvekili. 
Buyurunuz
Sayın Baluken. (HDP sıralarından alkışlar) 
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; bir kez daha hepinizi saygıyla selamlıyorum.
Deminki konuşmada yarım kalan birkaç hususu da ifade etmek üzere söz aldım. 
Şimdi,
biraz önce belli bir çerçeve ortaya koyduk. Özellikle AKP’nin 1 Kasım seçimleri
öncesi ve 1 Kasım seçimlerinden sonraki mevcut sürecine hepinizin dikkatini
çekmek istiyorum. Çünkü Türkiye halkları, Türkiye toplumu da bir süre sonra bu
mevcut gelinen aşamayı sorgulamaya başlayacaktır. Bakın, 1 Kasım seçiminden
önce “Siz bize tek başımıza iktidar olma yetkisi verin ki bu memlekete, bu
ülkeye huzur ve istikrar getirelim.” dediniz ve bunun için alanlarda çok ciddi
propaganda yaptınız. Hatta 7 Haziran seçimlerindeki seçim propaganda
çalışmalarındaki başkanlık sistemi dayatmasından ya da yanlış birtakım
uygulamalardan vazgeçerek 1 Kasım seçimlerinden önce meydanlarda
demokratikleşme, ekonomik kalkınma ve toplumsal barışı getirme adına bütün
Türkiye toplumuna, 79 milyona söz verdiniz ve o dönem içerisinde yaratılan
çatışma ortamının şok etkisinden de yararlanarak bu vermiş olduğunuz sözlerle
yüzde 49,5 oy aldınız yani tek başına iktidar oldunuz. Bu toplum sizin vermiş
olduğunuz sözler üzerine size bu ülkeye huzur ve istikrar getirmeniz
temennisiyle, en azından bu beklentiyle size büyük bir teveccüh gösterdi. Ama,
siz ne yaptınız? Bugün gelmiş olduğumuz aşamada, bütün bu bir yıllık süreci göz
önüne getirdiğimizde bu ülkede bir huzur ve istikrardan bahsedebiliyor musunuz?
Bu ülkenin bugün içerisinde bulunduğu durumdan, 79 milyondan herhangi bir
ferdin yarına dair ya da önümüzdeki haftaya dair ya da birkaç ay sonrasına dair
gönül rahatlığıyla “Ben huzur ve istikrar içerisindeki bir ülkede kendi
geleceğimi tasavvur ediyorum.” diyebileceğini söyleyebilir misiniz? Hadi
bırakın yurttaşları, bu sıralarda oturan milletvekilleri olarak sizler şu anda
böyle bir cümleyi kullanabilir misiniz? Bugün, maalesef gelmiş olduğumuz
ortamda büyük bir kaos ve büyük bir istikrarsızlıkla karşı karşıyayız. 
AKP’nin
fabrika ayarlarına geri dönerek... 1 Kasım seçimlerinden sonra büyük reformlar
yapacağız dediniz ama maalesef tam tersi uygulamaları devreye koyduğunuz için
bugün ülkemizde büyük bir tedirginlik, geleceğe dair büyük bir belirsizlik ve
öngörüsüzlük durumu var. Bakın, bunu somut birtakım olaylar üzerinden
özetleyeyim. Daha iki gün öncesinde AKP’ye yakın olan çevreler, “Tatvan’da,
İncirlik’te ve İskenderun’da kışlalarda hareketlilik var, halkı sokağa
çağırıyoruz.” diye sosyal medya üzerinden birtakım çağrılar yaptılar. Yani
ülkeyi öyle bir aşamaya getirdiniz ki ülkeyi hâlâ darbe tehlikesini yapılmış
olan resmî açıklamalara rağmen bugün itibarıyla savuşturmuş değilsiniz. Hâlâ
toplum, “Darbe tehlikesi tamamen savuşturuldu, bundan sonraki sürece daha rahat
bakayım”ın huzurunu içerisinde hissetmiyor. 
Yine,
özellikle size muhalif olan diğer yüzde 50’lik kesimde de “Acaba AKP ya da
Erdoğan, mevcut durumdan bir fırsat yaratarak, ülkeyi, bir diktatöryal sisteme
gidecek olan uygulamalara imza atacak mı?” diye büyük korkular duyuyor. Bütün
bunlarla ilgili bir öz eleştiri yapmanız gerekiyor. 
Bakın,
daha önce de bu kürsüde ifade ettim, milletvekili dokunulmazlığını kaldırıp
askerî darbeyi yapanlara dokunulmazlık getirdiğiniz o düzenlemeyle ilgili
Komisyon ve Genel Kurul tutanaklarını her birinizin incelemesi gerekiyor. Şöyle
bir trajediyle karşı karşıyayız: Yani o gün darbeyi yapanlar, ben darbe
yapıyorum iradesini ortaya koymayıncaya kadar aslında sizin getirdiğiniz yasal
düzenlemeyle orada yasal olmayan bir şey yapmamışlardı. Siz tankların şehir
alanlarına çıkması, topların şehir alanlarına çıkması ve orada her türlü yıkımı
yapabilecek yetkiyi bunlara getirmiştiniz zaten ve biz o dönem burada “Bu
şekilde yaparsanız yarın öbür gün bu ülkeyi bir darbeye mahkûm edersiniz.” diye
ısrarla uyarmıştık. Önümüzdeki günlerde tabii ki bu darbeci yapıyla geçmişte
girmiş olduğunuz ilişkiler ve yapmış olduğunuz hataların tamamını burada
konuşacağız, burada tartışacağız. 
Size
tavsiyem bir an önce bu öz eleştiri sürecini yapmanız ve “Bu çıkmazdan nasıl
bir an önce kurtuluruz?” üzerinde ciddi ve cesur demokratikleşme hamlelerini
bir an önce hayata geçirmenizdir. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) - Biz bu tasarıya içerisinde bu kara para aklama düzenlemesi
olduğu için “ret” oyu vereceğiz. Sizi de bir kez daha, son kez olarak da böyle
bir yanlışın altına imza atmamaya davet ediyorum.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Baluken. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
İDRİS
BALUKEN (Diyarbakır) – Önergeyi geri çekiyoruz.
BAŞKAN
- 13’üncü madde üzerinde bir önerge vardı, geri çekilmiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir. 
Sayın
milletvekilleri, böylece ikinci bölümde yer alan maddelerin oylamaları
tamamlanmıştır. 
Teklifin
tümü üzerinde açık oylama işlemi yapmadan önce İç Tüzük’ün 86’ncı maddesine
göre oyunun rengini belli etmek üzere söz talep eden sayın milletvekillerine
söz vereceğim. 
Oyunun
rengini belli etmek üzere aleyhte söz isteyen Kazım Arslan, Denizli
Milletvekili. 
Buyurunuz
Sayın Aslan. (CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; 409 sıra sayılı Bazı
Alacakların Yeniden Yapılandırılmasına İlişkin Kanun’un tamamı üzerine şahsım
üzerine söz aldım. Hepinizi sevgiyle, saygıyla selamlıyorum. 
Tasarı,
genel itibarıyla, vergi borcunun, prim borcunun yapılandırılmasını, vergi
cezası, idari para cezası, gecikme zammı, faiz affıyla ilgili birçok konuların
affına ilişkin bir düzenlemeyi getirmektedir. Bu düzenlemeyle kamu
alacaklarında yeniden yapılandırma yapılarak iş dünyasına bazı kolaylıkların
getirildiği de açıklıkla ortadadır. Ancak ne var ki genel anlamda sık sık vergi
affının getirilmiş olması birçok dürüst mükellefi rahatsız etmektedir. Bu
nedenle, bunların daha düzenli, daha itinalı bir şekilde getirilmesinde fayda
vardır diye belirtmek istiyorum.
Yasanın
en büyük eksik yönü ise: Bu kanunun net rakamlarla devlete ve sektörlere mali
yükünün ne olduğu konusunda mali etki analizi yapılmamıştır. Bu konuda, devlet
bu affı yapmakla ne kadar vergiden vazgeçeceğini ortaya koymamıştır. Vergi affı
olarak Meclise gelen bu yasanın özellikle kara para aklama yöntemini ortaya
getirmiş olması bu yasanın en kritik maddesi konumuna gelmiş bulunmaktadır. Bu
nedenle, alın teriyle para kazanan, vergisini ödeyen, borcunu ödeyen birçok
mükellefi de bu düzenlemenin rahatsız ettiği açıklıkla ortadadır. Varlık barışı
adı altında kaynağı belirsiz paraların yargıdan ve emniyet kontrolünden
sorunsuzca geçmesine de zemin hazırlanmış bulunmaktadır. Şimdiye kadar
cumhuriyet tarihimizde böyle bir vergisiz varlık barışı kesinlikle olmamıştır.
Dünyanın hiçbir yerinde böyle bir barışın olmadığı da kesindir. 
Sayın
Bakana bu paraların getirilmesiyle ilgili şu öneriyi sunmuştum, demiştim ki: Bu
parayı vergisiz olarak ülkeye getiriyorsunuz da bu paranın ne kadarı Türkiye’de
kalacak, ekonomiye ne kazandıracak, bu konuda değerlendirme yaptınız mı? Bu
para gelir gelmez tekrar dışarıya çıkması hâlinde bunun ülkeye kazancı hiç
olmayacak. O nedenle, en azından, girişinde almamışsanız çıkışında vergi almak
suretiyle ve belirli bir süre koymak suretiyle bu paranın ekonomiye daha iyi
bir şekilde kazandırılmasına olanak sağlamalısınız demiştim ama bizim önerimiz
dikkate alınmadı. 
Şimdi,
iki yılda bir vergi affıyla hem sanayimize ve hem esnafımıza devletimizin uzun
vadede katkı yapamadığı, sağlayamadığı ve böylelikle verginin de tahsilatının
çok iyi bir şekilde sağlanamadığı da bir gerçektir. O nedenle, esas olan,
devletin sık sık vergi affı çıkarması yerine kapsamlı bir vergi reformunun bir
an önce yapılmasında fayda vardır diye belirtmek istiyorum. 
Bu
yasanın genelinde mutabık kaldık ancak ne olursa olsun, 7’nci maddede birçok
konunun çıkarılmasını istediğimiz hâlde, bazı düzenlemeler, bazı isteklerimiz
yerine getirilmiş olmakla birlikte, birçok kuşkumuzu da giderebilmiş değildir.
O nedenle, iş dünyasının beklediği birçok vergi affını, prim, faiz ve ceza
borcunu affetmesi sebebiyle bu yasanın çıkarılmasının olumlu olduğunu da
söylemek istiyoruz. Ancak, içimizdeki kuşkular ve özellikle, kara para
aklanması yönündeki bu maddenin bu yasadan çıkarılmamış olması sebebiyle
oyumuzu ret vereceğimizi de belirtmek istiyorum.
Hepinize
teşekkür ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Arslan.
İç
Tüzük’ün 86’ncı maddesi uyarına yapılan konuşmalar sona ermiştir.
Sayın
milletvekilleri, Danışma Kurulunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VII.-
ÖNERİLER (Devam)
B)
Danışma Kurulu Önerileri
1.-
Danışma Kurulunun, Genel Kurulun 4/8/2016 Perşembe günü toplanmamasının Genel
Kurulun onayına sunulmasının uygun görüldüğüne ilişkin önerisi 
Danışma Kurulu Önerisi
3/8/2016
Danışma
Kurulunun 3/8/2016 Çarşamba günü yaptığı toplantıda Genel Kurulun 4/8/2016
Perşembe günü toplanmamasının Genel Kurulun onayına sunulması uygun
görülmüştür.
  İsmail
Kahraman
 Türkiye
Büyük Millet Meclisi 
 Başkanı

 Bülent Turan Özgür
Özel
 Adalet ve Kalkınma
Partisi  Cumhuriyet
Halk Partisi 
 Grubu Başkan Vekili Grubu
Başkan Vekili
 İdris Baluken Erkan
Akçay 
 Halkların Demokratik
Partisi Milliyetçi Hareket
Partisi
 Grubu Başkan Vekili Grubu
Başkan Vekili
BAŞKAN – Danışma
Kurulu önerisini oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
Akçay, buyurunuz.
IV.-
AÇIKLAMALAR (Devam)
25.-
Manisa Milletvekili Erkan Akçay’ın, bazı maddelerini olumlu bulmalarına rağmen
409 sıra sayılı Kanun Teklifi’ne ret oyu vereceklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Geniş
toplum kesimlerini ilgilendiren, önemli ve olumlu bulduğumuz düzenlemeler yer
alan bu teklifin görüşmelerini tamamlamış bulunuyoruz. Vergi ve bazı borçların
yapılandırılmasını biz de Milliyetçi Hareket Partisi olarak elbette
destekliyoruz. Ancak, vergi borçlarını üç yıl üst üste düzenli ve zamanında
ödeyen mükelleflere vergi indirimi yapılmasını isteyen önergemiz de maalesef
reddedilmiştir. 
Ayrıca,
daha önceki bir torba tasarıda yer aldığı hâlde yoğun eleştiri ve tartışmalar
nedeniyle tasarıdan çıkartılan ve adına “varlık barışı” denilen ve aslında kara
paranın aklanmasına imkân veren bir düzenleme olduğunu düşündüğümüz 7’nci madde
yapılan bazı rötuşlara rağmen endişelerimizi gidermemiştir. Elbette, bu madde
uyarınca gelecek bütün paraların hepsini kara para saymamız mümkün değil ancak
buna imkân veren bir maddedir. Yine bu maddeyle ilgili olarak Hükûmetin varlık
barışıyla ilgili konuyu ayrı bir düzenleme olarak getirme sözü vardı, bu söz de
yerine getirilmemiştir. AKP’nin sıkça başvurduğu olumlu konuları içeren
maddeler arasına sakıncalı özel düzenlemeler yerleştirmesi uygulaması bu teklifte
de kendisini göstermektedir. Sonuç olarak, bu vergi cezası, sigorta primi ve
diğer bazı alacakların yapılandırılmasını düzenleyen bu maddeleri olumlu
bulmakla birlikte açıkladığımız bu nedenlerle bu kanun teklifine ret oyu
vereceğimizi saygılarımızla ifade ediyoruz.
Teşekkür
ederim.
BAŞKAN
– Teşekkür ederim Sayın Akçay.
Sayın
Özel…
26.-
Manisa Milletvekili Özgür Özel’in, bu tip düzenlemelerle ilgili bir kamu spotu
hazırlanarak vatandaşların bilgilendirilmesinin olumlu olacağına ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim.
Özellikle
bu yasanın 14 Mayıs günü kara parayla ilgili maddesinin çekilmesi ve grubumuzun
da çok ciddi katkılarıyla birtakım kaygıların bertaraf edilmesi ama hâlâ daha
birtakım kaygıların olduğu bir ortamda ama o gece o maddenin çekilmesiyle bugün
ortaya çıkan bu birlikte çalışma ortamının madde üzerinde yaptığı değişiklikler
ve Türkiye’nin yurt dışındaki itibarı açısından bakıldığında son derece önemli.
Ama grubumuzun genel yaklaşımını biraz önceki hatibimiz ifade etti.
Söz
alma sebebim, bir öneriye yöneliktir. Bu tip yasalar çıktıktan sonra,
BAĞ-KUR’la ilgili, vergiyle ilgili, yapılan diğer düzenlemelerle ilgili başvuru
süresi dolduktan bir süre sonra “Ben başvuruyu kaçırmışım, haberdar olmadım,
yenisi ne zaman çıkacak.” tartışması başlıyor. Eğer Sayın Bakan da uygun
görürse bu konuda Bakanlık tarafından bir kamu spotu hazırlatılarak “Son şu
tarihe kadar başvurursanız şu avantajlardan yararlanabilirsiniz.” şeklindeki
bir yaklaşımın hepimiz açısından da hem de vatandaşlar için de olumlu olacağını
değerlendiriyoruz.
Katkı
sağlayan herkese teşekkür ediyoruz, sağ olun.
BAŞKAN
– Teşekkür ederim Sayın Özel.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş ve
Isparta Milletvekili Süreyya Sadi Bilgiç'in Bazı Alacakların Yeniden
Yapılandırılmasına İlişkin Kanun Teklifi (2/1310) ile Plan ve Bütçe Komisyonu
Raporu (S. Sayısı: 409) (Devam)
BAŞKAN
– Teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemlerini, bu yardıma rağmen de sisteme giremeyen
üyelerin oy pusulalarını oylama için öngörülen süre içerisinde Başkanlığa
ulaştırmalarını rica ediyorum. Ayrıca, vekâleten oy kullanacak sayın bakanlar
var ise hangi bakana vekâleten oy kullandığını, oyun rengini ve kendisinin ad
ve soyadı ile imzasını da taşıyan oy pusulasını yine oylama için öngörülen süre
içerisinde Başkanlığa ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı)
BAŞKAN
– Adalet ve Kalkınma Partisi Grup Başkanvekili Kayseri Milletvekili Mustafa
Elitaş ve Isparta Milletvekili Süreyya Sadi Bilgiç’in Bazı Alacakların Yeniden
Yapılandırılmasına İlişkin Kanun Teklifi açık oylama sonucu: 
“Kullanılan oy sayısı: 250
Kabul: 230
Ret: 
20(X)
 Kâtip Üye  Kâtip
Üye
 Zihni Açba İshak
Gazel
 Sakarya Kütahya”
Teklif,
kabul edilmiş ve kanunlaşmıştır. Hayırlı olsun. 
Sayın
milletvekilleri, Komisyonun bir söz talebi vardır teşekkür etmek amacıyla. 
Yerinizden
mi, kürsüden mi Sayın Bilgiç?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yerimden
konuşabilirim.
BAŞKAN
– Buyurunuz, mikronunuzu açıyorum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum
Sayın Başkan. 
Sayın
Başkan, değerli milletvekili arkadaşlarım; toplumumuzun hemen hemen bütün
kesiminin beklemekte olduğu bu kamu alacaklarının yapılandırılmasına ilişkin
kanun teklifimize vermiş olduğunuz destek için teşekkür ediyoruz. Özellikle
büyük katkı veren Komisyon üyesi bütün arkadaşlarımıza, milletvekillerimize,
siyasi partilerimize, Hükûmete, özellikle Maliye Bakanımıza ve çok değerli
Maliye bürokratlarına, Bütçe Komisyon çalışanlarımıza ve Kanunlar Kararlara
teşekkür ediyoruz. 
İnşallah,
memleketimiz ve milletimiz için hayırlara vesile olur diyorum, teşekkür
ediyorum. 
BAŞKAN
– Teşekkür ederim Sayın Bilgiç.
Sayın
milletvekilleri, bugün saat 24.00’e kadar olan çalışma kararı gereği
çalışmalarımızı tamamlamış bulunuyoruz. 
Alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek için 9 Ağustos 2016 Salı
günü saat 15.00’te toplanmak üzere birleşimi kapatıyorum.
İyi geceler diliyorum.
Kapanma Saati :
23.57




(x) 409
S. Sayılı Basmayazı 2/8/2016 tarihli 121’inci Birleşim Tutanağı’na eklidir.



(X) Açık oylama kesin sonuçlarını
gösteren tablo tutanağa eklidir.




