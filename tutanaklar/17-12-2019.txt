



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 36’ncı
Birleşim
 17
Aralık 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130)
A) CUMHURBAŞKANLIĞI
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI 
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ 
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI 
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI 
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI 
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI 
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI 
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK 
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, bir terör örgütü
liderine “sayın” denilmesinin tasvip edilemeyeceği gibi Türk ordusunun yaptığı
operasyonların da işgal ve ilhak amaçlı olmadığına ilişkin konuşması
2.- Oturum Başkanı TBMM Başkan Vekili Celal Adan’ın, Türkiye Büyük
Millet Meclisi Genel Kurul çalışmalarına katılan kamu görevlilerinin uyması
gereken kurallar konusunda bilgilendirildiğine ilişkin konuşması
3.- Oturum Başkanı TBMM Başkan Vekili Celal Adan’ın, bu coğrafyada
yapılan en hain girişimin 15 Temmuzda yapıldığına ve devletin çökertilmek
istendiğine ilişkin konuşması
4.- Oturum Başkanı TBMM Başkan Vekili Celal Adan’ın, Millî Sarayların
Cumhurbaşkanlığına devredilmesiyle lojmandan faydalanan personelin haklarının
korunmasıyla ilgili duyarlılıklarının devam ettiğine ilişkin konuşması
5.- Oturum Başkanı TBMM Başkan Vekili Celal Adan’ın, Türk askerinin
davulla zurnayla karşılandığını gösteren filmi Mersin Milletvekili Fatma
Kurtulan’a göndermek istediğine ilişkin konuşması
6.- Oturum Başkanı TBMM Başkan Vekili Celal Adan’ın, Siirt Milletvekili
Meral Danış Beştaş’ın 129 sıra sayılı 2020 Yılı Bütçe Kanun Teklifi’nin 3’üncü
maddesi üzerinde HDP Grubu adına yaptığı konuşmasındaki şahsına yönelik
ifadelerine katılmadığına ve Barış Pınarı Harekâtı’nın Türkiye’nin birliğinin
mührü olduğuna ilişkin konuşması

V.- AÇIKLAMALAR
1.- Tokat Milltevekili Özlem Zengin’in, her grubun gruplar adına
konuşmaları bittikten sonra Grup Başkan Vekillerine söz hakkı tanınmasının
faydalı olacağına ve eleştiriler yapılırken üsluba özen gösterilmesi
gerektiğine ilişkin açıklaması
2.- Manisa Milletvekili Özgür Özel’in, Grup Başkan Vekillerinin bütçe
görüşmeleri sırasında partisini, genel başkanını veya grubunu müdafaa için
gerekli gördüğünde söz talep etmesinin tabii olduğuna, Isparta Milletvekili
Recep Özel’in Mersin Milletvekili Ali Mahir Başarır’a yönelik sarf ettiği bazı
sözlerinin İç Tüzük’ün 161’inci maddesi gereğince Meclisten geçici çıkarma
cezası gerektirdiğine ilişkin açıklaması
3.- Tokat Milletvekili Özlem Zengin’in, Mersin Milletvekili Ali Mahir
Başarır’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin sekizinci tur görüşmelerinde CHP Grubu
adına yaptığı konuşmasındaki bazı ifadelerinin hakaret içerdiğine ilişkin açıklaması
4.- Tokat Milletvekili Özlem Zengin’in, Diyarbakır Milletvekili Garo
Paylan, Tunceli Milletvekili Alican Önlü ve Van Milletvekili Murat Sarısaç’ın
129 sıra sayılı 2020 Yılı Bütçe Kanun Teklifi ile 130 sıra sayılı 2018 Yılı
Kesin Hesap Kanunu Teklifi’nin sekizinci tur görüşmelerinde HDP Grubu adına
yaptığı konuşmalarındaki bazı ifadelerine, “Kürt” kelimesinin AK PARTİ’yle
özgürlüğüne kavuştuğuna ilişkin açıklaması
5.- Manisa Milletvekili Özgür Özel’in, Genel Kurul salonunda görevli
bulunan bürokratların oturumu usulüne uygun takip etmemelerinin kabul edilemez
olduğuna ilişkin açıklaması
6.- Cumhurbaşkanı Yardımcısı Fuat Oktay’ın, bütçe görüşmeleri sırasında
yapılan konuşmaları tüm ciddiyetiyle takip ettiğine ilişkin açıklaması
7.- İstanbul Milletvekili Hakkı Saruhan Oluç’un, Muş ili Varto ve
Bulanık ilçeleri ile Esertepe beldesine kayyum atandığına, Kürt halkının seçme
ve seçilme hakkının gasbedildiğine ve bunun adının da “Kürt düşmanlığı”
olduğuna, AK PARTİ Genel Başkanının darbeye yönelik “Allah’ın lütfu.” ifadesine
ilişkin açıklaması
8.- Manisa Milletvekili Erkan Akçay’ın, Bingöl Milletvekili Erdal
Aydemir, Van Milletvekili Murat Sarısaç, Ankara Milletvekili Tekin Bingöl ve
Aydın Milletvekili Bülent Tezcan’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin sekizinci tur görüşmelerinde
HDP ve CHP Grubu adına yaptıkları konuşmalarındaki bazı ifadelerine ilişkin
açıklaması
9.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine, muhalefet partilerine
muhalefet etme geleneklerinin olmadığına, MHP Genel Başkanının 2015 yılındaki
ifadelerine ve bir darbenin mağduru ya da muhatabı olunmasının bir başka
darbenin faili olunması gerçeğini ortadan kaldırmayacağına ilişkin açıklaması
10.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine, muhalefet olmanın her şeye
karşı çıkmak anlamına gelmediğine, Cumhurbaşkanlığı hükûmet sisteminin bütün kurum
ve kurallarıyla yerleşmesi hedefini bir politika olarak belirledikleri için
bütçeye “evet” oyu vereceklerine ilişkin açıklaması
11.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ve CHP Genel Başkanını
itibarsızlaştırmaya dönük sarayda kullanılan dilin MHP’ye sirayet etmiş
olmasını üzüntüyle karşıladığına ilişkin açıklaması
12.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine, millî meselelerde bir ve
beraber olabilmenin arayışı, gayreti içinde olduklarına ilişkin açıklaması
13.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine, halktan alınan yetkinin
muhalefet etme görevini hakkıyla yapmayı gerektirdiğine ilişkin açıklaması
14.- Manisa Milletvekili Erkan Akçay’ın, 15 Temmuz darbe girişimi
başladığında ilk beyanatı, ilk açıklamayı yapanın MHP Genel Başkanı Devlet
Bahçeli olduğuna ilişkin açıklaması
15.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
16.- Tokat Milletvekili Özlem Zengin’in, olağanüstü hâlin anayasal
anlamda verdiği yetkilerle kamunun içerisindeki FETÖ’cülerin temizlendiğine,
ister parlamenter sistemde ister Cumhurbaşkanlığı hükûmet sisteminde olsun her
tür müzakereden sonra nihai kararı verenin 1 kişi olduğuna, Cumhurbaşkanını
değersizleştirmenin kimsenin hakkı ve haddi olmadığına, “Millet size niye
güvensin?” sorusunun abesle iştigal olduğuna ilişkin açıklaması
17.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ve Türkiye güçle, baskıyla
yönetildikçe “parti devleti” eleştirilerinin devam edeceğine ilişkin açıklaması
18.- İstanbul Milletvekili Hakkı Saruhan Oluç’un, her zaman her türlü
darbeye karşı olduklarına ve olacaklarına, darbenin siyasi ayağının var
olduğuna, HDP düşmanlığı yapılmasını uygun bulmadıkları gibi “Türk halkı, Kürt
halkına düşmanlık yapıyor.” şeklinde konuşmadıklarına ilişkin açıklaması
19.- Tokat Milletvekili Özlem Zengin’in, muhalefeti önemsediğine ve
Meclisin temel konularda ortak akla sahip olabileceğine ilişkin açıklaması
20.- Manisa Milletvekili Özgür Özel’in, Tokat Milletvekili Özlem Zengin’in
yaptığı açıklamasındaki bazı ifadelerine ve Cumhurbaşkanlığı bütçesi
görüşülerken rejim tartışması ile sistem tartışması yapılmasının doğal olduğuna
ilişkin açıklaması
21.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
22.- Manisa Milletvekili Özgür Özel’in, Kocaeli Milletvekili Mehmet Akif
Yılmaz ile İstanbul Milletvekili Ahmet Hamdi Çamlı’nın 129 sıra sayılı 2020
Yılı Bütçe Kanun Teklifi ile 130 sıra sayılı 2018 Yılı Kesin Hesap Kanunu
Teklifi’nin sekizinci tur görüşmelerinde AK PARTİ Grubu adına yaptığı konuşmalarındaki
bazı ifadelerine ilişkin açıklaması
23.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ve bazı kelimelerin
cımbızlanarak anlatılmak istenilenlere zemin hazırlanmaması gerektiğine ilişkin
açıklaması
24.- Tokat Milletvekili Özlem Zengin’in, İYİ PARTİ Grubu adına konuşan
milletvekillerine teşekkür ettiğine, İstanbul Milletvekili Abdul Ahat Andican,
İzmir Milletvekili Aytun Çıray, Sakarya Milletvekili Ümit Dikbayır ve Ankara
Milletvekili İbrahim Halil Oral’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin sekizinci
tur görüşmelerinde İYİ PARTİ Grubu adına yaptığı konuşmalarındaki bazı
ifadelerine ve din meselesinin birleştirici bir mesele olarak değerlendirilmesi
gerektiğine ilişkin açıklaması

25.- Kocaeli Milletvekili Lütfü Türkkan’ın, Tokat Milletvekili Özlem
Zengin’in yaptığı açıklamasındaki bazı ifadelerine, “Kanal İstanbul” ismini
“talan İstanbul” olarak değiştirdiklerine, dış politikada ara bulucu olmanın,
taraf olmanın önemli olduğuna ve İslam’ı referans alarak gelmiş bir siyasi
partinin İslam’a en çok zarar veren parti hâline dönüştüğüne ilişkin açıklaması
26.- Manisa Milletvekili Özgür Özel’in, Plan ve Bütçe Komisyonunda
görüşülmek üzere TBMM’ye sunulan torba yasa teklifi içerisindeki Anayasa’ya
aykırı olduğu gerekçesiyle iptal edilen güvenlik soruşturmasıyla ilgili yeni düzenlemenin
Anayasa Komisyonunda görüşülmemesinin kabul edilemez olduğuna ve Millî
Sarayların Cumhurbaşkanlığına devredilmesiyle lojmanda oturan personelin
mağduriyetine ilişkin açıklaması
27.- Kocaeli Milletvekili Lütfü Türkkan’ın, gruplar adına konuşmalar
tamamlandıktan sonra Grup Başkan Vekillerine söz hakkı tanınması yönünde
prensip kararı alınmasının İç Tüzük’ün 69’uncu maddesinin ihlali anlamına
gelmemesi, kendisine sataşıldığını ifade eden milletvekillerine de söz hakkı
verilmesi hususunun devam etmesi gerektiğine ilişkin açıklaması
28.- Mersin Milletvekili Fatma Kurtulan’ın, Anayasa’ya aykırı olduğu
gerekçesiyle iptal edilen güvenlik soruşturmasıyla ilgili maddenin önce Adalet
Komisyonunda görüşülmesi hususunda Meclis Başkanlığının çaba göstermesinin önemli
olduğuna ilişkin açıklaması
29.- İzmir Milletvekili Aytun Çıray’ın, Meclisin işlevsiz hâle
getirildiğine ve milletvekillerinin kendilerine yapılan sataşmaları cevaplayamayacak
acziyette olmadığına ilişkin açıklaması
30.- Tokat Milletvekili Özlem Zengin’in, belirlenen kurallara uyulması
gerektiğine ve Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
31.- Muğla Milletvekili Burak Erbay’ın, Muğla ili Menteşe ilçesinde
reçeteli satışı zorunlu olan bir ilacı reçetesiz almak isteyen gencin 3
eczaneye zarar verdiğine, eczacıların vatandaşların ilaca erişimini kesintisiz
ve güvenli şekilde yerine getirebilmesi için gerekli önlemlerin alınması
gerektiğine ilişkin açıklaması
32.- Malatya Milletvekili Mehmet Celal Fendoğlu’nun, Toprak Mahsulleri
Ofisi Genel Müdürlüğünün oluşturulacak bölge müdürlüklerinden birinin
Malatya’ya verilip verilmeyeceğini öğrenmek istediklerine ve Cumhurbaşkanı
Yardımcısı Fuat Oktay’dan Malatya’da millî müsabaka oynanması sözünü vermesini
talep ettiklerine ilişkin açıklaması
33.- Manisa Milletvekili Özgür Özel’in, Cumhurbaşkanı Yardımcısı Fuat
Oktay’ın 129 sıra sayılı 2020 Yılı Bütçe Kanun Teklifi ile 130 sıra sayılı 2018
Yılı Kesin Hesap Kanunu Teklifi’nin sekizinci tur görüşmelerinde yürütme adına
yaptığı konuşmasındaki cevap verdiği sorular için teşekkür ettiğine ve bazı
ifadelerine ilişkin açıklaması
34.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ve AK PARTİ’ye hizmet eden
herkesin işini karşılık beklemeden yaptığına ilişkin açıklaması
35.- Manisa Milletvekili Özgür Özel’in, Cumhurbaşkanının Ahmet
Davutoğlu’na siyasi etik yasasıyla ilgili “Bu yasayı çıkarırsan il, ilçe
başkanı bulamazsın.” dediğine ilişkin açıklaması
36.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması



37.- Mersin Milletvekili Fatma Kurtulan’ın, Cumhurbaşkanı Yardımcısı
Fuat Oktay’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin sekizinci tur görüşmelerinde yürütme
adına yaptığı konuşmasındaki bazı ifadelerine, darbenin lanetlenmesi gerektiğinde
hemfikir olduklarına ama darbenin bir ayağının netleşmediğine, Barış Pınarı
Operasyonu’na HDP olarak “işgal” dediklerine, Zeytin Dalı Gümrük Kapısı’nda
ticaretin kimlerle yapıldığını öğrenmek istediklerine ilişkin açıklaması
38.- Mersin Milletvekili Fatma Kurtulan’ın, Oturum Başkanı TBMM Başkan
Vekili Celal Adan’ın konulara müdahil olmaması gerektiğine ilişkin açıklaması
39.- Cumhurbaşkanı Yardımcısı Fuat Oktay’ın, Mersin Milletvekili Fatma
Kurtulan ile Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
40.- Erzurum Milletvekili Muhammet Naci Cinisli’nin, On Birinci Kalkınma
Planı’nda hedeflenen rakamların 2023’te gerçekleşme ihtimalinin başarı olarak
kabul edilip edilmediğini Cumhurbaşkanı Yardımcısından öğrenmek istediğine
ilişkin açıklaması
41.- Tokat Milletvekili Özlem Zengin’in, Siirt Milletvekili Meral Danış
Beştaş’ın 129 sıra sayılı 2020 Yılı Bütçe Kanun Teklifi’nin 3’üncü maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
42.- Siirt Milletvekili Meral Danış Beştaş’ın, İç Tüzük ve Anayasa gereği
Meclis Başkan Vekillerinin Genel Kurulu tarafsız yönetmesi gerektiğini ifade
ettiğine ve Tokat Milletvekili Özlem Zengin’in yaptığı açıklamasındaki bazı
ifadelerine ilişkin açıklaması
43.- Kırıkkale Milletvekili Ramazan Can’ın, Malatya Milletvekili Veli
Ağbaba’nın 129 sıra sayılı 2020 Yılı Bütçe Kanun Teklifi’nin 3’üncü maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
44.- Manisa Milletvekili Erkan Akçay’ın, Siirt Milletvekili Meral Danış
Beştaş’ın 129 sıra sayılı 2020 Yılı Bütçe Kanun Teklifi’nin 3’üncü maddesi
üzerinde HDP Grubu adına yaptığı konuşmasındaki bazı ifadelerine, Türkiye’de
kimsenin anne diliyle eğitim görmediğine, “anne dili” ile “ana dili”
kavramlarının karıştırılmaması gerektiğine ilişkin açıklaması
45.- Manisa Milletvekili Özgür Özel’in, meri ve yürürlükte olan bazı
metinlerin meşru olmadığına ilişkin açıklaması
46.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
47.- Mersin Milletvekili Fatma Kurtulan’ın, Afyonkarahisar Milletvekili
Mehmet Taytak’ın 129 sıra sayılı 2020 Yılı Bütçe Kanun Teklifi’nin 4’üncü
maddesi üzerinde MHP Grubu adına yaptığı konuşmasındaki bazı ifadelerine
ilişkin açıklaması
48.- Manisa Milletvekili Erkan Akçay’ın, Mersin Milletvekili Fatma
Kurtulan’ın yaptığı açıklamasındaki bazı ifadelerine ilişkin açıklaması
49.- Mersin Milletvekili Fatma Kurtulan’ın, iktidarın ve MHP’nin her
sıkıştığında başvurduğu tek argümanın “terör” olduğuna ve bu ülkenin barışa,
adalete, Kürt sorununun demokratik çözümüne ihtiyacı olduğuna ilişkin
açıklaması
50.- Manisa Milletvekili Erkan Akçay’ın, terörün lanetlenip siyasi bağın
kesilip atılması gerektiğine ilişkin açıklaması
51.- Tokat Milletvekili Özlem Zengin’in, Ankara Milletvekili Filiz
Kerestecioğlu Demir’in 129 sıra sayılı 2020 Yılı Bütçe Kanun Teklifi’nin 4’üncü
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
52.- Ankara Milletvekili Filiz Kerestecioğlu Demir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
53.- Manisa Milletvekili Özgür Özel’in, İstanbul Milletvekili Halis
Dalkılıç’ın 129 sıra sayılı 2020 Yılı Bütçe Kanun Teklifi’nin 4’üncü maddesi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
54.- İstanbul Milletvekili Abdullah Güler’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
55.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine, Genel Kurul salonunun
saklanma yeri değil, onurlu insanların görevlerini yaptığı bir yer olduğuna
ilişkin açıklaması
56.- Manisa Milletvekili Özgür Özel’in, Tokat Milletvekili Özlem Zengin’in
yaptığı açıklamasındaki bazı ifadelerine ilişkin açıklaması

VI.- YAZILI SORULAR VE CEVAPLARI
1.- İstanbul Milletvekili Mahmut Tanal’ın, Ana Bina’da bulunan bazı
kameralara ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/21492)
2.- İstanbul Milletvekili Mahmut Tanal’ın, ziyaretçi girişlerinde kitap
yasağı uygulanıp uygulanmadığına ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/21493)
3.- Manisa Milletvekili Özgür Özel’in, Mustafa Necati Kültür Evi’ne
ilişkin sorusu ve Türkiye Büyük Millet Meclisi Başkan Vekili Süreyya Sadi
Bilgiç’in cevabı (7/21728)
17 Aralık 2019 Salı
BİRİNCİ OTURUM
Açılma Saati: 11.03
BAŞKAN: Başkan Vekili Celal ADAN
KÂTİP ÜYELER: Mustafa AÇIKGÖZ (Nevşehir), Barış
KARADENİZ (Sinop)
-----0-----
BAŞKAN
– Türkiye Büyük Millet Meclisinin 36’ncı Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, gündemimize göre, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi üzerindeki
görüşmelere devam edeceğiz. 
Program
uyarınca, bugün sekizinci turdaki görüşmeler ile 2020 Yılı Merkezi Yönetim
Bütçe Kanun Teklifi’nin ilk 2 maddesinin oylamasını ve 4’üncü madde dâhil,
4’üncü usul maddesine kadar olan maddelerin görüşmelerini yapacağız.
Sekizinci
turda, bütçe ve kesin hesapları yer alan kamu idarelerini okutuyorum:
Kamu
İdare Listesi:
Cumhurbaşkanlığı,
Millî İstihbarat Teşkilat Başkanlığı, Millî Güvenlik Kurulu Genel Sekreterliği,
Diyanet İşleri Başkanlığı, Devlet Arşivleri Başkanlığı, Millî Saraylar İdaresi
Başkanlığı, Strateji ve Bütçe Başkanlığı, Kalkınma Bakanlığı, İletişim
Başkanlığı, Basın-Yayın ve Enformasyon Genel Müdürlüğü, Savunma Sanayii
Başkanlığı, Başbakanlık.
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (x)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (x)
A) CUMHURBAŞKANLIĞI
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI 
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ 
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI 
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI 
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI 
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI 
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI 
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK 
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ
BAŞKAN
– Komisyon? Yerinde. 
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecek. Bu süreler
birden fazla konuşmacı tarafından kullanılabilecek ve şahsı adına yapılacak
konuşmaların süresi ise beşer dakika olacaktır. Ayrıca, konuşmalar tamamlanınca
soru ve cevap işlemi on dakika soru, on dakika cevap olarak yapılacak, sorular
gerekçesiz olarak yerinden sorulacaktır. 
Bilgilerinize
sunulur.
Sekizinci
turda, siyasi parti grupları, yürütme ve şahısları adına söz alanların adlarını
sırasıyla okutuyorum: Halkların Demokratik Partisi, Diyarbakır Milletvekili
Garo Paylan, Mersin Milletvekili Rıdvan Turan, Tunceli Milletvekili Alican
Önlü, Adana Milletvekili Kemal Peköz, Bingöl Milletvekili Erdal Aydemir, Batman
Milletvekili Necdet İpekyüz, Van Milletvekili Murat Sarısaç; Cumhuriyet Halk Partisi,
Ankara Milletvekili Tekin Bingöl, Aydın Milletvekili Bülent Tezcan, İstanbul
Milletvekili Gürsel Tekin, Mersin Milletvekili Ali Mahir Başarır, İstanbul
Milletvekili Yüksel Mansur Kılınç, Muğla Milletvekili Burak Erbay, Ankara
Milletvekili Ali Haydar Hakverdi, İstanbul Milletvekili Özgür Karabat, İstanbul
Milletvekili Kadri Enis Berberoğlu, İzmir Milletvekili Atila Sertel, İzmir
Milletvekili Bedri Serter, İzmir Milletvekili Selin Sayek Böke; Adalet ve
Kalkınma Partisi, Yalova Milletvekili Meliha Akyol, Tekirdağ Milletvekili
Çiğdem Koncagül, Kocaeli Milletvekili Mehmet Akif Yılmaz, Antalya Milletvekili
Kemal Çelik, Çorum Milletvekili Oğuzhan Kaya, Kahramanmaraş Milletvekili İmran
Kılıç, Karabük Milletvekili Niyazi Güneş, Çorum Milletvekili Erol Kavuncu,
İstanbul Milletvekili Ahmet Hamdi Çamlı, Tokat Milletvekili Yusuf Beyazıt,
Trabzon Milletvekili Salih Cora, Osmaniye Milletvekili Mücahit Durmuşoğlu,
Mardin Milletvekili Cengiz Demirkaya, Osmaniye Milletvekili İsmail Kaya; İYİ
PARTİ, İstanbul Milletvekili Abdul Ahat Andican, Mersin Milletvekili Behiç
Çelik, İzmir Milletvekili Aytun Çıray, Sakarya Milletvekili Ümit Dikbayır,
Muğla Milletvekili Metin Ergun, İstanbul Milletvekili Ümit Beyaz, Ankara
Milletvekili İbrahim Halil Oral; Milliyetçi Hareket Partisi, Konya Milletvekili
Mustafa Kalaycı, Ankara Milletvekili Yaşar Yıldırım, Bursa Milletvekili Mustafa
Hidayet Vahapoğlu, Kayseri Milletvekili Mustafa Baki Ersoy, Aksaray
Milletvekili Ramazan Kaşlı; şahıslar, lehinde Ağrı Milletvekili Ekrem Çelebi,
aleyhinde Tekirdağ Milletvekili Enez Kaplan. 
BAŞKAN
– 2020 Yılı Merkezi Yönetim Bütçe Kanun Teklifi’nin 2’nci maddesini okutuyorum:
Gelir ve finansman
MADDE 2- (1)
Gelirler: Bu Kanuna bağlı (B) işaretli cetvellerde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin gelirleri 941.944.001.000
Türk lirası,
b) (II) sayılı cetvelde yer alan özel bütçeli idarelerin gelirleri
12.464.193.000 Türk lirası öz gelir, 71.162.721.000 Türk lirası Hazine yardımı
olmak üzere toplam 83.626.914.000 Türk lirası,
c) (III) sayılı cetvelde yer alan düzenleyici ve denetleyici kurumların
gelirleri 7.488.375.000 Türk lirası öz gelir, 135.325.000 Türk lirası Hazine
yardımı olmak üzere toplam 7.623.700.000 Türk lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde gösterildiği
üzere, 5018 sayılı Kanuna ekli (II) sayılı cetvelde yer alan özel bütçeli
idarelerin net finansmanı 138.350.000 Türk lirası olarak tahmin edilmiştir.
BAŞKAN
– Şimdi, Halkların Demokratik Partisi Grubu adına ilk söz Diyarbakır
Milletvekili Garo Paylan’a aittir.
Buyurun
Sayın Paylan.(HDP sıralarından alkışlar)
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Cumhurbaşkanlığı
bütçesini görüşeceğiz. Değerli arkadaşlar, her ülkede bir yürütme var ama o
ülkelerde meclis de var, yargı da var, basın da var, sivil toplum da var. Bu
güçler eğer ki birbirlerini denetleyip, dengeleyebiliyorsa o ülke demokratik
bir cumhuriyet oluyor ama eğer bir yürütme, bir Cumhurbaşkanı bütün yetkiyi
alıp saraya götürüyorsa o ülke demokratik bir cumhuriyet olmuyor. Bakın, Kuzey
Kore de cumhuriyet, İran da cumhuriyet ama onlara demokratik cumhuriyet
denilmiyor. 
Bizler
de doksan altı yıldır demokratik bir cumhuriyet mücadelesi veriyoruz ama
Dimyat’a pirince giderken eldeki bulgurdan da olduk maalesef. 
Bakın,
Cumhurbaşkanı, gücü merkezîleştirmeye çalışıyor. Bakın, buraya sonuç olarak bir
bütçe tasarısı gönderdi, arkadaşlar. Biz Plan ve Bütçe Komisyonunda yüzlerce saat
görüştük, yüzlerce saat.
İBRAHİM
AYDIN (Antalya) – Yüz doksan dokuz saat.
GARO
PAYLAN (Devamla) – Ya, Cumhurbaşkanı o kadar vicdanlı ve o kadar adaletli bir
bütçe göndermiş ki bir virgül bile değiştiremedik arkadaşlar. Bakın, bütçede
bir virgülü bile değiştiremedik maalesef yani o kadar güçsüzüz arkadaşlar. Eminim, AK PARTİ milletvekillerinin de Milliyetçi
Hareket Partisi milletvekillerinin de bazı talepleri vardı ama “Ferman,
padişahındır.” dediler maalesef, bir virgül bile değiştirmediler. Bakın, yargı,
sarayın bir sopası hâline dönüşmüş; medya, sarayın bir borazanı hâline
dönüşmüş; sivil toplum işlemiyor. İşte, bütün bu güçler dengeleyip
denetleyemiyorlar arkadaşlar. 
Ama
ben bugün belki daha önemli bir konuya değineceğim. Demokrasilerde güç,
merkezde toplanmaz arkadaşlar; güç, merkezîleşmez; güç, yerellere dağıtılır.
Merkezîleşmeden vazgeçeceğini AK PARTİ de öneriyordu ilk kurulduğu dönemde ama
maalesef, o konuda da arkadaşlar, eski alışkanlıklara geri döndü; tıpkı
1920’lerin, 30’ların, 50’lerin, 70’lerin, 90’ların Türkiyesine geri döndük.
Bakın, değerli arkadaşlar, neden demokrasilerde güç, yerellere dağıtılıyor
biliyor musunuz? Çünkü güç, merkezîleşirse tıpkı Osmanlı’da olduğu gibi, tıpkı
merkezî yönetimlerin hâkim olduğu diğer ülkelerde olduğu gibi darbe dinamikleri
devreye geçer. Biz de bu konuda uyardık iktidarı yani o şiddet döneminde gücün
merkezîleştiği ve gücün saraya doğru gittiği, çatışma, bombalama ve
provokasyonların olduğu ve bunun bir darbe dinamiği olduğu konusunda defalarca
uyardık; bu kürsüden de uyardık, komisyonlarda da uyardık, bizi dinlemediniz.
Maalesef, işte, bu provokasyonlarla bir darbeye yüründü, şükür ki o darbeyi
atlattık ama darbenin hemen ardından arkadaşlar, bir sivil darbe dinamiğiyle
karşı karşıya kaldık. 4 Kasım 2016’da Eş Genel Başkanlarımız dâhil
milletvekillerimiz tutuklandı ve onunla beraber kayyum siyaseti devreye geçti,
belediyelerimizin tamamına kayyum atandı. Bakın, arkadaşlar, Anayasa’ya göre
belediye başkanları yalnızca, görevlerinden dolayı bir suça göre ancak
görevlerinden geçici olarak alınabilirler ama Anayasa maalesef, ihlal edildi.
Ne dendi? “Dağa para gönderdiler.” Öyle değil mi arkadaşlar? Gece gündüz
medyada Cumhurbaşkanı, bakanlar ne dediler? “Dağa para gönderdiler.” Üç yıldır
diyoruz ki: “1 liralık bir belge gösterin, 1 liralık.” 
RECEP
ÖZEL (Isparta) – Dağa giden paranın belgesi olur mu ya?
GARO
PAYLAN (Devamla) - Sonuç olarak, belediye bütçesi belli, belediyelerimizde İçişleri Bakanlığı müfettişlerinin
odası var arkadaşlar, bir odası var, odası. Müfettişler orada yatıp orada
kalkarlar, her 1 kuruşun peşine düşerler ama 1 kuruşluk bir belge olmadığı
hâlde bir algı yarattınız. Ne dediniz? “Dağa para gönderdiler.” Medyada da bunu
kullandınız, halkımızı da maalesef bu algıda buluşturdunuz. Değerli arkadaşlar,
bu büyük bir yalandır. Cumhurbaşkanı Yardımcısına buradan çağrıda bulunuyorum:
1 liralık bir belge koysun yoksa kendisini müfteri ilan edeceğiz arkadaşlar.
Değerli
arkadaşlar, neden bu yerel yönetimlerin güçlü olmasını istiyoruz? Neden
demokratik siyasette ısrar ettik? Neden merkezî yönetim seçimlerine de yerel
yönetim seçimlerine de tekrar girdik? Çünkü biz demokrasiye inanıyoruz. Dedik
ki: “Bir yanlış yapıldı, belediye başkanlarımız hapsedildi, tekrar seçimlere
gireceğiz.” Değerli arkadaşlar, seçimlere girdik, Diyarbakır’da yüzde 63 oyla
kazandık, Mardin’de kazandık, Van’da kazandık, neredeyse bütün belediyelerimizi
bu kayyum siyasetinden geri aldık ama arkadaşlar, maalesef, iktidar bu kayyum
siyasetinde ısrar edeceğini zaten o günlerde açıklamıştı. Ne demişti Sayın
Cumhurbaşkanı? Bakın, burada haberi: “‘Kayyum atanan yerleri geri alacağız.’
diyorlar. Benim vatandaşım bunları geri almasına fırsat veriyorsa hiç
beklemeden yine kayyumları atarız.” demişti. Buna inanmak istemedik ama
maalesef, tıpkı İstanbul seçimlerinde olduğu gibi, seçim sonuçlarına saygı
gösterilmedi. 
Arkadaşlar,
bakın, biz 31 Martta yüzde 63 oy almış ve daha halaylarımızı çekerken
-Diyarbakır’da herkes halaylara durdu kayyumlardan kurtulduk diye- aynı gece
Sayın Cumhurbaşkanı bir talimat vermiş. Bakın, yazısı burada, 1 Nisan sabahı
Diyarbakır Valiliği Sevgili Selçuk Mızraklı’yı görevden alma yazısını yazmış
arkadaşlar, 1 Nisan sabahı. Daha mazbatasını almamıştı Selçuk Mızraklı. Geçen
sene bu sıralarda oturuyordu Selçuk Mızraklı, milletvekilimizdi, Yüksek Seçim
Kuruluna başvurdu, belediye başkanı olması yönünde herhangi bir engel olmadığı
söylendi, aday oldu, Diyarbakır halkının yüzde
63 oyuyla seçildi. Ama arkadaşlar, devletten adaleti çıkardığınız zaman geriye
bir suç örgütü kalıyor; işte, maalesef, bu yapı Selçuk Mızraklı’ya da saldırdı
ve onu görevden aldı. 
Değerli
arkadaşlar, Selçuk Mızraklı bir hekim, bir cerrah; yıllarca binlerce insana
dokundu, şifa verdi. Arkadaşlar, Ahmet Türk gibi, Bedia Özgökçe Ertan gibi,
Kürt halkının en barışçı siyasetçilerinden 3’ü de belediye başkanı seçildiler
ama maalesef, 3’ü bir operasyonla aynı günde görevden alındılar. 
24
Haziran seçimlerinde Selçuk Mızraklı seçilmişti, burada oturuyordu. Belediye
başkanı seçildi, yüzde 63’le kazandı ama 1 Nisanda, daha seçim gecesi yazılan
bir yazıyla görevden alındı. Anayasa açıkça ihlal edilmiştir arkadaşlar. Ne
diyor? “Görevlerinden dolayı bir suçtan dolayı görevden alabilirsiniz.” Ama
Selçuk Mızraklı daha mazbatasını almadan fermanı yazılmıştı maalesef. 
Bakın,
arkadaşlar, ne diyecek şimdi Cumhurbaşkanı Yardımcısı? “Hakkında soruşturmalar
var.” diyecek. Ben size o soruşturmalardan bahsedeyim. Ne diyor biliyor musunuz
soruşturmalarda arkadaşlar? Bir itirafçı tanık bulmuşlar, itirafçı tanık da
müebbetle yargılanıyor, cezaevinde; Selçuk Mızraklı’nın itirafçı tanığı. 2012
sonunda Selçuk Mızraklı bir ameliyat yapmış bir hastanede, bağırsak ameliyatı
yapmış -öyle diyor itirafçı tanık- ve sabahında da taburcu etmiş diyor.
Arkadaşlar, içinizde hekimler var ya, bir insanı, gece yarısı bağırsak
ameliyatı yapıp sabahında taburcu edebilir misiniz? Bunu hekimlere havale
ediyorum.
Diğer
bir boyutu: Arkadaşlar, bu itirafçı tanık başka dosyalarda da tanık olmuş,
mahkemeler bütün bu itirafları boş saymış, temelsiz saymış ve delil olarak
saymamış ama bu itirafçı tanığa dayanılarak Selçuk Mızraklı tutuklandı. Biz,
bakın, SGK verilerine baktık, bu itirafçı tanık o günlerde bu hastanede
çalışmıyormuş arkadaşlar biliyor musunuz? Bu hastanede çalışmayan bir insanın
itirafıyla Selçuk Mızraklı’yı görevden aldı bu iktidar. Şimdi gelip onu
söyleyecek Cumhurbaşkanı Yardımcısı. E, ne oldu sonra? Arkadaşlar, itirafçı
tanık bu itirafı yapınca, iftirayı yapınca iki ay sonra tahliye edildi yani ödülünü aldı arkadaşlar. 90’lı yıllarda olan
siyaset aynen burada da uygulandı. Başka nedendi Selçuk Mızraklı’ya iddia? İki,
HDP’nin düzenlediği eylem, etkinlik, basın açıklamalarına katılmakmış suçu.
Bakın, iddia buymuş: HDP’nin düzenlediği basın açıklamalarına katılmak. Başka
ne? Sevgili Eş Genel Başkanımız Pervin Buldan bir konferansta konuşuyormuş, o
konuşmasında güya bir suç varmış, Selçuk Mızraklı da buna müdahale etmemiş
arkadaşlar. Bakın, elli tane milletvekili, Eş Genel Başkanımız -ben dâhil,
Selçuk Mızraklı dâhil- konuşmuş, bir şey söylemiş; biz koşup müdahale
etmemişiz, ağzını kapatmamışız, bununla suçlanıyor Selçuk Mızraklı. Başka? Grup
Başkan Vekilimiz Fatma Kurtulan bir basın açıklaması yapmış, bir şey söylemiş
neyse, Selçuk Mızraklı koşup Fatma Kurtulan’ın ağzını kapatmamış, susturmamış
onu, buymuş suçu Selçuk Mızraklı’nın. Arkadaşlar işte böyle mesnetsiz
iddialarla bir belediye başkanı görevden alındı.
Kulp’ta
belediye başkanımız görevden alındı, güya bomba düzeneği tezgâhlamış.
(Mikrofon
otomatik cihaz tarafından kapatıldı)
BAŞKAN
– Buyurun toparlayın.
GARO
PAYLAN (Devamla) – Üç ay sonra ortaya çıktı ki -kayyum atandı bu arada
görevlerinden alındılar- orada yoktu belediye başkanımız. Tahliye edildi ama
görevlerine iade edilmiyorlar. 
Bakın,
başka iddialar var arkadaşlar bizim belediye başkanımızla ilgili, hırsızlık,
yolsuzluk yok ama bakın, Mardin Belediyesinde belgeler var belgeler hırsızlık,
yolsuzlukla ilgili. Süleyman Soylu, Mehmet Özhaseki, Recep Tayyip Erdoğan,
Fikri Işık, İsmet Yılmaz, Veysel Eroğlu, Osman Aşkın Bak… Bakanlarınız ve Cumhurbaşkanınız
hakkında, arkadaşlar hediyeler alınmış, hediyeler; bakın faturaları, belgeleri
burada. Süleyman Soylu’nun o gümüşçüde fotoğrafları var hediyeleri aldığına
dair. Bunlarla ilgili tek söz yok. Cumhurbaşkanı Yardımcısına sordum:
Soruşturma açacak mısınız? “Soruşturma açmaya gerek yoktur.” diyor. Diyarbakır
kayyumu 2 milyon liralık saray yavrusu yapmış, 2 ton baklava, kadayıf yemiş.
Bununla ilgili soruşturma açacak mısınız? “Soruşturma açmaya gerek yok.” diyor
ama Selçuk Mızraklı’nın siyaset yapmasıyla ilgili maalesef yerine kayyum
atanıyor arkadaşlar. Bu büyük bir haksızlıktır, hukuksuzluktur. Gelin, bu
haksızlık yolundan vazgeçin arkadaşlar.
Saygılarımı
sunuyorum. (HDP sıralarından alkışlar)
BAŞKAN
– Söz sırası Mersin Milletvekili Rıdvan Turan Bey’e ait. 
Buyurun.
(HDP sıralarından alkışlar) 
HDP
GRUBU ADINA RIDVAN TURAN (Mersin) – Sayın Başkan, değerli vekiller; hepinizi
saygıyla selamlıyorum. 
MİT’in
bütçesi üzerine konuşacağım. Tabii, istihbarat ve Millî İstihbarat Teşkilatı
üzerine konuşmadan evvel nasıl bir ülke vasatında konuştuğumuzu iyi bilmek
lazım. Olağanüstü bir devlet rejimi yaşıyoruz, olağanüstü bir devlet biçimiyle
karşı karşıyayız. Klasik demokrasilerde “özgürlük-güvenlik dengesi” diye,
kişisel olarak “liberal bir ütopya” olarak ifadelendirdiğim bir şeyden
bahsedilir. Türkiye'de ise özgürlük-güvenlik dengesi, ne yazık ki özgürlüklerin
ilga edildiği, güvenliğin hemen her şeyin önüne geçtiği, güvenlikçi
politikaların bütün kamusal hayatı belirlediği bir şekle dönüşmüş durumda. İşte
böyle bir ülkenin Millî İstihbarat Teşkilatını konuşuyoruz. İşçilerin sendika
kurma hakkı anayasal güvence altında olmasına rağmen, sendikalaşma konusunda
attıkları her adımın bir millî güvenlik riski olarak görüldüğü, dahası, ilan
edilen grevlerin millî güvenliğe tehdit olduğu gerekçesiyle engellendiği bir
ülkede Millî İstihbarat Teşkilatını konuşuyoruz. Yine, Halkların Demokratik
Partisinin anayasal güvence altına alınmış olan faaliyetlerinin bir millî
güvenlik riski olarak görüldüğü, önceki dönem Eş Başkanlarımız Sayın Demirtaş
ve Sayın Yüksekdağ’ın sırf bu sebeple derdest edildiği, cezaevine konulduğu,
onlarca milletvekili arkadaşımızın, belediye başkanımızın ve çok sayıda, sayısı
binleri aşan parti çalışanımızın millî güvenlik riski olarak görülerek
cezaevlerine konulduğu bir ülkenin Millî İstihbarat Teşkilatını konuşuyoruz.
Yine, “tweet” atanlar malum… Bu ülkenin en komplike terörist saldırıları, Gar
katliamı gibi somut durumlar devlet tarafından aydınlatılamamıştır ama bir
“tweet” atmak söz konusu olduğunda, iktidarı eleştiren bir “tweet” atıldığında
güvenlik bürokrasisi sabahın beşinde o “tweet”i atanın kapısına dayanmakta
hiçbir beis görmez. İşte, böyle bir ülkenin Millî İstihbarat Teşkilatını
konuşuyoruz. Çevreci kaygılarla yapılan eylemlerin altında millî güvenlik riski
görecek bir güvenlik bürokrasisi algısını ve aslında kendisi gibi düşünmeyen,
kendisi gibi siyaset yürütmeyen herkesi teröristlikle suçlayan bir iktidarın
yönettiği ülkenin Millî İstihbarat Teşkilatını konuşuyoruz. Yine, muhalif
gazetecilerden, öğrenci eylemlerinden dolayı tutuklanmış olan on binlerce
öğrenciden bahsetmiyorum, bunlardan bahsetsek sabaha kadar burada konuşmak
lazım.
Ama
değerli arkadaşlar, bu dönemin karakteristik özelliği şudur: Aslına bakarsanız
devlet bütün kurumlarıyla toplumun üzerine çökmüştür ve devlet kendi
belirleyiciliği altında olmayan kamusal hayattaki giremediği bütün ayrıntılara
duhul etmeye dönük bir siyasi çalışma, bir istihbarat çalışması ve bir güvenlik
çalışması içerisindedir. İktidarın buna yönelik yaklaşımıysa, bu politikaları
desteklerken diğer taraftan iktidarda kalma stratejisini yeni politikalarla
-toplumun rızasını kazanmak değil- karşısındakini, siyasi muarızını zayıflatmak
olarak belirlemiş durumda. Yani artık iktidar kendi varlığını ancak ve ancak muarızını
zayıflatarak sürdürmek gibi bir yola ne yazık ki tevessül etmiş durumda. 
Bakın
“Ya, kardeşim, bak, biz de vergi veriyoruz, askerlik yaptık, bu memleketin
insanıyız. Bu güvenlik bürokrasisi, bu Millî İstihbarat Teşkilatı niye bu
konularda halka eşit mesafede değildir? Niye birileri, bazı odaklar daha
önceliklidir? Niye halkın tümüne eşit hizmet sunmamaktadır?” falan gibi liberal
ütopyaları savunacak değilim, bunları söyleyecek durumda da değilim. Ben otuz
senelik sosyalistim ve bu sosyalist mücadele hayatımda Millî İstihbarat
Teşkilatı gibi kurumların, Emniyet İstihbaratı, Jandarma İstihbarat gibi
kurumların ve militer örgütlerin esasen bir azınlığın kendi iktidarını
sürdürmesinin yol ve yöntemlerinden bir tanesi olduğunu yeterince tecrübe
etmiş, yeterince deneyimlemiş bir insanım. O sebeple, asla ve asla MİT’e
yönelik, MİT bütçesine yönelik yapacağım, yapmakta olduğum konuşmada “Ya, niye
bu işler böyle? Mesela, gar katliamı niye aydınlatılamadı? MİT gar katliamından
iki ay önce bundan haberdar olduğu hâlde bu niye engellenmedi?” falan
demeyeceğim, doğası bu. Bunlar baskı ve zor aygıtları ve baskı ve zor aygıtları
bütün kapitalist toplumlarda bir azınlığın iktidarını sürdürmek amacıyla işlev
yaparlar. Elbette bize eşit mesafede olmayacaklar, elbette hayata bizim gibi
bakmayacaklar. Ama tabii, halkımızın nazarıitibarına şunları da sunmak
istiyorum: İbrahim Balı’yı biliyorsunuz. Bu adam hem Ankara Gar katliamının hem
Diyarbakır katliamının hem Adana ve Mersin bombalamasının hem de Suruç
katliamının sanığı olarak gösteriliyor ve hâlâ doyurucu bir açıklama alabilmiş
durumda değiliz. MİT yetkililerinin, MİT’in… Bu adamın o tarihlerde Ankara’da
bir otelde konuk edildiği ve yüksek düzeyli MİT yetkilileriyle görüştüğüne
ilişkin tonla iddia serdedildi, mahkeme dosyalarına da girdi ama buna ilişkin
herhangi bir açıklama görmedik. Koyalım bunu bir kenara.
Arkadaşlar,
oyuncak götüren gençlerin bedenleri paramparça edildi. Duvara yazı yazan
çocukların eyleminden bir millî güvenlik riski gören MİT, bu saldırıyı önceden
haber alamadı mı? Diğer saldırılar MİT tarafından önceden haber alınamadı mı?
Hadi, bunları bir kenara koyalım, o tırlar ne taşıyordu, Allah aşkına, o tırlar
ne taşıyordu? O tırların silah taşıdığını, bomba taşıdığını ve esasen orada,
Rojava’da bir statü elde etmeye yönelik olarak geliştirilen mücadeleye karşı
IŞİD terör örgütünü destekleme siyasetinin olduğunu dünya âlem biliyor artık.
Bunları gizlemeye ihtiyaç yok ve yine IŞİD artığı, El Nusra artığı El Kaide
artığı çetecilerle MİT hattın altında onları toplayarak hangi ulusal orduların
kurulmasına aracılık etti, bunları biliyoruz. Bunların ne olduğundan hepimizin
haberi var. Dolayısıyla bu memlekette muhaliflere yönelik, demokratlara
yönelik, muhalif Kürtlere yönelik, devrimcilere, sosyalistlere yönelik olarak
zaten bir “şeytan azapta gerek” politikasının bu örgütler tarafından
sürdürüldüğünün ne yazık ki farkındayız. Keşke böyle olmasaydı diyoruz.
Dolayısıyla MİT’in bütçesinin görüşüldüğü bugün hiç kimse bizden bu konuda
olumlu bir tutum içerisinde olmamızı beklemesin. Bu, MİT için de diğer güvenlik
bürokrasisi için de diğer güvenlik kurumları için de ne yazık ki geçerli. Ne
yazık ki dünyada otoriter popülist bütün devlet mekanizmalarının aşağı yukarı
bu tür güvenlik aygıtlarına biçtiği rol budur; muhalefetin bastırılması,
muhalefetin susturulması ve her koşulda iktidarın kendi varlığını devam
ettirebilmek için en ceberrut yöntemlerin kullanılmasıdır. 
Bugün
Suriye siyasetinin içine düştüğü bataktan bahsediyorsak, bugün ülkemizin
Suriye’de ne kadar ciddi açmazlarla karşı karşıya kaldığını görüyorsak hiç
kuşkusuz bu siyaset AKP iktidarının MİT vasıtasıyla sürdürdüğü siyasetin
geldiği son noktadır değerli arkadaşlar. O sebeple şunu ifade etmek istiyorum:
Bu eşitsizlik, bu çifte standartlı tutum alış, evet, iktidarın ve iktidarların
doğasındadır. Ama bizim doğamızda da elbette buna karşı direnmek, buna karşı
mücadele etmek ve bunu her fırsatta halkımıza teşhir etmek vardır. Biz de
sonuna kadar bunu söyleyeceğiz.
Şimdi
bu kadar katliamın, bu kadar insan hakkı ihlalinin, bu kadar yanan canların
istihbaratını önceden almayan, bu konuda çifte standartlı davranan MİT için ben
susayım, siz söyleyin: Bizim MİT’e güvenmek için herhangi bir gerekçemiz var
mı? 
Teşekkür
ediyorum. (HDP sıralarından alkışlar) 
BAŞKAN
– Söz sırası, Tunceli Milletvekili Alican Önlü’ye ait. (HDP sıralarından
alkışlar) 
HDP
GRUBU ADINA ALİCAN ÖNLÜ (Tunceli) – Sayın Başkan, değerli milletvekilleri;
konuşmama başlamadan önce Sevgili Figen Yüksekdağ ve Selahattin Demirtaş
şahsında tüm rehin tutulanları ve parti çalışanlarımızı, seçilmişlerimizi,
devrima tutsakları ve halklarımızı saygıyla selamlıyorum. (HDP sıralarından
alkışlar) 
Değerli
milletvekilleri, bugün, siyasi soykırımı, kayyum gasbını, rehine politikalarını
planlayan ve örgütleyen Millî Güvenlik Kurulu bütçesi hakkında Halkların
Demokratik Partisi Grubu adına söz almış bulunmaktayım. Kurulu saygıyla
selamlıyorum. 
Millî
Güvenlik Kurulu, tekçi, inkârcı İttihat ve Terakki anlayışının ruhunu günümüze
taşıyan, bugünün çok kültürlü, çok kimlikli yapısı üzerinde vesayet kurumudur;
bugün yaşadığımız siyasi kaosun, toplumsal kutuplaşmanın, halklar ve inançlar
üzerindeki inkârın en önemli kurumudur. Ülkeye kötülük eken, onun harcıyla
siyaset kurumunu şekillendiren, demokrasinin gelişmesini engelleyen ve toplumun
aydınlık geleceği üzerinde ipotek kurumudur. 
1924
Anayasası’yla yönünü tekçi, merkeziyetçi ve asimilasyoncu bir hatta çeviren
kurucu iktidar, bu tekçiliği muhafaza ve korumak için 1933 yılında Yüksek
Müdafaa Meclisini kurarak bugünkü Millî Güvenlik Kurulunun temelini atmıştır.
1933-1949 tarihleri arasında Millî Savunma Yüksek Kurulu olan Kurul,
Türkiye’nin baskı rejimine ve kardeş kavgasına götürüldüğü gerekçesiyle 1960
darbesini planlar ve henüz emekleme döneminde olan demokrasiyi sekteye uğratarak,
o dönemin Başbakanı ve arkadaşlarının idamının yolunu açmıştır.
Bugün
17 Aralık, aynı zamanda Kürt aydınları Ape Musaların, Canip Yıldırımların ve
Doktor Şivanların da tutuklandığı 49’lar Davası’nın yıl dönümüdür, tarihî
günüdür. Kürt aydınları daha o dönemde, askerî vesayet hedefinde olarak
susturulmak, Kürt mücadelesi sekteye uğratılarak engellenmek istenmiştir. Bugün
NATO üyeliği sonrasında, “Komünizmle Mücadele” adı altında hukuk dışı yapılar
oluşturmuş, desteklemiş ve kaos ortamını yaratmıştır. Bütün devrimcileri,
aydınları ve muhalifleri düşmanlaştırmıştır. “Türkiye Cumhuriyeti'nin geleceği
ağır bir tehlike altındadır.” denilerek 1968 devrimci muhalefeti bastırılmış ve
12 Mart 1971 darbesiyle devrimci önderler idam edilmiştir.
Yine
bu Kurulun yarattığı kaos ortamıyla 1977 1 Mayısında Taksim'de 34 emekçi,
Maraş’ta ve Çorum’da yüzlerce Alevi katledilmiştir. Bu katliamlarla 1980
darbesinin zemini oluşturulmuştur. Darbe mekanizmasıyla 1971-1980 arasında 9
seçilmiş iktidar tasfiye edilmiştir. Bütün bu darbelerle, ülkede neredeyse her
on yılda bir topluma gerçek iktidarın kim olduğu gösterilmiştir. 1980
darbesiyle, Türkiye solu ve Kürt devrimciler başta olmak üzere toplumsal
muhalefeti Diyarbakır, Mamak, Metris cezaevlerinde en acımasız yöntemlerle sindirmeye
çalışmıştır.
Bu
Kurula göre ülkede çalılık temizlenmiş, artık tek düşman kalmıştı, o da bütün
baskı ve sindirmelere karşı boyun eğmeyen, hiçbir şekilde biat etmeyen,
demokratik ve ortak vatanda eşit yurttaşlık isteyen Kürtlerdi. Bundan dolayı
Millî Güvenlik Kurulu Siyaset Belgesi’ni Kürt düşmanlığı üzerinden yeniden
güncellemiştir.
Türkiye’nin
gerçek anayasası olarak kabul edilen bu kırmızı kitapçıkla 1990’larda Kürt
köyleri yakıldı, kontrgerilla faaliyetleriyle 17 bin faili meçhul cinayet
işlendi; Alevilerin toplumsal talepleri ise Sivas katliamıyla bastırılmaya
çalışıldı.
Aynı
zamanda toplumsal nüfus mühendisliğini de görev edinen bu Millî Güvenlik Kurulu
12 Aralık 1996 tarihindeki toplantısında Kürt nüfus artışını gündemine alarak
bunu engellemenin yollarını tartışmıştır. 28 Şubatta bu derin yapı yüzünü bir
kez daha göstererek seçilmiş bir iktidarı değiştirmiştir. “Postmodern darbe”
olarak da tarihte yerini alan bu darbe başta dindar kesime karşı, başörtü
yasağı gibi ayrımcı uygulamalarla insan hakları ihlallerine imza atmıştır.
Anayasal
kurumlar yetkilerini Anayasa'dan alırken meşruiyetini ise halktan alır. Askerî
vesayet kurumu olan Millî Güvenlik Kurulu, kurulduğu günden bu yana anayasal
görevleri dışında hareket etmiştir. Kendini Anayasa'nın üstünde gören Millî
Güvenlik Kurulu demokrasiyi kesintiye uğratarak, seçilmiş iktidarları
düşürerek, partileri kapatarak, halkları ve inançları, muhalifleri
düşmanlaştırarak toplumsal kaosu yaratmıştır. Kaos ve karmaşa âdeta bu Kurul
için temel, değişmez bir strateji olmuş, yönetsel bir aygıta dönüşmüştür. 
2002
yılında iktidara gelen AKP Kürt ve Alevi sorununu, demokrasi ve insan hakları
ihlallerini ve ekonomik bunalımların sorumlusu olan bu askerî vesayet kurumunu
sonlandıracağı sözünü vermiştir. Türkiye halkları bu söze değer biçerek
demokrasi, hak, hukuk, insan hakları talebiyle AKP'yi iktidara taşımıştır.
1999-2004 tarihleri arasında ateşkes kararının getirmiş olduğu çatışmasızlık
ortamı, Kürt sorununun demokratik çözüm zeminini yaratmış ve beraberinde çözüm
sürecini getirmiştir. Erdoğan, Türkiye halkları için tarihsel önemi olan çözüm
süreci için 28 Şubat 2015 tarihinde “Bu, hasretle beklediğimiz bir çağrıdır.”
açıklamasını yapmıştır. Ancak aynı Erdoğan, 24 Nisan 2016’da Dolmabahçe
Mutabakatı’nı inkâr etmiş ve çözüm masasını devirmiştir. Oysa Sayın Öcalan’ın
28 Şubat darbesinin yıl dönümünde açıklanmasını istediği Dolmabahçe Mutabakatı
ruhu itibarıyla zaten darbe ve askerî vesayete karşı demokrasiyi yaşatacak bir
mutabakattı. Erdoğan, Millî Güvenlik Kuruluyla yaptığı ittifakla bu süreci
sonlandırarak, aslında, Türkiye halklarının yıllarca özlemini duyduğu barış ve
çözüm umudunu kendi kişisel iktidarı için kurban etmiştir. 
Bir
başka dönüm noktası da 2014 Millî Güvenlik Kurulu toplantısıdır. Türkiye
tarihinin en uzun Millî Güvenlik Kurulu toplantısı, “Çöktürme planı” adı
altında, son beş yıldır yaşadığımız büyük yıkımları planlamıştır. Seçilmişlerin
muhatap alınmaması, partimizin itibarsızlaştırılması, özgür basın kurumları ve
muhalif medyanın susturulması, 15 bin insanın ölümü, 8 bin insanın yaralanması,
7 bin insanın tutuklanması, 30 bin insanın göç ettirilmesi, kentlerin yıkımı,
kayyumların gasbı, Kürtlerle ortak mücadele edecek güçlerin sindirilmesi
hedeflenmiştir. Bu yıkım planı, temel bir strateji olarak devreye sokulmuş ve
hâlâ devam etmektedir. Çöktürme planıyla sadece Kürtler değil; Aleviler,
kadınlar, gençler, doğa, ekonomi, bilim ve sanat da çöktürülmek istenmiştir. 
Çöktürme
planı, 2013 yılında, Sayın Öcalan’ın Diyarbakır nevruzundaki mesajına karşı geliştirilmiştir
yani barış eline ve çözüm umuduna çöktürme planıyla karşılık verilmiştir. Tek
bir insanın dahi burnunun kanamadığı çözüm süreci, çöktürme planıyla
sonuçlandırılarak, bugün toplumsal yıkımın taşları örülmüştür. Darbe
mekaniğinin ürünü olan çöktürme planı sonrasında, askere zırh yasası getirilip
ve bu planın uygulayıcıları olan asker, polis ve memurlar için yargıya gizli
genelgeler yollanmıştır. Çözüm süreci rafa kaldırılarak 15 Temmuz darbesinin
altyapısı oluşturuldu, bu da 20 Temmuz OHAL darbesinin zemini yapıldı.
Yürütülen rehin politikaları, dokunulmazlıkların kaldırılması, belediyelerin
gasbedilmesi, muhalif kurumların kapatılması, KHK’lerle binlerce emekçinin
işinden atılması, basının susturulması, işgal ve ilhak girişimleri, iktidarın ve
bu Kurulun ortak planıdır. 
Sayın
Başkan, değerli milletvekilleri; ancak şunu unutmamak gerekir ki bu demokrasi
karşıtı militarist yapıdan söz ederken, ortaklarından söz etmemek olmaz.
“Askerî vesayeti sonlandıracağız.” söylemiyle iktidara gelenler, bugün bu
vesayeti saraya taşımıştır. “Millî Güvenlik Kurulunu sivilleştireceğiz.” diye
yola çıkanlar, bunu saraylaştırmıştır. Millî Güvenlik Kurulu artık bir saray
kurumudur, saray da Millî Güvenlik Kurulu olmadan varlığını sürdürmeyeceğini
biliyor. İşte, bu yüzden, AKP “Militarist vesayeti kaldıracağız.” derken siyasi
parti özelliğini kaybederek, kendisi bizatihi vesayet kurumuna dönüşmüştür. 
Bu
Parlamentoda, demokrasi karşıtı bu Kurulun bütçesini değil kapatılmasını
konuşmalıyız, yargı da bu Kurulun tüm hukuksuzluklarını yargılamalı ve
geçmişinden hesap sormalıdır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ALİCAN
ÖNLÜ (Devamla) – Ne bütçesini tartıştığımız saray halkın sarayıdır ne de Millî
Güvenlik Kurulu anayasal bir kurumdur. 
Bu
yüzden Halkların Demokratik Partisi olarak, gücünü Anayasa’dan almayan, aksine
Anayasa’yı sistematik bir şekilde ihlal eden, topluma tekçi gömleği giydirmek
isteyen bu Kurulun kendisine ve bütçesine “hayır” diyor, hepinizi saygıyla
selamlıyorum. (HDP sıralarından alkışlar) 
BAŞKAN
– Söz sırası Adana Milletvekili Kemal Peköz’e ait. 
Buyurun
Sayın Peköz. (HDP sıralarından alkışlar) 
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri;
Diyanet İşleri Başkanlığı bütçesi üzerine Grubum adına söz almış bulunuyorum. 
Türkiye'deki
uygulamalara baktığımız zaman, en hakkaniyete uygun, en hukuka uygun, en hakka
uygun davranış sergilemesi ve toplumun bir arada yaşama iradesini göstermesi
için gerekli çabayı göstermesi gereken bir kurumun ne hâlde olduğunu ve neler
yaptığını, siyasetin sopası hâline geldiğini sizlere anlatmaya çalışacağım.
Partimiz,
dışlanan ve ayrımcılığa maruz kalan tüm inanç topluluklarının ve inanmayanların
düşünce, ifade, vicdan ve ibadet özgürlüklerinin, eşit vatandaşlık hakları
temelinde çözüme kavuşturulması için mücadele etmektedir çünkü Türkiye'de
inanç, devlet yani Diyanet İşleri Başkanlığı eliyle, hem bütçe harcamaları hem
de uygulanan politikalarla bir sorun yumağı hâline dönüştürülmüştür. Kamu
kaynaklarının sadece Sünni İslam’ın yayılması için kullanılması bize
göstermektedir ki “Dinde zorlama yoktur.” cümlesi unutulmuştur. Sünni iseniz
kamu hizmeti alabilirsiniz demektir bu. Oysa kamu kaynaklarından diğer dinî
gruplar, din adamları ve din merkezleri için de bütçe ayrılması gerekmektedir.
Ne yazık ki Diyanet İşleri Başkanlığı, farklı inanç gruplarına dönük bütçe
ayırmamakta ve grupları desteklememektedir. 
Bakınız,
Diyanet İşleri Başkanlığının bütçesi 8 bakanlığın bütçesinden daha fazladır.
2020 bütçesi için öngörülen miktar 11 milyar 519 milyon 609 bin Türk lirası.
Bütçe kalemlerine yakından baktığımızda, harcamalarda ve kullanımında da
karanlıklar, bilinmezlikler hüküm sürmektedir. Örneğin, transferlere ayrılmış
38 milyon lira var ama bunun kime, ne amaçla, hangi dernek ve kurumlara, hangi
vakıflara verileceği konusunda herhangi bir açıklama görülmemektedir. 
Sayın
Başkan, değerli milletvekilleri; Diyanet; din, rejime ayak bağı olmasın diye
icat edilmiş, günümüzde de toplum mühendisliği için mevcut iktidarın elinde bir
aparata dönüşmüştür. Sünni Hanefi çizgisi dışında kalan Alevilik ve diğer inanç
gruplarına karşı iktidar politikalarına paralel bir yol izlemekte, millî
coğrafya, millî tarih gibi “millî din” anlayışının topluma dayatılması önemli
sacayaklarından birini oluşturmaktadır. 
Kürtlerin
yoğun olarak yaşadığı bölgelerde görev yapan Diyanet personelinin, başta Kürt
dili olmak üzere, Şafii mezhebi, Kürtlerin örf ve âdetleri hakkında son derece
yetersiz olduğu görülmektedir. Örneğin, hiç Kürtçe bilmeyen bir imam hiç Türkçe
bilmeyen bir mezraya atanabildiği gibi, tamamı Alevi olan bölgelere de Sünni
personel görevlendirilebilmektedir. 
Diyanet
İşleri Başkanlığı resmî sitesinde farklı 6 dil bulunmakta ama 20 milyona yakın
Kürt’ün yaşadığı ülkede, resmî sitede Kürtlerle ilgili herhangi bir ibare söz
konusu olmadığı gibi herhangi bir bölüm de açılmamıştır. 
Diyanetin
siyasetle hassas sınırlarının çok iyi belirlenmesi gerekir. Diyanet, iktidarın
tekelinden kurtarılmış, kendisini toplumun hizmetine adamış ve seçimle iş
başına gelmiş bir başkan tarafından idare edilen özerk bir teşkilata
dönüştürülmelidir.
Bütçesini
Alevilerin de ödediği vergilerden alan Diyanet İşleri Başkanlığı, Alevilerin
kendi farklı özgün kimliğine dair tek bir hizmet sunmadığı gibi, aynı zamanda
görevli istihdam etmediği gibi, âdeta bir asimilasyon merkezi olarak
çalışmaktadır. Her fırsatta cemevlerini ibadethane olarak kabul etmeyip
Alevileri camiye davet eden Diyanet İşleri Başkanı, 2 bin din görevlisinin
Alevi köylerinde görevlendirildiğini ifade etmiştir. Kurumun, Alevileri irşat
yani doğru yola getirme, asimile etme çalışması dışında Alevilere veya
Aleviliğe dair herhangi bir çalışması yoktur. Dersim, Çanakkale, Manisa ve en
son da Kars’taki köylere cami yapılması için bir çaba içerisine girilmiş, bunun
için gerekçeler uydurulmaya çalışılmıştır. Bu politikalardan bir an önce
vazgeçilmeli, bugüne kadar yapılan camiler bir kararnameyle okula, sağlık
ocağına veya cemevine dönüştürülmelidir. 
Alevilerin
cami ya da imama değil, inkâr edilen inançsal kimliğinin tanınmasına ihtiyacı
var. İnkâr ve dayatmayla farklı inanç kimliklerini tekçi bir yapı içerisinde
eritmeye çalışarak sadece var olan huzursuzluğu artırırsınız. Aleviler bu inkâr
politikaları içerisinde kendilerini asimile etmek için kullanılan vergilerini
kabul etmiyor ve helal etmiyorlar. Bu helal edilmeyen vergilerin vebalini
taşımaktansa gelin, hep birlikte Alevilerin de bütçesini oluşturabileceği bir
çeşitliliğin var olmasına öncelik edin, cezaevlerinde olup da Alevi dedesiyle
görüşmek isteyen mahpuslara izin verin, onlarla görüşebilsinler. 
Ankara,
Adana, Antalya, Bursa, Maraş, İzmir, Malatya ve en son da İstanbul’da
Alevilerin evleri işaretleniyor, tehdit ediliyorlar ve bugüne kadar bununla
ilgili sağlıklı bir soruşturma yürütülebilmiş, herkesin nefesini bile dinleyen
devlet bu konuda herhangi bir sorumlu bulabilmiş veya herhangi bir
değerlendirme yapabilmiş değildir. 
Sayın
Başkan, değerli milletvekilleri; Diyanet kendi görev alanına girmeyen her yerde
söz söylemeye çalışacağına, din ve devlet işlerinin birbirinden ayrılmasının,
inanan ve inanmayan tüm kimliklerin kendilerini özgürce ifade etmelerinin
olanaklarını yaratmalı; eşitlik ve özgürlük kapsamında, laiklik içerisinde
mücadele etmelidir. Diyanet İşleri Başkanlığı, Mevlit Kandili vesilesiyle “Telefona
değil eşinizin yüzüne bakın.” isimli bir kamu spotu yayınlamış. Burada da yine,
erkek egemen, eril zihniyeti ortaya koyarak kadınların sadece ev işlerinden
sorumlu olduğunu anlatan bir spot yayınlamıştır. Bu da yine, devletin aile
yapısına ve kadına bakışını gösteren en iyi ifadelerden bir tanesidir. 
Gençlik
ve Spor Bakanlığı ile Diyanet İşleri Başkanlığı arasında bir protokol
imzalanmış ve bir yıllık hizmet için 711 din görevlisi okullarda
görevlendirilmiştir. Din görevlisi, spor tesislerinde, kamplarda ve gençlik
merkezlerinde görev yapacak. Bunu sizlere sormak istiyorum, ne işi var din
görevlisinin oralarda? Eğer motivasyon gerekiyorsa, eğer psikolojik destek
gerekiyorsa buraya psikologların ya da psikiyatristlerin gönderilmesi
gerekirken, bunların yerine din hizmetinde bulunan kesimlerin gönderilmesinin,
Türkiye’de yaratılmak istenen dindar ve kindar nesil için ancak faydası
olabilir; toplumun bir arada yaşamasına herhangi bir katkısı olmaz. 
Diyanet
Vakfı aracılığıyla son iki yılda 51 tane öğrenci yurdu daha yapılmış ve
Diyanete bağlı yurt sayısı 70’e çıkmıştır. Diyanet İşleri Başkanlığının öğrenci
yurdu yapması gibi bir görevi yoktur. Eğer yurt ihtiyacı varsa -ki vardır-
bunu, Gençlik ve Spor Bakanlığı, Maliye Bakanlığı ya da Millî Eğitim Bakanlığı
kendi aralarında konuşur, danışır, ona bir bütçe ayırır ve yurt yaparlar.
Diyanet İşlerinin yurtlar yapması demek, oraya sadece bir düşünceye mensup olan
insanların gidebileceği, kalabileceği yurtlar olduğu anlamına gelir.
Diyanet
neden camilerde olan hutbelerde, vaazlarda siyaset yapılmasına izin veriyor?
Bunlarla ilgilenmek yerine, Hristiyanlara, Ezidilere, Musevilere, Alevilere de
hizmet vermeyi mutlaka hedeflemeli ve orada siyaset yapılmasını kesinlikle
önlemelidir. Anayasa’ya göre, Diyanet, laiklik ilkesi doğrultusunda, bütün
siyasi görüş ve düşüncelerin dışında kalarak milletçe dayanışma ve bütünleşmeyi
amaç edinmelidir. Ama onun yerine, iktidar lehine fetva veriyor, iktidar zor
durumda kaldığı zaman da onun işini kolaylaştırarak ikinci bir fetva yayımlamayı
ihmal etmiyor.
Sayın
Başkan, değerli milletvekilleri; tüm bu anlattıklarımdan hareketle, Diyanet
İşleri Başkanlığı yeniden yapılandırılmalı, Diyanet İşleri Başkanlığı seçimle
iş başına gelmiş bir başkan tarafından idare edilen özerk bir yapıya ve teşkilata
dönüştürülmelidir. Zorunlu din dersleri kaldırılmalı, Alevilerin eşit
yurttaşlık talepleri kabul edilmeli, cemevleri ibadet yeri olarak kabul
edilmeli, ayrımcılığa maruz kalan inançların ibadet yerlerine eşit muamele
yapılmalıdır. Cemevlerinin ibadethane sayılmamasının gerekçesi olarak
gösterilen 12/4/2002 tarihli, 2002/4100 sayılı Bakanlar Kurulu Kararı’nın 2/f
bölümünde yer alan ifade değiştirilmelidir. Bu durumda Türkiye’deki dinsel
çoğulculuğun tam olarak yansıtılması mümkün değildir.
Din
ve devlet işleri birbirinden ayrılmalı, inanan ve inanmayan tüm kimliklerin kendilerini
özgürce ifade etmelerinin olanakları yaratılmalı, eşitlik ve özgürlük kapsamlı
bir laiklik yaratılmalıdır. Bu tutum aynı zamanda, Sünni Müslümanların da
inançlarının devlet tekelinden kurtarılması, özgürleşmesi ve kendi dinî
inançlarını istedikleri gibi yaşamaları için mücadele etmeleri anlamına gelir.
Değerli
arkadaşlar, zaman bitmek üzere ve bir fıkrayla bitirmek istiyorum. Zamanın
birinde, bir kuş yol kenarında, beslenmek için dolaşmakta, karşıdan da üzerinde
derviş hırkası olan bir insanın geldiğini görmektedir. Üzerinde derviş hırkası
olduğu için kuş tereddüt etmez, tedirgin olmaz ve dolaşmaya devam eder. Derviş
hırkasıyla dolaşan kişi onun yanına yaklaşır, üzerine atlar ve kanadını kırar.
Mahkemeye giderler, kuş şikâyetçi olur, der ki: “Benim kanadımı kırdı, bana
haksızlık yaptı.”
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
KEMAL
PEKÖZ (Devamla) – Ona sorarlar, derler ki: “Buna ne ceza verelim?” Sonra,
kısasa kısas gereği derviş hırkası giyen kişinin kolunun kırılmasına karar
verilir. Kuş der ki: “Hayır, onun kolunu kırmayın. Onun kolunu kırarsanız bir
süre sonra kolu iyileşir, gelir ve yine birilerini derviş hırkasıyla kandırmaya
kalkar. Siz onun üzerindeki derviş hırkasını çıkarın, onun için en büyük ceza
odur.” 
Bizim
de şu anda iktidarın üzerine geçirdiği derviş hırkasını çıkardığımız gün bu
ülke huzura kavuşacak ve herkes mutlu mesut, birlikte yaşama şansına sahip
olacaktır. 
Hepinizi
saygıyla selamlıyorum. (HDP sıralarından alkışlar) 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, bir terör örgütü
liderine “sayın” denilmesinin tasvip edilemeyeceği gibi Türk ordusunun yaptığı
operasyonların da işgal ve ilhak amaçlı olmadığına ilişkin konuşması
BAŞKAN
– Değerli milletvekilleri, bir terör örgütü liderine “sayın” denilmesi tasvip
edilemez. Ayrıca şanlı Türk ordusunun yaptığı operasyonların hiçbiri işgal ve
ilhak amaçlı değildir. Türk ordusu, terörle mücadelesini gereken her satıhta
yapmaktadır. (AK PARTİ, MHP ve İYİ PARTİ sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
- Söz sırası Bingöl milletvekili Erdal Aydemir’e aittir. 
HDP
GRUBU ADINA ERDAL AYDEMİR (Bingöl) – Sayın Başkan, değerli Genel Kurul, değerli
milletvekilleri; hepinizi saygıyla selamlıyorum.
Sayın
Genel Kurul, biliyorsunuz ki her yıl 10 Aralık-17 Aralık tarihleri arasında
ülkemizde İnsan Hakları ve Demokrasi Haftası olarak kutlanır. Ancak bu süreç
içerisinde özellikle de bu haftanın taşımış olduğu anlam ve önemine binaen biz
de yaklaşık on yedi yıldan beridir AKP iktidarı döneminde yargının, adaletin,
demokrasinin ne hâllere düşürüldüğü konusuyla ilgili birkaç tarihsel ve güncel
örneği vermeyi bir zaruret addediyor, zaruret biliyoruz.
Arkadaşlar,
on yedi yıllık AKP iktidarları döneminde yargı o hâle getirildi ki âdeta içi
boşaltıldı, Zazaca bir tabirle “…”(x)
bir hâle getirildi. Arkadaşlar Zazaca “…”(xx) demek “İçi çürümüş ceviz” demektir. İşte, AKP
iktidarları, yargıyı bu on yedi yıllık süre içerisinde çürüttü; adaleti, hukuku
güvenilmez bir hâle getirdi. 
Değerli
arkadaşlar, tarihte yani bundan yaklaşık iki yüz kırk, iki yüz elli yıl önce
Almanya Kralı II’nci Friedrich, Berlin’de bir geziye çıkar. Bu gezi esnasında
Berlin yakınlarında manzarası çok güzel olan bir yeri beğenir ve adamlarına der
ki: “Bana burada bir saray inşa edin.” Gel gör ki Kralın beğenmiş olduğu
sarayın yanında bir köylü değirmenciye ait olan değirmen bulunmaktadır. Kralın
adamları değirmenciye gidip “Kral burayı çok beğendi. Biz bu değirmeni
kamulaştıracağız, parasını ödeyeceğiz, bunun yerine de Kralımıza bir saray inşa
edeceğiz.” derler. Ancak değirmenci ısrarla değirmenin dedesinden babasına,
babasından da kendisine kaldığını söyler, bundan dolayı da değirmenini
satmayacağını, Krala da vermeyeceğini ifade eder. Bunun üzerine Kralın adamları
söz konusu olayı Krala taşırlar. Kral II. Friedrich der ki: “Bu değirmenciyi
huzuruma çıkarın.” Değirmenci Kralın huzuruna çıkar. Kral der ki: “Biliyorsun
ki ben Kralım, istersem bu değirmenin bedelini de ödemeden yıkar, yerine
sarayımı yaptırırım.” İşte, değirmenci Krala dönüp adalet ve yargı tarihine
geçen o meşhur özdeyişini söyler: “Evet, Kralım, siz Kralsınız, isterseniz
yapabilirsiniz ama unutmayın ki Berlin’de de hâkimler var, yargıçlar var.” (HDP
sıralarından alkışlar) 
İşte,
arkadaşlar, kim olursanız olun, ister tek adam olun ister kral olun ister
egemen olun isterse iktidarı ne pahasına olursa olsun elinizde tutan güç olun,
kanunlar karşısında herkes eşittir ve bir gün gelecektir ki aynen Almanya’da
olduğu gibi bir kral ile bir değirmenci adalet karşısında, adalet sayesinde
komşu olabileceklerdir. 
Değerli
arkadaşlar, tabii, bu adalet vurgularından sonra, özellikle ülkemizde yaşanan,
yine, hukuk ve yargı tarihine geçmesi gereken iki vakadan bahsetmek istiyorum.
Arkadaşlar,
Sayın Genel Kurul, sayın milletvekilleri; bakın arkadaşlar, Sayın AKP Grubu;
bu, Oğuz Arda Sel, Tekirdağ Çorlu tren kazasında yaşamını yitirdi. Arkadaşlar,
o kazada Oğuz’un vücudu ikiye bölündü, ikiye bölünen vücudunu, Oğuz’un ikiye
bölünen bedenini doktorlar dikip bir ceset torbasına koydular ve dedesine teslim
ettiler. Oğuz Arda’nın dedesi, Çorlu’da geçen hafta üçüncü celsesi yapılan
duruşmadan sonra adaleti bakın nasıl haykırdı. Oğuz Arda’nın dedesi Mehmet Öz
mahkeme çıkışında aynen şunları söyledi: “Bu ülkede adalet mekanizması
çalışmıyor. Adaletin üzerinden ellerinizi çekin, yukarıdan gelen emirle mahkeme
görülmez; adalet, hâkimlerin vicdanıyla hareket etmek zorundadır. Adalet
üzerinden ellerinizi çekin, bu ülkede adalet mekanizması çalışmıyor, siyasetin
elinin altında mahkûm olmuştur.” İşte arkadaşlar, bakın, Tekirdağ Çorlu’dan
Arda’nın dedesi sesleniyor, haykırıyor: “ Ankara’da yargıçlar var mı? Ankara’da
adalet var mı?” Bunu bütün Genel Kurul şahsında, başta iktidar partisinin
mensuplarına haykırıyor arkadaşlar.
Arkadaşlar,
yine, 28 Eylül 2009 tarihinde, Bingöl ili Genç ilçesi Yayla köyünde
hayvanlarını otlatmaya götüren Ceylan Önkol, arkadaşlar; Ceylan Önkol’un, Yayla
Karakolundan atılan bir havanla bedeni paramparça edildi, paramparça edildi
arkadaşlar. Tıpkı Arda’nın cesedi gibi, o da parçalanmıştı. Arda’yla
aralarındaki benzerlik ne biliyor musunuz arkadaşlar? İkisinin de failleri
yargı önüne çıkarılamadı. Ceylan Önkol’un annesi, çocuğunun kemiklerini kendi
eteğinin içerisine toplayarak götürüp defnetti ve on yıldan beridir Ceylan
Önkol’un annesi Saliha Önkol, Genç ilçesinin Yayla köyünden “Ankara’da
yargıçlar var mı, Ankara’da adalet var mı?” diye haykırmaktadır arkadaşlar.
(HDP sıralarından alkışlar)
Her
iki olay arasında da muazzam benzerlikler vardı. Benzerlikler neydi arkadaşlar?
Her iki ailenin de adalet arayışı, çürüyen, içi çürütülmüş, çürümeye terk
edilmiş mahkemeler ve yargıdan artık hiçbir beklentilerinin olmamasıydı. 
Yine,
şu fotoğrafla, konuşmamı sonlandırmak istiyorum. Bakın, Arda ve Ceylan, ben
eminim ki şu an cennette bir aradalar ve gökyüzünden şu anda yasama Meclisine
haykırmaktalar: Orada bulunan milletvekili amcalarım, dedelerim, teyzelerim,
bizim için tecelli etmeyen adaletin takipçisi olun; bizi öldüren, ölümlerimize
neden olan kişileri, failleri bulun, soruşturun, mahkeme önüne getirip
yargılayın ki bizden sonra çocuklar ölmesin; mahkemeler adil bir şekilde olsun,
geride bıraktıklarımızın, annelerimizin, dedelerimizin, abilerimizin,
akrabalarımızın adalete güvenleri yeniden tesis edilsin. Bu, bugünkü
Türkiye Büyük Millet Meclisinin boynuna vurulmuş bir borçtur. Arda ve Ceylan’ın
faillerinin bulunup adalet önüne çıkarılıp hesap sorulması gerekir. 
Arkadaşlar,
ben konuşmama Sezen Aksu’nun Ceylan Önkol’la ilgili yapmış olduğu bir şarkının
dörtlüğüyle veda etmek istiyorum:
“Ah
yüreğimde dört nala atlar, 
Atların
sağrısında kanatlar,
Sağ
yanım boydan boya Mezopotamya,
Sol
yanımda Rumeli ağıtları patlar.”
Bir
tarafta Rumeli’den Arda, bir tarafta Mezopotamya’dan Ceylan “Adalet!” diye
bağırıyorlar, “Adalet!”
Saygılar.
(HDP sıralarından alkışlar)
BAŞKAN
– Söz sırası Batman Milletvekili Necdet İpekyüz’e ait. 
Buyurun
Sayın Vekil. (HDP sıralarından alkışlar)
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; yaklaşık
iki aydır, Plan ve Bütçe Komisyonuyla beraber, bu süreçte Türkiye’nin 2018 ve
2020’ye ait bütçesini görüşüyoruz.
Hep
bütçe hakkının öneminden söz ettik, bir hak olduğundan yola çıktık ve biliyoruz
ki bir bütçede büyük çoğunluğun, dezavantajlı kesimlerin lehine bir bütçe
yapmak lazım -işçi, emekçi, çiftçi, kadın, genç, öğrenci- fakat bu iki aylık
süreçte bunlar yoktu. Tam tersine, daha çok, yandaş bir grup ve sermaye
gruplarının çıkarına hizmet eden bir bütçe. Emekli için, işçi için, memur için,
büyük bir çoğunluk için, asıl, Türkiye’nin büyük zenginliği olan, farklılıkları
temsil eden ve büyük çoğunluğu asgari ücretle geçinen kesimlerle ilgili hiçbir
düzenleme yoktu ve bunu bir çok kez dile getirdiğimizde de maalesef dikkate
alınmadı. Dikkate alınmadığı gibi, kriz var dediğimizde -ilk bu dönemlerde,
geçtiğimiz yıl- “Kriz mi var? Bunu söylemeyin, vatan hainisiniz…” 
Geldiğimiz
aşamada tasarrufla ilgili bir yığın düzenleme yapıldı ve tasarruf iki türlü açıklandı. Nitekim, aslında
stratejik planlamayla ilgili, bütçeyle ilgili, başkanlıkla ilgili yapılan
düzenlemelerde deniyor ki: “Toplumu özendirmek lazım, vatandaşı özendirmek
lazım olağanüstü bir durumda tasarruf yapsın.” diye. Aslında belki de iktidarın
yurttaşları dikkate alıp onlara özenmesi lazım çünkü yurttaş zeytin alırken de
yurttaş peynir alırken de elektrik faturasını öderken de doğal gazı öderken de
nasıl tasarruf yapabileceğini öğreniyor ama bir taraftan -hep söylüyoruz- bu
şatafatlar devam ediyor. Ve ne oldu? Göz göre göre yapılan bu usulsüzlükler
dile getirildiğinde hep suçlamaya çalışıldı çünkü Türkiye’de şu anda bir şeyi
örtmek için en rahat yöntem algı operasyonuyla suçlamak.
Peki, bu bütçede ne yoktu bunun dışında? Arkadaşlar,
demokrasi yoktu, barış yoktu, adalet yoktu, hukukun üstünlüğü yoktu. Ne vardı?
Korku vardı, baskı vardı ve her söylemde savunmayla ilgili söylemler vardı.
Hazine Bakanlığı gelip sunuş yaptığında -otuz beş dakika- hamasi nutuklarla
sadece terör, bölünme, vatan hainliği, ihanet ve diğerleri vardı; işçi, memur,
barış, demokrasi, özgürlük, bunlar yoktu. 
Başka ne vardı bu bütçede? Bu bütçede Meclis yoktu,
Meclisin denetimi yoktu, Strateji ve Bütçe Başkanlığının denetleme diye bir
şeyi yoktu, Cumhurbaşkanlığına bağlanmıştı, Sayıştay devre dışı bırakılmıştı ve
hazine ayrı, bütçe ayrı bir konuma düşürülmüştü. Ve neydi? Biz biliyoruz ki 1960’larda
Devlet Planlama Teşkilatı kurulmuş. Devlet Planlama Teşkilatı, ta geçmişten
gelen, hep özenilen, hep atıfta bulunulan, dizilerde bile dile getirilen,
Osmanlı şeyinden gelen bir kurum, 2011 yılında Kalkınma Bakanlığı oldu,
Kalkınma Bakanlığı kuruldu, şimdi o Bakanlık da yok, ismi de yok;
Cumhurbaşkanlığına bağlı bir makam. İnsanlar dışarıda, müşavirlik hizmeti veren
yok ve Cumhurbaşkanı, programı belirliyor ve Meclise geliyor. Nitekim,
Cumhurbaşkanı dedi ki: “Yüzde 5 büyüme düşünüyorum.” Kimse itiraz edemedi, buna göre düzenleme yapıldı.
Şimdi, bu bütçede halk yok, rant var; tümüyle ranta dayalı, üretime dayalı
hiçbir şey yok. Bu bütçede Türkiye’nin geleceğiyle ilgili kaygı da yok. Barışı
nasıl inşa edebiliriz? Savunmadan nasıl daha çok… Çünkü savunmaya baktığınızda,
daha çok iç savunmadan söz ediliyor. Bir taraftan da her şey bitti; Mardin’de
otellerde yer yok, Diyarbakır’da otellerde yer yok, her şey güllük gülistanlık
ama buraya gelince, bir şey söylediğimizde, yüzleşme olduğunda da “Hayır, büyük
bir felaket var...” Hiçbir felaket yok; en büyük felaket, gidiyorsunuz bunu
örtmek için bir çaba harcıyorsunuz ve buna sığınıyorsunuz. Hukuk yok, demokrasi
yok.
Şimdi,
arkadaşlar, bir taraftan da bütçe hakkı aslında halkın iradesini temsil ediyor
ve bu bütçede mali yönetimle ilgili bir kısım düzenlemeler, özellikle Kamu Mali
Yönetimi ve Kontrol Yasası’nın 5’inci maddesi Türkiye Büyük Millet Meclisine
bütçe hakkına uygun şekilde yönetilmesi hakkını veriyor. Bu, şu anda ortadan
kaldırılmış, bunu kimse kullanamıyor ve bütçe yapım sürecinde Meclisin de
yetkisi yok; gelip konuşuluyor ve noktası, virgülü değişmeden -sevgili
Paylan’ın söylediği- buraya, önümüze getiriliyor. Bütün bunlar Cumhurbaşkanlığı
biriminde hazırlanıyor, Bakanlıklar sözde birbiriyle ilişkili ama ayrı
çalışıyor ve hepsi karman çorman bir şekle dönüştürülmüş. 
Birkaç
istatistik versek… İşsizlikle ilgili rakamları herkes biliyor, daha dün DİSK
(Devrimci İşçi Sendikaları Konfederasyonu) açıklama yaptı. İşsizlik sayısı
hızla artıyor ve en çok gençlerde ve kadınlarda, gençlerin de üniversite
mezunlarında. Yoksulluk sürekli artıyor. Bu çalışmada “Onlarla ilgili nasıl bir
stratejik planlama yapabiliriz? Nasıl, bu bütçede düzenleme yapabiliriz?” hiç
yok. 
Bir
de bu bütçe hep güvenlikten söz ediyor, güvenden söz etmiyor. Siz bugün,
Batman’a geldiğinizde, Siirt’e geldiğinizde, Diyarbakır’a geldiğinizde, bölge
illerinin hepsini gezdiğinizde, Kürtlere “Güven mi, güvenlik mi?” dediğinizde
güvenlikten yaka silkiyorlar. Güvenlik ta baştan bugüne kadar… “Güvenlik”
denilince akla ne geldiği biliniyor ve en çok istedikleri güven. Güven olursa
yarının inşası her açıdan dile getirilebilir. Ya, güven için çalışmayan bütçe
güvenliği öne aldığında, hiç kimse zaten buna güvenmiyor ve uzaklaşıyor. Güven
için çalışanlar, Batman’da Demokratik Toplum Kongresine bağlı insanlar,
Batman’ın mahallelerinde uyuşturucuyla mücadele için çalışıyordu gençler için.
Şu anda bir kısmı tutuklandı, cezaevindeler; bir kısmı serbest bırakıldı, sekiz
gün gözaltında kaldılar. İnsanlar birçok ilde buna benzer, güven tesisi için
çalışırken, mahrum ediliyorlar. 
Planlamadan
söz ettik. Bu bütçede başka ne var arkadaşlar? Bu bütçede bazı şeyleri örtmek
için öyle güzel yöntemler bulmuşlar ki. Biz Ulaştırma Bakanına sorduk “Bu hane
halkına transfer nedir?” diye. Firmalara veriyorlar. Firmalar kim? Kara yolu
yapan, otoyol dışında köprü yapan, havaalanı yapan 5 tane şirket, bunlara
veriyorlar. İsmi “hane halkına transfer” ve hane halkına transfer limitine
baktığımızda, şimdi, giderek bu rakam artıyor. Bir kısmı belki de amacına
yönelik kullanılıyor fakat bir kısmının üstü örtülüyor, sorduğumuzda da pek
yanıt alamıyoruz. 
Başka
bir konu: Kâr amacı gütmeyen kurumlar. Arkadaşlar, 2020 bütçesinde kâr amacı
gütmeyen kurumlara 2 milyarın üstünde para ayrılmış. Kim bunlar? Zaten bütçede
sivil toplum kuruluşları yok. Bu kâr amacı gütmeyen kurumlar kim? Yani kimse
açıklamıyor. Bu kadar büyük bir meblağ…
Şimdi,
savaş dediğimizde, bazı şeyleri bilmiyoruz dediğimizde herkes itiraz ediyor.
ÖSO veya Millî Suriye Ordusuna kim para veriyor bu bütçeden? Millî Savunma
Bakanı dedi ki: “Benim Bakanlığım vermiyor ama hangi kalemden verildiğini
bilmiyorum.” ama hepimiz biliyoruz ki görünüyor. Bu bütçede bizler, sivil
toplum örgütleri bunu bilmezsek yarının inşasını nasıl yapacağız? Böyle olunca,
bizim aslında yasa dışı şeylerin de hiçbir şeyini fark etmemiş gibi oluyoruz,
eğer yasalsa da bunun açıklanması lazım. 
Arkadaşlar,
bir diğeri de… Ne oldu burada? Geçmişte, Mecliste milletvekilleri soruyorlardı,
Sayıştaydan bilgi alıyorlardı, Devlet Planlamadan bilgi alıyorlardı, Kalkınma
Bakanlığından bilgi alıyorlardı, Bakanlardan... Zaten şimdi Bakanlar hiç yanıt
vermiyorlar. Artık vatandaş -buradan değil- direkt CİMER’e soruyor; CİMER de
Cumhurbaşkanlığına bağlı kurumlara soru sormayı kaldırmış. Strateji Bütçe
Başkanlığına soru sormak yasak, MİT’e sormak yasak, Anadolu Ajansıyla ilgili
sormak yasak, TRT’yle ilgili sormak yasak. Zaten CİMER’i, buradan gideni
postalama gibi, ilgili yere yönlendirmeye dönüştürdüler; bu da ayrı.
Aslında
çok değinecek konu var, bir diğer konu arkadaşlar: Bugün, arkadaşlarımız
değindiler, 10-17 Aralık İnsan Hakları Haftası ve Dersim’deki yaşanan
olaylardan söz edildi ve 49’lar davasından söz edildi ama bugün başka bir şeye
de değinmemiz lazım. Neye değinmemiz lazım? Sizler geldiğinizde, hep
arkadaşlarımız tekrarlıyor: “Yasak, yolsuzluk ve yoksullukla mücadele
edeceğiz.” Yoksulluk zaten diz boyu, yasaklar zaten alenen ortada, yolsuzluk…
Bugün 17 Aralık, bir şey çağrıştırıyor mu? 17 Aralık ve Halkların Demokratik
Partisi ilk çıktığından beri, her yıl, bu haftanın yolsuzluk ve rüşvetle
mücadele haftası olması için çaba harcadı, önergeler verdi. Sevgili Osman
Baydemir bunu verdi. Sevgili Demirtaş konuşmasında, Mecliste grupta konuşurken
dedi ki: “Bir, şeffaflık; iki, demokratikleşme; üç, adaletin üstünlüğünü
sağlayalım, Türkiye’nin önünü açalım, barışa giden yol hepimiz için açıktır.”
Şu anda Demirtaş içeride, zat büyükelçi. Bunu nasıl inandıracaksınız? Öyle bir
hâle geldi ki kayyumlar Van’da 1 milyarın üzerinde, Diyarbakır’da 1 milyara
yakın, Mardin’de, tekrar, 1 milyara yakın yolsuzluk yaptılar. 
(Mikrofon
otomatik cihaz tarafından kapatıldı)
NECDET
İPEKYÜZ (Devamla) – O gün o önlenmiş olsaydı, bugün Türkiye, gerek barış
sürecinde gerek yolsuzlukla mücadelede çok büyük adımlar atabilirdi ama bu
olmadı. Ne oldu? Öyle bir hâle geldi ki, sevgili Doktor Selçuk Mızraklı, daha
önce Tabip Odası Başkanlığı yapan İlhan Diken’in ismini… İlhan Diken’in
yaşamını okusanız, altın gibi bir yaşamı var. Tekrar bir algı operasyonuyla “Gizli
örgüt üyesi, teröristin ismi caddelerde…” Hiç de alakası yok. Bunu biz kâğıt
üzerinde yapsak bile kamuoyu, vicdan, bölge halkı biliyor ne olduğunu ve bu
oldukça, bu zihniyet oldukça daha da uzaklaşıp kutuplaşma artıyor, insanlar
daha da birbirinden uzaklaşıyor. Bizim buna çözüm bulmamız lazım. Bunu
yapmadığımız zaman her şeyden uzaklaşıyoruz ve birçok arkadaşımız şu anda,
geçmişte o günle mücadele etmediğiniz için, gayet onurlu bir şekilde
cezaevlerindedir ama onurlu bir şekilde. Belki bizi dinliyorlardır, onlara da
buradan selam gönderiyorum. Ama bunu çözmemiz lazım, barış içerisinde çözmemiz
lazım.
Sevgili
İdris Baluken’in yeni kitabı çıkmıştı geçen hafta içinde,
onun kitabında şöyle diyor: “Ya bu politikalardan vazgeçilecek ya da bu iktidar
gidecek.” Gidiyorsunuz. 
Teşekkür
ediyorum, saygılarımı sunuyorum. (HDP sıralarından alkışlar)
BAŞKAN
– Söz sırası Van Milletvekili Murat Sarısaç’ta. (HDP sıralarından alkışlar)
HDP
GRUBU ADINA MURAT SARISAÇ (Van) – Sayın Başkan, değerli milletvekilleri; bugün
de yine Muş’un iki ilçesinde ve bir beldesinde halkın seçme ve seçilme hakkı
elinden alınarak demokratik bir güne uyandık(!)
Ben
de 2020 Yılı Merkezi Yönetim Bütçe Kanun Teklifi üzerine görüşlerimi
detaylarına girmeden aktaracağım. Bu vesileyle bizi izleyen değerli halkımızı
ve Genel Kurulu saygıyla selamlıyorum. 
Neoliberal
ekonomik politikalarla yıllarca yurttaşların emeğini sömüren anlayış, bunu
neomuhafazakâr politikalarla pervasızlığa ve pişkinliğe kadar vardırmıştır.
Öyle ki mücahitler müteahhit olup ülkenin bütün kaynaklarını âdeta bir vakum
gibi çekerek bitirirken halkın yoksulluğu ise derinleşmiştir. Dolayısıyla bu
bütçe, yurttaşlarımızın ve halkımızın bütçesi değildir; ekonomik krizin yükünü
halkın sırtına bindiren ama yüzde 1’i de ihya etmekten geri durmayan bir
bütçedir. Saray bütçesinin gençlere, işsizlere, çiftçilere, işçilere ve
emekçilere vereceği bir şey de yoktur çünkü bu bütçenin mantığı, hayat
pahalılığından şikâyet eden yurttaşlara “Bir mermi kaç para?” cevabı verenlerin
kayıtsızlığına dayanmaktadır. 
Siyasetin
varlığı, acılara neden olan sorunlarda diyalog ve müzakere yöntemlerinin
uygulanmasında anlam bulur. Ne var ki siyasi aklın geriye atıldığı bir
dönemdeyiz. Öyle ki AKP iktidarı, çıkarı için Anayasa’yı ve kanunları kenara
atabilmektedir. Son süreçte saray rejiminin doğrudan karar sahibi olduğu İmralı
tecrit sisteminde de keyfî kararlar söz konusudur. Özellikle, Sayın Abdullah
Öcalan’a yönelik mutlak tecridin uygulanmasında evrensel hukuk normlarının ve
adalet anlayışının değil, dönemsel siyasal tercihlerin etkinliği olduğu
aşikârdır. Ne olursa olsun, tecrit bir insanlık suçudur, bunu evrensel bir norm
olarak söylüyorum. Belirtmek gerekir ki İmralı’da sürdürülen tecrit,
uluslararası hukuka ve sözleşmelere, Anayasa’ya aykırılık teşkil eden bir
işkence sistemidir. Bu nedenle, İmralı’daki tecrit başta olmak üzere bütün
tecrit uygulamalarına derhâl son verilmelidir. 
Sayın
Başkan, değerli milletvekilleri; AKP’nin savaş politikası bu ülkede birçok
acının yaşanmasına neden olmuştur. Kürt coğrafyasında yurttaşların yaşam,
sağlık, eğitim ve seyahat hakkı başta olmak üzere temel anayasal hakları askıya
alındı. Öylesine bir vicdansızlık yaşandı ki Cizre’de 200’e yakın insan
hunharca katledildi. Taybet ananın cenazesinin günlerce sokakta bekletildiğini
gördük. İnsanlık, bir annenin 10 yaşındaki Cemile’sinin cansız bedeninin
bozulmasın diye, buzdolabında saklanmasına da şahit oldu. Güç zehirlenmesinin
yarattığı bu zulmü unutmak mümkün müdür? 
AKP’nin
methiyeler dizdiği ÖSO çetelerinin Tel Rıfat, Serekaniye ve Afrin’de yaptığı
talan, yağma, tecavüz ve çocuk katliamlarını hangi ehlivicdan görmezden
gelebilir? AKP rejimi içte ve dışta Kürtlerin varlığını, kazanımlarını tehdit
olarak görmektedir çünkü AKP iktidarı, Kürt düşmanlığında istikbal aramaktadır.
Bunu, sadece Türkiye’de değil, Suriye, Irak ve İran’da da temel bir politika
hâline getirmiştir. Kürt düşmanlığında istikbal aramaktadır, öyle ki Kürtler
Mars’ta hak talep etse veya orada statü istese ilk tepki AKP’den gelecektir.
Her ne kadar AKP, uluslararası arenada Kürt düşmanı olmadığını anlatmaya
çalışsa da kamuoyu nezdinde tezlerinin inandırıcı olmadığı ve Kürt karşıtlığı
etiketinin üzerlerine yapıştığı görülmektedir ki Irak federe Kürdistan
bölgesindeki Kürtlere yönelik “Ekmeğe muhtaç olacaklar.” sözleri de terör
ezberinin suni bir kılıf olduğunu gösterdiği gibi, Kürtlere tahammülsüzlüğün
bir örneği olarak hafızadaki tazeliğini korumaktadır. Biliyoruz ki iç siyasette
oy kaybı yaşayan, ahlaki ve vicdani açıdan çürüyen iktidar, Kürt halkının
kazanımlarına saldırarak ömrünü uzatmaya çalışmaktadır. 
Sayın
milletvekilleri, Kürt coğrafyasında, silah kullanma yetkisinin ihlali veya
“Dur.” ihtarına uymadığı gibi gerekçelerle birçok sivil insanımız yaşamını
yitirmiştir. Van’da da birkaç ay önce, açıkça, kolluk güçlerinin bize karşı
“Gerekirse vururum”. sözlerine bizzat şahit olduk. Tabii, cezasızlık politikası
sonucunda, daha birkaç gün önce de yine bir polis memurunun bir yurttaşa
silahını çektiği de görüldü; daha vahimi ise Ağrı’nın Tutak ilçesinde 3 çocuk
babası bir sivil yurttaş olan Murat Kaya katledildi ve milletvekillerinden
oluşan heyetimizin köye girişi engellendi. Bütün bunları üst üste koyduğumuzda
karşımıza çıkan sonuç, Kürt karşıtlığı değil midir?
Kürtlere
yönelik zulüm, zorbalık, hukuksuzluk politikasına terör kılıfı da uydurmaktan
vazgeçin çünkü artık tuz da koktu. Hadi, tamam, anladık, Kürtlerin diline,
kimliğine, değerlerine yani dirisine düşmansınız, peki, ya ölüsünden ne
istiyorsunuz? Hangi dinde –faşizm hariç- hangi ideolojide insanların cenazelerine
işkence etmek vardır, insanların gelenek ve inançlarına göre defnedilmesine ve
taziye kurulmasına engel olmak vardır? Dünyada buna benzer bir tek örnek
verebilir misiniz? Ama bu, ne yazık ki sadece sizde var. Murat Kaya
akrabalarından, halktan gizlenerek defnedildi, taziyesinin kurulmasına dahi
izin verilmedi. Yine, AKP iktidarı döneminde mezarlıklar bombalandı, ölülere
bile su sıkılıp tabutlar düşürüldü. Oysaki İslam’da ölüden hüküm kalkar ve
cenazenin dokunulmazlığı esas alınır ama ne yazık ki siz bundan da bihabersiniz
çünkü her zamanki ezberinize sığınarak “Onlar teröristtir.” deyip bütün
Kürtleri terörist olarak görüyorsunuz. (AK PARTİ sıralarından gürültüler)
EMRULLAH
İŞLER (Ankara) – Yok öyle bir şey.
ERDAL
AYDEMİR (Bingöl) – Hatibi dinleyelim arkadaşlar. 
MURAT
SARISAÇ (Devamla) – Sizden önceki iktidarlar döneminde Ahmet Kaya’ya çatal,
bıçak fırlatılıyordu; sonra, siz ortaya çıktınız ve dediniz ki: “Kürt sorunu
benim sorunumdur, ben bu sorunu çözerim.” 
RECEP
ÖZEL (Isparta) – Kürt sorunu yok ki terör sorunu var. 
MURAT
SARISAÇ (Devamla) – Sonra iktidara da geldiniz ve sizin iktidarınız döneminde, Ahmet Kayalara bırakın
çatal bıçak fırlatılmasını, Bekir Kayalar zindanlara atıldı Kürt olduğu için…
METİN YAVUZ (Aydın) – Hadi oradan ya!
MURAT SARISAÇ (Devamla) – …Murat
Kayalara da yüzlerce kurşun sıkıldı, yine Kürt olduğu için. Bunların hepsi
sizin iktidarınız döneminde oldu. 
RECEP ÖZEL (Isparta) - Sen konuştuğuna inanıyor musun?
MURAT SARISAÇ (Devamla) – Çıkarken bana dediler ki:
Parazit yapacaklar çok dikkate alma. (HDP sıralarından alkışlar)
MÜŞERREF PERVİN TUBA DURGUT (İstanbul) – Kürsüden
parazit yapan sensin!
MURAT SARISAÇ (Devamla) – Sayın milletvekilleri, 31
Mart seçimleri, AKP’nin kayyum darbesi, Türkiye’de önceden görece var olan seçim
demokrasisinin artık hiç kalmadığının ilanı olmuştur. Çünkü AKP saray rejimi,
son iki yerel seçimin sonucunu kabul etmeyerek halkın iradesine ipotek
koymuştur. Özellikle 7 Hazirandan itibaren bombaların patladığı, muhalefetin
miting dahi yapamadığı OHAL şartlarında ülkeyi seçimlere götüren AKP, sonuçları
lehine çevirmek için her yolu mübah görmekten geri kalmamıştır. Buna rağmen, 31
Mart yerel seçimlerinde HDP birçok belediyeyi sömürge memuru kayyumlardan geri
almıştır. 
Belediye eş başkanlarımız, kayyumların şatafat makamını
ve israf düzenini, akla ve hayale sığmayan yolsuzluklarını
belgeleriyle birlikte kamuoyuyla paylaşmıştır. Böylece halkın üstün yararı için
kullanılması gereken kaynakların, kayyumlar tarafından nasıl ganimet olarak
görülüp talan edildiği ortaya çıkmıştır. Öyle ki ülkenin batısında Kürt
karşıtlığını körükleyip suni gündemlerle dikkatler başka tarafa çekilirken
birçok belediyede halkın milyarlarca lirasının malum çevrelere
peşkeş çekildiği teşhir edilmiştir. Öyle ki Yüksekova Belediyesi tek bir ihale
dahi yapmamışken Hakkari Valiliği resmî sitesinden yaptığı açıklamada,
kayyum atanmasının gerekçelerinden biri olarak, yapılan ihale bedellerinin
yüksek tutulup aradaki farkın örgüte gönderildiğini iddia etmiştir. Oysa
Yüksekova Belediyesi önceki kayyum tarafından 687 milyon lira borçlandırılmış
ve HDP belediyesi olduğu için de gelirlerinin yüzde yüzüne el konulan, aylarca
personelinin maaşını dahi ödeyemediği bir belediye olmuştur. Altını çizerek
tekrar belirtiyorum, bu süreçte Yüksekova Belediyesinin yapmış olduğu tek bir
ihale yoktur. Yine İçişleri Bakanının bir
kahraman edasıyla çıkıp âdeta “Yakaladık.” dediği Van’ın gasbedilen 10
belediyesinden 1’i olan Saray Belediyesinde de aynı tezgâha başvurulmuştur.
Hâlbuki, halkın resmî dilekçelerle yapmış olduğu talepleri belediye yönetimi
dosyalar hâline getirmiş, bu dosyalar AKP’lilerin de yer aldığı belediye
meclisinde oylamaya sunulup karara dönüştürülmüştür. Yapılan her kuruş
harcamanın faturası ve alımları yapan firmalar açık bir şekilde ortadadır. Sanırım,
İçişleri Bakanı, yıl sonu olduğu için, Kandil’in fatura açığı olduğunu düşünmüş
ki böyle bir iddiayla, iftirayla ortaya çıkmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun.
MURAT
SARISAÇ (Devamla) – Fakat biliyoruz ki orada, naylon olan faturalar değildi,
sizin onlarca kez ortaya çıkan ucuz Makyavelist anlayışınızdı. 
Sayın
Başkan, değerli milletvekilleri; birkaç örnek üzerinden size demokrasilerin
olmazsa olmazı olan seçme ve seçilme hakkının hayat bulduğu seçimlerin ne hâle
geldiğini anlatmaya çalıştık. Kayyum atanan belediyeler HDP’nin olduğu için,
KHK gerekçesiyle gasbedilen 6 belediye HDP’nin olduğu için, belediye meclis
üyeleri ve il genel meclis üyeleri uyduruk soruşturmalarla görevden
uzaklaştırılıp yerlerine kayyum atananlar HDP’li olduğu için bahsettiğimiz
sorunlar sadece HDP’nin sorunuymuş gibi davranıp dilinden demokrasiyi
düşürmeyen çevreler sağır ve dilsiz kesilmiş olabilirler. Lakin bilinmelidir ki
mesele terör, mesele nizam, mesele beka falan değildir; mesele artık seçimleri
kazanamayacağını anlayan AKP’nin seçimleri ortadan kaldırma meselesidir.
Kısacası, mesele ranttır, mesele faşizmdir, mesele demokrasi ve Kürt
düşmanlığıdır. 
Saygıyla
selamlıyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına ilk söz Ankara Milletvekili Sayın Tekin
Bingöl’e aittir. (CHP sıralarından alkışlar) 
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum. 
Günlerdir
Plan Bütçe Komisyonunda ve Genel Kurulda bir tiyatro oynanıyor. Bütün yetkileri
elinde toplayan tek adam elbette bütçeyi de hazırlayacak, bütçenin bütün
kontrollerini kendi elinde tutacak. Bu, Parlamentoya yapılan en büyük
haksızlıktır, en büyük ayıptır. (CHP sıralarından alkışlar) Bir ülkenin
parlamentosu eğer bütçesini yapamıyorsa bu büyük bir garabettir değerli
arkadaşlar. 
Şimdi,
Plan ve Bütçe Komisyonunda görüşülüp Genel Kurula iniyor. Bakıyoruz, 2018
bütçesinin kesin hesabı da görüşülüyor. Şöyle bir iki rakamla değineceğim:
2018’de Cumhurbaşkanlığı bütçesinin başlangıç ödeneği -ucu açık- 845 milyon ama
bununla yetinmiyor saray, 1 milyar 648 milyon bütçe harcıyor. Bu bütçe daha
sonraki yıllarda artıyor, 2019 bütçesinde 2 milyar 818 milyon liralık bir
başlangıç ödeneği -önümüzdeki yıl kesin hesabını göreceğiz- şimdiden 3,5
milyarları aşmış durumda. 2020’de istenen bütçe, başlangıç bütçesi 3 milyar 152
milyon… Mahcup bir rakam, mahcup bir ifade. Niçin? Çünkü hiçbir şekilde
başlangıç bütçesi ya da istenen bütçe tutturulamıyor, tıpkı on yedi yıldır AKP
iktidarının ve Cumhurbaşkanlığının hazırladığı hiçbir bütçenin hedefinin
tutmadığı gibi. 
Şimdi,
bu sadece ödenek, bir de bunun örtülü ödeneği var. Geçtiğimiz yıllarda örtülü
ödenek Başbakanlığa aitti ama Başbakanlık Müsteşarı örtülü ödeneğin farkındaydı,
nerelere harcandığını iyi kötü biliyordu. 2003 yılında AKP ilk bütçeyi
hazırladığında 98 milyon Türk lirası örtülü ödeneğe para koydu. Sonra öyle bir
artış söz konusu ki akıllara zarar, 2018 bütçesinde 1 milyar 768 milyon örtülü
ödenek parası kullanılmıştır. Peki, 2020’de? 2020’de normal Cumhurbaşkanlığı
bütçesi 2’ye katlanmış yani 3 milyar 152 milyonluk bütçenin yanı sıra bir de 5
milyar 763 milyon lira örtülü ödenek var. Bununla da yetinilmiyor, daha önce
Maliye Bakanlığına ait olan yedek bütçe var, bu bütçenin tamamı da
Cumhurbaşkanlığında. Bu ne kadar? Bu da sadece 2020 yılı rakamlarıyla 8
milyarın üstündedir. Demem o ki 2020 yılında Cumhurbaşkanı 17 milyarın üzerinde
harcama yapacak ama ucu açık, tıpkı 2019’daki 2 milyar 818 milyon, 3,5 milyarı
aşmışsa -kayıtlara geçecek- 2021’de -2021 bütçesini görüştüğümüzde- göreceğiz
ki o başlangıç bütçesi, 5 milyarı da aşmış. 
Şöyle
bir geriye gidelim, önceki Cumhurbaşkanlarından ikisiyle kıyaslama yapmak
istiyorum: 10’uncu Cumhurbaşkanı Ahmet Necdet Sezer, sekiz yıl Cumhurbaşkanlığı
yaptı, sekiz yıl boyunca toplam harcadığı bütçe 197 milyon; bir yıllık
ortalaması 25 milyon. 11’inci Cumhurbaşkanı Abdullah Gül, yedi yıl
Cumhurbaşkanlığı yaptı, yedi yıl boyunca harcadığı para 746 milyon; artış var,
AKP’de doğal ama onun da yıllık ortalaması 106 milyon. 12’nci Cumhurbaşkanı
Recep Tayyip Erdoğan’ın kullandığı para bir yılda -2018’den bahsediyorum- 1
milyar 648 milyon, varın gerisini siz düşünün. (CHP sıralarından alkışlar)
Bu
bütçe, bir israf bütçesidir; bu bütçe, lüks bütçesidir, sefahat bütçesidir,
saltanat bütçesidir, şatafat bütçesidir! (CHP sıralarından alkışlar)
ÖZLEM
ZENGİN (Tokat) – O zaman Başbakanlığın bütçesi ne kadarmış?
TEKİN
BİNGÖL (Devamla) - Değerli arkadaşlarım, bir şeyden bahsediliyor: “İtibardan
tasarruf olmaz.” Bir ülkenin itibarı, demokrasisiyle ölçülür, özgürlükleriyle
ölçülür, insan haklarıyla ölçülür. Bir ülkenin itibarı, sarayıyla, şatafatıyla,
saltanatıyla, köşküyle, uçaklarıyla ölçülmez. Siz, eğer yoksul vatandaşlarınıza
aş, işsizinize iş sağlıyorsanız, işte o zaman itibarlı bir ülke olursunuz. Bu
ülkenin itibarı ne zaman yükseldi? Mustafa Kemal Atatürk Cumhurbaşkanı
olduğunda, 1.071 rakımlı Çankaya Köşkü’ne çıktığında bu ülkenin itibarı vardı.
(CHP sıralarından alkışlar) Bu ülkenin itibarı AKP’yle birlikte yerle yeksan
oldu, şimdi yerlerde sürünüyor. 
Bir
başka konu: Değerli arkadaşlarım, kurumlar var, atanmışlar, bir sürü atanmış
bakan var, o kurumların bürokratları var. Atanmışlar, kim atamış?
Cumhurbaşkanı. Demek ki liyakate göre, birikimine göre donanımlarına göre
atamış ama Sayın Cumhurbaşkanı bu atanmışları da itibarsızlaştırıyor. Nasıl?
Cumhurbaşkanlığında Danışmanlar Kurulu var. Danışmanların danışmanı var değerli
arkadaşlar. Düşünün, Danışma Kurulu, danışmanlar, danışmanların danışmanları
Cumhurbaşkanına servis yapıyorlar. Peki, bu bakanlar ne oluyor, bu bakanların
bürokratları ne oluyor değerli arkadaşlar? Bu bakanlar itibarsızlaştırılıyor,
bu bürokratlar itibarsızlaştırılıyor. Ben ve arkadaşlarım böyle bir muameleye
maruz kalsak bir saat o koltuklarda oturmayız; bir saat, bir saat
oturmayız.(CHP sıralarından alkışlar)
Şimdi,
dönelim, Danışma Kurulları var, bir de Yüksek İstişare Kurulu var değerli
arkadaşlar. Yol arkadaşları, birlikte yola çıktığı arkadaşlar, danışacak,
feyzalacak, onların birikiminden faydalanacak. Yok, yol arkadaşlarına danışmak
bile parayla. Yahu, sizin yol arkadaşlığınız, yoldaşlığınız, dostluğunuz da
parayla mı olacak? Herhâlde bir süre sonra Allah’ın selamı parayla alınıp
verilecek bu ülkede. Bu hâle getirdiler Türkiye’yi. (CHP sıralarından alkışlar)
Bir
başka konu: Milletin evi, eyvallah da milletin evi olması için milletin adamı
halkın içinde olacak, halkıyla kucaklaşacak; itibarsızlaştırmayacak, eşit
davranacak, herkesi kucaklayacak. Böyle bir şey var mı? Yaklaşabilene aşk
olsun. Peki, ya milletin evi… Ya, milletin evinde demir bariyerler,
korkuluklar, bir de etten duvar var; birkaç metre değil, yüzlerce metre
yaklaşamazsınız. Sözüm ona, sarayın camisine, kütüphanesine herkes elini kolunu
sallaya sallaya gidebiliyormuş; yok böyle bir şey. Araştırılmadan,
soruşturulmadan, isimler yazılmadan bir Allah’ın kulu onun önünden geçemez.
Alın size milletin evi! Milletin evi, Çankaya Köşkü. (CHP sıralarından
alkışlar) 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Milletvekili. 
TEKİN
BİNGÖL (Devamla) – Gün gelecek, benim yalnız ülkemin, benim güzel ülkemin
işsizlerine, yoksuluna, garibanına, esnafına, işverenine çile çektirenler
mutlaka iktidardan gidecekler ve yeniden tarafsız Cumhurbaşkanı, siyaset
gömleğini üzerinden çıkarıp 82 milyon vatandaşa eşit davranan Cumhurbaşkanı
Çankaya Köşkü’nde oturacak ve halkının içinde olacak, onlarla bütünleşecek.
Bir
ülkede eğer ah almışsanız, bir ülkede işçinin, çocukları taciz edilen
ailelerin, sokakta katledilen kadınların ve koltukları gasbedilen seçilmişlerin
ahını almışsanız o bütçeden hayır gelmez. Siz istediğiniz kadar “Hayırlara
vesile olsun.” deyin, ah almışsanız, hayırsızca işler yapılmışsa asla hayra
vesile olmayacak diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Söz sırası Aydın Milletvekili Bülent Tezcan’a ait. 
Buyurun
Sayın Tezcan. (CHP sıralarından alkışlar) 
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; Cumhurbaşkanlığı bütçesini görüşüyoruz; başka
bir ifadeyle, sarayın bütçesini görüşüyoruz; başka bir ifadeyle, tek adam
rejiminin bütçesini görüşüyoruz. 
Değerli
milletvekilleri, şu saatten sonra bütün sözlerim sarayadır, hazıruna değil. Buradan
söylediğim bütün sözlerin muhatabı saraydır. 
RECEP
ÖZEL (Isparta) – Binaya mı konuşuyorsun?
BÜLENT
TEZCAN (Devamla) – Diyorum ki: Saray bir bütçe teklifi hazırlamış, Millet
Meclisinin onayını istiyor, bizim onayımızı istiyor. Yani aslında milletin onayını
istiyor da ey saray erkânı, bu millet size niye güvensin? Bu millet size niye
güvensin? Bakın, bu rejimi, tek adam rejimini kurarken Anayasa değişikliğinde,
çıktınız milletin önüne devletin bütün imkânları ve parasıyla “Kuvvetler
ayrılığı olacak.” dediniz; tek adam rejimi geldi. Ne kadar yetki varsa, sarayda
bir kişinin elinde topladınız, bir kişinin elinde. Ne dediniz? Çıktınız
“Parlamento güçlenecek, daha güçlü bir Parlamento olacak.” dediniz,
milletvekillerini ayakçı durumuna düşürdünüz, milletvekillerini!
Milletvekilleri, değil sadece biz, iktidar milletvekilleri dahi bakanlara
ulaşamadığından şikâyetçi. 
METİN
YAVUZ (Aydın) – Ne alakası var?
RECEP
ÖZEL (Isparta) – Yahu bizim adımıza konuşma Bülent Bey.
BÜLENT
TEZCAN (Devamla) – Bu ayıbı gördünüz, sizin şikâyetiniz. Bu ayıbı gördüğünüz
için, alakası olduğu için nöbetçi bakanlık icat ettiniz nöbetçi çavuş, nöbetçi
onbaşı gibi. (CHP sıralarından alkışlar) Allah’tan…
RECEP
ÖZEL (Isparta) – Güzel bir uygulama.
BÜLENT
TEZCAN (Devamla) – Nöbette uyuyacak olurlarsa vay hâline bu memleketin. Yani
milletvekilleri nöbetçi bakanın kapısında kuyruk oluşturacak, kuyruk; hani
domates, biber, patlıcan kuyruğu oluşturttunuz ya şimdi de bakanın kapısında
milletvekili kuyruğu oluşturacaksınız; itibarlı parlamentodan anladığınız bu.
ÖZLEM
ZENGİN (Tokat) – O en çok sizde vardı o dönem.
NİLGÜN
ÖK (Denizli) – Yok öyle bir şey! Yanlış söylüyorsunuz. 
BÜLENT
TEZCAN (Devamla) – Sadece bu olsa… Yetmez. Bakanların yetkisi var mı? E, yok. O
bakana da sarayda bir paralel bakan tayin ettiniz, sarayda her bakanın bir
paraleli var. Bakanın da yetkisi yok. Yani tablo şudur değerli milletvekilleri:
Vekil bakana ulaşamaz, nöbetçi bakan saraydaki paralelini aşamaz. Vekil bakana
ulaşamaz, tablo bu. (CHP sıralarından alkışlar)
RECEP
ÖZEL (Isparta) – Paraleli de söylesene.
BÜLENT
TEZCAN (Devamla) – Ne dediniz arkadaşlar? Ne dedi, saray ne dedi kampanya
döneminde? “Koalisyonlar bitecek.” dedi. E daimî koalisyonlara muhtaç ettiniz
memleketi, her seçim öncesi ittifak siyaseti zorunlu hâle geldi. Hani, bitti
mi?
NİLGÜN
ÖK (Denizli) – Niye? Daha katılımcı oldu. 
BÜLENT
TEZCAN (Devamla) – Erdoğan çıktı, hepiniz çıktınız, dediniz ki: “Bu sistem
başkanlık rejimi değil, Cumhurbaşkanlığı hükûmet sistemi.” Erdoğan, daha
mazbatayı aldığı gün, mazbatanın mürekkebi kurumadan gazetecilere dedi ki:
“Bana bundan sonra artık ‘Başkan’ diyebilirsiniz.” Hani, ne oldu? Millet
başkanlık rejimine itibar etmeyecek, onu bildiğiniz için öyle söylüyordunuz,
mazbatanın mürekkebi kurumadan “Bana ‘Başkan’ diyebilirsiniz.” dediniz. Şimdi,
soruyorum: Ya, bu millet size niye güvensin? Hangi dediğiniz birbirini tuttu,
Allah’ınızı severseniz, niye güvensin? (CHP sıralarından alkışlar)
“Ekonomi
uçacak.” dediniz. Ne oldu? Dolar uçtu, dolar uçtu. 16 Nisan referandumunda
dolar 3,73; 24 Haziran 2018’de 4,66; bugün 5,85; yüzde 50 artmış. “Faiz
lobisinin belini kıracağız.” dediniz, öyle değil mi? “Faiz lobisinin belini
kıracağız.” dediniz, memleketi tefeciye muhtaç ettiniz, memleketi tefeci
cennetine çevirdiniz.
ATİLA
SERTEL (İzmir) – Vatandaşın belini kırdılar. 
BÜLENT
TEZCAN (Devamla) – Bakın, 2003 yılı ile 2019 yılları arasında devletin sadece
içeride faize ödediği para 769 milyar lira. Dışarıda da daha bir felaket.
Dışarıda faize ödenen para 173 milyar dolar. Düşünebiliyor musunuz ya, 173
milyar dolar. 
BEKİR
KUVVET ERİM (Aydın) – 2003’ten önce ne kadar ödenmiş?
BÜLENT
TEZCAN (Devamla) - Yani doğmamış çocukların geleceğini Londra bankerlerine
ipotek ettiniz, Londra bankerlerine ipotek ettiniz. (CHP sıralarından alkışlar)
Daha
neyi söyleyelim? “Zamlar sona erecek.” dediniz, doğal gazdan elektriğe yüzde
64’ten yüzde 70’e kadar yapılan zammı mı? Çiftçi toprağa muhtaç, toprak
çiftçiye muhtaç. 2 Trakya büyüklüğündeki toprak ekilemez hâlde, 2 Trakya
büyüklüğündeki toprak. Sivas’ın nüfusundan fazla vatandaş, çiftçi üretimi
bırakmış; 651 bin çiftçi ekimi bırakmış, bırakmış. Memleket sanki İstiklal
Harbi’ndeki, Balkan Harbi’ndeki gibi, toprak işleyecek adam arar duruma gelmiş.
Memleketi on yedi yılda getirdiğiniz nokta bu. Hangisine inansın? Bu millet
size niye güvensin kardeşim? 3600 ek göstergeden EYT’ye, işsizlikten
yolsuzluğa, verdiğiniz hangi sözü tuttunuz? Bir dönün bakın bakalım.
Şimdi,
“FETÖ’yle mücadele” dediniz, öyle mi? “FETÖ’yle mücadele” dediniz, FETÖ borsası kurdunuz. Limoncu FETÖ’cü,
portakalcı FETÖ’cü, yumurtacı FETÖ’cü, FETÖ borsasından hisse senedi alabilecek
parası olan milyarder turizmci muteber şahsiyet sizin nezdinizde! (CHP
sıralarından alkışlar) Yarattığınız tablo bu, böyle bir Türkiye yarattınız.
Ha,
bir de başka bir şey var: Sarayın avukatları da FETÖ borsasının spekülatörleri
olmuşlar, bir borsa spekülasyonu doğmuş. (CHP sıralarından “Bravo” sesleri,
alkışlar) Yani “paralel devletle mücadele” dediniz, yeni paralel devletler,
yeni cemaatler yarattınız. Adliye koridorlarına gidin, hastane koridorlarına
gidin, Emniyet koridorlarına gidin, İçişleri Bakanlığı koridorlarına gidin,
devletin koridorlarına gidin, her birini bir cemaat ya Hakyolcular ya
Menzilciler ya bir başkası parsellemiş. Bu devleti parsel parsel yeni cemaatlere
sattınız! Getirdiğiniz tablo bu. (CHP sıralarından alkışlar)
Şimdi
“Millet bize güvensin.” diyorsunuz. Ya, bu millet size niye güvensin? “Millî
irade” dediniz, İstanbul’da kaybettiğiniz seçimde sandığı tekmelediniz ama
Allah’tan millet döndü, 806 bin tane tekme attı size! Ondan sonra anladınız ne
olduğunu. (CHP sıralarından alkışlar) 
“Darbelere
karşıyız.” dediniz, 20 Temmuz darbesini tezgâhladınız. KHK cehennemi yarattınız
Türkiye’de, KHK cehennemi. Demokrasiyi tabuta koyup son çiviyi üstüne çaktınız.

ÖZNUR
ÇALIK (Malatya) – 15 Temmuza “tiyatro” diyenleri Allah’a havale ediyoruz,
Allah’a havale ediyoruz. 
BÜLENT
TEZCAN (Devamla) – Hoş, zaten “Darbecileri yargılıyoruz.” dediğiniz Kenan
Evren’e de vazo hediye etmiştiniz zamanında, öyle de bir tıynetiniz, öyle de
bir geçmişiniz var.
ÖZNUR
ÇALIK (Malatya) – 15 Temmuza “tiyatro” diyen siz değil misiniz?
BÜLENT
TEZCAN (Devamla) – 15 Temmuzda biz buradaydık.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ÖZNUR
ÇALIK (Malatya) – 15 Temmuza “tiyatro” diyen siz değil misiniz?
ÖZGÜR
ÖZEL (Manisa) – Değiliz, yok öyle bir şey; bizde “tiyatro” diyen yok. 
BÜLENT
TEZCAN (Devamla) – 15 Temmuzda biz buradaydık. 15 Temmuzda şurada “Bugün
tankların üzerine çıkma zamanıdır.” diyen benim, ben. (CHP sıralarından
alkışlar) Buradaki arkadaşlarımızla beraber “Tankın üstüne çıkma zamanıdır.”
diyen benim. Bırakın 15 Temmuzu. 15 Temmuzun mirasını yiye yiye tüketemediniz,
15 Temmuz şehitlerinin parasıyla da doymadınız, 15 Temmuz şehitlerinin
parasıyla da doymadınız! (CHP sıralarından alkışlar, AK PARTİ sıralarından
gürültüler) “Dünya lideriyim.” dediniz, “Dünya lideriyim.” dediniz, Trump’ın
önünde esas duruşa geçtiniz. (CHP sıralarından alkışlar)
RAMAZAN
CAN (Kırıkkale) – Yapma be!
BÜLENT
TEZCAN (Devamla) - Kendi Cumhurbaşkanına hakaret etti diye kendi evlatlarınızın
peşine hafiye taktınız, Trump’ın hakaretlerinin tamamını sineye çektiniz. 26
bin kişi hakkında soruşturma açıldı bir yıl içerisinde, ya, Abdülhamit
istibdadında bile bu kadar hafiye yoktu. Yazıktır, ayıptır ya, ayıptır! (CHP
sıralarından alkışlar)
Şimdi,
son sözüm teşekkür için, bitiriyorum. 
Şimdi,
çıkıp bize diyorsunuz ki: “Bu bütçeye güvenin.” Neyine güveneceğiz?
(Mikrofon
otomatik cihaz tarafından kapatıldı)
BÜLENT
TEZCAN (Devamla) – Selamlayacağım Başkanım.
Neyine
güveneceğiz? Neyine güveneceğiz arkadaşlar, neyine güveneceğiz? Güvenecek bir
şey bırakmadınız. Düşün bu milletin yakasından, yapacağınız en hayırlı iş odur.

Teşekkür
ediyorum. Sağ olun. (CHP sıralarından alkışlar)
BAŞKAN
– Söz sırası İstanbul Milletvekili Sayın Gürsel Tekin Bey’e ait.
Buyurun
Sayın Gürsel Tekin. (CHP sıralarından alkışlar) 
CHP
GRUBU ADINA GÜRSEL TEKİN (İstanbul) – Sayın Başkan, sayın milletvekillerimiz;
2020 bütçesini görüşürken 2019’da manzaranın ne olduğunu ufacık fotoğraflarla
sizlerle paylaşmak istiyorum.
Milletvekili
olarak Enerji Bakanımıza doğal gazla ilgili sormuş olduğum bir sorudan dolayı,
Sayın Bakan, şu andaki doğal gazı ortalama piyasa koşullarının yüzde 59 altında
verdiğini ifade etmiş. Çok merak ediyorum, acaba aynı fiyatlarla verilmiş
olsaydı… Bütün buna rağmen şu anda benim yaşadığım şehirde, İstanbul’da 463 bin
hanenin ne yazık ki gazı kesilmiş. Türkiye’de 3 milyon 300 bin hanenin
elektriği kesilmiş. Yine, benim yaşadığım şehirde, İstanbul’da 2018 ve 2019
yıllarında 520 bin hanenin, ne yazık ki suyu kesilmiş. Şöyle bir düşünün, en
insani hakkımız olan hava ve su gibi... Suların kesilmesinin ne olduğunu
anneler, babalar ve sizler takdir edin. 
Yine,
sizin iktidara gelişinizi sağlayan 2001 yılındaki ekonomik krizi hatırlatmak
istiyorum. Ankara’da, Siteler esnafı var, Siteler’i bilirsiniz. Özellikle
Ankara Milletvekillerine hatırlatmak istiyorum. Uygun bir zamanınızda,
Siteler’de manzaranın ne olduğunu görmenizi çok arzu ediyorum. İstanbul
Milletvekili olarak, asgari 6 kez Siteler’e gittim. 2001 yılında, yani
koalisyon döneminde Siteler’de bir tek kapalı dükkân yoktu. Şu anda, ne yazık
ki Siteler’in yarısı kepenk kapatmış. Sadece Siteler esnafı kepenk kapatmamış,
aynı zamanda -üzülerek söylüyorum- devlet de kepenk kapatmak zorunda kalmış. Bu
ne demektir, yani 2 tane vergi dairesi vardı, devlet vergi dairesinin 1
tanesini kapatmak zorunda kalmış, geri kalan esnafın yarısı da borç batağında
ve icra kıskacında.
Değerli
arkadaşlar, yine çok dramatik bir manzara: Özellikle Söğütözü’nde, bir
tarafında AK PARTİ, hemen yakınında kendi partim ana muhalefet, biraz
ilerisinde İYİ PARTİ, çok yakınında Türkiye Odalar ve Borsalar Birliği, çok çok
yakınında yine Ticaret Odası ve ortasında 82 milyon vatandaşımızı ilgilendiren,
Türkiye’nin en büyük icra dairesi. Bu icra dairesinde 21 milyon 800 bin
vatandaşımızın ne yazık ki icra dosyaları var. 
Doğrusu,
bütün bu manzaralara baktığımızda… Geçen hafta arkadaşlarımızla bir icra
dairesine uğramak zorunda kaldık, sabah sayfaya baktığımızda geçen hafta,
pazartesi günü 28.850 icra dosyası ne yazık ki o gün işleme girmiş yani her gün
28 bin ila 30 bin vatandaşımız icrayla karşı karşıya kalıyor. Bütün bu
manzaralara baktığınızda, 2001 ekonomik krizi döneminde icra dosyası sayısı 8 milyonken
şimdi, ekonomi çok iyi ama, icra dosyası 22 milyona yaklaşmış. 
Değerli
arkadaşlar, işsizlik oranıyla ilgili arkadaşlarımız çok şeyler söylediler ama
asıl altını çizerek söylemek istediğim, özellikle genç nüfusun çok olmasıyla
övündüğümüz ülkemizle ilgili bir başka sorun var. TÜİK verilerine baktığımızda,
Türkiye’de 2001 yılındaki doğurganlık oranı 2,30; şu andaki doğurganlık oranı
1,87. Yani Sayın Erdoğan, her düğünde “Mutlaka 3 çocuk, 4 çocuk yapın.” diyor
ama insanların buna itibar etmediğini, özellikle ve özellikle listeye de
baktığımızda… 
ÖZNUR
ÇALIK (Malatya) – 1,99 doğurganlık hızı Gürsel Bey. TÜİK’in son yayımlamış
olduğu rakamlara göre 1,99.
GÜRSEL
TEKİN (Devamla) – Öyle olsun, fark etmez, o olsun ama geldiğiniz tarihte neydi
Hanımefendi, ona da bir bakarsanız, geldiğiniz tarihe baktığınızda o noktada. 
Bakın,
şurada, bende liste var, yıl yıl düşüş var.
ÖZNUR
ÇALIK (Malatya) – Bende de var. 
GÜRSEL
TEKİN (Devamla) – Bu, aynı zamanda, önümüzdeki on beş yıl sonra nüfusun
yaşlanacağını ve ekonomik sorunla karşı karşıya kalabileceğimizi gösteriyor. 
İkincisi,
özellikle de ekonomik krizlerin olduğu dönemlerde düşüşlerin yoğun olduğunu
görebilirsiniz. Doğurganlık oranı 2’nin altına düşmüş yani bütün bu
teşviklerinize rağmen düşüşün çok can alıcı olduğunu hatırlatmak istiyorum. 
Tabiî
sadece buralar değil, örneğin Kayseri NATO Caddesi’ne baktığınızda, Adana’ya,
Bursa’ya, İstanbul’un Kapalı Çarşı’sına -yani Kapalı Çarşı’yı hepiniz çok iyi
bilirsiniz ki Türkiye'nin, Türk ekonomisinin en önemli yerlerinden bir
tanesidir- nereye giderseniz gidin, yoğun bir şekilde kapalı dükkânları
görebilirsiniz. Sadece son bir buçuk yıl içerisinde binlerce dükkânın kepenk
kapattığını çok net olarak verilerde görebilirsiniz. Bütün buna rağmen,
gerçekten benim de şaşkınlıkla izlediğim, 2001 ekonomik krizi, 1994, ondan
önceki krizlerin tamamında neredeyse televizyon televizyon bu meseleleri
anlatan “sivil toplum örgütleri” dediğimiz esnaf temsilcilerinin -örneğin
ticaret odası, sanayi odası başkanları, Türkiye Odalar ve Borsalar Birliği
Başkanı- oda başkanlarının suskunluğunu da anlayabilmiş değilim. Eğer böyle
devam ederseniz sevgili oda başkanları, inanın bir yıl sonra aidat da
alamayacaksınız çünkü o aidatlardan caka atabiliyorsunuz; altınızdaki lüks
araçlar, oturduğunuz mekânların tamamı esnaflarımızın ödediği vergilerle
oluyor. 
Bu
manzaranın, 2020 yılında Türkiye’nin beklentilerine cevap verebilecek bir
bütçenin olmadığını gösterdiğini söylemek istiyorum.
Hepinize
saygılar, sevgiler sunuyorum, sağ olun var olun. (CHP sıralarından alkışlar)
BAŞKAN
– Söz sırası, Mersin milletvekili Ali Mahir Başarır’a ait.
Buyurun
Sayın Başarır. (CHP sıralarından alkışlar)
CHP
GRUBU ADINA ALİ MAHİR BAŞARIR (Mersin) – Sayın Başkan, değerli milletvekilleri;
Genel Kurulu saygıyla selamlıyorum.
3
milyar 153 milyon lira gibi itibarlı bir bütçeyi konuşmak üzere söz aldım.
Evet,
bu bütçeyi anlamak için bir önceki Sayıştay raporlarından bazı örnekleri
verelim, bakalım, bu sarayın bütçesi nasıl kullanılmış? Mesela sarayımızın 10
milyon lira giyecek ve tuhafiye gideri var. Değerli milletvekilleri, biz bu
parayla 20 bin tane takım, 60 bin kravat, 50 bin tane gömlek alabiliyoruz. Ama
bu ülkede çocuğuna 2 metre kumaştan pantolon alamayan bir baba intihar ediyor;
işte itibarınız! (CHP sıralarından alkışlar) 
RECEP
ÖZEL (Isparta) – Doğru değil o ya.
RAMAZAN
CAN (Kırıkkale) – Doğru değil o.
ALİ
MAHİR BAŞARIR (Devamla) – Saray için 4 tane zırhlı araç aldık, 80 milyon
verdik. Onu bir kenara koyalım, sarayın sadece araçlarının lastik gideri 2,2
milyon. Bunlar Sayıştay raporlarından. Ama bu ülkede yüz binlerce vatandaş
çocuklarına 10 liraya lastik ayakkabı alamıyor.
RECEP
ÖZEL (Isparta) – Hadi oradan ya! Hadi oradan! Sen yaşamıyor musun Türkiye'de.
ALİ
MAHİR BAŞARIR (Devamla) – Şimdi, sarayımızın 6,3 milyon yiyecek içecek gideri
var; itibarınız. Ama benim ülkemde pazara gidemeyen bir baba intihar ediyor,
cebinden 1,5 lira çıkıyor itibarlı milletvekillerim!
Evet,
sarayımızın sadece hediye paketlerine –hediye demiyorum- 800 bin lira
ayırmışsınız, boş kutulara. Ama kiler boş, dolap boş, halkın çantası boş.
En
ilginç olanı, sarayın 145 bin lira yem gideri var. Ya, çok merak ettim, bu
Cumhurbaşkanı ne besliyor? Aslan, timsah, sırtlan, ne besliyor bu adam? (CHP
sıralarından alkışlar) Sonra aklıma geldi, beyefendi organik besleniyor,
organik. Yani yumurtası, tavuğu, eti, koyunu, sütü, peyniri; beyefendi organik
beslenmesinin yem parasını halkın vergisinden alıyor; işte sizin itibarınız!
(CHP sıralarından alkışlar)
RECEP
ÖZEL (Isparta) – Hadi oradan ya! Bu kadar da seviye düşmez ki ya!
ALİ
MAHİR BAŞARIR (Devamla) – Evet, evet, senin seviyen de belli, senin seviyeni
İstanbul’da gördük, sen bir sus!
RECEP
ÖZEL (Isparta) – Bu kadar seviye düştü. Tavuğa kadar düştü, tavuğa.
ALİ
MAHİR BAŞARIR (Devamla) – Sarayın aylık elektrik faturası ne kadar? 850 bin
lira. 
Beyler,
2019 Ocak-Eylül ayları arasında 3,5 milyon insanın elektriği kesilmiş, Fatih’te
4 kardeş 607 lira elektrik faturasını ödeyemediği için intihar ediyor. Siz de
bu bütçeyle övünüyorsunuz.
Rize
eşrafından Cumhurbaşkanımız. Halkın tepesine 10 liralık çayları atıyor. Ya
kendisi… Kilosu 4.500 lira olan beyaz çayını yudumluyor. İşte itibarınız!
METİN
YAVUZ (Aydın) – Her şey yalan!
ALİ
MAHİR BAŞARIR (Devamla) – Burada bir de Sayıştayın denetiminden geçmeyen
harcamalar var. Mesela nedir? Sayın Cumhurbaşkanının çatal bıçak takımına 1,5
milyon lira vermişiz, iyi kessin diye. Sayın Cumhurbaşkanının bir seferlik
mutfak kullanım araçlarına 1,4 milyon vermişiz. Süs eşyalarına 3,6 milyon
vermişiz. Beyefendimizin saray mobilyaları 39 milyon. Peki, son marifeti ne?
Yüzen saray. Yatına da 57 milyon lira para ayrılmış. 
RECEP
ÖZEL (Isparta) – Bak suyu döktün, yalan söylediğin belli oldu! 
ALİ
MAHİR BAŞARIR (Devamla) - Yalanı kimin söylediği belli. 
Bakın,
ben plakalarınıza bakıyorum, AK; tabelanıza bakıyorum AK; isminize bakıyorum,
AK. Keşke sizin şu sokakta da yüzünüz ak olabilseydi! Keşke. (CHP sıralarından
alkışlar) 
Sayın
Fuat Oktay, hoş geldiniz. Ama neden siz geldiniz?
AHMET
SALİH DAL (Kilis) – On sekiz yıldır halkın desteğini alan siz misiniz?
ALİ
MAHİR BAŞARIR (Devamla) – Ben çok merak ediyorum, neden siz geldiniz? Bu
sarayın bütçesini savunmak yiyip içen, kullanan Recep Tayyip Erdoğan’a düşmez
miydi? 
RECEP
ÖZEL (Isparta) – Hadi oradan! 
ALİ
MAHİR BAŞARIR (Devamla) - Sayın Cumhurbaşkanı ayda bir Trump’a hesap verirken
halkın Meclisine mi hesap veremiyor, ben çok merak ediyorum. 
CUMHURBAŞKANI
YARDIMCISI FUAT OKTAY- Biz hesap sorarız, vermeyiz! Uluslararası camiada hesap
sorarız!
ALİ
MAHİR BAŞARIR (Devamla) - Evet, evet, ne durumdasınız biliyor musunuz? 
ÖZNUR
ÇALIK (Malatya) – Siz şu an hangi durumdasınız biliyor musunuz? Tam bir
şarlatansın! Şarlatanlık yapıyorsun! 
ALİ
MAHİR BAŞARIR (Devamla) - Bakın, bütçe görüşülürken asgari ücreti açıklamaktan
âcizsiniz, âciz! Utanıyorsunuz! (AK PARTİ sıralarından gürültüler) 
BAŞKAN
– Sayın milletvekilleri…
ALİ
MAHİR BAŞARIR (Devamla) – Sayın Başkanım, hiç sorun yok, istediğini
söylesinler. Siz nasıl geldiniz, nasıl, siz ona bakın. 
SEMİHA
EKİNCİ (Sivas) – Şehit cenazesinde güldüğünün hesabını ver sen önce!
ALİ
MAHİR BAŞARIR (Devamla) – Sayın Cumhurbaşkanı ve siz, bir elinizde Kur'an,
dilinizde iman ama şu anda sizi görüyorum ki her tarafınız yalan, talan…
ÖZLEM
ZENGİN (Tokat) – Artık sizde, sizinkiler daha iyi yapıyor bizden.
RAMAZAN
CAN (Kırıkkale) – Hadi be! Hadi be!
RECEP
ÖZEL (Isparta) – Hadi oradan!
ÖZLEM
ZENGİN (Tokat) – Sizinkiler daha iyi yapıyor, sizinkiler. Eyüp Sultan’da kim
okuyor?
ALİ
MAHİR BAŞARIR (Devamla) – Evet, sizin hâliniz bu! Bu! Ben neye üzülüyorum
biliyor musunuz? 
Şu
“itibar” dediğiniz şu itibarınız ahretteki en büyük günahınız olacak sizin! Hiç
utanmıyorsunuz, hiç sıkılmıyorsunuz, bana cevap veriyorsunuz. (AK PARTİ
sıralarından gürültüler)
RAMAZAN
CAN (Kırıkkale) – Hadi be! Doğru konuş be!
RECEP
ÖZEL (Isparta) – Şehit cenazesinde bile gülerek şarlatanlık yapan birisin sen.
ALİ
MAHİR BAŞARIR (Devamla) – Bakın, ben…
RAMAZAN
CAN (Kırıkkale) – Sen utanıyor musun? Utanıyor musun sen?
ALİ
MAHİR BAŞARIR (Devamla) – Ben gayet utanma duygusuna sahibim. 
(Mikrofon
otomatik cihaz tarafından kapatıldı) 
RECEP
ÖZEL (Isparta) – Şehit cenazelerinde sizi görüyorum. Neredesin sen öyle? Hangi
bölücünün yanındasın?
RAMAZAN
CAN (Kırıkkale) – Terbiyesiz!
ALİ
MAHİR BAŞARIR (Devamla) – Bende terbiye var…
BAŞKAN
– Sayın milletvekilleri… Değerli milletvekilleri…
Sayın
Milletvekili, toparlayın, buyurun. 
ÖZLEM
ZENGİN (Tokat) – Sayın hatibi de uyarır mısınız Sayın Başkan. Hiç temiz bir dil
değil.
EKREM
ÇELEBİ (Ağrı) – Sayın Başkanım, kürsüye yakışmayan bir milletvekili, böyle bir
ifade mi olur ya? Bu doğru bir şey değil! 
RAMAZAN
CAN (Kırıkkale) – Temiz bir dil kullan.
ALİ
MAHİR BAŞARIR (Devamla) – Ben temiz bir dil kullanıyorum.
ÖZLEM
ZENGİN (Tokat) – Hiç de temiz değil; hiç değil, hiç değil. 
EKREM
ÇELEBİ (Ağrı) – İftira atmaktan başka bir şeyin yok mu kardeşim senin ya!
ALİ
MAHİR BAŞARIR (Devamla) – Son cümlelerimi söyleyeyim o zaman. Şu kürsüye
geldiğimiz zaman sol taraf bizi konuşturmuyor… 
OSMAN
AŞKIN BAK (Rize) – CHP’deki FETÖ’den haber ver, CHP’deki FETÖ’den!
ALİ
MAHİR BAŞARIR (Devamla) – Sayın Öztunç, Sayın Yavuzyılmaz, bu termik
santraldeki filtreler için uğraştınız ama teessüf ediyorum; burada 4
milletvekili var, onlara da bir filtre takın, asıl çevre kirliliğini, gürültüyü
yapan onlardır. (CHP sıralarından alkışlar, AK PARTİ sıralarından gürültüler)
RAMAZAN
CAN (Kırıkkale) – Hadi oradan! Hadi oradan!
ÖZLEM
ZENGİN (Tokat) – Sayın Başkan, söz istiyorum. Bir cümle söylemem lazım. 
BAŞKAN
– Buyurun.
OSMAN
AŞKIN BAK (Rize) – CHP’deki FETÖ’ye ne oldu? Ondan haber ver!
ALİ
MAHİR BAŞARIR (Mersin) – Bağırma! 
RAMAZAN
CAN (Kırıkkale) – Otur be! Otur yerine!
BAŞKAN
– Özlem Hanım konuşuyor beyler…
Buyurun.

V.- AÇIKLAMALAR
1.- Tokat Milltevekili Özlem Zengin’in, her grubun gruplar adına
konuşmaları bittikten sonra Grup Başkan Vekillerine söz hakkı tanınmasının
faydalı olacağına ve eleştiriler yapılırken üsluba özen gösterilmesi
gerektiğine ilişkin açıklaması
ÖZLEM
ZENGİN (Tokat) – Sayın Başkanım, iyi çalışmalar hepimize. 
Tabii,
prensip olarak her bir grubun konuşmasını yaptıktan sonra bir değerlendirme
yapmamızda bir fayda var, böyle konuşmuştuk. HDP Grubu konuştu, üzerine
konuşmadık; konuşacağız fakat ben cevap hakkımızı mahfuz tutarak şunu ifade
etmek istiyorum: Sayın hatipler konuşurken elbette çok tabiidir eleştirilerini
dile getirmeleri fakat kullandıkları üslup öyle bir şey ki… Yani önümüzde
beklememiz gereken bir saat, bir buçuk saat vakit var; bu kadar süre içerisinde
bu kadar tahrikkâr bir konuşma Genel Kurulu hakikaten çok rahatsız ediyor,
ajite ediyor. O sebeple, muhakkak ki eleştiri olacak, zaten onun için var
siyasi partiler arasındaki farklılık ama üslup konusunda özel bir hassasiyetin
olması gerektiğini düşünüyorum; hatırlatmanızı da hassaten rica ediyorum.
Teşekkür
ederim. (AK PARTİ sıralarından alkışlar) 
BAŞKAN
– Çok teşekkür ederim, sağ olasınız.
Özgür
Bey, buyurun.
2.- Manisa Milletvekili Özgür Özel’in, Grup Başkan Vekillerinin bütçe
görüşmeleri sırasında partisini, genel başkanını veya grubunu müdafaa için
gerekli gördüğünde söz talep etmesinin tabii olduğuna, Isparta Milletvekili
Recep Özel’in Mersin Milletvekili Ali Mahir Başarır’a yönelik sarf ettiği bazı
sözlerinin İç Tüzük’ün 161’inci maddesi gereğince Meclisten geçici çıkarma
cezası gerektirdiğine ilişkin açıklaması
ÖZGÜR
ÖZEL (Manisa) – Sayın Başkan, görüşmeler yapılırken sayın grup başkan
vekillerinin herhangi bir zamanda partisini, genel başkanını veya grubunu
müdafaa için gerekli gördüğünde söz alma hakkını son derece tabii bulurum, o
konuya söyleyecek bir sözüm yok.
Kürsüdeki
arkadaşımızın konuşması ortada. Kürsüde bir hakaret olursa zaten Cumhurbaşkanı
ve avukatları sektirmeden davayı açıyorlar. Ben, arkadaşımızın ifadelerinde
hakaret sayılabilecek hiçbir şey duymadım; tutanak istedim, birlikte bakalım.
Ama Sayın Grup Başkan Vekilinin hemen arkasındaki Sayın Genel Başkan Yardımcısı
hanımefendinin ve İstanbul seçimlerinin iptaliyle tanınan Sayın Recep Özel’in;
konuşmacının konuşmasını defalarca kesip kendisine ağır hakaretlerde
bulunduklarını, mahkemeler tarafından tazminatla cezalandırılarak hukuk
tarafından da tescil edilmiş 2 kelimeyi kullandıklarını duyduk. Bu konuda
takdir arkadaşımızındır tazminat hukukunu işletip işletmemek konusunda ancak İç
Tüzük’ün 161’inci maddesinin, “Cumhurbaşkanına, Meclisi yönetenlere…” diye
sayarken devamında milletvekillerine hakaret etmenin de bir disiplin suçu
olduğunu ve cezayı gerektirdiğini söylediğini hem Başkanlık Divanının
takdirlerine sunuyorum hem de arkadaşlara böyle bir yaklaşımın İç Tüzük
açısından da sizi meneden, cezalandıracak bir husus olduğunu söylemek
istiyorum. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Bitiriyorum Sayın Başkan. 
Para
cezası kısmıyla ilgili grubumuzun tutumunda bir değişiklik yok ancak 161’in
3’üncü fıkrası “Görüşmeler sırasında Cumhurbaşkanına, Türkiye Büyük Millet
Meclisine, Türkiye Büyük Millet Meclisi Başkanına ve Türkiye Büyük Millet
Meclisi Başkanlık Divanına, Başkanlık görevini yerine getiren Başkanvekiline ve
milletvekiline” diyerek devam ediyor. Meclisten geçici çıkarma cezası
gerektirdiğini takdirlerinize arz ediyorum. 
Teşekkür
ederim. 
RECEP
ÖZEL (Isparta) – Efendim, tutanaklara bakalım, hangimiz ağır konuşmuş ortaya
koyalım.
ÖZLEM
ZENGİN (Tokat) – Sayın Başkan, bir cümle daha… 
BAŞKAN
– Özlem Hanım, bir dakika …
Ben
şahsen Meclis Başkan Vekili olarak… 
OSMAN
AŞKIN BAK (Rize) – “Bir elinde Kur'an, bir elinde bilmem ne.” deyip hakaret
etti herkese. Tutanağa baktın mı? 
ÖZGÜR
ÖZEL (Manisa) – Kim kime diyor? 
ÖZLEM
ZENGİN (Tokat) – Hatibiniz, hatibiniz. 
OSMAN
AŞKIN BAK (Rize) – Arkadaşınız. 
ÖZGÜR
ÖZEL (Manisa) – Hatibin konuşması ortada, alın bakın. 
OSMAN
AŞKIN BAK (Rize) – Bakacağız işte şimdi. 
BAŞKAN
– Sayın milletvekilleri, Osman Bey; bir dakika dinler misiniz. 
Ben
şahsen bir milletvekiline “Sataşmayın, laf atmayın.” demeyi çok anlamsız
buluyorum ama buradan samimi olarak söyleyeyim: Ya, Recep Bey, Isparta’dan bir
heyet gelmiş, seni bekliyor! (Gülüşmeler) Durmadan laf atıyorsun gözünü
sevdiğim ya. (CHP ve İYİ PARTİ sıralarından alkışlar) 
Özlem
Hanım, buyurun. 
3.- Tokat Milletvekili Özlem Zengin’in, Mersin Milletvekili Ali Mahir
Başarır’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin sekizinci tur görüşmelerinde CHP Grubu
adına yaptığı konuşmasındaki bazı ifadelerinin hakaret içerdiğine ilişkin açıklaması
ÖZLEM
ZENGİN (Tokat) – Sayın Başkanım, Sayın Özel’in hatırlattığı 161’inci maddenin
üçüncü fıkrası fevkalade önemli. Burada kastedilen şeyi daha evvel pek çok
konuşmada hatırlatma ihtiyacı duyduk, bir daha ifade etmek istiyorum:
Milletvekillerine hakaret olmayacağı gibi, Cumhurbaşkanına da hakaret olmaz.
Bazen kelimelerin bizatihi kendisi hakarettir, bazen benzetmeler. Sayın hatibin
konuşmalarındaki benzetmelerin başı sonu, her tarafı hakaret içeriyor. Bu
manada eleştiriye sonuna kadar varız ama üslubuyla, edebiyle. 
Teşekkür
ederim. 
BAŞKAN
– Teşekkür ederim. 
ÖZGÜR
ÖZEL (Manisa) – Başkanım, tutanağa geçsin: Takdir milletin; burada tekrar
etmekten utanç duyacağım kelimelerle laf atan arkadaşlarını duymayıp… 
ÖZLEM
ZENGİN (Tokat) – Ben herkesi duyuyorum. 
YUSUF
BAŞER (Yozgat) – Eleştiri mi hakaret mi kardeşim! 
ÖZGÜR
ÖZEL (Manisa) – …yapılan eleştiriye, en ufak bir hakarete tazminat davasını
sektirmeyen Cumhurbaşkanının avukat ordusu varken hâlâ daha burada böyle bir
hassasiyeti görüp o sözleri duymamayı da gerçekten yakıştıramıyorum. 
ÖZLEM
ZENGİN (Tokat) – Biz hepsini duyuyoruz Özgür Bey, nereden biliyorsunuz? Siz
kendi konuşmacınızı duymuyorsunuz. 
ÖZGÜR
ÖZEL (Manisa) – Ya, yanınızda “şarlatan” diyor adam, arkanızda “şarlatan”
diyor. 
ÖZLEM
ZENGİN (Tokat) – Ben duyuyorum, hoş bir şey değil, uyarıyorum. 
ÖZGÜR
ÖZEL (Manisa) – Hayır ama “Hoş bir şey değil.” lafını tutanak altında
söyleseniz tamam, açıkta olan kusurun tenhada özrü olmaz. 
ÖZLEM
ZENGİN (Tokat) – Ben duyuyorum, uyarıyorum. 
ÖZGÜR
ÖZEL (Manisa) – Bunları duyuyorsanız mikrofona söyleyin. 
BAŞKAN
– Sayın milletvekilleri, bütçe Türk milleti tarafından takip ediliyor ve
karşılıklı laf atmaları, hatibe karşı laf atmaları doğru bulmadığımı ifade
ediyorum. 
ÖZGÜR
ÖZEL (Manisa) – Sayın Başkan, hem “Doğru bulmuyorum.” diyor hem tutanak altında
söylemiyor. Açıkta olan kusurun tenhada özrü olmaz. (CHP sıralarından alkışlar)

ÖZLEM
ZENGİN (Tokat) – Sayın Başkanım, ben gizli saklı konuşan biri değilim; aleni
olarak da söylüyorum: Ben “şarlatan” kelimesini şahsen doğru bulmuyorum. Bunu
buradan da söylerim. Ama milletvekili arkadaşımız kendi sorumluluğunu alarak
bunu söyler, kendi hakkıdır. Ben de Grup Başkan Vekili olarak ve arkadaşım
olarak da doğru bulmadığımı söylerim. O yüzden onu duymamak, bunu duymamak falan
diye bir şey yok. Biz adiliz herkese, doğru söylüyorsa doğru, yanlışa yanlış.
BAŞKAN
– Çok teşekkür ederim Sayın Grup Başkan Vekili.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
- Şimdi söz sırası İstanbul Milletvekili Yüksel Mansur Kılınç’ta.
Buyurun
Sayın Milletvekili. (CHP sıralarında alkışlar)
CHP
GRUBU ADINA YÜKSEL MANSUR KILINÇ (İstanbul) Sayın Başkan, değerli milletvekilleri;
Millî İstihbarat Teşkilatı ve Millî Güvenlik Kurulu Genel Sekreterliği
bütçeleriyle ilgili söz aldım. Genel Kurulu saygıyla selamlıyorum.
Vatan
savunması gibi kutsal bir görev uğruna hayatını kaybeden şehitlerimizi saygıyla
anıyor, gazilerimize şükranlarımızı sunuyorum.
Başta
Suriye’de terör örgütlerine karşı mücadele veren Mehmetçiklerimiz olmak üzere
şu anda görevleri başında bulunan güvenlik güçlerimize de başarılar diliyorum.
(CHP sıralarından alkışlar)
Sayın
milletvekilleri, güvenlik ve savunma kurumlarına 2020 yılı bütçesinden ayrılan
pay 2019 yılına göre artmış, toplam bütçenin yüzde 13 oranıyla 141 milyarı
bulmuştur. Emniyet Genel Müdürlüğü ve Jandarma Genel Komutanlığının personel
sayısı yaklaşık 500 bindir. Türk Silahlı Kuvvetleri, Millî İstihbarat Teşkilatı
Başkanlığı, diğer güvenlik kurumlarıyla birlikte güvenlik ve savunma
kurumlarımızda personel sayımız 1 milyona yaklaşmaktadır. Güvenlik ve
savunmamız için büyük bir insan gücü ve büyük bir bütçe kaynağı kullanıyoruz.
Sayın
milletvekilleri, ülkemizin diğer kurumları gibi güvenlik kurumlarımız da
yönetilememektedir. Terör millî güvenliğimizi, işsizlik toplumsal
güvenliğimizi, Yüksek Seçim Kuruluna müdahale seçim güvenliğimizi ve
demokrasimizi tehdit eder duruma gelmiştir. İstanbul’da peş peşe istihbaratçı
cinayetleri işlenmiştir. Bilinenler son üç ayda Uygur kökenli Samet Erkin, İran
istihbarat eski mensubu Mesut Pehlevi cinayetleri, İngiliz istihbarat subayı
James Gustaf’ın şüpheli ölümü. Bu cinayetler göstermektedir ki ülkemiz, yabancı
istihbarat örgütlerinin el kol sallayarak hesaplaşma içine girdikleri cinayet
mahalli hâline gelmiştir. 
Peki,
ülkemizde güvenlik ortamı böyleyken güvenlik ve istihbarat kurumlarımız ne
durumda? Millî Güvenlik Kurulunun yapısını değiştiren iktidar, Kurul kararlarının
icrasına ilişkin izleme, koordinasyon ve kontrol görevinin, Millî Güvenlik
Kurulu Genel Sekreterliği de dâhil, hangi kurum ya da kuruluşlar tarafından
yerine getirileceğine dair bir düzenleme yapmamıştır. Bu kurumlarımızın liyakat
ve koordinasyon kabiliyeti parça parça yok edilirken, devletin millî güvenlik
politikalarını Cumhurbaşkanlığı Güvenlik ve Dış Politikalar Kurulu ve SADAT
gibi yetkisiz kuruluşlar belirlemektedir. Tek adamın güvenlikten anladığı, ok
atma güvenliği, sarayına geliş gidişlerinde koruma arabalarıyla konvoy
güvenliğidir. (CHP sıralarından alkışlar)
Sayın
milletvekilleri, MİT Başkanlığı gibi, devletin temel güvenlik ve istihbarat
kurumları iktidarın arka bahçesi hâline getirilmiştir. Saray işaret ediyor,
ülkemizin güvenlik kurumları Millet İttifakı aleyhinde faaliyet yürütüyor.
Saray işaret ediyor, Cumhuriyet Halk Partisi Genel Başkanı Sayın Kemal
Kılıçdaroğlu’nun telefonları dinleniyor. Saray hedef gösteriyor, CHP Genel
Başkanı şehit cenazesinde linç girişimine uğruyor. Yıldız İstihbarat
Teşkilatına benzer bir biçimde, ülkemizde bugün, saray istihbarat modeli
uygulanmaktadır. Kendisini sarayın kalemimahsusu sayan İletişim Başkanlığı,
medya çalışanlarını, haber programlarını, basın ve ifade özgürlüğünü millî
güvenliğe tehdit olarak göstermektedir. Kalemimahsus gibi çalışan İletişim
Başkanlığı, WhatsApp grupları üzerinden gazete manşetleri belirlemekte,
Twitter, Facebook ve diğer sosyal medya mecralarını izleyerek medyayı ve medya
çalışanlarını fişlemektedir. Bölgemiz ve ülkemiz istikrarsızlık, belirsizlik,
çok boyutlu sınamalarla ve yabancı terörist savaşçı unsurların tehditleriyle
karşı karşıyadır. Güvenlik ve istihbarat kurumları, ülkemizin güvenliğini,
ulusumuzun ve yurttaşlarımızın güvenliğini gözeten Türkiye Büyük Millet Meclisi
tarafından denetlenebilir kurumlar hâline getirilmelidir.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
YÜKSEL
MANSUR KILINÇ (Devamla) – Sayın Başkan, değerli milletvekilleri; tek adam
sarayda, millet mahkemelerde, icrada, Mehmetçik sınır ötesinde diken
üstündedir. Türkiye yönetilemiyor. Artık, Türkiye huzur istiyor, güven istiyor.
Türkiye, kardeşçe, birlik içinde güvenli bir ülke olmak istiyor. Gazi Mustafa
Kemal Atatürk’ün sözleriyle: “Birlik ve beraberlik kader-i ilahiden gayrı her
şeyi yener.” 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Söz sırası, Muğla Milletvekili Burak Erbay’a ait.
Buyurun
Sayın Erbay. (CHP sıralarından alkışlar)
CHP
GRUBU ADINA BURAK ERBAY (Muğla) – Sayın Başkan, değerli milletvekilleri;
Diyanet İşleri Başkanlığının 2020 yılı bütçesi üzerine CHP Grubu adına söz
almış bulunuyorum. Genel Kurulu saygıyla selamlıyorum.
Değerli
milletvekilleri, bütçe, sadece rakamların yazıldığı teknik bir metin değildir,
iktidarın gerçek yüzünü ortaya koyan siyasi bir metindir. Bütçe, iktidarın
yurttaşlara karşı nasıl bir bakış açısına sahip olduğunu gösteren tarihî bir
belgedir. AKP’nin yaptığı 2020 yılı bütçesine baktığımızda, maalesef, bir tek
saray ve yandaşları var ama bu bütçede çiftçi, turizmci yok, emekçi, öğrenci,
kadın yok. Vatandaşın simit alması için bütçe yok ama Simit Sarayları için
bütçe var. (CHP sıralarından alkışlar) 
Değerli
milletvekilleri, Diyanete 2020 yılı içinde 11,5 milyar TL ödenek ayrılmıştır.
Diyanetin bütçesi 8 Bakanlıktan daha fazladır. Diyanet İşleri Başkanlığıyla
ilgili Sayıştay raporlarına baktığımızda 2016, 2017 ve 2018 yıllarında ne
olduğu, ne iş yaptığı belli olmayan dernek ve vakıflara toplam 306 milyon TL
kaynak aktarıldığı görülmektedir. Kimdir bu dernekler, kimdir bu vakıflar,
bunlara neden para aktarılmaktadır; defalarca sormamıza rağmen cevap
verilmiyor. Ama biz biliyoruz ki bunların arasında el kadar çocuklara tecavüz
edilen vakıflar var, cumhuriyet ve Atatürk düşmanı kindar nesiller yetiştirme
amacındaki vakıflar ve dernekler var. (CHP sıralarından alkışlar) 
Değerli
arkadaşlar, yine Diyanet İşleri bütçesini incelediğimizde yurt dışında yapılan
camilere milyonlarca dolar para harcandığını gördük. Moskova Merkez Camisi, 170
milyon dolar; Amerika Diyanet Merkezi, 100 milyon dolar; Bişkek Camisi, 35
milyon dolar; İngiltere Cambridge Camisi 30 milyon dolar. Bu camiler de öyle
bildiğimiz camilerden değil arkadaşlar. Bu camilerde güneş enerjisinden elde
edilen sıcak havayla sular ve zemin ısıtılıyormuş; içeride oksijen azaldığında
sıcak havadan üretilen temiz hava içeriye veriliyormuş. Bu liste böyle uzayıp
gidiyor. Ama Muğla’nın köyündeki Ahmet amca da buz gibi havada soğuk suyla
abdest almaya devam etsin. Bu camilerin toplamı 500 milyon dolar. El insaf! Bu topraklar
için hayatını kaybeden şehit aileleri sıvasız, boyasız gecekondularda yaşarken,
insanlarımız çöpe atılan bazaların içinde soğuktan donarak ölürken bu kadar
büyük paralar harcayarak camiler yaptırmak doğru mu? Cumhurbaşkanı Tank Palet
Fabrikasının modernizasyonu için 50 milyon dolara ihtiyaç olduğunu söyleyerek
bu fabrikayı Katarlılara veriyor ama Diyanet 500 milyon dolara cami yaptırıyor.
Bunu içinize sindirebiliyor musunuz? 
Diyanet
İşleri Başkanlığının yakın tarihindeki harcamaları incelediğimizde ilginç bir
konuyla daha karşılaştık: Futbol, güreş, masa tenisi, badminton gibi branşlarda
faaliyet gösteren ancak şu anda kapalı olan Diyanet Gençlik Spor Kulübü. Bu
spor kulübü transfer ettiği voleybolcusunun transfer ücretini ödemediği için
icralık olmuş. Diyanet neden spor kulübü kurar? Buraya bütçe nereden
sağlanmıştır? Spor Toto’dan bu kulübe kaynak aktarıldığı ve bu paraların başka
alanlarda kullanıldığı yönünde iddialar var. Bu iddialar doğru mudur?
Değerli
milletvekilleri, bizim dinimiz adaleti, hakkaniyeti ve adil olmayı emreder.
Dinimiz hoşgörüyü ve aklı benimseyen bir dindir. Uzayı keşfeden NASA’nın 20 bin
civarında personeli var ama Diyanetin yaklaşık 125 bin personeli var. Peki,
sormak istiyorum: Bu personellerden kaç tanesi Alevi vatandaşımızdır? Bu
ülkenin eşit yurttaşları olan, vergi veren, askere giden Alevi yurttaşlarımız
için Diyanet ne kadar bütçe ayırıyor? Avrupa İnsan Hakları Mahkemesinin ve
Yargıtayın cemevlerinin ibadethane olarak kabul edilmesine yönelik kararına
rağmen vergisini aldığınız Alevilerin ibadethanesini neden kabul etmiyorsunuz? 
Değerli
milletvekilleri, bizim dinimiz israfa, şatafata, gösterişe karşı bir dindir.
Kutsal dinimiz hakkı, hukuku ve adaleti gözeten bir dindir. Bizim dinimiz kul
hakkını savunan bir dindir. Ama maalesef .bu bütçe israf bütçesidir, rant
bütçesidir, yandaş bütçesidir. (CHP sıralarından alkışlar) Bu yüzden bu bütçe
haram bütçesidir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
BURAK
ERBAY (Devamla) – Bugün bu topraklarda özgürce dinimizi yaşayabiliyorsak,
namazımızı kılıp orucumuzu tutuyorsak, camilerde ezanlar okunabiliyorsa
unutmamalıyız ki bu, Mustafa Kemal Atatürk ve silah arkadaşları sayesindedir.
Ancak bunu yok sayarak kurucusu olan Büyük Önder Atatürk’ün adını özel
günlerdeki hutbelerde dahi anmayan bir Diyanetin bütçesini onaylamamız mümkün
değildir. 
Cumhuriyet
düşmanı olan derneklere, vakıflara, tarikatlara milyonlarca lira aktaran
Diyanetin bütçesine karşıyız. 
295
bin TL harcayarak yayınladığı kamu spotunda kadınları aşağılayan Diyanetin
bütçesine karşıyız.
Başkanı
9 Kasımda cumhuriyet düşmanı fesli bir meczubu ziyaret eden Diyanetin bütçesine
karşı olduğumuzu söylüyor, Genel Kurulu saygıyla selamlıyorum. (CHP
sıralarından alkışlar) 
BAŞKAN
– Söz sırası, Ankara Milletvekili Ali Haydar Hakverdi’ye aittir. (CHP
sıralarından alkışlar) 
CHP
GRUBU ADINA ALİ HAYDAR HAKVERDİ (Ankara) – Sayın Başkan, Sayın Divan, değerli
milletvekilleri; hepinizi saygıyla selamlıyorum. 
Şimdi,
yüzyıllardır Anadolu’da yeşeren kültürün, devlet geleneğinin hafızası
niteliğindeki belgeleri saklayan Devlet Arşivleri Başkanlığı, geçtiğimiz yıl
birçok kurumla birlikte saraya devredildi. 
Şimdi,
Babıali’de bulunan o Osmanlı arşivleri Kâğıthane’ye taşındı, Ankara’da bulunan
cumhuriyet arşivleriyle de beraber birleştirildi. O zamanlar bu taşınma
sırasında uzmanlar sizlere “Kâğıthane, bu iş için uygun değil, burası dere
yatağı, burası rutubetli ve nemli bir yer, buraya taşınmayın.” diye itiraz etti
ama dinlemediniz. Bildiğinizi yaptınız, bildiğinizi okudunuz. Aradan bir yıl
geçti geçmedi, bu kıymetli evraklar rutubet ve nem içinde bozulmaya başladı ve
bir önlem olsun diye de 13 milyon 700 bin lira para harcadınız nemden ve
rutubetten kurtarmak için. Daha bir yıl oldu arkadaşlar, bir yıl ve burası bir
dere yatağı olduğu için yeniden aynı sonuçlarla karşılaşacağız, bir süre sonra
benzer paraları yeniden ödemek zorunda kalacağız. Yazık değil mi bu vatandaşın
parasına? Yazık değil mi, günah değil mi arkadaşlar?
Şimdi,
Sayın Cumhurbaşkanımız, o dönem bu taşınma sırasında aynen şöyle bir ifade
kullandı, dedi ki: “Bu belgeler, bu tarih, bizim bayrağımız kadar değerli ve
mübarektir.” Gerçekten çok doğru, katılıyoruz ama taşınma işleminden hemen
sonra o Babıali’deki tarihî binayı restorasyona başladınız, biz müze falan
yapacaksınız diye düşündük ama otel olarak kullanılmaya başlandı burası. Çok
yazık ediyorsunuz, çok yazık. Şimdi, biz, tabii, sizin tarihimize, kültürümüze
ve atalarımıza verdiğiniz değeri Süleyman Şah Türbesi’nden biliyoruz, o yüzden
biz buna da hiç şaşırmadık. (CHP sıralarından alkışlar)
Arkadaşlar,
100 milyona yakın tarihî belgeyi dere yataklarında lütfen çürütmeyin. Bizden
önceki kuşakların yaptığı gibi, bizler de bu belgeleri gelecek kuşaklara
taşımak zorundayız. Tam da bu nedenle bu belgeleri koruma hem Anadolu’ya hem
tarihe bizim borcumuzdur. Tarihi kendi siyasi ikballeri için değiştirme
çabasına düşenler mutlaka ama mutlaka tarihin siyasi çöplüğünde yerini
alacaktır. (CHP sıralarından alkışlar)
Evet,
arşiv unutmaz arkadaşlar. Şimdi, geçmiş tarihe baktık, bir de yakın
tarihimizdeki AK PARTİ’nin on yedi yıllık arşivine bakmak lazım. Şimdi, gelir
gelmez fabrikaları satmaya başladınız, 268 kurumda kamu payını sıfırladınız.
TEKEL, Eti Maden, şeker fabrikaları, Sümerbank, TÜPRAŞ, PETKİM, Erdemir, TÜRK
TELEKOM, daha nicelerini sattınız. Ordu malı olan Tank Palet Fabrikasını
yabancı bir ülkeye peşkeş çektiniz; sattınız demiyorum, peşkeş çektiniz. (CHP
sıralarından alkışlar) 
Evet
değerli milletvekilleri, 2002’de, sizin geldiğiniz zamanda cezaevlerinde 98 bin
kişi vardı, bugün 270 bin kişi var. Cinsel saldırı suçları sizin döneminizde
tam 14 kat arttı, 14 kat. İcra dosyaları da 7 milyondan 21 milyona çıktı, artık
arşivlere sığmıyor. İşsiz sayısı da resmî olarak 5 milyon ama hepimiz biliyoruz
ki gayriresmî olarak 8 milyonu aştı. Bu halkın sizin on yedi yıllık arşivinizi
çok kısa zamanda önünüze koyacağınızdan emin olabilirsiniz. 
Bütçe
yapıyoruz bugün ama aslında bu bütçeyi hepimiz biliyoruz ki biz yapmadık,
saraydan geldi. Bu bütçede kredi borçlarını ödeyemeyen üniversite mezunu
öğrenciler yok, bu bütçede emeklilikte yaşa takılanlar yok, asgari ücretliler
yok, memur yok, çiftçi yok, işçi yok; bu bütçede maalesef yandaş iş adamlarınız
var, bu bütçede -arkadaşlarım da söyledi- Simit Sarayınız var. 
Arkadaşlar,
düşünün, fabrika satıyorsunuz, fabrikaları satıyorsunuz ama yandaş şirketi
kurtarmak için de Simit Sarayı satın almak zorunda kalıyorsunuz, devralmak
zorunda kalıyorsunuz. Biliyoruz, yazlık sarayınız vardı, kışlık sarayınız
vardı, uçan sarayınız vardı, şimdi bir de Simit Sarayınız oldu. Hayırlı uğurlu
olsun arkadaşlar. 
Şimdi,
şairin de dediği gibi “Saraylar saltanatlar çöker/Kan susar bir gün/Zulüm
biter/Menekşeler de açılır üstümüzde/Leylaklar da güler/Bugünlerden geriye/Bir
yarına gidenler kalır/Bir de yarınlar için direnenler.”
Saygılar.
(CHP sıralarından alkışlar)
BAŞKAN
– Söz sırası, İstanbul Milletvekili Özgür Karabat’a aittir. 
Sayın
Karabat, buyurun. (CHP sıralarından alkışlar)
CHP
GRUBU ADINA ÖZGÜR KARABAT (İstanbul) – Sayın Başkan, değerli milletvekilleri;
Genel Kurulu saygıyla selamlıyorum. 
Bütçeye
dair genel bir değerlendirmeyi özetle şöyle söylemek isterim değerli
arkadaşlar: Bütçeye baktığımızda, rakamları analiz ettiğimizde işin sonucu şu:
“Bir çıkmaza girdi yolumuz.” diyor ya şair, gerçekten de yolumuz bir çıkmaza
girmiş durumda. Bu bütçe işsizliği düşürmeyen, yoksulluğu önlemeyen, yurttaşı
mağdur eden, sarayı ve yandaşı memnun eden bir bütçedir değerli arkadaşlar.
İşin özü bu kadar basit ve nettir. Ama bütün bunlara rağmen, bizleri izleyen
yurttaşlarımıza asla umutsuzluğa kapılmamalarını tavsiye ederim çünkü “Bir
çıkmaza girdi yolumuz.” diyen şair, devamında diyor ki: “Geçit vermez hem
sağımız hem de solumuz.” Bu ülkenin aslanlar gibi iktidara hazırlanan
muhalefeti var ve millet bir gün iktidara gelecek değerli arkadaşlar, o yüzden
yurttaşlarımız asla umutsuzluğa kapılmasın. Değerli arkadaşlar, devamında şair
diyor ki: “Öyle bir vakte ermiş ki devran; mert ağlasın, namert olan utansın.”
Gerçekten mertlerin artık ağlamaktan vazgeçtiği, intihar ettiği bir ülkede
yaşıyoruz ve bunu üzülerek takip ediyoruz. 
Değerli
milletvekilleri, Millî Saraylar bütçesi üzerine konuşuyoruz ama kısa bir Millî
Saraylar tarihçesi hatırlatmak isterim. 1923’te cumhuriyet kurulur, 1924’te
Osmanlı’nın bütün mülkleri
cumhuriyetin mülkü hâline gelir, 1925’te Mustafa Kemal Atatürk bu mülkleri
korumaya alır, Türkiye Büyük Millet Meclisinin korumasına alır ve 1933’te ise
bu mülkler yani Millî Saraylar, Meclise, bize devredilir; millet adına bize
devredilir. Şimdi geldiğimiz nokta, yüz yıl sonra bu mülklerin yeniden saraya
devredilmesi noktasıdır değerli arkadaşlar. Demokrasimizin geldiği yeri
özetlemek açısından, anlayışı sergilemek açısından önemlidir. 
Devamı şudur: Bir zirveye katılır Cumhurbaşkanı ve “İngiltere,
Almanya, Fransa ve şahsım bir zirve yaptık.” der değerli arkadaşlar. Şimdi
anlayış bu. Peki değerli arkadaşlar, Millî Sarayları Meclise emanet eden
Mustafa Kemal Atatürk -şahsım yerine- ne diyor: “Benim
naçiz vücudum elbet bir gün toprak olacaktır fakat Türkiye Cumhuriyeti ilelebet
payidar olacaktır.” diyor değerli arkadaşlar. Anlayış farkı bu. (CHP
sıralarından alkışlar)
Şimdi devam edelim, değerli arkadaşlar, bütçemiz 1
milyar 648 binden 2,3 milyara çıkmış ve sonra 4 milyara çıkmış yani 2 kat, 3 kat
artıyoruz. Millî Saraylar bütçesi önce 22 milyon, 2019’da 120 milyon, 5 kat
artıyor; 2020 için 157 milyon yani 7 kat. 
Değerli arkadaşlar, kendi bütçelerinize gelince 7 kat,
10 kat yani yüzde 700 artıyor ama vatandaşa gelince enflasyon yüzde 13, öyle mi?
Kendinize gelince itibardan tasarruf olmaz, vatandaşa gelince itibar yok, öyle
mi? Böyle mi düşünüyoruz değerli arkadaşlar? Tablo bu. İşte bu tabloyu gören
Tevfik Fikret, Meclis-i Mebusanın yetkileri kısıtlandığında -aynen bizim gibi-
diyor ki: “Yiyin efendiler, yiyin. Bu doyumsuz sofra sizin, doyuncaya,
tıksırıncaya kadar yiyin.” Ve değerli arkadaşlar, elbette Tevfik Fikret’in
dediği gibi bu harmanın sonu elbet bir gün gelecek. 
Şimdi itibar meselesinden devam ediyorum. Değerli
arkadaşlar Millî Sarayların başına Bilal Erdoğan’ın arkadaşının gelmesi
itibarlı bir iş midir? Millî Sarayların başına “Camilerde içki içtiler.”
yalanını konuşan birisinin gelmesi itibarlı bir iş midir? Millî Sarayların
başına bu Meclisin Başkanının ihaleyle ilgili soruşturma açtığı birisinin
gelmesi itibarlı bir iş midir? (CHP sıralarından alkışlar) İtibara bu kadar
önem veriyorsanız bu arkadaşı niçin Millî Sarayların başına getiriyorsunuz
değerli arkadaşlar? Bütün bunlara rağmen
görüyoruz ki milletin yerine kendisini koyan bir anlayış var. Uçan sarayımız
elbette var, kaçak sarayımız elbette var, yüzen sarayımız oldu, sarayın
envaiçeşidi var, şimdi Simit Sarayımız var. Vallahi, şunu söylemek isterim ki
değerli arkadaşlar: Milletin itibarını simit parasından daha düşük hâle getirdiniz,
bunu bilmenizi isterim, simit parasından daha kötü milletin hâli. 
Değerli
arkadaşlar, itibar meselesine devam ediyorum. Millî Saraylarla ilgili ihaleleri
kim alıyor? “SICPA” diye bir İsviçre firması. Adı “Millî Saraylar” olan bir
yerde bile yabancı bir firmayla çalışıyoruz, biliyor musunuz? Böyle bir durumla
karşı karşıyayız. Hani yerliyiz, nerede millîyiz, sormak istiyorum değerli
kardeşlerim, sormak istiyorum. 
Değerli
arkadaşlar, Millî Saraylarda çalışanların problemlerini çözmediniz, onun yerine
Bilim ve Değerlendirme Kurulu ve danışmanlık komiteleri oluşturuyorsunuz;
ücretleri 9 bin, 7.500. Bu çalışanların haklarını savunmak bizim boynumuzun
borcudur, bunu buradan hatırlatmak da boynumuzun borcudur. 
Bu
saray anlayışının bizi getirdiği noktayla ilgili şunu söylemek isterim:
Demokrasimiz zedeleniyor değerli arkadaşlar ve geldiğimiz noktada kayyumlar
var. Biz burada merkezi bütçeyi konuşuyoruz. Şimdi bir şeyi merak ediyorum: 28
kadar kayyum var, sayısını takip edemedim. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – 31 oldu. 
ÖZGÜR
KARABAT (Devamla) – 31 olmuş. 
BAŞKAN
– Toparlayın Sayın Karabat.
ÖZGÜR
KARABAT (Devamla) – Değerli arkadaşlar, bu kayyum belediyelerin bütçesiyle
ilgili araştırma yapmaya çalıştık, bir haftadır bütçelerine ulaşamıyoruz. Bazen
Meclis üyeleri, bazen encümenler bütçeden haberdar değil. Bütçe milletin hakkı
değil mi? Diyarbakır’daki, Van’daki, Mardin’deki vatandaşın yerel yönetim
bütçesinden haberdar olması ve bilmesi gerekmez mi? Bu bilgilere niçin biz
ulaşamıyoruz? Bu bütçelerin nasıl yapıldığını ve İstanbul Büyükşehir
Belediyesinde kaybedilen bütçenin Diyarbakır’dan, Van’dan çıkarılmaya mı
çalışıldığını, yandaşlara oradan pay mı ayrılmaya çalışıldığını da sormak
hakkımız diye düşünüyoruz değerli arkadaşlar. 
Ve
sonuç olarak şunu söylemek isterim ki değerli arkadaşlar: Evet, bir çıkmaza
girdi yolumuz demiştim, sarayın dalkavuğu olmak değil ama halkın da soytarısı
olmak gerekir. Şunu söylemek istiyorum: Ozan Musa Eroğlu türküsünde diyor ki: 
“Geçtim
dünya üzerinden,
Ömür
bir nefes derinden,
Bak
feleğin çemberinden,
Yolun
sonu görünüyor.
Azrail’in
gelir kendi,
Ne
ağa der ne efendi,
Sayılı
günler tükendi,
Yolun
sonu görünüyor.”
Hepinizi
saygıyla selamlıyorum. (CHP sıralarından alkışlar)
BAŞKAN
– Söz sırası, İstanbul Milletvekili Kadri Enis Berberoğlu’na ait. 
Buyurun
Berberoğlu. (CHP sıralarından alkışlar)
CHP
GRUBU ADINA KADRİ ENİS BERBEROĞLU (İstanbul) - Sayın Başkan, değerli
milletvekilleri; Cumhurbaşkanlığı İletişim Başkanlığı üzerine konuşmak üzere
huzurlarınızdayım. 
Ancak,
konuşmaya başlamadan üç tane kişisel parantez açmak durumundayım. Birincisi:
Prensip olarak, cevap verme hakkı olmayan atanmışların, ismen seçilmişler
tarafından yapılmasını doğru bulmadığımı söyleyerek ve eleştirilerimi de bu
çerçevede tutacağımı bildirerek söze başlamak isterim. 
İkinci
olarak: İletişim Başkanlığında konuşmak üzere grup tarafından seçilmemin de bir
mantığı olduğunu tekrar hatırlatmak dileğindeyim. O da şu yüzden: Yaklaşık 6
cumhurbaşkanı döneminde bu işi yapan kişilerin masanın diğer tarafında muhatap
aldığı emekli gazeteciyim. Dolayısıyla bu işi tersinden iyi bildiğimi iddia
etmek durumundayım. 
Üçüncü
olarak da: Yine kişisel olarak bu Başkanlıkla basın kartı yönünden irtibatlı ve
iltisaklıyım. Yani otuz küsur sene taşıdığım ve sonra şeref basın kartı hâline
gelen kartın basıldığı, tevdi edildiği yer bu başkanlıktır. 
Bu
parantezleri boşuna açmadım, sondan başlayarak en kolayından başlayarak devam
edeyim. Kişisel olarak, dediğim gibi, şeref basın kartı hamili olmama rağmen,
yenilendiğinde buraya başvurmadım. Hani ufak bir şikâyetimi, sitemimi de
bildireyim: Yıllardır bu işle hiç alakası olmayanların bile sarı basın kartı
olarak tarif ettiği, sadece gazetecinin kimliği olan, başka hiçbir ayrıcalığı
olmayan, taşımayan bir kartı niye gök mavisi yaptılar, anlamak mümkün değil.
Herhâlde, yeni Türkiye’nin gereklerinden biri diyelim geçelim. Başvursaydım,
hakkımdaki davalar sebebiyle verilir miydi, verilmez miydi bilmiyorum. Eşim
yirmi beş senelik gazeteci, başvurdu, aldı. Ben şunu düşündüm: Benim binlerce
sayfalık arşivim, saatlerce süren televizyon programlarım benim emekli bir
gazeteci olduğumu anlatmaya yeterli. Gazeteciliğimi yeniden teyit ettirmek için
böyle bir Başkanlığın himayesine ya da lütfuna ya da onayına ihtiyacımın
olmadığını düşündüm. 
Şimdi,
geçelim işin iletişim kısmına: İletişim kısmı, maalesef, kişisel değil,
kurumsal olarak çökmüş durumda. Şunu arz edeyim: İletişim Başkanlığının en
basit tarifi, bağlı bulunduğu yerin mesajlarını aktarmak; doğru aktarıldığına
emin olmak, yanlış anlamaları ortadan kaldırmak. Böyle bir durumda siz kimin
iletişimini yapıyorsunuz? Bu soru çok büyük bir önem arz ediyor. Partili bir
cumhurbaşkanının mı yoksa devlet başkanının mı? Bu ikisi arasındaki ayrımı
ortadan kaldırarak aslında biz İletişim Başkanlığını lağvettik, Anayasa
değişikliğiyle, bu Meclisten geçtiği anda. (CHP sıralarından alkışlar) Çünkü
biri parti adına bir iletişimdir, diğeri o partiden çok daha büyük, Türkiye
Cumhuriyeti’nin iletişimidir. Burada bir meşruiyet tartışması yok, oraya girmek
istemiyorum; tam tersine, ben Cumhurbaşkanının fiillerinin ve sözlerinin çok
açık bir şekilde tüm nüfusa eşit şekilde dağılması, anlaşılması, yeri
geldiğinde eleştirilmesi, yeri geldiğinde de onaylanıp arkasında durulması gerektiği
mantığıyla bu konuşmayı yapıyorum. 
Ve
hemen oradan da şuraya çıkıyorum: Peki, Türkiye’de çok yüksek tirajı olan ve
izlenirliği olan televizyonların Cumhurbaşkanını takip etmesinin yasaklanmasını
nasıl anlayacağım? Şimdi kim cezalandırılıyor? Bir dakika, burada konuşmak
lazım bunu. O televizyonların, o gazetelerin patronları mı, çalışanları mı
yoksa o televizyonlardan ve gazetelerden Cumhurbaşkanının -demin de söylediğim
gibi- lafını, sözünü, eylemini takip etmek isteyen seçmen ve izleyiciler mi? Bunun
ayrımına gitmezsek iletişimin en temel kuralını çiğnemiş oluruz. Ayrıca,
akreditasyon çok yeni bir şey de değil, maalesef yıllardır bunu Genelkurmay
uyguluyordu O tarihte de karşıydım, inanmayan açıp gazetedeki yazılarıma bakar,
bugün de karşıyım. Akreditasyon seçmene hakarettir, okura hakarettir,
izleyiciye hakarettir başka bir şey değildir. Beni dinleme lütfunu
gösterdiğiniz için teşekkür ederim. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
KADRİ ENİS BERBEROĞLU (Devamla) – Bir cümle zaten, o kadar. Çok teşekkür
ederim Sayın Başkan. 
Ve
eğer Cumhurbaşkanına sahip çıkmayı düşünüyorsanız herkese ulaşması için yolun
açık olduğundan emin olmanızı tavsiye ederim. 
Çok
teşekkür ederim.(CHP ve İYİ PARTİ sıralarından alkışlar)
BAŞKAN
– Söz sırası, İzmir milletvekili Atila Sertel’e aittir. 
Buyurun
Sayın Sertel.(CHP sıralarından alkışlar) 
CHP
GRUBU ADINA ATİLA SERTEL (İzmir) – Sayın Başkanım, saygıyla selamlıyorum. 
Benden
önce konuşan meslektaşım Enis Berberoğlu olayın bir yanını çok açık ve net
anlattı basın kartlarıyla ilgili. Ben Sayın Fuat Oktay’ın beni dikkatle
dinlemesini rica ediyorum ve bu konuda Mecliste bulunan gazeteci kökenli, hangi
partiden olursa olsun, bütün arkadaşların, ortak bir şekliyle, kendisine bilgi
vermeye ve basın ve ilişkiler noktasında, iletişim noktasında mesleki
birikimlerimizi aktarmaya hazır olduğumuzu ifade etmek isterim. 
Sevgili
arkadaşlarım 15 temmuzdan sonra 3.804 gazetecinin basın kartı şu ya da bu
nedenle iptal edildi. Şimdi bir kısmının değişik örgütlerle ilişkili olduğu ve
iltisaklı olduğu söylendi, bir kısmı cezaevinde yattı çıktı Enis Berberoğlu
gibi ve beraat etme noktasında olan arkadaşlarımız da var. Ama ben bir şeyi
merak ediyor ve soruyorum: Gazetecilerin kimliğini iptal etmek iletişim
başkanlığının işi mi? Böyle bir kartın iptali acaba ileride bu arkadaşlarımızın
nüfus kâğıtlarını iptale kadar gider mi diye merak ediyorum çünkü gazetecilik
bir meslektir ve o mesleğin tanıtım kartıdır o kart. Eğer o arkadaşların bir
suçu yoksa o kartı taşıması kadar doğal bir şey yok. Yani nüfus kâğıtlarını
iptal etme noktasında “Öyle saçma bir şey olur mu?” diyebilirsiniz, o zaman,
gazetecilerin kimliğini iptal etmek saçma bir şey değil mi? Kim karar veriyor
gazetecilerin kartlarının iptaline? “Sen gazetecisin.” ya da “Değilsin.” deme
yetkisi kimde? Yani soruyorum, o kişiler kimler? Ve onlara soruyorum: Siz
kimsiniz de gazetecilerin kartlarını iptal ediyorsunuz?
Bakın,
Türkiye Gazeteciler Cemiyetinin 3.850 üyesi var, İzmir Gazeteciler Cemiyetinin
900, Türkiye Gazeteciler Sendikasının 1.450 üyesi var, Türkiye Gazeteciler
Federasyonunun -78 cemiyetle birlikte- 20 bin üyesi var, Ankara Gazeteciler
Cemiyeti 2 bin üyeye sahip. Eskiden, meslek örgütleri toplanıyor ve basın
kartlarıyla ilgili kararı veriyordu. Şimdi, bazı arkadaşlarımızın basın
kartlarını “FETÖ’cü” diye iptal ettiler ama çoğunlukla da solcu, Atatürkçü,
devrimci, yurtsever insanların kartlarını da iptal ettiler. Şimdi, iptalin
gerekçesi olarak sundukları madde FETÖ’cülük ama işin aslına bakarsanız, kartı
iptal eden heyette Pensilvanya’ya gitmiş, diz çökmüş, el öpmüş insanlar var. Bu
ne perhiz bu ne lahana turşusu! 
İzmir’de
bir iş adamı vardı, Saygılı Rulmanın kurucusu Eflatun Saygılı. Bu kişi “Son
Dakika” diye bir gazete kurdu. Bu gazetenin ortakları arasında “Gökhan Karaca”
diye biri vardı, Metin Kocakurt’a bu hakkını teslim etti. Eflatun Saygılı,
Metin Kocakurt, Mehmet Tahir Kocakurt, Selçuk Karakaya ve Kail Senih Kasap’la
bu gazetenin yönetim kurulu oluştu. 
Açıklayayım
arkadaşlar: Mehmet Tahir Kocakurt’un ağabeyi FETÖ’nün dünya imamlarından ve bu
gazetenin sahiplerinden biri bugün firarda olan Barbaros Kocakurt. Bu gazetenin
sahibi Ege Üniversitesi Rektörü ve FETÖ firarisi -Cumhurbaşkanı tarafından
atanmıştı ama sonra FETÖ’cü olduğu ortaya çıkınca görevden alındı- Cüneyt
Hepcoşkun ve firar etti. Firar ettikten sonra onun temelini attığı Bilal
Saygılı Camisi’ni, FETÖ’cülerin yaptırdığı ve 30 milyon liraya mal olan camiyi
Sayın Cumhurbaşkanı açtı.
YAŞAR
KIRKPINAR (İzmir) - Yalan, yalan hepsi. İftira ediyorsun.
ATİLA
SERTEL (Devamla) - Açtı açtı, ben…
YAŞAR
KIRKPINAR (İzmir) – Açtı ama… Yalan söylüyorsun.
ATİLA
SERTEL (Devamla) - Kardeşim, şeyi okuyun. Bakın, yalan değil. Metin Kocakurt’u
araştırın, Cüneyt Hepcoşkun’u araştırın, diğerlerini araştırın, hepsini
araştırın görürsünüz.
Şimdi,
bu “himmet operasyonu” adı altında bunlar ifade vermiş ve gazeteleri kapanmış
kişiler. Son Dakika gazetesi kapatılmış FETÖ’cülükten, FETÖ‘cülükten kapatılan
gazetenin orada çalışan muhabirleri “FETÖ’cü gazetede çalıştı.” diye basın
kartlarını alamıyorlar. Bu, vicdansızlık. O arkadaşlarımız o gazetenin FETÖ’cü
olduğunu bilmez, bilemez. 
(Mikrofon
otomatik cihaz tarafından kapatıldı) 
ATİLA
SERTEL (Devamla) – Başkanım, bitireyim. 
BAŞKAN
– Buyurun toparlayın. 
ATİLA
SERTEL (Devamla) – 15 Temmuzdan sonra her şey ortaya çıktı ve bu kaçaklar, bu
FETÖ’cüler… 
Bir
arkadaş bağırıyor, ilişkisi nedir bilmem.
YAŞAR
KIRKPINAR (İzmir) – İşte hep böyle iftira atıyorsunuz. Yalan yere iftira
atıyorsunuz herkese. 
ATİLA
SERTEL (Devamla) – Ben iftira atmıyorum, “İlişkisi nedir bilmem.” diyorum yani
bilmem.
YAŞAR
KIRKPINAR (İzmir) – İşiniz gücünüz istismar.
ATİLA
SERTEL (Devamla) - İlişkin nedir bilmem kardeşim. Sen de kendin araştır, konuş.

YAŞAR
KIRKPINAR (İzmir) – Sen öylesin.
ATİLA
SERTEL (Devamla) - Şimdi, bu FETÖ’cüler, kaçaklar yargıda ve bu kaçaklar hukuk
önünde mahkûm olmuşken, kaçakken onun gazetesinin çalışanlarının basın
kartlarını iptal ediyorsunuz ama asıl kaçanları görmüyorsunuz ve
yargılamıyorsunuz ve kaçanların ortaklarının yaptırdığı camiyi de Sayın
Cumhurbaşkanına, onu da aldatarak, Sayın Cumhurbaşkanını da aldatarak
açtırıyorsunuz. Gerçekten ben hiç yalan söylemedim hayatımda ve o Bilal Saygılı
Camisi’nin ve sahibinin FETÖ’cü olduğunu ben değil yargı söylüyor ve
soruşturmalar var hakkında. O nedenle bunları buradan aktardım. Sayın Oktay
çağırırsa da gerekli bilgileri veririm. 
Teşekkür
ederim. (CHP sıralarından alkışlar) 
BAŞKAN
– Söz sırası İzmir Milletvekili Bedri Serter Bey’e ait. 
Buyurun
Sayın Serter. (CHP sıralarından alkışlar) 
CHP
GRUBU ADINA BEDRİ SERTER (İzmir) – Sayın Başkan, saygıdeğer milletvekilleri;
savunma sanayi bütçesi üzerine söz aldım. Yüce Meclisi saygıyla selamlıyorum. 
Şimdi
sizleri, her şeyiniz para olmuşken bedava bir konuşma yapıp geçmişe doğru bir
yolculuğa çıkarmak istiyorum. (CHP sıralarından alkışlar) Alışkın değilsiniz,
biliyorum ama endişelenmeyin, dinlemesi bedava. 
Erkek
vekiller olarak bizler yapmış olduğumuz askerlik görevlerimizi yıllar boyunca
sanki o günmüş gibi anlatmaktan büyük bir onur ve gurur duymaktayız değil mi
sayın vekillerim? Şimdi ise parası olana bedelli, olmayana zorunlu askerlik
diyerek bunu bitirdiniz. Anılarımızı, tarihimizi bitirip çocuklarımızı parası
olan ve olmayan diye ayırdınız. Ayırmak bedavaya! Askerliği meslek edinen tüm
rütbeli asker personelimiz için de aynı keyif geçerliydi, onu da yarattığınız
darbe hikâyeleriyle bedavaya harcadınız. Üstelik, o askerler ki savunma,
taarruz, teknik bilgi, sosyoloji, teknoloji gibi konularda dünya standartları
üzerinde eğitim alarak yetişmiş neferlerimizdi. Ayrıca “Bu eğitimlerin
verildiği başka hiçbir üniversite veya eğitim kurumu da yok.” diyorduk değil mi
sayın milletvekilleri? Harp okulları, Kuleli Askerî Lisemiz, Maltepe Askerî
Lisemiz, Heybeliada’daki güzelim okulumuz; bu muhteşem okullar nereye kayboldu?
Bedavaya yok oldular. On yedi yıllık iktidarınızın ve rütbesiz ortaklarınızın
askeriyemizi nerelere getirdiğini 15 Temmuz 2016’da finalle canlı canlı izledik
değil mi sayın milletvekilleri?
Konuştuğumuz
savunma sanayisine dair yakın geçmişimizden önemli noktaları hatırlatmak
istiyorum sizlere. Ulusal güvenliğimizi sorguladığımız konuydu kozmik oda. Niye
açtık, neler yapıldı, neler kaçırıldı, hatırlayın. O zamanki ortaklığınızla her
şeyi bedavaya yaptığınız günlerdi. Sonra neler oldu? İpin ucu kaçtı ve olay,
ülkelerin geleceğini şekillendiren ve size kadar savunma sanayisinin
başarısının temeli olan araştırma ve geliştirme sisteminin yok edilmesine kadar
gitti. Savunma sanayimizin can damarları olan ASELSAN, HAVELSAN gibi Millî
Savunma Bakanlığı bünyesinde gelişen, güçlenen ve birçok projeye imza atmış
olan şirketlerimiz şimdi kimlerin elinde? Savunma sanayimizin kurumlarını
teslim ettiniz tabii ki bedavaya. Bunun cevabını çok uzakta aramaya gerek yok.
Balyoz davasının tek sivil sanığı vardı, o da 2003 yılında “Hedefimiz on yıl
içinde cirolarımızı 1 milyar dolar yapıp Avrupa’nın ilk beş bilişim şirketi
içine girmek istiyoruz” diyen HAVELSAN Genel müdürü Ömer Faruk Ağa Yarman.
Darbeye teşebbüsten tutuklandığı gün bu kurumları kimlere teslim ettiğinizi
tahmin etmiştik zaten. Savunmanın beyni seneler önce boşa düştü, bedavaya.
Bugün
duyuyoruz ki ASELSAN ve HAVELSAN, Hayra Davet Vakfı diye bir vakfa teslim
edilmiş. Tekirdağ Milletvekilimiz Sayın İlhami Bey’in elinde dosyalar mevcut;
arzu eden, merak eden milletvekillerimiz kendilerinden bilgi alabilirler
bedavaya. 
Zamanında
Rusya’nın yumuşak karnı olan Karadeniz’e yönelik NATO’nun atmaya çalıştığı
adımları engelleyen, Rusya-Gürcistan savaşı sırasında ABD’nin Karadeniz’e sokmak
istediği hastane gemisine, Montrö Mütarekesi’ni delme girişiminde bulunmasına
izin vermeyerek ABD’yi bu tutumuyla rahatsız eden bir Türk Silahlı
Kuvvetlerimiz vardı. Hatırladınız değil mi sayın vekillerim? Askeriyemizi
harcadınız bedavaya. Yine bedavaya bir hatırlatma: Askeriyede yetişen kıymetli
beyinlerimiz tarafından savunma sanayimizin dışa bağımlılığına son verilen ve
TSK’yı büyük ihracatçı hâline getiren adımların atıldığı günlerdi ama tam o
günlerde Ergenekon ve Balyoz darbelerine savcılık ederek askeriyemizdeki
değerli personelleri çürümeye terk ettiniz. Askeriyemizin beyin ölümüne
sebebiyet verdiniz. Hâlen yaşayan efsaneleri bile harcadınız bedavaya. Peki,
cumhuriyetten bugüne bütün askerî değerleri korumak amacıyla kurulan Türk
Silahlı Kuvvetlerini Güçlendirme Vakfını bugünkü durumuna nasıl getirdiniz? Bu
Vakfın yönetimini de saraya bağladınız. Peki, toplanan tüm nakdî ve ayni
değerleri hangi yapının kontrolüne verdiniz bedavaya? “Burada birikmiş olan
yardımları nerelere harcadınız?” diye sorsak savunma sanayisine mi, yoksa
savunmama sanayisine mi? Yoksa yardımlar çok geldi de geri kalan her şey bu
yüzden mi peşkeş çekiliyor bedavaya? (CHP sıralarından alkışlar)
(Mikrofon
otomatik cihaz tarafından kapatıldı)
BEDRİ
SERTER (Devamla) – Rica edeyim Başkanım.
BAŞKAN
– Buyurun.
BEDRİ
SERTER (Devamla) – Geldiğimiz noktada ise savunma sanayisine yatırım
yapılmadığını itiraf eden bizzat Cumhurbaşkanımızın kendisi. Sayın Erdoğan,
Türk savunma sanayisinin önemli bir fabrikasının, tank ve palet fabrikasının
atıl duruma getirildiğini bizzat söylemişti geçen hafta. Katarlılara bilabedel
bu fabrika peşkeş çekilmiştir yine bedavaya. (CHP sıralarından alkışlar)
Bu
söylediklerimi yüce Meclisimizin değerli üyelerinin yorumlarına bırakıyorum
bedavaya!
Şimdi,
büyük üstat Orhan Veli’den bir kısa şiir:
“Bedava
yaşıyoruz, bedava;
Hava
bedava, bulut bedava;
Dere
tepe bedava;
Yağmur,
çamur bedava;
Otomobillerin
dışı,
Sinemaların
kapısı,
Camekânlar
bedava;
Peynir
ekmek değil ama
Acı
su bedava;
Kelle
fiyatına hürriyet,
Esirlik
bedava;
Bedava
yaşıyoruz, bedava.”
On
yedi yıldır size ve yandaşlarınıza Türkiye’nin tüm kaynakları bedava ama
milletimize hava da su da bulut da hem vergiyle hem parayla.
Saygılar
sunarım. (CHP sıralarından alkışlar)
BAŞKAN
– Söz sırası İzmir Milletvekili Selin Sayek Böke’ye aittir.
Buyurun
Sayın Böke. (CHP sıralarından alkışlar)
CHP
GRUBU ADINA SELİN SAYEK BÖKE (İzmir) – Teşekkür ederim Sayın Başkan.
Yüce
Meclisi saygıyla selamlıyorum.
Bugün
Strateji ve Bütçe Başkanlığı birimine dair bir tartışma yürüteceğim. Hakikaten
nedir bu bütçenin stratejisi? Özetle şu: Üç S var bütçe stratejisinde: Sükse,
simitçi ve saray. “Sükse” sözlük anlamına göre “gösteriş, ilgi çekecek durum”
demektir. Cumhurbaşkanı tarafından en üst düzeyden ekonominin stratejisi olarak
ilan edilmiş vaziyette. Peki, o zaman şu soruyu sormak gerekiyor: Bu bütçe kime
gösteriş yapmak istiyor, kimin ilgisini çekme derdinde, kime sükse yapmak
istiyor? Yanıtı çok net: Rantçılara. Bir yandan rantçı yandaş müteahhitlere
sükse yapmak istiyor, diğer yandan da iktidarınızın “faiz lobisi” “bize
saldıran dış güçler” diye tarif ettiği yabancı finans merkezlerine sükse yapmak
istiyor. Bütçe stratejisinin temelinde -yanlış duymadınız- iktidarın “dış
düşmanlar” diye sözüm ona bağırıp çağırdığı, “lobi” diye isimlendirdiği,
Türkiye’ye borç veriyor olan yabancılara hoş gözükme derdi var, onlara sükse
yapma gayreti var. İktidar “Program içerisinde dengeleneceğiz.” diyor,
“Kastettiğim de cari fazla vermektir.” diyor, “Bugün fazlayı verdik, yarın daha
fazlasını vereceğiz.” diyor. Cari fazla, kabaca, ihracat gelirlerimizin ithalat
giderlerimizden fazla olması demek. O zaman şunu sormak gerekiyor: Birdenbire
bu cari fazlayı, verimlilik çok arttığı, katma değer yükseldiği için
ihracatımızın değeri arttığından mı verdik? Yoksa, üretimi ithalata bağımlı
kılınmış bir düzende üretmediğimiz için ithal etmediğimiz bir durumdan mı
verdik? Bu cari fazlayı üretimimiz durduğu için verdik. (CHP sıralarından
alkışlar)
Tam
da bu nedenle, iktisadı bilen hiç kimse, vicdanı olan hiç kimse bu cari fazla
dengelenmesinden gurur ve onur duymaz hatta bunu söylemeye utanır. Bu cari
fazla, üretmemek demek; bu cari fazla, işsizlik demek; bu cari fazla, yoksulluk
demek. Bu durumda dengelenme halkın isteyeceği bir şey değil, bu durumda
dengelenme sükse yapıyor olduğumuz yabancılar için önemli bir şey. Türkiye’ye
yıllardır borç vermiş olanlar için, “Bu borcu bir gün geri alacağız, aman ha.”
diyenler için, sizin deyişinizle dış düşmanlar ve faiz lobicileri için. Tam da
bu nedenle hoş gözükmeye çalıştığınızın kim olduğu belli. Zira şunu
söylüyorsunuz: “‘Dengelenme’ diyoruz ama halkı işsizliğe mahkûm ederiz, ülkeyi
yoksullaştırırız; aman ha endişeniz olmasın, ne pahasına olursa olsun size o
faizi öderiz.” Zira, iktidarınız boyunca yaklaşık 500 milyar doları faize
ödediniz. Bu bütçede de 139 milyar lira “dış düşman” dediğiniz faiz
lobicilerine faiz olarak ödenecek. Yani faizciye, rantçıya sükse yapmanın
iktidar dilindeki tercümesi şu: “Disiplin, dengelenme, değişim.” (CHP
sıralarından alkışlar) Sükse peşindesiniz, değiştirmiyorsunuz, vitrin
süslüyorsunuz, doğrunun üzerini örtüyorsunuz, gerçekleri konuşanlara da
“terörist” diyecek kadar gözünüz kararmış vaziyette.
Bir
yandan da “simitçi” var bütçede. İktidarın batan ekonomide kimi kurtaracağına
dair tercihini özetleyen bir kelime bu. Halktan ranta iktidar yolculuğunu da
çok somutluyor çünkü iktidara gelmeden önce halkın çay ve simit hesabını
yapanlar, bugün, halktan aldıkları parayla simitçi kurtarmak derdindeler.
Üstelik halkın olan, kârlı ve stratejik bütün şirketleri özelleştirmiş olanlar
bunu yapıyorlar. 
Bütçe,
rantçı bütçesi, yandaş bütçesi. Kamu-özel iş birliğiyle 18,9 milyar lirayı
yandaş müteahhitlere vereceksiniz. 7,9 milyar lirayı geçmediğimiz,
kullanmadığımız köprüleri yapan yandaş müteahhitlere aktaracaksınız. Özetle, ne
içeride ne dışarıda hiçbir rantçı unutulmamış ama kim unutulmuş? İşsiz
unutulmuş, KOBİ unutulmuş, çalışan emekçi unutulmuş, üretici güçler unutulmuş,
halk tamamen yok sayılmış. Oysa Türkiye’nin ihtiyacı belli, güçlü bir sosyal devlete,
üretken ve üretici bir kamuya ihtiyacımız var. Biz yapacağız, hazırız, reçetesi
elimizde, belli. (CHP sıralarından alkışlar) Rantçılığın yerini verimlilik
alacak. Kamu kaynakları rantçılara değil, üreticilere ve emekçilere
aktarılacak. Ücretler enflasyon karşısında korunacak. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Böke.
SELİN
SAYEK BÖKE (Devamla) – Bizim iktidarımızda, sadece enflasyondan değil, refahtan
da gereken pay emekçilerin olacak. Asgari ücretten vergi alınmayacak ama vergi
cennetleri listesini bizim hükûmetimiz ilk gün yayınlayacak. Ötekileştirmenin
yerini kapsayıcılık alacak. İşsizlik sigortasını emekçiler kullanacak, aile
sigortası halkın güvencesi olacak. Çalışma saatleri insanileştirilecek. Hak
temelli bir sosyal devlet kurulacak, çalışma hayatı güvenceli olacak. İktidarın
bekası değil Türkiye’nin geleceğini düşünen bir sürdürülebilirlik anlayışı
olacak, temelinde bütçe hakkı olacak, özgürlük olacak, hukuk olacak. Bunları
siz yapmazsınız, yapamazsınız demiyorum, yapmazsınız, tercihen yapmazsınız. Ama
biz yapacağız, bu topluma yeniden nefesi ve bu toplumun hak ettiği renkleri
vereceğiz. İçinde kadının olduğu mor ekonomiyi, içinde şeffaflığın olduğu beyaz
ekonomiyi, içinde geleceğin olduğu mavi ve yeşil ekonomiyi, birbirimizle
dayanışarak nefes aldığımız bir ekonomiyi biz yapacağız. (CHP sıralarından
alkışlar) 
BAŞKAN
– Grup Başkan Vekillerimize söz vereceğim.
Buyurun
Özlem Hanım.
V.- AÇIKLAMALAR (Devam)
4.- Tokat Milletvekili Özlem Zengin’in, Diyarbakır Milletvekili Garo
Paylan, Tunceli Milletvekili Alican Önlü ve Van Milletvekili Murat Sarısaç’ın
129 sıra sayılı 2020 Yılı Bütçe Kanun Teklifi ile 130 sıra sayılı 2018 Yılı
Kesin Hesap Kanunu Teklifi’nin sekizinci tur görüşmelerinde HDP Grubu adına yaptığı
konuşmalarındaki bazı ifadelerine, “Kürt” kelimesinin AK PARTİ’yle özgürlüğüne
kavuştuğuna ilişkin açıklaması
ÖZLEM
ZENGİN (Tokat) – Sayın Başkanım, teşekkür ederim.
Tabii
geriye dönük olarak konuşulduğunda hiç tadı olmuyor bu işin ama yani zarurete
binaen, notlarıma binaen söyleyeceğim ve doğal olarak da topluca söyleyeceğim. 
Şimdi
tabii HDP’deki milletvekili arkadaşlarımızın genel konuşmalarının konseptinde
şu an dinlediğim kadarıyla en az 2 konuşmacıda bu vardı. Şöyle bir şey ifade
ediliyor yani darbeyle alakalı olarak en büyük suçlu AK PARTİ olarak
addediliyor. İfade aynen şöyleydi: “AK PARTİ darbe dinamiği için malzeme
toparlıyor.” Yani böyle anlatıyorsunuz. “Bunun için uğraşıyor -olsun darbe-
darbeden memnun olan, darbeyi tercih eden, hatta yaptıklarıyla darbe olsun diye
uğraşan bir parti.” Şimdi bu akla ziyan bir teori ve bunu ısrarla
söylüyorsunuz. Hakikaten akla ziyan çünkü birden fazla milletvekiliniz bunu
ifade ediyor. Bunu tabii şiddetle reddediyoruz. 
AK
PARTİ, darbelerin mağduru bir parti. Ya bizim fikriyatımız darbelerle mücadele
ederek bugünlere gelmiş bir fikriyattır. Böyle baktığımız zaman AK PARTİ ilk
defa, ilk defa Sayın Cumhurbaşkanımızla beraber Türkiye’de bir darbeyi
durdurmayı başardı. Türkiye demokrasi tarihinde bir ilktir bu ve bu AK
PARTİ’yle beraber gelişen demokrasi algısı neticesinde olmuştur hem
vatandaşımızda bir bilinçlenme ve onların çıplak elleriyle ortaya koyduğu bir
direnç ve elbette ki kurumlarımızla ve o gece buradaki siyasi partilerimizle
beraber. Bu nedenle, bu bütçe görüşmeleri esnasında böyle bir şeyin söylenmiş
olmasını esefle kınıyorum. 
Bir
diğeri, tabii, devamında önemli bir bahis, Kürt düşmanlığı bahsi. Burada çok
defa konuştuk, ısrarla doğrusu o kadar çok tekrar ediliyor ki bu ifadeyi
kullanmaktan haz duyduğunuzu düşünüyorum. Bir çözüm olmasından ziyade, bu hâlin
muhafazasının sizler için daha kârlı olacağını düşünüyorsunuz yani bunu iddia
ediyorsunuz ki böyle bir şey yok Türkiye’de. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZLEM
ZENGİN (Tokat) – Anlatıyoruz: Sadece sizde değil, bütün siyasi partilerde Kürt
milletvekilleri var, sizler sadece Kürtlerin temsilcisi değilsiniz Anayasa’ya
göre. Bu manada bakıldığı zaman, Türkiye’de AK PARTİ’yle beraber “Kürt”
kelimesi telaffuz edilir hâle gelmiştir, başta. İnsanlar, evlatlarıyla,
gittiklerinde ana dilde konuşamazken kendi dilleriyle konuşma imkânına
kavuşmuşlardır. 
SERPİL
KEMALBAY PEKGÖZEGÜ (İzmir) – Lütfettiniz! 
ÖZLEM
ZENGİN (Tokat) – Efendim? 
BAŞKAN
– Devam edin, devam edin. 
ÖZLEM
ZENGİN (Tokat) – Sorun mu var, duyamadım? Mikrofonumla alakalı bir sorun mu var
arkadaşlar? 
Velhasılıkelam
yani aslında “Kürt” kelimesi özgürlüğüne AK PARTİ’yle beraber kavuşmuştur. Bu
sistem içerisinde Türkiye Cumhuriyeti kurulduğundan itibaren zulüm gören
insanlar yok mudur? Vardır. Kürtler de zulüm görmüştür, dindarlar zulüm
görmüştür; bunu kabul ediyoruz. Bu manada, “Kabul ediyoruz.”dan kastım, AK
PARTİ’yi kastetmiyorum, siyaset yapanların bunu kabul etmesi lazım. Bizlerin
siyaseti zaten bu zulmü ortadan kaldırmak üzerine şekillenmiştir ve bütün
varlığımızla, gücümüzle, emeğimizle bunun için gayret gösterdik ve göstermeye
devam ediyoruz. Ama siz kendi içinize inşa ettiğiniz farklı bir Kürt düşmanlığı
algısıyla bunun üzerinden siyaset yapıyorsunuz ve bunu yaparken de devamında
hiçbir şey… Adı “bebek katili” olan birini demokrasi temsilcisi olarak burada
anlatıyorsunuz bize; halkın koyduğu bir isimdir bu, halkın koyduğu bir isim. O
sebeple, demokrasiyle alakalı örneklemelerinizi verirken de tüm bunları…
(Mikrofon
otomatik cihaz tarafından kapatıldı) 
NURAN
İMİR (Şırnak) – İsterseniz isim listelerini belirleyin, kime nasıl hitap
edeceğimize karar verin. 
ÖZLEM
ZENGİN (Tokat) – Sayın Başkan…
BAŞKAN
– Buyurun Özlem Hanım. 
ÖZLEM
ZENGİN (Tokat) – Sizin hitabınızdan bahsetmiyorum ben, vatandaşın hitabından
bahsediyorum. “Bebek katili” ifadesini, bu isimlendirmeyi yapan vatandaşın
bizatihi kendisidir, o bölgede yaşayan insanların bizatihi kendisidir. O
sebeple, AK PARTİ’yle beraber yapılan iyileşmeleri, doğru işleri en azından bir
nebze olsun hatırlamakta fayda var diye düşünüyorum. Hangi birini sayalım yani?
Tek tek sayıyorsunuz, bir anlamı da yok çünkü dediğim gibi, siz zaten aslında
kendi inşa ettiğiniz bu terörize dilden beslenmeyi tercih ediyorsunuz. Bu manada
söyleyeceklerimi böyle toparlıyorum. 
Teşekkür
ediyorum fakat tabii, doğal olarak CHP milletvekillerimizle alakalı
söyleyeceklerim var. Nasıl bir yöntem izleyelim Sayın Başkanım? Belki cevap
vermek ister arkadaşlarımız, bilemiyorum. 
BAŞKAN
– Prensip olarak Grup Başkan Vekillerimizin beş dakikalık bir değerlendirme
yapma…
ÖZLEM
ZENGİN (Tokat) – Bu beş dakika çok az çünkü bu beş dakika HDP içindi, CHP’yle
alakalı da söyleyeceklerimiz var. 
SERPİL
KEMALBAY PEKGÖZEGÜ (İzmir) – Her şeye cevap vermek zorunda mısın? 
BAŞKAN
– Sonuçta, grup… 
ÖZGÜR
ÖZEL (Manisa) – Şöyle olabilir: HDP söz alır, sonra…
ÖZLEM
ZENGİN (Tokat) – Özgür Bey’in önerisini doğru buluyorum, HDP’nin bir cevabı
varsa bunu bitirelim, sonra CHP’yle alakalı söyleyeceklerimi ifade etmek
istiyorum. 
ÖZGÜR
ÖZEL (Manisa) – Sayın Başkan, bu arada,
başlamadan önce…
BAŞKAN
– Özgür Bey’in bir uyarısı var. 
5.- Manisa Milletvekili Özgür Özel’in, Genel Kurul salonunda görevli
bulunan bürokratların oturumu usulüne uygun takip etmemelerinin kabul edilemez
olduğuna ilişkin açıklaması
ÖZGÜR
ÖZEL (Manisa) – Zaten Meclise karşı saygısız bir Cumhurbaşkanlığı yönetiminden
bahsedilirken, burada iktidar partisinin veya 1’inci partinin Grup Başkan
Vekili konuşuyorken, herkesi rahatsız edecek şekilde, arkadaki saray bürokrasisinin
kahkahalarla, birbirlerini iterek kakarak, gülüşerek oturumu takip etmemelerini
kabul edilebilir bulmuyorum. 
BAŞKAN
– Arkadaşlar, sizinle ilgili… 
UĞUR
BAYRAKTUTAN (Artvin) – Burası saray değil beyler!
ATİLA
SERTEL (İzmir) – Devamlı gülüyorlar ya, arkada konuşup gülüyorlar. 
ÖZGÜR
ÖZEL (Manisa) – Bu konuda birkaç kezdir de uyarı yolluyoruz. Bu, kabul
edilebilir değil. Yani buraya gelecekseniz, oturacaksınız, arkadaki bürokrasi
kahkahalarla birbirine vurarak… Böyle bir şey yok. Arkadaşları ya uyaralım…
Çıksınlar, görev yapabilecek başka arkadaşlar gelsin buraya. 
BAŞKAN
– Peki, teşekkür ederim. 
Hakkı
Bey, buyurun. 
CUMHURBAŞKANI
YARDIMCISI FUAT OKTAY – Söz alsaydık efendim.
BAŞKAN
– Buyurun Sayın Cumhurbaşkanı Yardımcısı. 
6.- Cumhurbaşkanı Yardımcısı Fuat Oktay’ın, bütçe görüşmeleri sırasında
yapılan konuşmaları tüm ciddiyetiyle takip ettiğine ilişkin açıklaması
CUMHURBAŞKANI
YARDIMCISI FUAT OKTAY – Efendim, burada tüm konuşmaları olabildiğince ve
olduğunca tüm ciddiyetimizle, ben şahsen not alarak tamamını takip ediyorum,
gerektiği noktalarda da arkadaşlarımızla görüşerek cevabi anlamda
arkadaşlarımızın not hazırlamaları üzerine gerekli görüşmeleri yapıyoruz. 
ATİLA
SERTEL (İzmir) – Siz kendinize almayın. 
BAŞKAN
– Size söylemedi yalnız Sayın Cumhurbaşkanı Yardımcısı. 
CUMHURBAŞKANI
YARDIMCISI FUAT OKTAY – Dolayısıyla, herhangi bir ciddiyetsizlik söz konusu
olamaz burada.
ÖZGÜR
ÖZEL (Manisa) – Sayın Cumhurbaşkanı Yardımcısı, arkanızdaki arkadaşlar buradan
herkesin görüp ve herkesin rahatsız olacağı şekilde dakikalardır birbirlerine
bir şey anlatıyor, gülüyor, yanındakine vuruyor; sizin arkanızda. Yani alın
kayıtları, tasvip ediyorsanız çıkın savunun. Size, ön sıraya bir şey desem
derim zaten. Ben prensip olarak bürokrasiyi kendim uyarmam. Başkanlık Divanına
başvurdum, Kanunlar ve Kararlar Başkanlığından arkadaşı çağırdım, kavas eliyle
uyarıldılar ama umurlarında değil; herhâlde sadece sizden talimat alıyorlar.
Lütfen, Meclise karşı saygılı davransınlar. (CHP sıralarından alkışlar) 
BAŞKAN
– Özgür Bey, teşekkür ederim. 
Sayın
Oluç, buyurun. 
CUMHURBAŞKANI
YARDIMCISI FUAT OKTAY – Arkadaşlarımız işlerini yapıyorlar. Herhangi bir sohbet
söz konusu değildir, herhangi bir talimat da söz konusu değildir; işlerini
yapıyorlar. 
BÜLENT
TEZCAN (Aydın) – Böyle bir şey yok!
ÖZGÜR
ÖZEL (Manisa) – İşlerini yapmıyorlar, böyle bir şeyi nasıl kabul edelim ya!
Hayır, gülüyorlar ya! Böyle bir şey yok! İşlerini yapmıyorlar. Sorun bakalım,
sorun! 
LÜTFÜ
TÜRKKAN (Kocaeli) – Gülmek işe dâhil değil Sayın Başkanım, kahkaha atmak da işe
dâhil değil. 
ÖZGÜR
ÖZEL (Manisa) – Ara istiyorum efendim, bu konuyu konuşalım; ara verelim,
konuşalım. Böyle bir şey yok ya!
LÜTFÜ
TÜRKKAN (Kocaeli) – Sayın Başkanım, gülmek işe dâhil değil, espri yapmak da işe
dâhil değil; onlar burayı dinlemek zorundalar.
ÖZGÜR
ÖZEL (Manisa) – Göz göre göre… Biz sizin hangi dediğinize inanalım? Siz böyle
yaparsanız biz sizin hangi dediğinize inanalım? 
ÖZLEM
ZENGİN (Tokat) – Özgür Bey, oturur musunuz!
ÖZGÜR
ÖZEL (Manisa) – Siz böyle yaparsanız biz hangi dediğinize inanalım? 
LÜTFÜ
TÜRKKAN (Kocaeli) – Bu uyarıları dikkate alıp arkadaşları uyarmak varken buraya
laf yetiştirmek doğru değil. 
ÖZGÜR
ÖZEL (Manisa) – Böyle bir şey yok ya! Bir cümle “Arkadaşlar daha dikkatli
olacaklar.” dersiniz, biter. Bu Meclise saygı şunu gerektirir: “Arkadaşlar daha
dikkatli olacaklar.” Bunu diyeceksin.
CUMHURBAŞKANI
YARDIMCISI FUAT OKTAY – Arkadaşlar, burada biz sizi takip ediyoruz, ciddiyetle
de takip ediyoruz.
LÜTFÜ
TÜRKKAN (Kocaeli) – Sayın Başkanım, beş dakika ara verir misiniz? Sayın
Başkanım, istirham ediyorum.
ÖZGÜR
ÖZEL (Manisa) – Bakın, sorun bakalım Başkana.
CUMHURBAŞKANI
YARDIMCISI FUAT OKTAY – Son derece dikkatliyiz.
BAŞKAN
– Özgür Bey…
ERKAN
AKÇAY (Manisa) – Sayın Başkan, bütçe görüşmeleri sabote edilmek isteniyor,
lütfen devam edin.
ÖZGÜR
ÖZEL (Manisa) – Başkan da gördü, hak verdi. “Arkadaşlar daha dikkatli
olacaklar.” diyeceksiniz, başka bir şey diyemezsiniz. Apaçık yalan, biz
görüyoruz. 
ÖZLEM
ZENGİN (Tokat) – Sayın Başkan, hatırlatmayı hakarete çevirmemek lazım. Hatırlattınız,
tamam artık ama hakarete çeviriyorsunuz yani.
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Celal Adan’ın, Türkiye Büyük
Millet Meclisi Genel Kurul çalışmalarına katılan kamu görevlilerinin uyması
gereken kurallar konusunda bilgilendirildiğine ilişkin konuşması
BAŞKAN
– Özgür Bey, peki, çok teşekkür ederim.
Türkiye
Büyük Millet Meclisi Başkanlığı makamının 26/12/2016 tarih ve 74882 sayılı
olurları gereğince Türkiye Büyük Millet Meclisi Genel Kurul çalışmalarına
katılan kamu görevlilerinin uyması gereken kurallar kendilerine veriliyor
zaten. Dolayısıyla, Özgür Bey bir uyarıda bulundu Sayın Cumhurbaşkanı
Yardımcım, Lütfü Bey de aynı uyarıda bulundu; arkadaşlar biraz daha dikkatli
olsunlar. 
ÖZGÜR
ÖZEL (Manisa) – Hepimiz gördük ya! 
LÜTFÜ
TÜRKKAN (Kocaeli) – Farkında olmayabilirsiniz, saygı duyuyorum, arkanız dönük;
mümkün bu. 
ÖZGÜR
ÖZEL (Manisa) – Sayın Başkanım, peki, biz sizin adaletinize güveniyoruz. 
BAŞKAN
– Sağ ol, çok teşekkür ederim.
ÖZGÜR
ÖZEL (Manisa) – Ben işaret edip haber yolladığımda siz baktığınızdaki görüntü,
bürokrasinin yapabileceği bir davranış mıydı o sizin gördüğünüz görüntü?
BAŞKAN
– Gerekli uyarı yapıldı. 
Çok
teşekkür ederim.
Sayın
Oluç, buyurun.
V.- AÇIKLAMALAR (Devam)
7.- İstanbul Milletvekili Hakkı Saruhan Oluç’un, Muş ili Varto ve
Bulanık ilçeleri ile Esertepe beldesine kayyum atandığına, Kürt halkının seçme
ve seçilme hakkının gasbedildiğine ve bunun adının da “Kürt düşmanlığı”
olduğuna, AK PARTİ Genel Başkanının darbeye yönelik “Allah’ın lütfu.” ifadesine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Birkaç
konuya değineceğim, önce kayyumlardan başlayayım çünkü Kürt düşmanlığıyla
ilgili mesele kayyumlarla ilgilidir birinci derecede, bugün tartıştığımız açıdan
baktığımızda. 
Bakın,
bu sabah 3 yere yine kayyum atandı -bir tanesi Varto ilçesi, diğeri Bulanık
ilçesi, bir de Bulanık ilçesi Erentepe beldesi- ve belediye eş başkanları
gözaltına alındı. Şimdi, şunu biz defalarca söyledik ve bir daha söyleyelim: Efendim,
kayyum atamaları taammüden gasptır, gasp suçu. Şimdi, bu, aynı taammüden
cinayet gibidir yani oradaki taammüden planlıdır. Şimdi, nedir plan? Ben size
söyleyeyim: Bakın, birincisi, bu plan dün yapılmadı, daha önceden yapıldı.
Planın ilk adımı -İçişleri Bakanı buraya geldi, konuşuldu o kadar- İçişleri
Bakanı 31 Mart seçimlerinden önce kaymakam atadı; diyor ki açıklamasında: “Doğu
ve Güneydoğu Anadolu Bölgelerindeki ilçelere tecrübeli ve başarılı
kaymakamların atamaları yapıldı. Kaymakamsız ilçe bırakılmadı.” İçişleri Bakanı
31 Marttan önce ilçelere kendi adamlarını, kaymakamlarını yerleştirdi çünkü
oralarda kayyum atamasını planlıyordu. Taammüden gasp! 
İki:
Sizin Genel Başkanınız seçim kampanyalarında oralara kayyum atanacağını
defalarca söyledi. Taammüden gasp!
Üç:
İçişleri Bakanı seçimlerden sonra dedi ki Trabzon’da yaptığı bir konuşmada:
“Beş yıl daha o bölgede kayyumla yönetimi sağlayalım, ortada HDP belediyesi
diye bir şey kalmaz.” Taammüden gasp! 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Bitmedi. 1 Nisan itibarıyla yani 31 Marttan bir gün
sonra ortaya çıktı ki, Diyarbakır, Mardin ve Van Valileri, İçişleri
Bakanlığına, Diyarbakır, Mardin ve Van Büyükşehirlere -daha Belediye Eş
Başkanlarımız mazbatalarını almamışlar- kayyum atanmasıyla ilgili dilekçeyle
başvurdu. Taammüden gasp!
Bu
da yetmedi, Mardin’e müfettiş gönderdiniz. O müfettişler rapor hazırladı ve o
hazırlanan raporda “Mardin modeli uygulanmalıdır.” denildi. Nedir “Mardin
modeli” diye önerdikleri? Belediye meclislerini halk seçecek, belediye
başkanlarını Cumhurbaşkanı atayacak. Taammüden gasp! Ya, daha ne diyelim buna? 
Şimdi,
bütün bunları üst üste koyduğumuz zaman “Oradaki seçmen ve seçilen Kürt
halkının haklarını gasbediyorsunuz.” diyoruz, bunun adı da “Kürt düşmanlığı”dır
diyoruz. Siz hâlâ diyorsunuz ki: “Yapmıyoruz.” Daha ne yapacaksınız? Daha ne
yapacaksınız ya? (HDP sıralarından alkışlar)
Bugün
3 kişi daha atandı. Halkın iradesini, halkın oyunu, seçme ve seçilme hakkını
açıkça gasbediyorsunuz, gaspçısınız! Daha bunun başka bir izahı yok, kusura
bakmayın. (HDP sıralarından alkışlar)
Şimdi,
efendim, öbürüne de çok kısa değinerek tamamlayacağım. Bakın, şöyle bir durum
var: Siz hiç kendi yaptığınızı değerlendirmiyorsunuz, sorun buradan
kaynaklanıyor. Hep doğruyu yapıyorsunuz(!) Ya bir değerlendirin, bir istişare
edin, düşünün. Kendi aranızda konuşun, bize söylemeniz gerekmiyor illa. 
Şimdi,
ilk defa, Türkiye’de bir darbeye “Allah’ın lütfu” diyen sizin Genel
Başkanınızdır. “Allah’ın lütfu” dedi. Yani “Bir şey lütfedildi, bize bir fırsat
çıktı.” dedi, fırsat; “lütuf” dediği budur. Şimdi, o fırsatı kullandınız. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
HAKKI
SARUHAN OLUÇ (İstanbul) – Toparlıyorum efendim.
Bu
darbe girişimini bir sonuca vardırdınız. Sizin kanun hükmünde kararnamelerle
devletin içinden attığınız on binlerce insanın -İçişleri Bakanlığı, Adalet,
Millî Savunma Bakanlığı, bütün bakanlıklar ve kuruluşlar- hepsini siz
yerleştirdiniz. 150 bin kişiye yakın atıldı, onların hepsini siz yerleştirdiniz
oraya, ne istedilerse verdiniz; bunu unutmayın, bunu unutmayın. 
Ya,
ben size göstereceğim bir iki tane şey. Yani gerçekten söylenenler benim
söylediğim şeyler de değil üstelik. Bulduğum anda hemen göstereceğim.
Sizin
Genel Başkanınız o zaman itiraf etti: “Biz bunu bu hâle getirdik.” dedi. Bu da
belli, ortada. Şimdi, dolayısıyla, bunu bir görmeniz lazım.
İkincisi,
sizin çok fazla sayıda arkadaşınızın Fetullah’ın eteğinin dibinde çektirdiği
fotoğraflar var. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son efendim, izin verirseniz…
Şimdi,
mesela, burada bize en fazla bağıran, hakaret eden vekillerinizin mutlaka
fotoğrafları var, onlar kendilerini affettirmek için yapıyorlar bunu; biz bunu
biliyoruz. Yani biz, fotoğrafları tekrar ortaya çıkarmayalım diye susuyoruz ama
ne kadar çok bağıran, hakaret eden varsa onların mutlaka işledikleri bir suç
var. Eteğin dibinde fotoğrafları çektirmişler. Şimdi, bu durum böyle.
Peki,
bizim seçilmişlerimize kim darbe yapıyor? 4 Kasımda Eş Genel Başkanlarımızı ve
milletvekillerimizi, 15 kişiyi aynı anda gözaltına alıp tutuklayanlar kim?
Sizin iktidarınız değil mi? Şimdi, belediyelerimize kim darbe yapıyor? Sizin
iktidarınız değil mi? Bunları tartışmayacak mıyız? Bunları söyleyince niçin siz
kızıyorsunuz? Yani anlıyorum kızmanızı ama biraz da durun, düşünün,
değerlendirin yahu “Bir yanlış yapıyor muyuz acaba? Böyle söyleniyor, bir
haklılık var mı söylenenlerde?” diye. Bunu rica ediyoruz yahu. Bu kadar olmaz
yani. 
ÖZLEM
ZENGİN (Tokat) – Sayın Başkanım, bir cümle ilave etmem lazım. 
BAŞKAN
– Erkan Bey’e söz vereyim, ondan sonra size söz vereyim.
Buyurun
Erkan Bey. 
8.- Manisa Milletvekili Erkan Akçay’ın, Bingöl Milletvekili Erdal
Aydemir, Van Milletvekili Murat Sarısaç, Ankara Milletvekili Tekin Bingöl ve
Aydın Milletvekili Bülent Tezcan’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin sekizinci
tur görüşmelerinde HDP ve CHP Grubu adına yaptıkları konuşmalarındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Şimdi
genel itibarıyla değerlendirmek istiyorum. Şimdi, bir arkadaşımız “Genel
Kurulda tiyatro oynanıyor.” diyor bu bütçe görüşmelerine atfen. Vallahi,
teessüf ederim gerçekten, yıllardır bu bütçe görüşmelerini hem vatandaşlarımız
hem bizler takip ediyoruz ve bunun içerisindeyiz.
Ben
sadece şunu hatırlatmak isterim: Bütçe, devlet ile vatandaşların ekonomik,
mali, sosyal ve siyasi düzlemde bir araya geldiği bir alandır, süreçtir ve
“bütçe hakkı” kavramının da iki yönü vardır, bir vatandaşlar bakımından, bir de
Parlamento yönü itibarıyla. Efendim, genellikle Mecliste herhangi bir
değişiklik yapılmıyor, genel olarak şikâyetçi olduğumuz bir husus. Yani bu
eleştiri haklı görülebilmekle birlikte, bütçe sürecinin de sadece Parlamentoya
gelen bir metin olarak algılanması yanlıştır çünkü bütçe, daha evvelki bütçe
süreçleri de dikkate alınarak, neredeyse bir yılı bulan, yedi sekiz aylık bir
çalışma neticesinde hazırlanan, aynı zamanda milletvekillerinin bu Mecliste
yaptığı eleştirilerin, önergelerin, birtakım taleplerin, tekliflerin dile
getirildiği ve vatandaşların, sivil toplum örgütlerinin de bütçeye ilişkin
hususları dile getirdiği, taleplerin alındığı bir süreçtir. Dolayısıyla,
Parlamento, bu anlamıyla da kesinlikle bir tiyatro oynamıyor. 
Ceylan
Önkol’dan bahsedildi, Allah rahmet eylesin. Daha önce araziye atılmış ancak
patlamadan kalmış bir bombaatar mühimmatına…
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – …tahrayla vurarak patlama sonucu hayatını kaybettiği kanaatine
varıldığı yargı kararıyla belirlenmiş. Kendisine tekrar Allah’tan rahmet ve
ailesine de başsağlığı dileklerimizi iletiyoruz. Fakat bunu ifade eden sayın
konuşmacı bu hadiseyi öyle saptırarak anlattı ki, sanki “Karakoldan -Silahlı
Kuvvetlerden- yapılan bir atışla bu çocuk öldürülmüş.” anlamı çıkacak cümleler
kullandı ki bu doğru değil. Bölgede, zaman zaman, terör örgütünün döşediği
mayınlarla, el yapımı patlayıcılarla yüzlerce kişi hayatını kaybetti, sakat
kaldı. Bir meseleyi bağlamından saptırmamak gerekir. 
Şimdi,
bir tekerleme hâline getirilen bu ”Kürt düşmanlığı” ibaresi, bunu kabul etmek
mümkün değil ve bu ısrardan da vazgeçilsin. Şimdi, çok partili siyasi hayata
sahip bir ülkeyiz. Şunu dese milletvekilleri siyasi düzlemde tartışırız; “Bu
yapılan kayyum atamaları HDP düşmanlığıdır.” demek ayrı bir şey çünkü “Kürt
düşmanlığı” deyince mesele bağlamından tamamen farklı mecralara kayıyor ki bunu
bizim de kabul etmemiz mümkün değil. Bunu kendi partinize yönelik bir tasarruf
olarak değerlendirmenizde ve kendinizi bir hesaba çekmenizde fayda var diye
düşünüyorum.
Şimdi,
tek adam edebiyatı yapılıyor: “Tek adam, tek adam…” “saray” “tek adam bütçesi”
Yani bu “saray” laflarını dinleyen de o Keloğlan masallarındaki saraylar falan
var memlekette sanacak.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Şimdi, bu “tek adam”; peki yani “Siz çok adam mı istiyorsunuz,
kaç adam istiyorsunuz tek adam yerine?” diye de sormak lazım. 
BÜLENT
TEZCAN (Aydın) – Demokrasi istiyoruz. 
ERKAN
AKÇAY (Manisa) – Ayrıca, 15 Temmuz hain FETÖ darbe girişimini değil de 20
Temmuzu asıl darbe olarak nitelemek tamamen bir FETÖ ağzıdır ve talihsiz bir
ifadedir. Ayrıca, yine, bir milletvekili arkadaşımız “‘Tankların üzerine çıkma
zamanı.’ dedim ben 15 Temmuz akşamı.” dedi; demiştir, doğrudur, katılıyorum,
samimiyetine de inanıyorum. Fakat Türkiye Büyük Millet Meclisinde, hep birlikte
burada -Sayın Özgür Özel, Mehmet Muş ve bizler, şu an ismini sayamayacağım pek
çok arkadaşımız- gerçekten en iyi şekilde bu darbeye karşı çıktık. Arkadaşımız
öyle de demiştir, ben duymadım ama demiştir “Tankların üzerine çıkma zamanı.”
diye. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Dedi efendim.
ERKAN
AKÇAY (Manisa) – Demiştir yani itirazım yok fakat bildiğimiz bir şey var: O
saatlerde kendi Genel Başkanının havaalanında o darbeci tankların arasından
gittiğini de biliyoruz yani o konuda da açıklığa kavuşmayan bir durum vardır.
Şimdilik bunları ifade ediyorum.
Bir
milletvekili arkadaşımız da milletvekillerini genelleyerek “ayakçı” yaftası
yapıştırdı, üsluba dikkat etmek lazım; bu ifadelerin sığ, mesnetsiz, biraz da
seviyesiz hâle gelmemesi gerekir.
Teşekkür
ederim.
BAŞKAN
– Özgür Bey, isterseniz Özlem Hanım CHP’ye de cevap versin.
ÖZGÜR
ÖZEL (Manisa) – Efendim, onu yapacağız tabii ama şimdi Genel Başkanla ilgili bu
ifade yakışıksız oldu.
BAŞKAN
– Buyurun.
9.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine, muhalefet partilerine
muhalefet etme geleneklerinin olmadığına, MHP Genel Başkanının 2015 yılındaki
ifadelerine ve bir darbenin mağduru ya da muhatabı olunmasının bir başka
darbenin faili olunması gerçeğini ortadan kaldırmayacağına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Muhalefet
partilerine muhalefet etme gibi bir geleneğimiz hiç olmadı, geçen dönemde de
yapmadık ama tabii, Milliyetçi Hareket Partisi artık kendisini şeklen bir
muhalefet partisi olarak tanımlasa da iktidara yönelik eleştirileri savuşturma
konusunda da kendisine bir görev addetmiş durumda, Sayın Grup Başkan Vekili de
biraz önce onu yaptı. Geçtiğimiz günlerde de şöyle bir ifade kullanmıştı: “Ya,
bu ‘saray, saray’ deniliyor, orası da milletin evidir.” Oysa ki kendi Sayın
Genel Başkanları 2015 yılında “Erdoğan’ın bu saray merakı nereden gelmektedir?
Kendisi Çankaya Köşkü’nde neden bulunmamaktadır? Çankaya Köşkü’ne olan
alerjisi, duvarlarında Atatürk’ün sesinin çınlıyor olmasından mı
kaynaklanmaktadır?” ifadelerinin sahibidir.
Bunun
yanında, bugün, 20 Temmuz darbe girişimiyle “20 Temmuz sivil darbesi, OHAL
darbesi” dediğimiz mesele ile 15 Temmuzun peşi sıra ilişkilendirilmesinde hiç
şaşılacak bir durum yok. Bir darbenin mağduru olmanız ya da bir darbenin
muhatabı olmanız bir başka darbenin faili olduğunuz gerçeğini ortadan
kaldırmaz. (CHP sıralarından alkışlar)
Darbeciler
eğer emellerine ulaşsalardı o gün Mecliste olan hepimiz o darbenin mağduru
olacaktık. Onlar daha sonra –nasıl getirecekleri bilinmez- bir meczubu
Türkiye’nin başına getirip onun söylediği sözlere yargı yolu da kapalı olmak
üzere her türlü haksızlığı, hukuksuzluğu hepimize yapacaklardı, hepimizin
ailesine de yapacaklardı. Bizim o gün Meclisteki tavrımız şuydu: Önce darbeye
hep beraber karşı çıktık, sonra dedik ki OHAL ilan talebine karşı: “Bırakın
birileri de demokrasiyi savunsun.” Çünkü, OHAL ilanının ancak ve ancak bir tek
masum gerekçesi olabilir. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) - Bu Parlamentodaki bazı milletvekilleri darbeye destek vermiş
olsalar veya bazı partiler genel olarak darbecilerden yana tavır koymuş
olsalar, darbecilerle enfekte olmuş bir Parlamentonun darbeyle mücadele etmesi
mümkün olmayacağı için bir süreliğine, hızla Parlamento seçimleri yenilenene
kadar belki kanun hükmünde kararname düşünülürdü ama bu Parlamentoda bir kişi
çıkıp da darbeden yana tavır sergilemedi; aksine, ertesi gün hem imzalanan ve
okunan ortak metinde hem liderlerin konuşmalarında 4 parti de Parlamentoda
darbeyle mücadele için katıksız ve darbecilerin tasfiyesi, cezalandırılması
için amasız, fakatsız, virgülsüz, noktasız destek taahhüt ettiler. Buna rağmen
ilan edilen OHAL, Meclise karşı siyasi nankörlükten başka bir şey değildi. O
yüzden, bunun bir “sivil darbe” olarak nitelendirilmesi ve FETÖ’yle mücadele
yetkisi için alınan sopanın bütün muhaliflerin sırtından, başından eksik
edilmemesi, SOMA’da hakları için yürüyen madenciye bile OHAL yetkileriyle yapılan
müdahaleler, ülkeyi yönetemez hâle gelmiş bir iktidarın bunu araçsallaştırdığı
ve fırsata çevirdiği gerçeğini gözümüzün önüne serdi. 
O
güne kadar, örneğin, 17-25 Aralığa kadar, kendi hesaplarından “Odalarında Genel
Başkanlarının saati 17.00’yi yirmi beş geçiyor, hâlâ saat duruyor.” derken,
17-25 Aralığı İzmir, İstanbul, Ankara İl Başkanlıklarında “Yolsuzlukla Mücadele
Haftası” etkinlikleri diye kutlayan Milliyetçi Hareket Partisinin OHAL, OHAL’le
birlikte rejime kasteden Anayasa değişikliği, daha sonra OHAL şartlarında
yapılan bir seçimle bu ülkenin sırtında OHAL sopasıyla rejim değişikliği ve
seçime zorlandığı süreçte takındığı tutum, izlediği yol, söylemleri ve artık
ayrı “prompter”ların, aynı kabloyla sarayın iletişimine bağlı olduğu ve aynı
cümleler, aynı sözlerle hakaret ettikleri noktada…
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) - ...orada Özgür Özel kürsüye çıkarken ya da Bülent Tezcan A
Haber kameralarının önünde açıkça kürsüden “Vakit tankların üstüne çıkma
vaktidir, milletimizi direnmeye davet ediyorum.” derken, Özgür Özel’in
ifadeleri “Darbeye karşıyız, yapılacak ilk seçimlere kadar ana muhalefet
partisiyiz, başka bir hevesimiz yoktur. Seçilmiş Hükûmetin ve demokrasinin
arkasındayız.” demişken ve bunların tamamını uçakta Bakanın yanındaki Genel
Başkanıyla telefon irtibatından sonra, burada bulunmuş, parti adına, Genel
Başkan adına söylemişken, orada hepimizin liderini İçişleri Bakanlığı personeli
savunuyorken ve dönemin Başbakanını Ilgaz Tüneli’ne saklamaya -evlerine
tankların geldiği vehmiyle- giderken çakarları…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – İftira!
BAŞKAN
– Buyurun. 
ÖZGÜR
ÖZEL (Manisa) – Dönemin Cumhurbaşkanı uçaktan havaalanına inerken İstanbul İl
Vali Yardımcısına, İl Emniyet Müdürüne bizzat telefonda “Darbecilerden orası
arındı mı?” dedikten sonra inmişken, Sayın Genel Başkanın kendisini koruyan
ekip tarafından güvenli bir yere getirilmesi ve Ankara’ya dönüş, Meclise giriş
için gayretlerini bütün gece ifade etmişken, bu bühtanı, bu saldırıyı,
kendisinin Sayın Genel Başkanla bire bir ilişkileri sırasında en olumlu
cümleleri kullananların, en iltifatkâr ifadeleri kullananların tutanak altında
yaptıkları bu iftirayı telin ediyoruz, kendilerine iade ediyoruz. (CHP
sıralarından “Bravo” sesleri, alkışlar) 
BÜLENT
TURAN (Çanakkale) – Bunlar gerçekleri kapatmaz. Çok bağırsan da Özgür bular
belli. Herkes biliyor meseleyi. 
BAŞKAN
– Erkan Bey, buyurun. 
10.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine, muhalefet olmanın her şeye
karşı çıkmak anlamına gelmediğine, Cumhurbaşkanlığı hükûmet sisteminin bütün
kurum ve kurallarıyla yerleşmesi hedefini bir politika olarak belirledikleri
için bütçeye “evet” oyu vereceklerine ilişkin açıklaması
ERKAN
AKÇAY (Manisa) – Şimdi, söylediğim bir cümlenin Cumhuriyet Halk Partisini sanki
diken batmış gibi bu kadar hoplatacağını doğrusu bu kadar da tahmin etmemiştim.
Demek ki bir yaraya parmak basmışız. (MHP ve AK PARTİ sıralarından alkışlar) 
Şimdi
“Asıl darbe 20 Temmuz." diyen Sayın Kılıçdaroğlu, 15 Temmuza “tiyatro”
“kontrollü darbe” diyen ve bunu söylemekte ısrar eden kendileri. Özgür Özel’le
ve bahsettiği arkadaşları ile kendi Genel Başkanları arasında da bir makas
açımı vardır bu kanaatte. 
ÖZGÜR
ÖZEL (Manisa) – Yok öyle bir şey. 
ERKAN
AKÇAY (Manisa) – Çünkü Sayın Özgür Özel “15 Temmuz darbe girişimi bir kontrollü
darbe değildir, basbayağı darbedir, tiyatro değildir." diyen bir
arkadaşımız. Ben, kendisini bu sözleri nedeniyle de takdir ederim, etmişimdir,
yine burada da ifade ediyorum ama kendi Genel Başkanları ayrı kanaatte.
Şimdi,
işe, muhalefet maskesiyle, birtakım millî meselelerde illa düşmanca bir kör
dövüşü içinde tavır almak gerekmez. “Muhalefet olmak” demek her şeye karşı
çıkmak değildir. Biz siyasi partiyiz. Milletin konumlandırdığı sayısal bir
durum olsa da “İlla ben her şeye muhalif olacağım.” anlayışı marazi bir siyasi
anlayıştır, bir saplantı hâlidir. Biz Milliyetçi Hareket Partisi olarak hem bir
millî muhalefetin hem de bir millî mukavemetin adıyız ve illa da inadım inat
diye belli yere konumlandırmayız. Bu saray merakını en çok dile getiren,
eleştiren milletvekillerinden birisi benim. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Sayın Mehmet Ali Şahin Adalet Bakanıyken, yine böyle bir bütçe
görüşmesinde aramızdaki bir muhavereyi de hatırlıyorum. Yani bir ara “adalet
sarayı” “Emniyet sarayı” “bilmem ne sarayı” filan denilerek kamuda da başladı,
ta oralardan geldi. Daha sonra, muhalefet partileri de, Cumhuriyet Halk Partisi
de bu “saray” üzerine “saray” retoriği üzerine oturtmaya başladı.
ÖZGÜR
ÖZEL (Manisa) – İlk inşaatta da “ak saray” diyordu kendileri.
ERKAN
AKÇAY (Manisa) – Yani bunun makul bir durum olması gerekir. Yani “saray”
denilerek bahsedilen Cumhurbaşkanlığının, Beştepe’nin, Külliye’nin öyle
tantanalı, şaşaalı bir şeyini de doğrusu ben görmedim, gören… Yani “Kendileri
gitmedikleri için, işte, herhâlde Keloğlan masallarındaki sarayları falan
tahayyül ediyorlar.” dedim. 
BÜLENT
TURAN (Çanakkale) – CHP Genel Merkezi daha lüks Sayın Başkan.
ERKAN
AKÇAY (Manisa) – Şimdi, biz bu bütçeye “evet” oyu veren bir partiyiz; sebebi
de, Cumhurbaşkanlığı hükûmet sisteminin 2’nci bütçesidir ve biz de
Cumhurbaşkanlığı hükûmet sisteminin bütün kurum ve kurallarıyla yerleşmesi
hedefini bir politika olarak da belirlediğimiz içindir ki bu tutum içerisinde
devam ediyoruz ve buna da saygı duyulmasını bekliyoruz. Kaldı ki, ben dâhil
olmak üzere, bütün arkadaşlarımız, çeşitli konuşmalarında, gerektiği ölçüde
kendi üslubumuzca eleştirileri, tespitleri, önerileri de sıklıkla da dile
getiriyoruz ve bunu da hatırlatmakta fayda görüyorum.
Teşekkür
ederim. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
BÜLENT
TURAN (Çanakkale) – Hayda!
11.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ve CHP Genel Başkanını
itibarsızlaştırmaya dönük sarayda kullanılan dilin MHP’ye sirayet etmiş
olmasını üzüntüyle karşıladığına ilişkin açıklaması
ÖZGÜR
ÖZEL (Manisa) – Tekrar söz alacağımı hiç tahmin etmemiştim ama Sayın Akçay bir
başka boyuta taşıdı. Bir: Genel Başkanla aramızda 15 Temmuza bakış konusunda
veya bir başka konuda -hiçbir arkadaşımın ve benim- farklı bir bakış açımız
yok. Hiçbir Cumhuriyet Halk Partili yönetici ve yönetim kademesinde olan kimse
darbeye “tiyatro” demedi, diyemez.
BÜLENT
TURAN (Çanakkale) – Büyük espri!
ÖZGÜR
ÖZEL (Manisa) – Ancak Burdur’da bir partilinin “O gece darbe mi yoksa tiyatro
mı?” sorusu üzerine şunu söylediğimi çok net hatırlıyorum, Anadolu Ajansı da
haberleştirdi. Eğer siz buna “tiyatro” derseniz o kadar akan kan, o kadar
şehit, o kadar gazi, o kadar uçan uçak, atılan bomba varken yapacağınız
eleştirinin de hiçbir şeyi kalmaz; bu kadar insanın da günahına girmiş
olursunuz. Ancak, partinin “kontrollü darbe” söyleminin “tiyatro”dan bir farkı
vardır. Zaten o yüzden, Meclis Araştırması Komisyonu raporu bir türlü basılıp
dağıtılmamaktadır. “Kontrollü darbe”yi Cumhuriyet Halk Partisi “öngörülen,
önlenmeyen, sonuçlarından yararlanılan darbe” olarak ifade etmiştir.
“Öngörülen” ifadesiyle aylar önce yazılan köşe yazılarını, savcılık
iddianamelerini, istihbaratları; “önlenmeyen” ifadesiyle darbe ihbar edildiği
hâlde Genelkurmayın bütün personele “Seferberliktir, birlikleri terk etmeyin.”
demek yerine, saat altıda yüzde 98,5 vatanseveri yollayıp kışlaları yüzde 1,5
darbecilere teslim etmesini; “sonuçlarından yararlanılan” ifadesiyle biraz önce
ayrıntılarıyla ifade ettiğim veya biraz önce de söylendiği gibi “Bu, Allah’ın
bir lütfu.” deyip, OHAL ilan edip, bütün muhalefeti sindirip rejim değiştirmeyi
kastetmekteyiz. Bunun ile “tiyatro” söyleminin uzaktan yakından hiçbir
tutarsızlığı yoktur. 
Bir
tutarsızlıktan bahsedilecekse eğer, o tutarsızlığı, Milliyetçi Hareket
Partisinin bugünkü Adalet ve Kalkınma Partisinin politikalarına… 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - …örneğin geçen hafta ibra verdikleri KİT raporlarına; 2011,
2012, 2013’te yukarıda en ağır sözlerle, en ağır eleştirileri yaparken geçen
hafta burada o KİT raporlarına ibra vermelerinden yani kendi eleştirilerine
karşı oy kullanmalarından tutun da darbe öncesi, darbe sonrası partilerin
birbiriyle ilişkilerine, liderlerin birbirine söylemlerine kadar bunları tekrardan
hicap duyacağım ifadelerde bulabilirler. 
Genel
Başkanıma karşı kullanılan nezaketsiz ve kendisini itibarsızlaştırmaya yönelik
sarayda kullanılan dilin MHP’ye sirayet etmiş olmasını da üzüntüyle
karşılıyorum. 
Teşekkür
ederim. (CHP sıralarından alkışlar) 
ERKAN
AKÇAY (Manisa) – Sayın Başkan… 
BAŞKAN
– Erkan Bey, buyurun. 
12.- Manisa Milletvekili Erkan Akçay’ın, Manisa Milletvekili Özgür
Özel’in yaptığı açıklamasındaki bazı ifadelerine, millî meselelerde bir ve
beraber olabilmenin arayışı, gayreti içinde olduklarına ilişkin açıklaması
ERKAN
AKÇAY (Manisa) – Tabii, bu tartışmayı devam ettirmek niyetinde değilim ama
kullanılan üslup bunu zorluyor. Herhangi bir nezaketsiz ifademiz olmadı. 
ÖZGÜR
ÖZEL (Manisa) – “Sıvışmak..” “Sıvışmak tankların arasından…” 
CAVİT
ARI (Antalya) – Daha ne olacak ya!
ERKAN
AKÇAY (Manisa) – Tamam, “Ayrıldı.” diyelim o zaman, onu o şekilde ifade edelim,
“Havaalanından ayrıldı.” diyelim. 
ÖZGÜR
ÖZEL (Manisa) – Hayır, bir gün, Genel Başkanla görüşürken…
ERKAN
AKÇAY (Manisa) - Onu o şekilde tutanaklarda değiştirelim.
Onun
dışında, değerli arkadaşlar, şimdi, 15 Temmuz 2016 hain darbe girişimi
Türkiye'de hem siyasi hem sosyal bakımdan bir milattır. Siyaseti, çok partili
demokratik siyasi hayatımız içerisinde demokratik bir rekabet ve yarış olarak
devam ettirmek gerekir. Fakat bu hain darbe girişimi de göstermiştir ki eğer
siyasi aktörler olarak siyaseti bir kavga, bir kör dövüşü… “O, onu dedi.” “Bu,
bunu dedi.” “Geçmişte sen şöyle demiştin.” “O, sana böyle demişti.”ye saplanır
kalırsak bu, sadece kör dövüşü ve düşmanlık getirir. Ve bu da yakın, en az yüz
yıllık yakın tarihimizde şunu göstermiştir ki bu tür kör dövüşleri en çok, en
büyük zararı da ülkeye, millete verir. Yaşadığımız Balkan Harbi’ne giden
süreçlerin, vatan kayıplarının, devlet kayıplarının ve beka kayıplarının
çeşitli sebepleri olmakla birlikte, birinci derecede, devleti yöneten ve
yönetme iddiasında olan siyasilerin aralarındaki bu kör dövüşleri olduğunu
defalarca dile getirdik. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ERKAN
AKÇAY (Manisa) – Yoksa bütün siyasi partiler kendi tüzel kişilikleriyle,
programlarıyla siyasi hayatının faaliyetini, tezlerini devam ettirmektedir.
Ancak biz, birbirimizin düşmanı değiliz, sadece ülke ve millî meselelerde bir
ve beraber olabilmenin arayışı ve gayreti içerisindeyiz. 
Bu
tartışma eğer uzatılacak olursa biz de uzatırız tabii ama temenni ederim ki
artık son bulsun.
Teşekkür
ederim.
BAŞKAN
– Ben teşekkür ederim.
ÖZGÜR
ÖZEL (Manisa) – Aynı üslupla iki dakikada toparlıyorum efendim müsaadenizle.
ÖZLEM
ZENGİN (Tokat) – Ama Sayın Başkan, böyle mi gidecek?
MUHAMMET
MÜFİT AYDIN (Bursa) – Yeter ama ya!
ÖZGÜR
ÖZEL (Manisa) – Yeter ama bu lafın üstüne söylemeyince de olmuyor işte.
ÖZLEM
ZENGİN (Tokat) – O zaman biz de bu kadar süre istiyoruz. 
ERKAN
AKÇAY (Manisa) – Ya, ne? Hangi lafın? Allah Allah, hiç ağzımızı açmayalım yani!
BAŞKAN
– Erkan Bey çok makul bir değerlendirme yaptı.
Buyurun.
13.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine, halktan alınan yetkinin
muhalefet etme görevini hakkıyla yapmayı gerektirdiğine ilişkin açıklaması
ÖZGÜR
ÖZEL (Manisa) – Ben de çok makul söyleyeceğim.
Kısacası
şu: Şimdi “Ben Genel Başkanınızı itibarsızlaştırmadım.” “Tankın yanından
sıvışma” cümlesini kullanınca o zaman itibarsızlaştırmış oluyorsunuz. Ona
“ayrılma” deyince, kastınız aynıysa da daha nazik bir şey olur ama yine de o
iftiraya karşı çıkarız.
ERKAN
AKÇAY (Manisa) – Doğrusunu anlat, doğrusunu anlat.
ÖZGÜR
ÖZEL (Manisa) – Size doğrusunu anlatıyım, mesela ben şöyle diyeyim mi size:
“Milliyetçi Hareket Partisinin Sayın Genel Başkanı darbe gecesi Genel Merkezde
olduğu hâlde, yollar açık olduğu hâlde, siz gelebildiğiniz hâlde bu kadar kısa
bir mesafeden kalkıp da buraya gelip dayanışmayı güçlendirmek yerine fıstık
aldı.” desem ne hissedersiniz? (CHP sıralarından alkışlar, MHP sıralarından
gürültüler)
ERKAN
AKÇAY (Manisa) – Bunu diyemezsin, bunu sana söyletmeyiz! Yalan! Bu, aynı şey
değil. 
ÖZGÜR
ÖZEL (Manisa) – Siz “sıvıştı” deyince de aynı şeyi hissederiz. 
ERKAN
AKÇAY (Manisa) – Aynı şey değil.
ÖZGÜR
ÖZEL (Manisa) – O yüzden bir Genel Başkana karşı kullanılacak dile dikkat
edilecek. 
FETİ
YILDIZ (İstanbul) – Orası ülkücü hareketin karargâhı, ağzını topla!
ÖZGÜR
ÖZEL (Manisa) – Siz toplayın! 
Benim
söylediğim şudur: “Sıvıştı” demekle “Genel Merkezden çıkamadı, fıstık aldı.”
demek aynı şeydir. o zaman da biz aynı şeyi hissederiz, bunu yapmayın. Biz
yapmıyorsak siz de yapmayın. 
YAŞAR
YILDIRIM (Ankara) – İlk açıklamayı yapan Devlet Bahçeli’dir.
ÜMİT
YILMAZ (Düzce) – Genel Merkezde fıstık nerede oluyor, nerede! Genel Merkezde
oturup partisinin başında, devletin başında durmak fıstık yemek mi oluyor?
ÖZGÜR
ÖZEL (Manisa) – Biz yapmıyorsak siz de yapmayın.
YAŞAR
YILDIRIM (Ankara) – İlk açıklamayı Devlet Bahçeli yapmıştır, ilk direnen
MHP’dir. Konuştuğunuzu bilin!
ÖZGÜR
ÖZEL (Manisa) – İkincisi: Efendim, Milliyetçi Hareket Partisi muhalefet
yapmayı, sert muhalefet yapmayı “kör dövüşü” olarak nitelendirirse kendileri
açısından çok kıymetli, çok uzun süren siyasi hayatlarında pek kısa iktidar
oldukları için kalan elli altı, elli yedi yılı da kör dövüşüne dönüştürmüş
olurlar. Ben bunu, Sayın Grup Başkan Vekiline, kendi partisini savunma
açısından da doğru olmadığını hatırlatmak isterim. Eğer sert muhalefet, kör
dövüşüyse partiniz bunu iktidar olmadığı elli yedi yıl boyunca yapmıştır.
Halktan alınan yetki, muhalefeti hakkıyla yapmayı gerektirir. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Muhalefet için yetki alıp iktidar gibi oturmayı herkesin kendi
vicdanına bırakıyorum. (CHP sıralarından alkışlar) 
BAŞKAN
– Teşekkür ederim. 
ERKAN
AKÇAY (Manisa) – Sayın Başkan…
BAŞKAN
– Erkan Bey, buyurun.
14.- Manisa Milletvekili Erkan Akçay’ın, 15 Temmuz darbe girişimi
başladığında ilk beyanatı, ilk açıklamayı yapanın MHP Genel Başkanı Devlet
Bahçeli olduğuna ilişkin açıklaması
ERKAN
AKÇAY (Manisa) – Şimdi, Özgür Özel çok zorluyor kendisini ve üslubumu tekrar
ifade edeyim.
ÖZGÜR
ÖZEL (Manisa) – Ne yapayım, siz diyorsunuz. 
ERKAN
AKÇAY (Manisa) - Öncelikle, 15 Temmuz darbe girişimi, o darbe girişimi
başladığında Genel Merkezimize intikal edip Genel Merkezimizin bütün ışıkları
pırıl pırıl yanarken bu darbe girişimine karşı faaliyetlerini yürüten ve nerede
olduğu belli olan tek lider Devlet Bahçeli’dir. (MHP sıralarından alkışlar)
ÖZGÜR
ÖZEL (Manisa) – Diğerleri değil!
YAŞAR
YILDIRIM (Ankara) – İlk açıklamayı yapan odur! Gece 3’te yaptı!
ERKAN
AKÇAY (Manisa) – İlk beyanatı, ilk açıklamayı da Sayın Genel Başkanımız yapmıştır,
Kılıçdaroğlu ne zaman yaptı açıklamayı? 
BÜLENT
TURAN (Çanakkale) – Darbe bitiminde yaptı.
ÖZGÜR
ÖZEL (Manisa) – Nasıl nasıl? Utan ya! Teşekkür kitabı yazdınız ya! 
ERKAN
AKÇAY (Manisa) – Hangi açıklamaları yaptığını biliyoruz biz! 
BÜLENT
TURAN (Çanakkale) – Ne zaman? Ya yapma! Herkes biliyor ya!
CAVİT
ARI (Antalya)- Başımıza bela eden sizsiniz ya, daha ne uzatıyorsunuz? Hayret
bir şey! 
ERKAN
AKÇAY (Manisa) – Şimdi “Öyle desem.” dedi. Aslında demiyor da diyecekmiş gibi…
Hâlâ ısrar ediyor. Bizim söylediğimiz daha Yeşilköy Havaalanı’ndan ayrılışının
izahını yapamamışsınız siz, kime ne söylemeye çalışıyorsunuz? 
ÖZGÜR
ÖZEL (Manisa) – Neyin izahını yapamayacağız?
ERKAN
AKÇAY (Manisa) – Kılıçdaroğlu, 15 Temmuz darbe gecesi neredeydi, niye bir
açıklama yapmadı? 
BÜLENT
TURAN (Çanakkale) – 15 Temmuz sonrası neredeydi? KHK’lerde neredeydi? “Tiyatro”
diyen ben miydim?
ERKAN
AKÇAY (Manisa) – 15 Temmuz sonrası neredeydi, siz onu açıklayın.
ÖZGÜR
ÖZEL (Manisa) – Sayın Başkan… 
MUSTAFA
ADIGÜZEL (Ordu) – Aşağı inmeden uçakta karşı durmuş, uçakta hiçbir bilgisi
yokken karşı durmuş darbeye. Daha ne olsun? Hayati Yazıcı şahit değil mi?
ÖZGÜR
ÖZEL (Manisa) – Soru soruyor, bitirdi herhâlde, Sayın Başkan…
ÖZLEM
ZENGİN (Tokat) – Sayın Başkan…
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Celal Adan’ın, bu coğrafyada
yapılan en hain girişimin 15 Temmuzda yapıldığına ve devletin çökertilmek
istendiğine ilişkin konuşması
BAŞKAN
– Şimdi, değerli milletvekilleri, Cumhuriyet Dönemi, Osmanlı Dönemi, Selçuklu
Dönemi de dâhil olmak üzere, bu coğrafyada yapılan en alçak, en hain girişim 15
Temmuzdur çünkü bu coğrafya, yaşadığımız bu coğrafyada, yüzlerce devlete mezar
olduğunu bildiğimiz bu coğrafyada, 15 Temmuz günü devlet çökertilmek istenmiştir.
Dolayısıyla, Allah’a çok şükür, bir büyük irade ortaya çıkmış ve 15 Temmuzu
ayaklar altına almış, demokrasimiz yaşamış, Parlamentomuz yaşamıştır.
Dolayısıyla, bu konuda zaten epey tartışmalar oldu. 
Özgür
Bey, Özlem Hanım’a söz vereyim.
ÖZGÜR
ÖZEL (Manisa) – Bunu sonlandırmak… 
BAŞKAN
– Ondan sonra size…
ÖZGÜR
ÖZEL (Manisa) – Ama soru soruyor Sayın Başkan. 
ÖZLEM
ZENGİN (Tokat) – Sayın Başkan, bunun sonu yok ki! 
ÖZGÜR
ÖZEL (Manisa) – Soru soruyor ne yapabilirim? “Neredeydi?” diyor, “Ne yaptı?”
diyor. Sorduğunu cevaplamadan olmaz efendim.
ÖZLEM
ZENGİN (Tokat) – Sayın Başkan, bunun sonu yok, yeter.
ÜMİT
YILMAZ (Düzce) – Herkes biliyor nerede olduğunu, oturup çay içip televizyondan
darbe seyrettiğini. 
BAŞKAN
– Peki, bir dakika buyurun. 
Bunu
devam ettirmeyelim, lütfen.
V.- AÇIKLAMALAR (Devam)
15.- Manisa Milletvekili Özgür Özel’in, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, devam ettirmeyeceğiz, hatta bence bir öncekine göre
de daha iyi bir noktaya geleceğiz.
Sayın
Genel Başkan uçaktaydı, saatler sonra indiler. Yanında Bakan vardı, Hayati
Yazıcı. Hayati Yazıcı, geldi benim burada elimi sıktı, alnımdan öptü; Genel
Başkanına telefon açtığında, darbeyi haber verdiğinde -ki Genel Başkana Okan
Bey göstermiş cep telefonundan- “Onun tavrıyla da senin tavrınla da gurur
duydum.” dedi. Hayati Bey şahittir, her yerde söylüyorum bunu. Ardından, Sayın
Genel Başkanın sayın liderlerle aynı saat içerisinde yayınlamış olduğu mesajı
Necdet Ünüvar bu Meclisin çıkardığı koca kitapta teşekkürlerle yayınladı, hepsi
orada. Saat kaçta yaptığına bakabilirsiniz, ne kadar net durduğuna
bakabilirsiniz. 
ERKAN
AKÇAY (Manisa) – Kaçta yaptı?
ÖZGÜR
ÖZEL (Manisa) – Sayın Genel Başkanın… 
Ha,
Sayın Bahçeli’nin darbe gecesi tavrına bugüne kadar bir zerre laf etmedim ben,
etmem de.
FETİ
YILDIZ (İstanbul) – Edemezsin zaten, edemezsin!
ÖZGÜR
ÖZEL (Manisa) – Neden? Genel Merkezindeymiş. Geldiler, Genel Başkan orada. 
FETİ
YILDIZ (İstanbul) – Siz pijama, terlik, televizyonken biz silahla direniyorduk.

ÖZGÜR
ÖZEL (Manisa) – Ben bugüne kadar “Niye gelmedi, niye tankın üstüne çıkmadı…” 
FETİ
YILDIZ (İstanbul) – Ne diyorsun sen? 
ÖZGÜR
ÖZEL (Manisa) – Ama benim ifadelerime rağmen, Hayati Yazıcı’nın tanıklığına
rağmen siz tutup da benim Genel Başkanıma o saygısız ifadeyi kullanınca diyorum
ki: Böyle dense ne hissederseniz siz de böyle deyince biz öyle hissediyoruz.
ERKAN
AKÇAY (Manisa) – Diyemezsiniz ki zaten öyle bir şey! 
ÖZGÜR
ÖZEL (Manisa) – Sen de diyemezsin arkadaş o zaman! Hadi bakalım! Ben de
dedirtmem. 
ATİLA
SERTEL (İzmir) – Siz diyeceksiniz, cevap alınca kızacaksınız; olmaz. 
ÖZGÜR
ÖZEL (Manisa) – Teşekkür ediyorum Sayın Başkan.
BAŞKAN
– Özlem Hanım, buyurun.
ERKAN
AKÇAY (Manisa) – Saat 13.00’te yapacağımız Genel Kurul toplantısını, Sayın
Başkan, saat 17.00’de yapabildik. 
BAŞKAN
– Özlem Hanım’a söz verdim değerli milletvekilleri. 
ATİLA
SERTEL (İzmir) – Allah Allah! Siz istediğinizi diyeceksiniz, cevabı alınca
“Olmaz!”
BAŞKAN
– Sayın Grup Başkan Vekilleri…
ERKAN
AKÇAY (Manisa) – Kılıçdaroğlu bir türlü gelemedi Genel Kurula. (CHP
sıralarından gürültüler) 
ATİLA
SERTEL (İzmir) – Allah Allah! Geldi ya!
BAŞKAN
– Özlem Hanım, buyurun.
ÖZGÜR
ÖZEL (Manisa) – Yazıklar olsun! Köprü kapalı, gemiye araç koyup da geldi adamlar
ya! Kılıçdaroğlu gelememiş! 
BAŞKAN
– Özgür Bey, Özlem Hanım’a…
ÖZGÜR
ÖZEL (Manisa) – Ona bakarsan peşinden koştuğun Cumhurbaşkanı beş gün sonra
geldi Ankara’ya.
BAŞKAN
– Özlem Hanım, buyurun.
ÖZGÜR
ÖZEL (Manisa) – Böyle bir şey olur mu ya?
16.- Tokat Milletvekili Özlem Zengin’in, olağanüstü hâlin anayasal
anlamda verdiği yetkilerle kamunun içerisindeki FETÖ’cülerin temizlendiğine,
ister parlamenter sistemde ister Cumhurbaşkanlığı hükûmet sisteminde olsun her
tür müzakereden sonra nihai kararı verenin 1 kişi olduğuna, Cumhurbaşkanını
değersizleştirmenin kimsenin hakkı ve haddi olmadığına, “Millet size niye
güvensin?” sorusunun abesle iştigal olduğuna ilişkin açıklaması
ÖZLEM
ZENGİN (Tokat) – Ya, hakikaten enteresan bir şey ya! Şu Genel Başkanınıza olan sahip
çıkma hâlini keşke şu darbe karşısında yapabilseniz yani! (CHP sıralarından
gürültüler) Hakikaten yapabilseniz yani!
ÖZGÜR
ÖZEL (Manisa) – Aynen öyle yaptık!
ÖZLEM
ZENGİN (Tokat) – Yapmıyorsunuz, yapmıyorsunuz, hakikaten yapmıyorsunuz! 
ÖZGÜR
ÖZEL (Manisa) – Yazıklar olsun ya! Ayıp ya! Vallahi yanlış ya!
ÖZLEM
ZENGİN (Tokat) – Ya Sayın Başkan…
ÖZGÜR
ÖZEL (Manisa) – Olmaz, olmaz! Doğru değil efendim.
ÖZLEM
ZENGİN (Tokat) – Bir saniye… Bir saniye… 
Sayın
Başkan…
ÖZGÜR
ÖZEL (Manisa) – Böyle laf olur mu ya?
ÖZLEM
ZENGİN (Tokat) – Evet, öyle. Şunu söylemek…
ATİLA
SERTEL (İzmir) – Hakikaten ayıp, hakikaten ayıp! Çok ayıp, çok çirkin!
ÖZGÜR
ÖZEL (Manisa) – Kime söylüyorsunuz bir de ya?
ÖZLEM
ZENGİN (Tokat) – Sayın Başkan…
BAŞKAN
– Buyurun, düşüncelerinizi ifade edin, buyurun. 
ÖZLEM
ZENGİN (Tokat) – Sayın Başkan…
Bir
saniye… Niye ayıp? Niye çirkin? Ben şunu söylüyorum: Bakın, biz burada
konuşurken…
ATİLA
SERTEL (İzmir) – Solu hep darbeler ezmiştir Hanımefendi, solu; sizi
beslemiştir.
ÖZLEM
ZENGİN (Tokat) – Bakın, rica ediyorum… Bakın, biz darbelerden çok çekmiş
birisiyiz.
ATİLA
SERTEL (İzmir) – Asıl –biz- sol çekmiştir; sol, sol çekmiştir. 
ÖZLEM
ZENGİN (Tokat) – Biliyoruz, siz de çektiniz, amenna, siz de çektiniz. 
ATİLA
SERTEL (İzmir) – Devrimciler, solcular, Atatürkçüler çekmiştir.
ÖZLEM
ZENGİN (Tokat) – Ya, bir saniye…
BAŞKAN
– Ya, bir değerlendirme yaparken…
ÖZLEM
ZENGİN (Tokat) – Bir on saniye… Her söylediğim cümleden kendinize muhalif bir
şey çıkarmayın.
Bakın,
ben şunu söylüyorum: Burada aslında HDP’ye ben cevap verecektim ama artık CHP,
hepsi beraber çünkü aynı noktada buluşuyorlar. (CHP sıralarından gürültüler)
MUSTAFA
ADIGÜZEL (Ordu) – Resmen siz beraberdiniz be! 
AYHAN
BARUT (Adana) – Beraber yürüdünüz bu yollarda, beraber ıslandınız yağan
yağmurlarda! 
ÖZLEM
ZENGİN (Tokat) – Bir saniye… Şurada buluşuyorsunuz değerli arkadaşlarım… 
ATİLA
SERTEL (İzmir) – Çok ayıp! 
ÖZLEM
ZENGİN (Tokat) – Bir “ayıp” demeyi bırakır mısınız, ayıp neyse ben
söyleyeceğim.
AYHAN
BARUT (Adana) – Beraber ıslandınız, beraber yürüdünüz! 
ÖZLEM
ZENGİN (Tokat) – Bir susar mısınız, derdimi söylemek istiyorum. Lütfen, rica
ediyorum… 
ÖZGÜR
ÖZEL (Manisa) – Arkadaşlar, Grup Başkan Vekilidir, lütfen…
BAŞKAN
– Özlem Hanım, bir dakika, bir dakika… 
Değerli
milletvekilleri, Grup Başkan Vekillerimiz düşüncelerini ifade ediyorlar. Emin
olun…
ATİLA
SERTEL (İzmir) – Sayın Başkanım, hakaret istemiyoruz. 
ÖZLEM
ZENGİN (Tokat) – Hakaret etmiyorum ben, tam tersine Sayın Başkanım… 
ATİLA
SERTEL (İzmir) – Hakaret ediyor. 
BAŞKAN
– Siz tecrübeli bir arkadaşımızsınız, bir dakika… 
Bu
laf atmalarla Meclisin saygınlığına zarar verdiğimizin hesabını yapalım. Emin
olun, bunların ne partinize faydası var ne şahsınıza faydası var; dinleyelim
Özlem Hanım’ı. 
ÖZLEM
ZENGİN (Tokat) – Sayın Başkanım, ben hakaretten yorgunum, asla yapmıyorum ve
yapmayacağım da. 
Şunu
söylemek istiyorum: Bakın, hayatta bazı şeyler var ki “ama”sız söylememiz
gerekiyor; mesela iman etmek “Allah’a iman ediyorum…” Bunun şirki yok, ediyor
musun etmiyor musun? Darbe… Darbeye karşı mısın değil misin? Şimdi, karşıysak
arkasına dizdiğimiz argümanların ilk söylediğimiz cümleyi tamamen ortadan
kaldırmaması lazım; bütün mesele bununla alakalı. Biz burada kimin genel
başkanı daha önce geldi, kimin bilmem nesi falan… 
ÖZGÜR
ÖZEL (Manisa) – Onu Erkan Bey yaptı, biz yapmadık. 
ÖZLEM
ZENGİN (Tokat) – Herkesin ne yaptığını zaten… Her şey bütün Türkiye'nin,
kamuoyunun önünde oldu. Buranın takdirini ben milletimize bırakıyorum ama
lütfen, söylediğimiz ifadelerle… Aynı şey HDP Grubundan dinlerken de vardı.
Şimdi, Sayın Cumhurbaşkanımızın söylediği ifade o kadar net ki. Niçin Allah’a
şükretti, niçin? Eğer bu darbe girişimini biz durduramamış olsaydık… 
BAŞKAN
– Felaket... 
ÖZLEM
ZENGİN (Tokat) – …Türkiye Cumhuriyeti diye bir şey neredeyse kalmayacaktı, ele
geçireceklerdi. Bu darbe girişiminden sonra sizin yere batırdığınız ve hiçbir
şekilde destek vermediğiniz olağanüstü hâl içerisinde, olağanüstü hâlin
anayasal anlamda bize verdiği yetkilerle biz kamunun içindeki FETÖ’cüleri
temizleme imkânına sahip olduk. Ha, buradan şunu kastetmiyorum: Bu işler
yapılırken uygulama içerisinde idarenin, yargının yaptığı işlemlerdeki
hatalarla alakalı zaten devam eden süreç var. Burada kastettiğimiz şey şu: Siz,
daha sonra, olağanüstü hâlle alakalı meseleyi izah ederken öyle bir dil
kullanıyorsunuz ki neredeyse darbeye olan karşıtlığınızı ortadan
kaldırıyorsunuz; bu dengede bir sorun var.
Şimdi,
buradan şuraya gelmek istiyorum, konuşmalara gelmek istiyorum: Burada yapılan
konuşmalara, hatta buraya gelmeden evvel “Acaba başkanlık sisteminden,
Cumhurbaşkanlığı hükûmet sisteminden evvel bütçeyle alakalı itirazlar hangi
minvalde şekilleniyordu yani Sayın Cumhurbaşkanımıza daha evvel neler
söyleniyordu?” diye dönüp baktığım zaman, aslında o gün söylenenler ile bugün
söylenenler arasında hiçbir fark olmadığını görüyorum. Bir defa,
eleştirilerimizi yaparken, bütçeye doğru eleştirilerimizi yaparken, hâlâ
parlamenter sistemin argümanları içerisinde düşünerek cevap verildiğini
görüyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZLEM
ZENGİN (Tokat) – Bunlardan bir tanesi, çok tartışılan -ki tekrar açmak
istemiyorum ama- atanmışlar meselesi, tartışma anlamında. Bizim elimizde İç
Tüzük’ümüz var. İç Tüzük’ümüzü açtığımız zaman, İç Tüzük’ün 62’nci maddesi
Sayın Fuat Oktay’ın yani Cumhurbaşkanı Yardımcımızın niçin burada olduğunu çok
sarih bir şekilde izah ediyor. Niçin kendisi burada? Çünkü İç Tüzük’e göre -ki
bunu da hep beraber yaptık- kendisi, hukuk çerçevesinde, yetki çerçevesinde bir
temsil adına burada, Cumhurbaşkanlığını temsil adına burada. Fakat aynı
yaklaşımı… Siz, Cumhurbaşkanlığına dair her meseleyi konuşurken şuna
bağlıyorsunuz, aynen bunu söylüyorsunuz: “Efendim, darbeyi yaptırdınız.” E?
“Buradan da güç aldınız -siz de biraz evvel buna benzer bir şey söylediniz-
rejimi değiştirdiniz.” Ya, bu süreci biz beraber devam ettirmedik mi? Yani şunu
kastediyorum: Siz seçime girerken başka bir yerde miydiniz? Bu ülkede
referandumu hep beraber yapmadık mı? 
(Mikrofon
otomatik cihaz tarafından kapatıldı) 
MUSTAFA
ADIGÜZEL (Ordu) – Olağanüstü hâl altında yaptınız Hanımefendi!
ÖZGÜR
ÖZEL (Manisa) – Dur, bir dakika ağabey, ben cevap vereceğim, bekleyin.
ÖZLEM
ZENGİN (Tokat) – Devam ediyorum.
BAŞKAN
– Buyurun. 
ÖZLEM
ZENGİN (Tokat) – Evet, Sayın Özel cevap vereceğini söylüyor.
Referandum
neticesinde ülkemizin insanları bu Anayasa değişikliğine “evet” demediler mi?
“Evet” dediler. Bu sistem içerisinde Cumhurbaşkanımız seçilmedi mi? Seçildi.
Hatta, biz milletvekilleri, buradaki milletvekilleri, siz de CHP’li
arkadaşlarım, bu sistem içerisinde yapılan seçimle seçildiniz. Eğer bunu
reddederseniz kendi varlık sebebinizi reddetmiş olursunuz.
ERKAN
AKÇAY (Manisa) – Bravo, bravo!
ÖZLEM
ZENGİN (Tokat) – Şimdi, buradan şuraya geliyorum: Tutturmuşsunuz “tek adam, tek
adam, tek adam.” 
ERKAN
AKÇAY (Manisa) – Kaç adam çok adam, çok adam kaç adam?
ÖZLEM
ZENGİN (Tokat) – Ben şunu söyleyeceğim: Bakın, bugün burada, burayı idare eden
Meclis Başkan Vekilimiz var. Normalde nasıldı? HDP’li arkadaşlardan sonra biz
konuşacaktık fakat kendisi bir irade kullandı -konuşmacıya söz vermişti- dedi
ki: “2’nci grubu tamamlayalım, öyle vereceğim.” Kararı veren kaç kişi? 1 kişi.
Çünkü bütün nihai kararları veren 1 kişidir. Bütün nihai kararları, bakın,
müzakere, tartışma…
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – İster parlamenter sistemde ister Cumhurbaşkanlığı hükûmet
sisteminde her tür müzakereden sonra nihai kararı veren 1 kişidir. 
Şimdi,
başkanlık sisteminin çok öncesinde kuvvetler ayrılığının belki de fikir babası
diyebileceğimiz Montesquieu “Kanunların Ruhu” adlı eserinde -muhteşem bir eser,
adıyla da öyle- orada baktığınızda bizim gibi yasama meclislerinde çoğunluğun
olması gerektiğini anlatıyor. Öyle; şu an Türkiye tarihinin en çoğunlukçu
Parlamentosundayız. O beğenmediğiniz sistem buna sebep oldu. 9 tane siyasi
parti var, 5 tane grubu olan parti var şu an Meclisimizde. Devamında şuraya
gelmek istiyorum: Orada söylenen yasamayla alakalı kurullarda çoğulculuk ama
karar vermede, yürütmede teklik esastır, bir olmak esastır. Tartışılır,
müzakere edilir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZLEM
ZENGİN (Tokat) – Almanya’da farklı mı sistem? Değil yani Merkel’den başka karar
veren mi var, son nihai karardan bahsediyorum. O sebeple, bu sistem içerisinde,
parlamenter sistemde de durum aynen böyledir. Başbakanın istemediği bir şeyi
bir bakan yapabilir miydi? Mümkün değil, olamaz böyle bir şey. Yani Başbakanın
seçtiği bakan sizin için kıymetli ama Cumhurbaşkanı seçilirken aslında yüzde
“50+1”in, bu kadar fazla onayın alınmasının sebebi, onun içerisinde, seçilen
kişiye, kendisine Anayasa’ya uygun olarak Cumhurbaşkanı Yardımcısının,
bakanların, bunların atanmasıyla ilgili yetkinin zaten veriliyor olması; bu,
onun içinde mündemiç. Bunu tekrar tekrar söylemeyi artık hakikaten abes
görüyorum. 
Şimdi,
burada bir tartışma oldu, hatta o tartışma esnasında ben kendi arkadaşıma da
dedim ki “Söylememeliydi.” Aynı şeyi ben Sayın Özel’den de bekliyorum. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZLEM
ZENGİN (Tokat) – Şimdi, hatip konuşmasını yaparken konuşması içerisinde
enteresan ifadeler var. Ben merak ettim, bu yem meselesini merak ettim yani bu
yem neyin nesidir? Çünkü “yem” ifadelerini kullanırken hakikaten çok
aşağılayıcı bir dil kullanılıyor, aşağılayıcı. Yani sanki almış, kendi yemiş,
yok tavuklara yedirmiş, falan yapmış. Şimdi, bu ne için kullanılmış? Bu
giderlerin ne için kullanıldığına baktığımız zaman, orada bomba kontrolüyle
alakalı köpekler var, resmî törenlerde kullanılan atlar var ve devamında da
orada evcil hayvanlar var; aslında bunların hepsiyle alakalı bir giderdir bu.
Kaldı ki eğer gerçekten bir tarafıyla da o...
ALİ
MAHİR BAŞARIR (Mersin) - Pendik giderlerine ayrı bir kalem var onda. 
ÖZLEM
ZENGİN (Tokat) – Sayıyorum yani ben Cumhurbaşkanlığımızdan aldığım bilgiyi
paylaşıyorum.
Velhasılıkelam,
bunları kullanarak bir ülkenin Cumhurbaşkanını değersizleştirmek hiç kimsenin
hakkı değildir, haddi değildir. Buradan kürsüden böyle konuşurken çok doğal
olarak hitap ettiğiniz kitleyi de terörize ediyorsunuz; hitap ettiğiniz kitlede
bilerek, isteyerek tahribat yaratarak size saldırmasını isteyerek bir üslup,
bir dil kullanıyorsunuz. 
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen, buyurun. 
ÖZLEM
ZENGİN (Tokat) – Toparlayacağım Sayın Başkan.
Madem
temiz bir dilden bahsediyoruz, bu temiz dil herhâlde sadece biz dinleyenlere
düşmüyor, hitap edenler için de muhakkak ki bunun bir karşılığının olması
lazım. 
Şimdi,
Sayın Başkan, şu soru da çokça vardı, o soruyla, o soruya cevapla ve bir de bir
şiirle bitireceğim. Bugün güzel bir şey oldu, şiirler, fıkralar... Ben
fıkraları da şiirleri de çok beğendim doğruyu söylemek gerekirse. Soru şuydu:
“Millet size niye güvensin?” Böyle değil mi, soru böyleydi? “Bu millet size niye
güvensin?” Şimdi, bu soru o kadar abesle iştigal bir soru ki. Bu kadar zamandan
sonra, girmişiz, girmişiz, her seçimi kazan, kazan, kazan, kazan; işte bir tek
İstanbul, Ankara’da Büyükşehir Belediyelerini almamışız, onların da Büyükşehir
Meclislerinin tamamını gene biz almışız. 
ATİLA
SERTEL (İzmir) – Yenileseydiniz! 
ÖZLEM
ZENGİN (Tokat) - Denilen şu: “Millet size niye güvensin?” Bence soruyu şöyle
sormak lazım: “Bu kadar kötülemenize rağmen, bu millet hâlâ AK PARTİ’ye
güveniyor, bize niye güvenmiyor?” diye sormanız lazım, size niye güvenmiyor?
(AK PARTİ sıralarından alkışlar) Size niye güvenmiyor?
(Mikrofon
otomatik cihaz tarafından kapatıldı) 
BAŞKAN
– Şiire sıra geldi mi Özlem Hanım? 
ÖZLEM
ZENGİN (Tokat) – Hemen geliyor Sayın Başkanım.
Şimdi,
niye güvenmiyor? Çünkü siz, hâlâ şu temel değerler konusunda konuşurken bence
gereksiz şeylere giriyorsunuz. Cami meselesi: Şimdi, efendim, niye İngiltere’de
cami yapılmış? Niye Amerika’da cami yapılmış? Afrika’da niye cami yapılmış?
Bunlara niye para harcanmış? Memlekette insanların ayağına giyecek çorabı
yokmuş. 
Şimdi
-bu camileri, bilemiyorum, gidip görmüş de olabilirsiniz ama gitmediyseniz
lütfen görün- ben, yurt dışına gittiğimde -kendi adıma- sivil olarak gezerken
de orada var olan camileri muhakkak geziyorum çünkü camilerin etrafında
kümelenen bizim vatandaşlarımız var, camilerin etrafında oraya sarınarak
kendini, kendi kültürünü –bakın, sadece dinî değerlerini demiyorum- korumaya
çalışan bizim insanlarımız var, yurttaşlarımız var, dünyanın farklı coğrafyalarından
gelen Müslümanlar var. Neden hâlâ uzak diyarlarda bir caminin yapılmasını
burada gündem yapmayı tercih ettiğinizi anlayamıyorum. Buna destek vermenizi
bekliyorum.
(Mikrofon
otomatik cihaz tarafından kapatıldı) 
BAŞKAN
– Bitireceğim.
ÖZLEM
ZENGİN (Tokat) – Buna itiraz etmeyi hakikaten anlamakta zorlanıyorum. Onlar
birer külliyedir, birer külliye; bizim hayata bakışımızı anlatan, oradaki
vatandaşlarımızın -hem bizatihi kendilerinin hem evlatlarının- ülkeleriyle olan
maddi manevi bağını koruyan kollayan külliyelerdir. Bunlara hürmet ve teşekkür
bekliyoruz. 
Şimdi
son olarak ben de Âşık Mahzuni’nin iki dizesini söyleyerek bitirmek istiyorum. 
BÜLENT
TURAN (Çanakkale) – Özgür’e mi?
ÖZLEM
ZENGİN (Tokat) – Almak isteyen kalplere… Kim alıyorsa…
“Kendini
bilmeyen eli ne bilsin, halkı ne bilsin, Hakk’ı ne bilsin.” Önce herkesin
kendini bilmesi lazım diyorum. 
Teşekkür
ederim. (AK PARTİ sıralarından alkışlar)
EROL
KATIRCIOĞLU (İstanbul) – Çok doğru.
BAŞKAN
– Özgür Bey, toparlayalım ara vereceğim.
17.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ve Türkiye güçle, baskıyla
yönetildikçe “parti devleti” eleştirilerinin devam edeceğine ilişkin açıklaması
ÖZGÜR
ÖZEL (Manisa) – Tamam Sayın Başkanım.
Bir
kez, öncelikle, şunu konuşmak gerekiyor: Bir rejim tartışmasını dünyanın
gelişmiş, yerleşmiş hangi demokrasisinde başarabilirsiniz ki eğer kuvvetler
ayrılığı varsa, hukukun üstünlüğü varsa, o konuda bir şüphe yoksa, bir tek adam
eleştirisine sebebiyet verecek tutum ve davranışlar yoksa…
ÖZLEM
ZENGİN (Tokat) – Yok zaten.
ÖZGÜR
ÖZEL (Manisa) – …muhalefet ne kadar etkili olursa olsun…
ÖZLEM
ZENGİN (Tokat) – Olmuyorlar.
ÖZGÜR
ÖZEL (Manisa) – …hatipleri ne kadar yetkin olursa olsun, ne yaparsa yapsın
böyle bir tartışma başlatamaz. 
Ama
Türkiye’de 16 Nisan referandumunun öncesinde, sırasında ve sonrasında
yaşananlar ve yaşatılanlar ve bugün ülkeyi yönetiş biçimi bir tek adam
eleştirisini fazlasıyla hak ediyor. O kadar zorlanıyorum ki mantık dairesi
içinde cevap vermeye. Sayın Grup Başkan Vekili diyor ki: “Bütün süreçleriyle
birlikte yapmadık mı bu Anayasa’yı? Referandumu birlikte yapmadık mı? Siz de o
seçimden çıkmadınız mı?” 
Sayın
Grup Başkan Vekili, siz o referandumu OHAL sopası altında yaptınız. 
ÖZLEM
ZENGİN (Tokat) – Hiç değil!
ÖZGÜR
ÖZEL (Manisa) – Örneğin, televizyonların eşit yayın yapma imkânını yani “Eşit
yayın yapmayana ceza verilecek.” maddesini OHAL KHK’siyle kaldırdınız. Niye?
“Evet” ile “hayır” eşit savunulmasın diye. Siz OHAL KHK’siyle “Bu hükümler
bundan sonraki bir yıl içindeki seçimlerde kullanılmaz.” maddesini çıkardınız
ki baskın seçim yapabilesiniz diye. 
BÜLENT
TURAN (Çanakkale) – Halk TV’yi kurtardık o zaman.
ÖZGÜR
ÖZEL (Manisa) – Ayrıca, siz OHAL düzeninde 100 billboard kullanırken -ki onların
paralarının da hangi örtülü ödeneklerden, hangi kamu imkânlarından olduğu çok
konuşuldu- muhalefet 1 billboard kullanabildi. 
BÜLENT
TURAN (Çanakkale) – Yalan, yalan!
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Siz, OHAL KHK’si altında, o korkuyla ve o imkanlarla her yerde
dolaşırken…
ÖZLEM
ZENGİN (Tokat) – Siz mi korktunuz? Korkan kim yani?
ÖZGÜR
ÖZEL (Manisa) – Özür dilerim de bir müsaade edin ben de bir…
ÖZLEM
ZENGİN (Tokat) – Buyurun. 
ÖZGÜR
ÖZEL (Manisa) – Herkes şunu biliyordu, referanduma altı gün vardı, WhatsApp’tan
takır takır herkese geldi: “İki gün kala itibarlı bir şirkete yüzde 67 ‘evet’
açıklatacaklar, o gece de Anadolu Ajansında, devletin kurumunda yüzde 67’den
başlatacaklar.” O güne kadar saygın olan birisi perşembe günü öğleden sonra
kamuoyu araştırmacılığını bıraktı, referandum manipülasyonuna girdi, “Yüzde
67.” açıkladı. 
BAŞKAN
– Ama bunlar çok konuşuldu Özgür Bey. 
ÖZGÜR
ÖZEL (Manisa) – Ama Sayın Başkanım, sorunca söylenecek.
O
gün yüzde 67’den başlattı Anadolu Ajansı; eridi, eridi yüzde 51’e kadar geldi.
Siz, seçmeni kamuoyu araştırmasıyla sandıktan uzak tutmaktan tutun da o gece
sandık başını denetimsiz bıraktıracak, hayal kırıklığına kadar, her
manipülasyonu denediniz. Sonra, zihniyetinizden anlaşılıyor ki tasarladığınız
sistem –ifadeleriniz zihniyetinizi ele veriyor- sadece iktidarı isteyen bir
sistem, diyorsunuz ki: “Madem muhalefet edecektiniz, bu seçimle neden
Parlamentoya girdiniz?” Yani istiyor ki: Tek adam rejimine “hayır” diyenler
Parlamentoda bulunmasınlar bile. 
YUSUF
BEYAZIT (Tokat) – Ya, insaf ya!
ÖZLEM
ZENGİN (Tokat) – Hayır, hayır; reddediyorum, hayır!
BÜLENT
TURAN (Çanakkale) – Kendi de inanmıyor böyle bir şeye. 
ÖZGÜR
ÖZEL (Manisa) – Arkadaşlar sorun şu, son olarak şunu ifade etmek isterim:
Türkiye’yi otoriterleştirdikçe, güçle, baskıyla yönettikçe ve örneğin,
Fahrettin Altun, Cumhurbaşkanının değil AK PARTİ’nin iletişim danışmanı gibi
davrandıkça parti devleti eleştirileri alırsınız. Dışarıdan bakıldığında parti
devleti ama partinizin içinden gelen eleştiri ne? “Ne parti devleti ya! Parti
devletinde o partinin mensupları yönetir; şahıs devleti, aile devleti.” Bir
damat ekonominin başında, bir damat savunma sanayisinin başında, oğlan TÜRGEV’i
kuruyor…
(Mikrofon
otomatik cihaz tarafından kapatıldı) 
BAŞKAN
– Cevap hakkı doğurmadan toparlayın Özgür Bey. 
ÖZLEM
ZENGİN (Tokat) – Çok doğdu, çok doğdu Başkanım. 
ÖZGÜR
ÖZEL (Manisa) – Bir damat ekonomiyi yönetecek, bir damat SİHA üretecek, kızı
KADEM’in başında olacak, oğlan TÜRGEV’in başında olacak; hanımefendi, Çevre
Bakanından daha çok çevre projelerinde yetkilendirilmiş olacak. Aile devleti,
şahıs devleti… Buna itirazdan ki Adalet ve Kalkınma Partisinin içinden iki yeni
siyasi hareket, iki yeni parti doğmaktadır. Bundan sonra da yolcudur Abbas,
bağlasan durmaz! (CHP sıralarından alkışlar, AK PARTİ sıralarından gürültüler)
BAŞKAN
– Hakkı Saruhan Oluç Bey, buyurun. 
18.- İstanbul Milletvekili Hakkı Saruhan Oluç’un, her zaman her türlü
darbeye karşı olduklarına ve olacaklarına, darbenin siyasi ayağının var
olduğuna, HDP düşmanlığı yapılmasını uygun bulmadıkları gibi “Türk halkı, Kürt
halkına düşmanlık yapıyor.” şeklinde konuşmadıklarına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, iki konuya değineceğim; birincisi, darbe. Yani biz her zaman her tür
darbeye karşı olduk, bundan sonra da hep karşı olacağız, bu konuda en ufak bir
şüphemiz hiç olmadı. Fakat merak ettiğim şu: Bu darbenin gelmekte olduğuna dair
bu Meclisin içinde sizi defalarca uyardık yani kimden geleceğini bilerek değil
ama bir darbe ortamının oluştuğuna dair defalarca uyardık, dinlemediniz. 
Peki,
oldu, bitti; defalarca önergeler verdik -sadece biz değil, diğer partiler de
verdiler- dedik ki: Bu darbenin siyasi ayağı nerede? Yani yargıda buldunuz,
İçişlerinde buldunuz, Millî Savunmada buldunuz. Bakın, Millî Savunma
Bakanlığından 18 bine yakın insan ihraç edilmiş, yargıdan 5 bine yakın insan
ihraç edilmiş, İçişleri Bakanlığından -açıklandı- 33 binden fazla insan ihraç
edilmiş. Yani her yerde buldunuz, bir siyasi ayak bulunamadı. Biz de defalarca
önergeler verdik “Gelin, siyasi ayağı araştıralım.” diye, reddettiniz, siz
reddediyorsunuz siyasi ayağın bulunmasını. Siyasi ayağı olmayan bir darbe bu
ülkede hiçbir zaman olmadı, mutlaka vardır. Bunu söyleyelim.
Bir
noktaya değineyim. Cumhurbaşkanı darbenin engellenmesine “lütuf” demedi ki,
darbe için “Allah’ın lütfu.” dedi. Bu konuyu bırakayım, daha fazla devam
ettirmeyeyim.
İkincisi:
HDP düşmanlığı da demokratik siyaset açısından bakarsak uygun bir şey değil.
Siyasi partiler birbirlerinin rakipleridir, düşmanlarsa başka türlü olur iş.
Dolayısıyla biz, HDP düşmanlığı yapılmasını da uygun bulmayız ama şunu
özellikle hep söylüyoruz: Kesinlikle “Türk halkı, Kürt halkına bir düşmanlık yapıyor.”
diye konuşmuyoruz. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
HAKKI
SARUHAN OLUÇ (İstanbul) – Bizim esas vurguladığımız konu yürütmedir,
iktidardır, yürütmenin arkasında duran siyasi iradedir, siyasi partidir “Düşmanlık
yapan budur Kürt halkına.” diyoruz çünkü iradesini çiğniyor, çünkü iradesini
yok sayıyor. Sorun buradan kaynaklanıyor. Ya, bir çocuk bir baklavacıdan bir
kutu baklava gasbetse yıllarca çocuk cezaevinde yatar; bu iktidar, koca koca
belediyeleri gasbediyor, gasp. Yani bunun cezası nedir, bunu bilemiyoruz yani
siz karar verin. Biz diyoruz ki: “Bu düşmanlığı devam ettirmeyin, yapmayın
bunu, halkın iradesini böyle çiğnemeyin.” Yoksa söylediğimiz bundan ibarettir.
Şundan eminiz: Bunu böyle devam ettirirseniz gerçekten Kürt halkı bu yapılanı
asla unutmayacaktır.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son cümlem efendim.
BAŞKAN
– Buyurun, toparlayın.
HAKKI
SARUHAN OLUÇ (İstanbul) – Bu, aynı zamanda, demokrasiden yana olan, seçme,
seçilme hakkından yana olan Türk halkının da bu ülkede yaşayan herkesin de
iradesine büyük bir saygısızlıktır. Bunu anlatmaya çalışıyoruz. Sizin
seçmenleriniz de bu saygısızlığı kabullenmeyecektir. Yani bundan da eminiz
çünkü bütün iddialar mesnetsizdir, bugün konuşmacılarımız anlattı, anlatmaya da
devam edeceğiz çünkü 31 kayyum atandı şimdiye kadar; bizim 64 belediyemiz var,
demek ki o kayyumların hepsi atanana kadar biz burada konuşmaya her hafta devam
edeceğiz. Tabii, ondan sonra da seçime kadar konuşmaya devam edeceğiz. Bu
düşmanlığınızı bütün dünya âleme anlatmaktan bir an bile vazgeçmeyeceğiz.
Teşekkür
ederim.
BAŞKAN
– Ben aşağı yukarı çok dikkatle izliyorum, grup başkan vekillerinin
düşüncelerine saygım var.
ÖZLEM
ZENGİN (Tokat) – Sayın Başkan, bir cümle söylemem gerekiyor.
BAŞKAN
– Vereceğim Özlem Hanım.
Ama
emin olun, çok uzun konuşmaların tamamı aynı mahiyette gelişiyor, o bakımdan
bir anlam ifade etmeyebilir diye uyarmak istiyorum. Çünkü hep aynı şeyler,
sizin itirazlarınız defalarca aynı konuda.
HAKKI
SARUHAN OLUÇ (İstanbul) – Kayyumlar da atanmaya devam ediyor efendim, o yüzden.

BAŞKAN
– Dolayısıyla bu konuyu uzatmayalım, bunun bir yararı yok şu anda.
ÖZLEM
ZENGİN (Tokat) – Çok kısa bir şey söyleyeceğim.
BAŞKAN
– Bunun hiçbir yararı yok, sistemle ilgili tartışmaların şu anda yararı yok.
Televizyonlarda programlar var, oralarda zaten devam ediyor.
Özlem
Hanım, bitirelim, ara vereceğim.
19.- Tokat Milletvekili Özlem Zengin’in, muhalefeti önemsediğine ve
Meclisin temel konularda ortak akla sahip olabileceğine ilişkin açıklaması
ÖZLEM
ZENGİN (Tokat) – Sayın Başkanım, biliyorum, çok kısa şunu söyleyeceğim Sayın
Özel’e.
Şimdi,
bu sistemle ilgili tartışmalar olurken, o dönemde yani referandumdan önce Sayın
Özel, bir gazete röportajı yapmıştım, hatta kendi partimden de bayağı bir dayak
yemiştim. Orada şunu söylemiştim, Kübra Par’la yaptığım bir röportajda: “‘Evet’
diyen de ‘hayır’ diyen de vatanını seviyor.” Buna inanarak söylemiştim. O
yüzden bizim meselemiz, benim şahsen de meselem, ben muhalefeti çok
önemsiyorum. Ve “evet”lerin, “hayır”ların size oy verenle yani CHP’ye oy veren
ile AK PARTİ’ye oy verenin farklı bir yerde yaşamadığını düşünüyorum. Aynı evin
içinde yaşıyorlar, aynı evin içerisinde. Bazen eşler, bazen evlatlar
birbirinden farklı partilere oy veriyorlar. “Evet” derken de “hayır” derken de
böyleydi. Şimdi, siz bana zihniyetle alakalı sorgulama yapıyorsunuz, doğrusu
ben hayatım boyunca aklımdan geçen ile kelimelerimin -bedeline rağmen- aynı
olması için gayret sarf eden bir insanım, bunu önemsiyorum. Bakın, o yüzden
biraz evvel arkadaşımı incitmek pahasına söyledim. Aynı şeyi ben sizden de
bekliyorum. Yani kürsüye çıkan hatibinizin üslubunun doğru olmadığını aynı
cesur yürekle sizin de söylemenizi bekliyorum. Ben, Meclisin ortak bir akla
sahip olabileceğine inanıyorum temel konularda, ortak bir akıl. Bu ortak akıl:
İşte, neye darbe denir? Ne terördür? Bunlarda ortak bir akıl üretmemiz lazım.
Artık birbirimizi suçlamaktan vazgeçmemiz lazım. 
BAŞKAN
– Çok teşekkür ederim Özlem Hanım, gayet güzel oldu. 
ÖZGÜR
ÖZEL (Manisa) – Sayın Başkanım, ben de bu kadar bile sürmeden…
BAŞKAN
– Özgür Bey, buyurun. 
20.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ve Cumhurbaşkanlığı bütçesi görüşülerken
rejim tartışması ile sistem tartışması yapılmasının doğal olduğuna ilişkin
açıklaması
ÖZGÜR
ÖZEL (Manisa) – Esas, bu tartışmalar bazen faydasız gibi görünüyor ama…
BAŞKAN
– Güzel bir noktaya geldik. 
ÖZGÜR
ÖZEL (Manisa) – …Sayın Başkan, size muhalefet etmek açısından değil. 
Özlem
Hanım’la geldiğimiz nokta önemli, şöyle önemli, Özlem Hanım diyor ki: “Ben
‘evet’ diyen ile ‘hayır’ diyenin bu ülke için kıymetli insanlar olduğunu
söyledim ve partimden de bu konuda bayağı bir dayak yedim.”
ÖZLEM
ZENGİN (Tokat) – Evet, evet. 
ÖZGÜR
ÖZEL (Manisa) – Zaten biz de o süreçte hep buna itiraz ettik. Partinizin genel
başkanı, sözcüleri yaygın olarak o kadar şeytanlaştırıcı, “Kimler ‘evet’ diyor,
kimler ‘hayır’ diyor.” diye öyle kategoriler yaptılar ki biz buna itiraz ettik.
Bunu sizden duymak önemli.
ÖZLEM
ZENGİN (Tokat) – Bir saniye, bir saniye…
ÖZGÜR
ÖZEL (Manisa) – Ancak biraz önce dediniz ki: “Ben arkadaşımı…” Benim de bir
arkadaşım, tekrar edeyim, o cümleyi söylese ben de aynen sizin gibi “Doğru
bulmadım.” derim. 
ÖZLEM
ZENGİN (Tokat) – Kürsüde söyledi. 
ÖZGÜR
ÖZEL (Manisa) – Bülent Turan da şahittir, herkes şahittir, ben, burada
defalarca arkadaşlarım adına özür bile dilemiş birisiyim. Ama siz dediniz ki:
“Aynı şeyi bekliyorum.” Benim arkadaşım siyasi eleştiriler yapıyor, bir hakaret
okumadınız.
ÖZLEM
ZENGİN (Tokat) – Okudum, var. 
ÖZGÜR
ÖZEL (Manisa) – Veya belki orayı atladınız, varsa derim yanlış olmuş diye. 
ÖZLEM
ZENGİN (Tokat) – Söylemedim de var. 
ÖZGÜR
ÖZEL (Manisa) – Veya ben tutanağa bakayım, yapayım efendim. 
ÖZLEM
ZENGİN (Tokat) – Beraber bakalım. 
BAŞKAN
– Milletvekillerimizden bana mesajlar geliyor, bugünü saat 03.00’te ancak
bitiririz diye, dolayısıyla…
ÖZLEM
ZENGİN (Tokat) – Başkanım, keyifli gidiyor. Bir saniye, ben bir cümle
söyleyeceğim. 
ÖZGÜR
ÖZEL (Manisa) – Son cümlem efendim. Belki buna da bir şey söyler Özlem Hanım. 
Bugün,
çok anlamlı bir gün, Cumhurbaşkanlığı bütçesinde elbette ki bir tarafı rakamken
bir tarafı siyasetse bu işin, rejim tartışması, sistem tartışması olacak. 
Referandumu
tam bilmekle övünen bir danışmanlık firması -isim vermeyeyim, bugün gazetelerde
var- şu anda “evet” diyen 100 seçmenin 25’inin “hayır”a geçtiğini… Bugün,
tarafsız cumhurbaşkanı sorulsa ezici çoğunlukla tarafsız cumhurbaşkanlığına
“evet” çıkacağını, geçmişte sizin yakın çalıştığınız danışmanlık şirketi
söylüyor, lütfen dikkatle bakın. 
Teşekkür
ederim. 
ÖZLEM
ZENGİN (Tokat) – Başkanım, yok, bir cümle yapacağız, artık isterse sabah beş,
lafı tamamlayacağız Sayın Başkanım, fark etmez. 
BAŞKAN
– Özlem Hanım, demin çok güzel bir değerlendirme yaptınız. 
Buyurun.

21.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Şimdi, ben iyi niyetle söylediğim bir cümlenin hem şahsıma hem
Sayın Cumhurbaşkanına aleyhten bir şeye dönüştürülmesine tahammül edemem. 
ÖZGÜR
ÖZEL (Manisa) – Etmeyin de…
ÖZLEM
ZENGİN (Tokat) – Hayır, lütfen, ben ne söylediğimi gayet iyi biliyorum. 
ÖZGÜR
ÖZEL (Manisa) – Bize de yaptılar onu, bize “terörist” dedi Cumhurbaşkanı. 
ÖZLEM
ZENGİN (Tokat) – Bakın, değerli arkadaşlarım, Sayın Cumhurbaşkanımızın yaptığı
bütün konuşmaları başından sonuna kadar dinleyen birisiyim kampanyasının -devamında-
hepsinde. Bu ülke özgür bir ortamda seçim yapmıştır. Biz elbette -ben de-
sonuna kadar “evet” için bütün arkadaşlarımla uğraştık ama bu anlamda da
“hayır” demek isteyen insanlar için de açık bir alan vardı. O sebeple buradan
yola çıkarak ne şahsıma ne de Sayın Cumhurbaşkanımıza özellikle bunu tersinden,
sözün muhalifinden yola çıkarak böyle laf söylenmesine de tahammül edemiyorum. 
Yani
ben iyi niyetle konuştuğumu düşünüyorum Sayın Özel, hakikaten. 
Teşekkür
ediyorum. 
BAŞKAN
– Peki, teşekkür ederim, gayet güzel.
Birleşime
on beş dakika ara veriyorum. 
Kapanma Saati: 15.08 
İKİNCİ OTURUM
Açılma Saati: 15.38
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
İkinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
– Komisyon yerinde. 
Sıra
Adalet ve Kalkınma Partisi Grubu adına yapılacak konuşmalardadır.
İlk
söz, Yalova Milletvekili Sayın Meliha Akyol’a aittir.
Buyurun
Sayın Akyol. (AK PARTİ sıralarından alkışlar)
AK
PARTİ GRUBU ADINA MELİHA AKYOL (Yalova) – Sayın Başkan, değerli
milletvekilleri; 2020 yılı Cumhurbaşkanlığı bütçesi üzerinde grubumuz adına söz
almış bulunmaktayım. Gazi Meclisimizi ve aziz milletimizi saygıyla selamlıyorum.
Biz,
tarihimizde 3 kıtaya, 7 denize, 20 milyon kilo metrekare toprağa hâkim olmuş
bir milletiz; bugün o topraklarda 53 tane devlet var. Böylesine ihtişamlı bir
geçmişin bakiyesi olarak, büyüklüğümüzün farkında olacak şekilde, bir tarih
şuuruna sahip olmamız gerekiyor. 
Millî
Saraylar İdaresi Başkanlığımız, ülkemizin paha biçilmez tarihî yapı, eser ve
objeleri ile taşınır ve taşınmaz kültür varlıklarını geleceğe aktarma, koruma
ve tanıtma faaliyetlerini hassasiyetle yürüten yegâne kurumlardan biridir. 16
Temmuz 2018 tarihli Kanun Hükmünde Kararname’yle Cumhurbaşkanlığına bağlanmış
olan Millî Sarayların görev ve yetkileri “Millî Saraylar İdaresi Başkanlığı”
adı altında yeniden tanzim edilmiştir; böylece özgün bir yapıya kavuştu,
bütçeye yük olmadan iş ve işlemler de hızlanmış oldu. Millî Sarayların
gelirlerinin sadece yine Millî Sarayların restorasyonunda kullanılmak üzere
hükmü, yasayla çerçeve altına alındı. Yani orada Millî Sarayları ziyaret eden
bir ziyaretçinin bir bilet parası dahi -hepsi- bir yıl önce çıkan yasayla Millî
Sarayların restorasyonuna ve bakımına ayrıldı. Böylece, dünyadaki denkleriyle
yarışır hâle geldi, gelirleri yüzde 100 arttı. Ayrıca Topkapı Sarayı’nın
yönetim, restorasyon, tanıtım ve diğer tüm hizmetleri, Cumhurbaşkanlığının 6/9/2019
tarihli ve 44 sayılı Kararnamesi’yle Millî Saraylar İdaresi Başkanlığına
devredilmiştir. Bu kararla beş yüz yıllık tarihî geçmişi olan Topkapı
Sarayı’nın dünyadaki örnekleri gibi Cumhurbaşkanlığı himayesine alınması;
restorasyon, koruma ve tanıtım faaliyetlerinin daha planlı ve başarılı bir
şekilde yürütülmesine imkân sağlamıştır. 
Millî
Sarayların Cumhurbaşkanlığına devrinden sonra başta Topkapı Sarayı olmak üzere
saray, kasır ve köşklere yönelik restorasyon ve konservasyon uygulamaları ivme
kazanmıştır. Topkapı Sarayı depolarında obje ve sayım tespit komisyonları
kurulmuştur. 10 sayım bölgesinde 56 ayrı koleksiyona ait 142 bin eserin sayımı
planlı olarak yürütülmektedir. Komisyon üyelerince tespit ve tasnifi yapılan
depolardaki objeler, ilk defa dijital olarak kayıt altına alınmıştır. Ayrıca
depolarda muhafaza edilen dünyaca ünlü eserler de tanıtım faaliyetleri
kapsamında ziyarete açılmıştır. 
Tarihî
elmasların en büyüğü olarak ve en meşhuru olarak gösterilen 86 karat
ağırlığındaki Kaşıkçı Elması bunlardan biridir. Dünyanın sayılı hazineleri
arasında gösterilen Sultan I. Mahmut’un Nadir Şah’a hediye edilmek üzere
yaptırdığı Topkapı Hançeri de yeniden gün yüzüne çıkan eserler arasındadır. 
Ülkemizi
en iyi şekilde temsil eden Millî Saraylar, tarihî obje restorasyonu alanında
iki büyük başarıya imza atmıştır. Türkiye’nin 406 metrekareyle en büyük halısı,
yüz yirmi yıl aradan sonra ilk defa restorasyona alınmıştır. Yine, 35
metrekareyle Türkiye’nin en büyük oryantalist tablosu olan Çölde Av, Sait Halim
Paşa Yalısı’ndan başarılı bir şekilde taşınarak Millî Saraylara bağlı Resim
Müzesine nakledilmiştir. Millî Saraylar, Cumhurbaşkanlığı bünyesine katıldıktan
sonra, son bir yılda ziyaretçi sayısını yüzde 27 artırmış, bu oran yabancı
ziyaretçide yüzde 54’e ulaşmıştır; artış gişe verilerine de yansımıştır. Son
bir yılda elde edilen gelir artışı yabancı ziyaretçide yüzde 91, yerli
ziyaretçide yüzde 84’e ulaşmıştır. Cumhurbaşkanlığı bünyesindeki Millî
Saraylar, dünyadaki dengi kurumlar gibi gelirleriyle tarihî mirasa hizmette
kendine yeter hâle gelmiştir. Bu yıl için örnek verecek olursak Millî Saraylar,
tarihî günlerden biri olan 10 Kasımda Dolmabahçe Sarayı’nda ziyaretçi rekoru
kırmıştır. İlk defa, 205 kişilik ekiple 125 bin ziyaretçinin sorunsuz bir
şekilde Sarayı ziyaret etmesi sağlanmıştır. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Milletvekili.
MELİHA
AKYOL (Devamla) - Aynı gün ulusal ve uluslararası 26 farklı medya kuruluşuna
gelişmeleri kamuoyuyla canlı bağlantılarla paylaşma imkânı sağlanmıştır. 
Millî
Saraylar İdaresi Başkanlığımız, aziz milletimize ait tarihî ve millî eserlerin
sahibi değil, emanetçisi olduğunun bilincindedir. Bu eserlerin yükünün ağır,
sorumluluğunun büyük olduğunun farkında ve bu onurlu görevi bugüne kadar
layıkıyla yerine getirmiş, bundan sonra da aynı bilinçle yürütme
kararlılığındadır. 
Bu
vesileyle, yeni dönem bütçe görüşmesinin hayırlara vesile olmasını diliyor,
Türkiye Büyük Millet Meclisimizin açılışından bugüne kadar bu çatı altında
millî iradenin üstünlüğü inancıyla ülkemize hizmet eden tüm milletvekillerimizi
saygıyla selamlıyorum. (AK PARTİ sıralarından alkışlar)
BAŞKAN
– Söz sırası Tekirdağ Milletvekili Çiğdem Koncagül’e ait.
Buyurun
Sayın Koncagül. (AK PARTİ sıralarından alkışlar)
AK
PARTİ GRUBU ADINA ÇİĞDEM KONCAGÜL (Tekirdağ) – Sayın Başkan, değerli
milletvekilleri; aziz milletimizi ve yüce heyetimizi saygıyla selamlıyorum. 
2020
Yılı Merkezi Yönetim Bütçe Kanun Teklifi’nde yer alan Cumhurbaşkanlığı bütçesi
üzerine grubum adına söz almış bulunmaktayım. AK PARTİ olarak hazırladığımız
18’inci, Cumhurbaşkanlığı hükûmet sistemi içinde de 2’nci bütçe olarak
görüşmelerini gerçekleştirdiğimiz 2020 yılı merkezî yönetim bütçesinin güçlü
Türkiye’nin geleceğine ve kalkınma hedeflerimize önemli katkılar sunmasını ve
hayırlar getirmesini temenni ediyorum. 
Saygıdeğer
milletvekilleri, AK PARTİ hükûmetleri olarak ortaya koyduğumuz bütçe
disipliniyle mali alanda ciddi gelişmeler kaydettiğimiz apaçık ortadadır. 2002
yılında yüzde 11,2 olan bütçe açığını 2018 yılı sonunda yüzde 1,9’a getirerek
vergi gelirlerimizi daha etkin kullanabileceğimiz mali yapıyı inşa ettik.
Türkiye ekonomisi 2003-2018 dönemine baktığımızda, AK PARTİ’yle yıllık ortalama
yüzde 5,6 oranında büyüme kaydetti; bu büyümenin neticesinde yıllık ortalama
olarak 160 bin yeni istihdam sağladık. Sağlıktan eğitime, ulaşımdan sosyal
hayata her alanda devrim niteliğinde icraatlar gerçekleştirdik, AR-GE
faaliyetlerine harcanan miktarın millî gelir içerisindeki payı AK PARTİ’yle
birlikte neredeyse 2 katına çıkarıldı. 
Sayın
milletvekilleri, ülkemizin jeopolitik yapısı nedeniyle maruz kaldığı
tehditlerin büyüklüğü diğer ülkelerden çok daha fazladır. Savunma sanayisinin
esas üretiminin ulusal güvenlik ve barış ortamı olduğu, bu ortam olmadan hiçbir
ekonomik ve sosyal faaliyetin gerçekleşemeyeceği, güvensiz bir ortamda ülkenin
tüm ekonomik göstergelerinin olumsuz etkileneceği, devletin bekasından ve
itibarından tasarruf yapılamayacağı kabul gören gerçeklerdir. 
Türkiye’nin
son on sekiz yılda savunma sanayisinde elde ettiği kazanımlar, ülkemizde
üretilen savunma sanayisi ve güvenlik ürünlerinin dünya çapında giderek daha
çok kabul görmesi atılan adımların doğruluğunu kanıtlar niteliktedir. Ülkemiz
kendi ihtiyaçlarını karşılamanın ötesinde, her yıl artan bir rakamla savunma
sanayisi ürünü ihtiyacını da gerçekleştirmektedir. Unutmamalıyız ki dünyanın
her yerinde teknolojinin lokomotifi savunma sanayisidir. 
Değerli
milletvekilleri, AK PARTİ iktidarlarımızın on sekiz yıllık geçmişinde temel
ilkelerimizden hiç sapmayarak, “Halka hizmet Hakk’a hizmettir.” ilkesiyle
bugünlere geldik. Başkanımız ve Cumhurbaşkanımız Sayın Recep Tayyip Erdoğan
önderliğinde yürüdüğümüz milletimize hizmet yolunda bir gün olsun yorulmadık.
Tek millet, tek bayrak, tek vatan, tek devlet diyerek daha güçlü bir Türkiye
için çalışmaya devam ettik. 
İlk
günden bugüne milletimizin derdiyle dertlenerek çözüm yolları aradık. Ülkemizin
kalkınması ve dış politikada daha güçlü adımlar atmak için mevcut sistemin
eksikliklerini kapatmak üzere Anayasa’mızda değişiklik yaparak 16 Nisan
referandumuyla Cumhurbaşkanlığı hükûmet sistemini getirdik. Referandum sonrası
gerçekleşen ilk seçimlerde, 26 milyonu aşkın vatandaşımızın teveccühüyle yüzde
52’nin üzerinde oy alarak Genel Başkanımız Sayın Recep Tayyip Erdoğan,
Cumhurbaşkanlığı hükûmet sisteminin ilk lideri olmuştur. (AK PARTİ sıralarından
alkışlar) Cumhurbaşkanlığı hükûmet sistemine geçişle birlikte idari ve mali
yönetim ile bütçe sürecinin etkinliğinde hissedilir derecede artış sağlandı. 
Ülkelerin
varlığının ve büyüklüğünün ispatlandığı uluslararası arenada bizleri
gururlandıran, yerli ve millî duruşumuzu dosta düşmana gösteren atılımlara ve
çalışmalara da imza attık. Özellikle yanı başımızda Suriye sınırında oluşan
tehditleri ortadan kaldırmak üzere Fırat Kalkanı, Zeytin Dalı ve Barış Pınarı
Harekâtlarıyla hem bölge halkının refahı hem de ülkemizin güvenliğini korumak
açısından dik duruşumuzla tüm dünyaya büyük mesajlar verdik. Bu vesileyle,
operasyonlarda görev yapan kahraman askerlerimizi minnetle, aziz şehitlerimizi
de rahmetle anıyorum.
Saygıdeğer
milletvekilleri, ilk günden bugüne dek nasıl ki tüm zorluklar karşısında dimdik
durduysak bundan sonra da güçlü Türkiye’nin geleceği için 2023, 2053 ve 2071
hedeflerine yürüdüğümüz bu yolda Genel Başkanımız ve Cumhurbaşkanımız Sayın
Recep Tayyip Erdoğan liderliğinde milletimizden aldığımız güçle her daim
hizmete devam diyor, hepinizi saygı ve sevgiyle selamlıyorum. (AK PARTİ
sıralarından alkışlar)
BAŞKAN
– Söz sırası Kocaeli Milletvekili Mehmet Akif Yılmaz’a ait.
Buyurun
Sayın Yılmaz. (AK PARTİ sıralarından alkışlar) 
AK
PARTİ GRUBU ADINA MEHMET AKİF YILMAZ (Kocaeli) – Sayın Başkan, değerli
milletvekilleri; Cumhurbaşkanlığı bütçesi üzerinde grubum adına söz aldım. Bu
vesileyle Gazi Meclisimizi ve aziz milletimizi saygıyla selamlıyorum. 
Değerli
milletvekilleri, milletimiz 2017 yılında yapılan referandumda yönetim
sistemimize dair önemli bir karar verdi. Yüzde 86 gibi demokratik ülkelerde
ulaşılamayan güçlü bir katılımla millet iradesi tecelli etti. Sınırsız yetkili
ve sorumsuz Cumhurbaşkanı yerine yargı ve yasama tarafından denetlenen, millete
hesap veren bir Cumhurbaşkanlığı makamı oluşturuldu. İdari yapımız iki
başlılıktan kurtarıldı. Yönetimde istikrar, temsilde adalet anlayışı
benimsendi. Ülkemize yıllar kaybettiren hükûmet krizlerine ve antidemokratik
müdahalelere son verecek bir sistem kabul edildi. Cumhurbaşkanlığı hükûmet
sistemi milletimizin bir tercihidir ve millete, demokrasiye saygısı olan
herkesin bu tercihe saygı duyması gerekir.
Doksan
yıllık bir sistemin değişmesiyle, yeni sistemin uygulamaya geçmesiyle devlet
bürokrasisinin buna uyum sağlama sürecinde elbette ki sıkıntılar yaşanacaktır.
Muhalefetin bu uygulamaları eleştirmesi doğaldır. Fakat 14 seçimdir
yenemedikleri bir lidere karşı duydukları nefret üzerinden “diktatörlük” “tek
adamlık” “saray” söylemleriyle milletin seçtiği bir lidere şuursuzca, mesnetsiz
iftiralarla saldırmaları asla kabul edilemez. (AK PARTİ sıralarından alkışlar)
Bu söylem 15 Temmuz dâhil, yakın demokrasi tarihimizde millet iradesine yapılan
tüm darbeleri organize eden ve eli silahlı gerçek diktatörleri başımıza
musallat eden Batı’nın söylemidir. Diktatörlük yaftası, bağımsız hareket eden,
millî menfaatlere uygun adımları cesaretle atarak politika üreten tüm millî
liderlerin makûs kaderidir. Bugün Latin Amerika ülkelerinde yaşanan süreçler
bunun en bariz örnekleridir. 
Değerli
milletvekilleri, görüşmekte olduğumuz bütçe, milletin bütçesidir. Milletimizin
her ferdine her alanda yapılacak hizmetleri içinde barındıran millete hizmet
bütçesidir. Ülkemizde ve bölgemizde barışa hizmet edecek bir bütçedir. Bu
bütçe, hain bombalarıyla, alçak hendekleriyle, terörü ve teröristi
cesaretlendiren siyasi söylemleriyle iç barışımızı dinamitleyen ve terör
örgütleri ve siyasi uzantılarının kâbusu olacak bir barış bütçesidir. (AK PARTİ
sıralarından alkışlar) 
Değerli
milletvekilleri, bölgesinde ve dünyada söz sahibi olmaya başlayan, bağımsız
politika üretebilen bir Türkiye fotoğrafının birilerini çok rahatsız ettiğini
biliyoruz. Ülkemize yönelik devam eden ve özellikle son altı yıldır artan,
yoğunlaşan iç ve dış operasyonlar bu rahatsızlığın ne boyutta olduğunu
göstermektedir. Yıllarca ülkemiz ekonomisini pranga altına alan IMF’ye olan
borcumuzu sıfırlayarak ekonomik bağımsızlığımızı ilan ettiğimiz 2013 yılı Mayıs
ayında başlayan Gezi olayları, ardından devam eden Kobani ve hendek
kalkışmaları, illerimizde gerçekleşen bombalamalar ve son olarak 15 Temmuz
alçak darbe teşebbüsü ülkemize yönelik iç savaş provalarıydı.
Bu
saldırılar sadece iç barışımızı değil, siyasi istikrarımızı, ekonomik
büyümemizi ve askerî gücümüzü hedef almaktaydı. Bu hain teşebbüslerde hangi
terör örgütlerinin ve siyasilerin rol üstlendiklerini hepimiz biliyoruz.
Milletimizin varlığına ve birliğine kasteden, milletin Meclisini alçakça
bombalayan, terör yuvası Kandil’i bir barış merkezi gören, partisini bebek
katili Öcalan’ın bir projesi olarak takdim eden, Apo haininin heykelini dikmeyi
partisi için hedef olarak benimseyen, halkı sokağa dökerek, şehirlerimizde
çukurlar kazdırarak Mehmetçik’imizin, milletimizin kanına girenleri, terörü ve
teröristi himaye eden katilleri milletimiz asla unutmayacak ve affetmeyecek.
(AK PARTİ sıralarından alkışlar) 
(Mikrofon
otomatik cihaz tarafından kapatıldı)
AYTUN
ÇIRAY (İzmir) – Zaten unutmasın diye TRT’ye çıkardınız! 
MEHMET
AKİF YILMAZ (Devamla) – Son bir dakika Sayın Başkan.
BAŞKAN
– Buyurun. 
MEHMET
AKİF YILMAZ (Devamla) – Değerli milletvekilleri, Cumhurbaşkanlığı hükûmet
sistemi, devletimize, milletimize, birliğimize karşı yoğunlaşan bu saldırılar
karşısında milletimizin ortaya koyduğu güçlü bir iradedir. Türkiye Cumhuriyeti
devleti ve bu aziz millet, Karadeniz’den Akdeniz’e, güneyimizden Ege’ye, içte
ve dışta tüm küresel saldırılara karşı boyun eğmeden kararlılıkla, cesaretle,
siyasi, askerî ve ekonomik gücünü büyüterek mücadelesine devam edecektir. 
Birliğin,
beraberliğin, kardeşliğin, barışın ve milletin bütçesi hayırlı ve bereketli
olsun. 
Aziz
milletimizi ve Gazi Meclisimizi saygıyla selamlıyorum. (AK PARTİ sıralarından
alkışlar)
BAŞKAN
– Söz sırası Antalya Milletvekili Kemal Çelik’te. 
Buyurun
Sayın Çelik. (AK PARTİ sıralarından alkışlar)
AK
PARTİ GRUBU ADINA KEMAL ÇELİK (Antalya) – Sayın Başkan, değerli
milletvekilleri; Millî İstihbarat Teşkilatı Başkanlığının 2020 yılı bütçesi
üzerine AK PARTİ Grubumuz adına söz almış bulunuyorum. Bu vesileyle Genel
Kurulu saygılarla selamlıyorum. 
Bölgesel
ve küresel dinamiklerin hızla değişim gösterdiği, ülkemizin jeopolitik ve
jeostratejik konumu sebebiyle çok boyutlu ve çeşitli tehditlerle karşı karşıya kaldığı
bu süreçte, MİT Başkanlığı, istihbari, teknik, fiziksel ve personel
kapasitesini sürekli geliştirerek ve kurumlar arası koordinasyonunu artırarak
küresel konjonktürün gerekli kıldığı rekabet gücünü en üst düzeyde korumayı
başarmıştır. Millî İstihbarat Teşkilatımız, özellikle son yıllarda, güvenlik
mimarisinin mevcut yapısını iyi tahlil ederek, tehditlerin gerek yurt içinde ve
gerekse yurt dışında kaynağında bertaraf edilmesi ve hedef odaklı operasyon
prensibi çerçevesinde faaliyet yürütmektedir. MİT Başkanlığınca yürütülen
çalışmalar sonucunda terörle mücadele alanında PKK, PYD, FETÖ ve DEAŞ başta
olmak üzere, terör örgütlerinin ülkemiz içerisindeki faaliyetlerine darbe
vurulmakta ve söz konusu örgütlerin yurt dışındaki yapılanmalarıyla da mücadele
sağlanmaktadır. 
Değerli
milletvekilleri, biz büyük bir millet olarak haksızlığa ve zulme karşı çıkar,
mazlumlara her daim kucak açarız. Anasının kucağında Suriye’den sınırımıza
gelen yavrunun ne suçu olabilir ve ona nasıl kapımızı kapatabiliriz? Biliyoruz
ki bölge coğrafyasına karşı bizim tarihî sorumluluğumuz vardır. Tüm bu insani
değerlerin beraberinde, bir politik gerçek olarak bu coğrafyadaki gelişmelere
siz seyirci kalırsanız olan bitenin de sonucuna katlanmak durumunda kalırsınız.
Nitekim Türkiye, Kuzey Irak’ta kurulmak istenen bir yeni kurgu devlete ve
Suriye’nin kuzeyinde oluşturulmak istenen terör koridoruna bu coğrafyadaki
hâkimiyetiyle seyirci kalmayıp engel olmuştur. Bir an için bu gelişmelerin
dışında ve kıyısında kaldığımızı bir düşünün, o takdirde bugün başka şeyler
konuşur olurduk. 
Değerli
milletvekilleri, Türk Silahlı Kuvvetleri başta olmak üzere, Barış Pınarı
Harekâtı kapsamında görev yapan bütün kurumlarımız Suriye’de askerî ve
diplomatik metotları bir arada kullanarak yürüttüğü koordineli ve hibrit
mücadele sayesinde PKK ve PYD’nin bölgedeki etkinliğini kırmıştır. Ayrıca,
Teşkilâtın istihbari ve operasyon kabiliyetlerinin geliştirilmesi ve teknik
donanımının en üst seviyeye çıkmasıyla birlikte İHA’lar ve SİHA’larla yürütülen
operasyonlar neticesinde terörle mücadelede sonuç odaklı faaliyet yürütülmesi
mümkün olmuştur. Bu bağlamda 2019 yılı içerisinde Teşkilat tarafından güvenlik
kurumlarıyla birlikte PKK’nın üst düzey kadrosunun etkisiz hâle getirilmesine
yönelik Kuzey Irak’ta yürütülen başarılı operasyonlar her türlü takdire
şayandır. Gerek Fırat Kalkanı, Zeytin Dalı ve Barış Pınarı Harekâtları ve
gerekse PKK, DEAŞ ve FETÖ’yle mücadelede Millî İstihbarat Teşkilatı ile diğer
güvenlik kurumları arasındaki koordinasyonun en üst düzeye ulaştığı
memnuniyetle görülmüştür. Bu durum, tehditlerle daha etkin ve daha hızlı
mücadele edilmesini, ön alıcı istihbaratın ivedilikle işlenip analiz edilerek
gerekli reaksiyonun ve tedbirlerin geliştirilmesini kolaylaştırmıştır.
İstihbarat Teşkilatımız, bugün FETÖ’cüleri her ülkeden cımbızla çekip ülkemize
getirecek düzeyde operasyon kabiliyeti sergilemektedir. Suriye’de gelinen
nokta, bölge halkının desteği, tarihten gelen adalet anlayışımızın yanında
yürütülen istihbarat, etkin diplomasi ve yerli ve millî teknolojilerimiz
sayesinde başarılmıştır. 
Değerli
milletvekilleri, bölge halkının desteği, her zaman önemli bir kazanımdır ve
başka hiçbir şeyle kıyaslanamaz. Bu kazanım haklılığımızın da bir nişanesidir
ve Türkiye, güven veren bir devlet olma özelliğiyle de bu coğrafyada tektir. 
Terör,
dünyanın küresel bir sorunudur. Terörle mücadele de küresel düzeyde olmak
zorundadır. Gelinen noktada, MİT Başkanlığı, yürüttüğü operasyonlar, kazandığı
yetenekler ve istihbarat diplomasisi alanındaki etkinliğiyle, dünyada ve
bölgesinde sözü geçen güçlü bir istihbarat teşkilatı olarak gurur
kaynağımızdır. Türk Silahlı Kuvvetlerinin eğitim ve teknolojik üstünlüğü, güçlü
istihbarat ağı ve güçlü diplomasiyle elde edilen başarılar, eylem noktasındaki
kararlılık hiç şüphesiz ki güçlü yönetim ve liderlik gerektirir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Çelik.
KEMAL
ÇELİK (Devamla) – Bu nedenle, son dönemlerde elde ettiğimiz başarıların
arkasında, Cumhurbaşkanlığı hükûmet sistemiyle Sayın Cumhurbaşkanımız Recep
Tayyip Erdoğan’ın güçlü liderliği bulunmaktadır. (AK PARTİ sıralarından
alkışlar) 
Bu
çerçevede, Türkiye, sorunlarını ertelemeyen, tam aksine sorunların üzerine
giden vizyon ve öngörü sahibi bir ülkedir. Bunda da bölgesel ve küresel plan,
program ve stratejiye sahip olan güçlü İstihbarat Teşkilatımızın rolü elbette
büyüktür. 
Sayın
Başkan, değerli milletvekilleri; önümüzdeki dönemde Millî İstihbarat Teşkilatı
Başkanlığı görev ve sorumluluklarını yerine getirirken insan kaynaklı,
elektronik, teknik, askerî, psikolojik ve paramiliter istihbarat kaynaklarının
da birlikte kullanılması gerekmektedir.
Değerli
milletvekilleri, tüm bu başarıların mimarı olan Millî İstihbarat Teşkilatımızın
değerli mensuplarına, daha doğrusu isimsiz kahramanlarına takdir, tebrik ve
minnet duygularımı iletiyor, Teşkilat mensubu aziz şehitlerimizi bu vesileyle
rahmetle anıyorum. 
Bu
çerçevede, 2020 malî yılı bütçesinin Başkanlığımıza, ülkemize ve milletimize
hayırlı olmasını diliyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Söz sırası Çorum Milletvekili Oğuzhan Kaya’ya ait. 
Buyurun
Sayın Kaya. (AK PARTİ sıralarından alkışlar)
AK
PARTİ GRUBU ADINA OĞUZHAN KAYA (Çorum) – Sayın Başkan, değerli milletvekilleri;
Millî Güvenlik Kurulu Genel Sekreterliğinin 2020 yılı bütçesi üzerine AK PARTİ
Grubu adına söz almış bulunuyorum. Genel Kurulu ve ekranları başında bizleri
izleyen aziz milletimizi Gazi Meclisimizin kürsüsünden saygıyla selamlıyorum.
Konuşmama,
seçim bölgem Çorum ili Osmancık ilçesinde bulunan yatılı Ömer Derindere Fen
Lisesindeki öğrencilerimizin geçen hafta karbonmonoksit gazından zehirlenmesi
sebebiyle 103 öğrencimize ve 2 öğretmenize geçmiş olsun dileklerimi ileterek
başlamak istiyorum. Çok şükür, öğrencilerimizin ve öğretmenlerimizin durumu
iyidir.
Millî
Güvenlik Kurulu Genel Sekreterliği, Türkiye Cumhuriyeti’nin güvenliğini
sağlamak için 1933 yılında Gazi Mustafa Kemal Atatürk tarafından kurulan Yüksek
Müdafaa Meclisi Umumi Kâtipliğinin devamıdır. 
Her
devlet bekasına, bütünlüğüne ve refahına yönelen tehdit ve saldırılara karşı
kendi güvenlik tedbirlerini alır. Devletler bu tedbirleri alırken ülkesindeki
ve dünyadaki gündemi takip edip tehditleri, fırsatları belirleyip en doğru
siyaset uygulamalarını sağlayacak süreç ve unsurları ihtiva eden millî güvenlik
sistemlerini tesis ederler. Devletler, millî güvenliği ilgilendiren konularda
sağlıklı, kurumsal, bütüncül, hızlı ve etkili kararlar almak, hükûmet veya
kurumlar arasında koordinasyonu ve millî bilgi paylaşımını sağlamak amacıyla “Millî
Güvenlik Kurulu” adı altında ya da benzer isimlerde kurumlar kurarlar. 
Millî
Güvenlik Kurulu Genel Sekreterliği 12 Eylül darbecilerinin, cuntacılarının
kurmuş olduğu Millî Güvenlik Konseyiyle karıştırılmaktadır. Millî Güvenlik
Kurulu Genel Sekreterliği, anayasal bir kurum olan Millî Güvenlik Kurulunun
sekreterya hizmetlerini devam ettirmektedir. 
Millî
Güvenlik Kurulu Genel Sekreterliğinin 9 Temmuz 2018 tarihinde başlayan
Cumhurbaşkanlığı hükûmet sistemi çerçevesinde 15 Temmuz 2018 tarih ve 6 sayılı
Cumhurbaşkanlığı Kararnamesi’yle yapısı tekrardan düzenlenmiştir. Yeni dönemde
Millî Güvenlik Kurulunda Cumhurbaşkanı, Cumhurbaşkanı Yardımcıları, Adalet
Bakanı, Millî Savunma Bakanı, İçişleri Bakanı, Dışişleri Bakanı, Genelkurmay
Başkanı, Kara Kuvvetleri Komutanı, Hava Kuvvetleri Komutanı ve Deniz Kuvvetleri
Komutanları yer almaktadır.
Millî
Güvenlik Kurulu Genel Sekreterliği, Millî Güvenlik Kurulu toplantılarıyla
ilgili iş ve işlemleri gerçekleştirir ve Kurul tarafından verilen görevleri
yerine getirir. Söz konusu görevlere ilişkin araştırma ve değerlendirmeleri
yapmak, yaptırmak, bu araştırma ve değerlendirmelerin sonuçlarını Kurul
üyelerine iletmek ve bu konuları kapsayan bir dokümantasyon merkezi oluşturmak
ve Millî Güvenlik Siyaseti Belgesi’nin hazırlanmasına ilişkin çalışmaları
yürütmek Millî Güvenlik Kurulu Genel Sekreterliğinin görevleri arasındadır.
Dünyadaki
küreselleşme olgusunun etkileri ve teknolojideki hızlı gelişmeler, ülkelerin
güvenliğine yönelik risk ve tehditlerin kapsamının da sürekli gelişmesine neden
olmuştur. Bu itibarla, ülkemizin millî güvenliğinin sağlanması her zamankinden
daha fazla önem kazanmış bulunmaktadır.
Millî
Güvenlik Kurulu Genel Sekreterliği de ülkemizin millî güvenliğinin sağlanması
için Millî Güvenlik Kurulu tarafından ve kanunlarla verilen görevleri
doğrultusunda uluslararası, bölgesel millî güvenlik ortamını yakından takip
ederek araştırma ve değerlendirmeler yapmak, dokümanlar hazırlamak, ayrıca
seferberlik ve savaş hâli ile kriz yönetimi konularında kanunlarda verilen
görevleri yürütmek üzere yeniden teşkilatlanmış önemli bir güvenlik
kuruluşudur.
Sayın
Başkan, değerli milletvekilleri; Millî Güvenlik Kurulu Genel Sekreterliğinin
2020 yılı mali bütçesinin geneline bakıldığında, yüzde 71,27’sinin personel
giderlerine, yüzde 11,18’inin Sosyal Güvenlik Kurumu devlet primlerine, yüzde
9,70’inin cari giderlere, yüzde 0,41’inin cari transferlere, yüzde 7,44’nün de
sermaye giderlerine ayrıldığı görülmektedir. Millî Güvenlik Kurulu Genel
Sekreterliği 2020 yılı mali bütçe teklifinde yer alan ödeneklerle yukarıdaki
açıkladığımız faaliyetler devam ederken Millî Güvenlik Kurulu Genel
Sekreterliğinin başka ülkelerdeki muadili kuruluşlarla da görüşmeler
sürdürülmekte, uluslararası düzeyde toplantılar devam etmektedir. Yabancı
ülkelerde Millî Güvenlik Kurulu Genel Sekreterliğinin eş değeri olan kurumları
temsil eden heyetler… 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın. 
OĞUZHAN
KAYA (Devamla) – Son söz olarak da Türkiye Cumhuriyeti devletinin istiklaline,
istikbaline, vatanına, bayrağına, ezanına göz koyanlar iyi bilsinler ki sefere
giden askere “İstikamet nereye?” denildiğinde “Kızılelma’ya.” diyen yüce bir
millete “Ölürsek cennet bizim, kalırsak vatan bizim, devlet bizim.” diyen
kahraman bir millete, önüne yattığı birinci tankın üzerinden geçmesi üzerine
ikinci tankın da altına yatan kahraman bir millete “Ölümü ölümle korkutacağız,
ölürsek de milletimizle beraber adam gibi öleceğiz.” diyen Recep Tayyip Erdoğan
gibi bir lidere sahip bu millete kimse kefen biçmesin, biçtikleri kefenleri
kendilerine giydireceğiz, kazdıkları hendekleri de çukurları da kendilerine
mezar edeceğiz diyor, yüce Meclisi saygı ve sevgiyle tekrardan selamlıyorum.
(AK PARTİ sıralarından “Bravo” sesleri, alkışlar) 
BAŞKAN
– Söz sırası Kahramanmaraş Milletvekili İmran Kılıç’a aittir.
Buyurun
Sayın Kılıç. (AK PARTİ sıralarından alkışlar) 
AK
PARTİ GRUBU ADINA İMRAN KILIÇ (Kahramanmaraş) – Sayın Başkanım, değerli
milletvekilleri; anayasal görevi, İslam diniyle ilgili işleri yürütmek, toplumu
din konusunda aydınlatmak, ibadet yerlerini yönetmek olan Diyanet İşleri
Başkanlığının bütçesi üzerinde Adalet ve Kalkınma Partimiz adına söz almış
bulunuyorum. Hepinizi saygıyla sevgiyle selamlıyorum. (AK PARTİ sıralarından
alkışlar) 
Osmanlı’da,
başında şeyhülislamın bulunduğu meşihat makamı Tanzimat’tan günümüze sürekli
bir evrim geçirdi. 1917, 1920, 1924, 1931, 1937, 1950, 1957, 1961, 1965, 1978,
1982, 1984 tarihleri bu evrimde çok önemli köşe taşlarıdır. 1-5 Kasım 1993
Ankara 1’inci Din Şûrası Toplantısı’nda kurumun tedricen özerkleştirilmesi ve
doğrudan Cumhurbaşkanlığına bağlanması görüşü benimsendi. Diyanet İşleri
Başkanlığı -tartışmalar bir yana- yurt içi ve yurt dışında imkânları ölçüsünde
hizmetine devam etmiştir ve devam etmektedir. 
Sayın
milletvekilleri, Mustafa Kemal Atatürk tarafından kurulan cumhuriyetin bu en
temel kurumu, Kur’an, sünnet, sahih bilgi, tarihî birikim ve tecrübe ışığında
birlik, kardeşlik, eşitlik, adalet, barış, saygı, sevgi, yardımlaşma, dayanışma
ve benzeri değerlerin ikamesi için çalıştı ve çalışmaktadır. 
Cami
hizmetleri, Kur’an öğretimi, din görevlilerinin eğitimi, vekâleten kurban
kesimi, hac ve umre hizmetleri, aile irşat ve rehberlik bürolarıyla dinî ve
millî zaman dilimlerinde toplumda bir farkındalık oluşturulması çabaları her
zaman sürmüştür ve sürmektedir. Din görevlilerimizin gerek İstiklal Savaşı
günlerinde gerekse de hain 15 Temmuz FETÖ saldırısında, yüklenmiş oldukları
görevleri yüz akıyla milletimize karşı yerine getirmiş olmaları her türlü
takdirin üzerindedir. Sahih dinî bilgiyi yayınlarıyla da yaygınlaştırma
sadedinde kaynak ve ilmî eserler yayınlıyor, radyo, televizyon yayınlarıyla
dinimizin evrensel mesajlarını toplumun bütün kesimlerine ulaştırıyor bu
kurumumuz. Merkez ve taşra olarak yapılanan Diyanet İşleri Başkanlığı il, ilçe
müftülükleri, eğitim merkezleri, yurt dışı din işleri müşavirlik ve
ataşelikleri şeklinde teşkilatlanmıştır. Dünyada dinî teşkilata sahip olmayan
bir devlet, bir millet tarihte olmamıştır, günümüzde de yoktur, bundan sonra da
kıyamete kadar olmayacaktır. (AK PARTİ sıralarından alkışlar)
Birçok
tartışma yapılmıştır bu göz bebeği kurumumuz üzerinde, mesela bunlardan
bazıları şunlardır: Diyanet İşleri Başkanlığının devlet düzeni içinde bulunup
genel bütçeden pay almasının laikliğe aykırı olduğunu söyleyenler; siyasi
iktidarın emrindeki bir teşkilatın din konusunda güvenilir olamayacağını, bu
sebeple din işlerinin cemaatlere bırakılmasının gerekli olduğunu söyleyenler;
Diyanet İşleri Başkanlığı hizmetlerinin uyum içinde yürütülmesinin ancak
düzenli bir teşkilatla mümkün olabileceği görüşünü benimseyen çoğunluk ise
Diyanet İşleri Başkanlığının tedricen de olsa ilmî, idari ve mali özerkliğe
kavuşturulmasını istemektedir. 1993’te toplanan 1’inci Din Şûrası’nda böyle bir
görüş ortaya konmuştur. Türkiye; İran, İsrail, Vatikan ve Fransa değildir ve
olmayacaktır; buradaki laiklik buraya hastır, bize hastır; 2 dinî bayram, aynı
zamanda 2 millî ve resmî bayramımızdır. Bunun ne anlama geldiğini akıl ve idrak
sahibi herkes idrak etmektedir.
Devletin
ve toplumun kodlarıyla oynamayın. Hesapta olmayan olumsuzluklara kapı açarsak
altında kalırsınız, altında kalırız, altta kalırsak kalkamayız. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Milletvekili. 
İMRAN
KILIÇ (Devamla) – Birçok arkadaş burada ağzına geleni söyledi. Galiba bunlar,
FETÖ hain kalkışmasından ve IŞİD tehlikesinden ders almamışa benziyorlar. 
Diyanet
İşleri Başkanlığımıza da şunu hatırlatmak istiyorum burada, kıymetli hazırunun
yanında: Personelin verimli çalıştırılması gerekir. Bir sebeple boşalan
camilerde boş kalan kadrolar ve boşta gezen görevliler, bir tarafta da kadro ve
görevli bekleyen cemaati bol camiler. Ve yine, Diyanet İşleri Başkanlığındaki
sendikalaşma, görevliler arasındaki bölünmelere ve çatışmalara neden olmuştur.
Buna da bir çözüm bulunması gerekmektedir. Ve yine kurumumuz büyümüştür, bu
büyüklüğü içerisinde, bir kısım büyük illerde ve bölgede denetimi sağlamak için
teftiş heyetlerinin kurulması elzemdir, vakti gelmiştir ve geçiyor.
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
İMRAN
KILIÇ (Devamla) – Bu teşkilatımızın bugünümüze gelişinde, bu gücüne ulaşmasında
emeği geçen başta Gazi Mustafa Kemal Atatürk olmak üzere geçmiş bütün
büyüklerimize ve halkımızın, milletimizin gönlünde taht kurmuş, Sayın
Cumhurbaşkanımız Recep Tayyip Erdoğan’a buradan saygılarımı sunuyorum.
Başkanından
personeline, bütün din görevlilerimizi hürmetle, muhabbetle selamlıyorum. (AK
PARTİ sıralarından alkışlar) 
BAŞKAN
– Söz sırası Karabük Milletvekili Niyazi Güneş’e ait.
Buyurun.
(AK PARTİ sıralarından alkışlar)
AK
PARTİ GRUBU ADINA NİYAZİ GÜNEŞ (Karabük) – Teşekkür ederim Başkanım.
Sayın
Başkanım, değerli milletvekilleri; Diyanet İşleri Başkanlığı bütçesi üzerine
grubumuz adına söz almış bulunuyorum. Yüce heyetinizi ve aziz milletimizi
hürmetle, saygıyla selamlıyorum.
Diyanet
İşleri Başkanlığı, 3 Mart 1924 tarihli kuruluş kanununda da belirtildiği üzere
İslam dininin itikat, ibadet ve ahlak esaslarıyla ilgili işleri yürütmek, halkı
doğru dinî bilgiyle aydınlatmak ve ibadet yerlerini yönetmek amacıyla kurulmuş,
devletimizin önemli bir kamu kurumudur. 
Kurulduğu
günden itibaren, İslam dininin iki temel esası Kur’an-ı Kerim’i ve Peygamber
Efendimiz’in sahih sünnetini esas almaktadır. Diyanet İşleri Başkanlığı,
hizmetlerini sunarken birleştirici, kucaklayıcı ve kuşatıcı bir anlayışı
benimsemektedir. Başkanlık için bu hususlar vazgeçilemeyecek hassasiyetler
arasındadır. 
Kuruluşunun
ilk yıllarında sınırlı imkân ve az sayıda personelle hizmet sunan Başkanlık,
bugün ülkemizin en ücra köşesine varıncaya kadar kamu hizmeti götüren tek
kurumdur. Diyanet İşleri Başkanlığı günümüzde sadece ülkemiz sınırlarında
değil, dünya ölçeğinde hizmet vermeye çalışan bir kuruluş hâline gelmiştir.
Afrika’dan Asya’ya, Avrupa’dan Amerika’ya 7 kıta ve 100’ü aşkın ülkede
öncelikle din hizmeti olmak üzere, insani ve sosyal yardım faaliyetleri
yürütmektedir. 
Sayın
milletvekilleri, Diyanet İşleri Başkanlığının deruhte ettiği ve periyodik
olarak düzenlenen Avrasya İslam Şûrası, Afrika Dinî Liderler Zirvesi ve
geçtiğimiz günlerde gerçekleşen 6’ncı Din Şûrası Toplantısı’nda önemli kararlar
alınmıştır. Alınan şûra kararlarının ülkemiz, milletimiz, yurt dışındaki
vatandaşlarımız, gönül coğrafyamız ve akraba topluluklarımız için hayırlı
olmasını diliyorum. Kararların bir an evvel hayata geçirilmesi en samimi
temennimizdir. 
Diyanet
İşleri Başkanlığı, gelişen ve değişen şartlar karşısında halkımıza yeterli,
donanımlı ve daha iyi eğitimli din görevlileriyle hizmet sunmayı amaçlamaktadır.
Başkanlık, bu ihtiyacı bugüne kadar hizmet içi eğitim ve yüksek ihtisas
merkezleriyle karşılamaya çalışmaktadır ancak hizmette etkinliği ve
verimliliğini arttırmak için Diyanet İşleri Başkanlığının uzun zamandır
gündeminde bulunan Diyanet Akademisi konusunun bir an evvel gerçekleşmesi temel
arzumuzdur. 
Diyanet
İşleri Başkanlığı, dinî bilginin doğru aktarılması ve öğrenilmesi amacıyla
kaynak eserlerden ilmî eserlere ve çocuk kitaplarına varıncaya kadar çok sayıda
eser yayınlamıştır. Yayınladığı eserler, alanında uzman kişiler tarafından
kaleme alınmakta, satır satır tetkik edilmektedir. Başkanlığın bu anlayışla
sunduğu eserlerin toplum nazarındaki itibarı memnuniyet vericidir. Diyanet
İşleri Başkanlığı bünyesinde bulunan Mushafları İnceleme ve Kıraat Kurulu
Başkanlığının, Kur’an-ı Kerim’in basımı, incelenmesi ve mühürlenmesine kadar
izlediği usul ve ciddiyet her türlü takdirin üzerindedir. 
Değerli
milletvekilleri, Diyanet İşleri Başkanlığının varlık sebebi, halkımızın din
konusundaki ihtiyaçlarını karşılamak ve tesanüdü sağlamaktır. Bu hususta
Diyanet İşleri Başkanlığı 15 Temmuz gecesi gerçekleştirilen…
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Güneş.
NİYAZİ
GÜNEŞ (Devamla) – Din görevlileri, yurt genelindeki bütün camilerde okudukları
selalarla ve ezanlarla halkımızı hain girişime karşı cesurca tavır almaya
teşvik etmiş, her zamanki gibi milletimizin birliğinin ve beraberliğinin
yanında durmayı başarmışlardır.
Değerli
milletvekilleri, doksan beş yıllık tecrübeye sahip olan Diyanet İşleri
Başkanlığı kuruluşundan bugüne çizgisini korumuştur. Bu hususta Başkanlığın
durduğu yer önemlidir. Bugün, başta yakın ve civar komşularımız olmak üzere,
birçok İslam ülkesinde üzülerek izlediğimiz kaos ortamı bizlere Diyanet İşleri
Başkanlığı gibi bir kurumun ne anlama geldiğini anlatmaktadır. Bu sebeple,
Diyanet İşleri Başkanlığının niçin kurulduğunu fark edersek niçin olması
gerektiğini anlamış oluruz; bütçesinin yüzde 90’ının üzerindeki pay personel
payıdır.
(Mikrofon
otomatik cihaz tarafından kapatıldı)
BAŞKAN
– Süre verdim ben size Sayın Milletvekili, bir dakika ek süre veriyoruz
dolayısıyla toparlayın. 
NİYAZİ
GÜNEŞ (Devamla) – Diyanet İşleri Başkanlığının üstlendiği, toplumun
birlikteliği ve bir arada yaşama gayesi için yürüttüğü hizmetler takdire
şayandır. İlk Başkan Börekçizade Rifat Efendi’den Ali Erbaş’a kadar görev yapan
bütün herkese buradan hürmetlerimi, saygılarımı sunuyor, ahirete irtihal etmiş
olanlara rahmet, hayatta olanlara sağlık afiyet diliyorum.
Diyanet
İşleri Başkanlığı bütçemizin hayırlı olmasını, yüce milletimize hayırlar
getirmesini temenni ediyor, yüce heyetinizi hürmetle, saygıyla selamlıyorum
efendim. (AK PARTİ sıralarından alkışlar)
BAŞKAN
– Söz sırası Çorum Milletvekili Erol Kavuncu’ya ait.
Buyurun
Sayın Kavuncu. (AK PARTİ sıralarından alkışlar)
AK
PARTİ GRUBU ADINA EROL KAVUNCU (Çorum) – Sayın Başkan, değerli milletvekilleri;
Diyanet İşleri Başkanlığının 2020 yılı bütçesi üzerine AK PARTİ Grubumuz adına
söz almış bulunuyorum. Genel Kurulumuzu ve aziz milletimizi saygıyla
selamlıyorum.
Değerli milletvekilleri, malum olduğu üzere, insanlık
tarihi boyunca inanma ihtiyacı ve buna bağlı olarak din olgusu, bireysel ve
toplumsal yaşamda en önemli gerçekliklerin başında gelmektedir. Bu hassas
alanın kendi hâline bırakılması suistimallere ve sapmalara zemin
oluşturacağından, bu alanı düzenlemek ve halkın dinî konulardaki taleplerini
karşılamak üzere 1924 yılında Diyanet İşleri Başkanlığı kurulmuştur ve doksan
beş yıldır üstlendiği misyon ve gerçekleştirdiği hizmetleriyle en güvenilir
devlet kurumlarından biri olmanın haklı gururunu yaşamaktadır. 
Dinin iki temel kaynağı olan Kur’an ve sünnete dayalı
sağlam bilgiyi esas alan, Müslümanların on dört asırlık dinî tecrübesini ve
insanlığın ortak birikimini göz ardı etmeyen, insan merkezli hizmete odaklanan
Diyanet İşleri Başkanlığı, toplumsal huzurun en önemli mimarlarındandır. Bu
kapsamda, Türkiye'nin 81 vilayetinde olduğu gibi, seçim bölgem Çorum’da da
müftülüklerimiz aracılığıyla 85 bini aşkın camisi, kız-erkek Kur'an kursları,
Diyanet gençlik merkezleri, öğrenci yurtları, aile ve danışma, dinî hizmet
merkezleri büroları olmak üzere birçok kurum ve kuruluş vasıtasıyla halkımıza
hizmetlerine devam etmektedir.
Değerli milletvekilleri, Diyanet İşleri Başkanlığının
varlığı milletimizin en büyük imkânlarından biridir. Bugün, birçok ülkede din
üzerinden yaşanan kavganın, kargaşanın ülkemizde makes bulmaması bu kurumun
varlığıyla doğru orantılıdır. 
Diyanet İşleri Başkanlığı, Millî Mücadele yıllarımızdan
15 Temmuz FETÖ ihanetine kadar en zor zamanlarda hep milletimizin yanında yer
almıştır. 15 Temmuz FETÖ darbe girişiminde “ezanları susturan darbelerden
darbeleri durduran selalara” misyonuyla, imam ve müezzinlerimizin diriliş ve
kıyam selalarını unutmamız asla mümkün değildir. 
Değerli milletvekilleri, Diyanet İşleri
Başkanlığımızdan bir diğer beklentimiz, verdiği temel dinî hizmetlerin yanında
gerçek bir beka meselesi olarak gördüğümüz
-ailelerimiz, çocuklarımız, gençlerimiz gibi- sosyal konularda da daha fazla
inisiyatif alması, daha fazla görev ve sorumluluk üstlenmesidir. 
Başkanlık,
bu yıl, Mevlid-i Nebi Haftası’nın temasını “Peygamberimiz ve Aile” olarak
belirlemişti, bu kapsamda hafta boyunca önemli faaliyetler gerçekleştirildi,
tebrik ve teşekkür ediyoruz. Ancak Başkanlığımız bu faaliyetlerini bir hafta,
bir ay, bir yılla sınırlandırmamalı, böylesine önemli bir konuyu sürekli
gündemde tutmalı, topluma rehberlik etmeye devam etmelidir. Zira gerçek beka
meselemiz olan aile tükenirse umutlarımız tükenir, geleceğimiz tükenir,
yarınlarımız tükenir.
Değerli
milletvekilleri, camilerimiz... Evet, camilerimiz bizim medeniyetimizin
merkezidir. Diğer taraftan, camilerimizi sadece namaz kılıp dağıldığımız bir
ibadet mekânı olarak düşünmek de ona yapılabilecek en büyük haksızlıktır. Camilerimiz,
çocuklarımızın neşesiyle, gençlerimizin heyecanıyla, pirifânilerimizin
tecrübesiyle, kadınlarımızın nezaket ve becerisiyle de dolmuyorsa o cami bizim
gözümüzde ve gönlümüzde boştur.
Yine,
geçtiğimiz yıllarda Başkanlığımız “Camiler çocuklarla çiçek açsın. Camilerimiz
çiçek açsın.” temasıyla önemli projelere imza atmıştı. Bu ve benzeri
hizmetlerin artarak devam ettirilmesi en büyük arzumuzdur. Zira milletlerin,
ülkelerin en büyük servetleri, sermayeleri sadece yer altı, yer üstü
zenginlikleri, köprüleri, barajları değildir, en büyük servetleri iyi yetişmiş,
donanımlı genç nesilleridir. Bu bağlamda, hamdolsun, dünyadaki –bağımsız-
yaklaşık 200 ülkeden yarısının her birinin toplam nüfusundan daha fazla genç
nüfusa sahibiz. Göz bebeğimiz yavrularımızın, gençlerimizin donanımlı,
nitelikli, vatanına, milletine, devletine, bayrağına bağlı bireyler olarak
yetişmeleri en başta biz milletvekilleri olmak üzere ilgili kurum ve
kuruluşların asli ve öncelikli sorumluluğundadır.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
EROL
KAVUNCU (Devamla) – Bu duygu ve düşüncelerle, Yüce Allah’ın Kur’an’da, sıkça,
Müslümanlara bir sorumluluk olarak yüklediği, iyiliği yaymak ve kötülükten
uzaklaştırmak görevini yerine getiren Diyanet İşleri teşkilatımızın bütün
kademelerinde fedakârca görev yapan din gönüllülerine şükranlarımızı sunuyor,
2020 yılı bütçemizin bereketli ve hayırlara vesile olmasını diliyor,
Meclisimizi ve aziz milletimizi saygıyla selamlıyorum. 
Teşekkür
ederim. (AK PARTİ sıralarından alkışlar) 
BAŞKAN
– Söz sırası, İstanbul Milletvekili Ahmet Hamdi Çamlı’ya ait.
Buyurun
Sayın Çamlı. (AK PARTİ sıralarından alkışlar)
AK
PARTİ GRUBU ADINA AHMET HAMDİ ÇAMLI (İstanbul) – Gazi Meclisi ve vekillerini
saygıyla selamlıyorum.
2020
Yılı Merkezi Yönetim Bütçe Kanun Teklifi’nin Devlet Arşivleri Başkanlığı
bütçesi üzerine grubumuz adın söz almış bulunmaktayım.
Sayın
Başkan, değerli milletvekilleri; istikrarlı bir istikbal yürüyüşü, geçmişin ve
tarihin idrakiyle mümkündür. Geçmişi iyi bilmenin en önemli yolunun, olan
biteni mümkün oldukça detaylı bir şekilde kaydetmek, korumak ve arşiv çalışması
yapmakla olacağı malumdur. Arşiv tarihimizle ilgili olarak 1931 yılı
gazetelerinin “Türk tarihinden beş asır yağma edilmiştir.” şeklindeki
manşetleri, dünyada hiçbir ülkede olmayan cevherî arşivimizin yaşadığı
horlanmayı ziyadesiyle anlatmaktadır. Tarihçi İbrahim Hakkı Konyalı’nın
tesadüfen şahit olduğu ve Muallim Cevdet’in de ilgisiyle ifşa olan bu olay,
içler acısıdır; bir arşiv cinayetinin acı hikâyesini anlatmaktadır. Sultanahmet
Meydanı’ndan el arabalarına saman yükü gibi özensiz bir şekilde yüklenerek
Alemdar Caddesi’nden aşağı doğru yollara saçılarak taşınırken çocukların
kapıştığı, her biri belki de bir hazinenin altın anahtarı olacak balyalar hâlinde
milyonlarca kıymetli evrakın Sirkeci İstasyonu’na, oradan da kara trenin
çektiği yük vagonlarıyla Bulgaristan’daki kâğıt hurdacılarına satılması,
gerçekten de arşive çok ehemmiyet veren büyük medeniyet çocuklarının, sonraları
nasıl bir idrak yolları iltihabına maruz kaldığının hazin hikâyesidir. (AK
PARTİ sıralarından alkışlar) 
Çok
şükür artık eski Türkiye yok. Büyük Türkiye idealine inanmış kadroların
gayretleriyle ayağa kaldırılan ve yenilenen her şey gibi, artık yeni yapılan
arşiv binalarımız da mahzencilerin gözlerini kamaştırıyor. Rutubetli zindanlara
arşivlerimizi mahkûm edenler, şimdi de kalkmış dönemimizde yapılan en lüks
hastanelerden bile konforlu, sağlıklı ve ameliyathane nezahetinde olan,
medeniyet çizgilerimizi de taşıyan mimarisiyle muhteşem arşiv binalarımıza
çamur atmaktan geri durmuyorlar. 
Arşivi
konuşurken, aynı zamanda şu an itibarıyla da geleceğe bir arşiv oluşturuyoruz.
Konuştuklarımızın hepsi, kayda geçiyor ve tarihe mal olup bir arşiv
oluşturacak. Bu manada, bütçe görüşmeleri sırasında, sırtını bir elinde
Amerikan bayrağı, öbür elinde Amerikan silahı olanlara yaslamış bir kısım
muhalefet mensuplarının ısrarla gündemde tutmaya çalıştığı, sözüm ona bir arşiv
oluşturmak amacıyla, “Kürt düşmanlığı” “Savaş bütçesi” “Tek adam” gibi tantana
içerikli yani gerçeği örtücü ifadelerin, bu milletin tertemiz arşivinde bir toz
mesabesinde bile kalmayacağını arşivlere dercetmek istiyorum.
Değerli
milletvekilleri, biz büyük merhamet medeniyetinin çocuklarıyız. Bunun en büyük
delili, ne kadar yakılsa yıkılsa ve hurdaya satılsa da sahip olduğumuz muhteşem
arşiv hazinemizdir. Bugün emperyalist güçler ve iş birlikçileri marifetiyle,
dünyanın en sıkıntılı bölgesi hâline getirilmeye çalışılan, kanın, gözyaşının,
her türlü maddi manevi tecavüzün en modern usullerinin deney tahtası hâline
getirilmeye çalışılan bereketli coğrafyamızda, geçmişe ait en basit bir bilgiye
dahi ulaşmak, sahip olduğumuz arşive uğramadan mümkün değildir. Dünyanın bizim
arşivimize muhtaç olduğu gibi, insanlığın kurtuluşu da kesinlikle bizim
medeniyet değerlerimizle tanışmak ve onu uygulamaktan geçmektedir. İşte, CEO
emperyalistler ve işbirlikçilerinin oluşturduğu batakta çırpınan insanlığın tek
ihtiyacı olan bu medeniyet değerlerini insanlığa ulaştırmak, sevkiilahî gereği
sırtımıza vurulan mukaddes bir yüktür. Herkese nasip olmayacak bu takdis
edilmiş yükün farkındayız. On binlerce kilometre ötelerden gelip bölgemize
huzursuzluk eken küresel mafyanın tek çekindiği şey de o sırtımıza vurulmuş
mukaddes yüktür. Onun için de coğrafyamızda iş birlikçilerini de kullanarak
sürekli fitne sokmaya çalışmaktadırlar. Kader, ne çare ki dedemiz gelmiş bu
sırtlan güzergâhına çadır kurmuş. (AK PARTİ sıralarından alkışlar) 
İnsanlığın
baş belası küresel sırtlanlar ve iş birlikçisi çakallarla birlikte tam yüz
yıldır çadırımızın çevresinde salyalarını akıtarak aranmakta olsalar da halkın
sevgisini kazanarak ve demokratik seçimlerle cumhuriyet tarihinde en uzun süre
görev yapan tek adam Recep Tayyip Erdoğan… (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – “Tek adam” itirafı geldi.
AHMET
HAMDİ ÇAMLI (Devamla) –…ve arkadaşları olarak ve milletimizle el ele bu
sırtlanlara terk edecek ne bir çadırımız ne de bir çakıl taşımız olduğunu ilan
ediyor, bütçemizin milletimize ve devletimize, insanlığa hayırlar getirmesini
diliyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan, biraz önce Özlem Hanım’ın gösterdiği hassasiyetle
söyleyelim -belki kendi de düzeltmek ister- “Tutanakta şöyle bir cümle kalsın.”
diyorsa ben siyasi cevabını veririm. Ama bu Meclisin kürsüsünde “cumhuriyet
tarihi boyunca” falan deyip gidip “halkın sevgisini kazanan tek adam, hizmet
eden…”
AHMET
HAMDİ ÇAMLI (İstanbul) – Evet.
ÖZGÜR
ÖZEL (Manisa) – “Evet”se ben bir şey demiyorum. 
AHMET
HAMDİ ÇAMLI (İstanbul) – Evet, halkın sevgisini kazanan, seçimle gelmiş,
demokratik usulle gelmiş tek adam. 
İSMAİL
KAYA (Osmaniye) – “En uzun süre kalan” dedi.
ÖZGÜR
ÖZEL (Manisa) – Bu Meclis kürsüsünde Atatürk’ten başlayarak bütün Cumhurbaşkanlarını
ve Başbakanları halkın sevgisini kazanmamakla, halka hizmet etmemekle suçlayan
bir ifade geçti. 
İSMAİL
KAYA (Osmaniye) – Onlara bir şey demedi, “En uzun kalan Recep Tayyip Erdoğan.”
dedi.
ÖZGÜR
ÖZEL (Manisa) – “Tek adam” dediğiniz, yani bir... 
İSMAİL
KAYA (Osmaniye) – Niye zorunuza gidiyor ya?
ÖZGÜR
ÖZEL (Manisa) – Bakın, eğer bir ses oyunu yapayım derken kendi oyunuyla altta
kaldıysa bilmem. Düzeltmeyecekse siyaseten veririz cevabını. 
Çekersin
ezasını, yapacak bir şey yok. 
İSMAİL
KAYA (Osmaniye) – Ver, tamam, ver.
ÖZGÜR
ÖZEL (Manisa) – Teşekkür ediyorum. 
AHMET
HAMDİ ÇAMLI (İstanbul) – Özgür’cüğüm…
ÖZGÜR
ÖZEL (Manisa) – Bana “Özgürcüğüm” diyecek bir durumun yok senin!
AHMET
HAMDİ ÇAMLI (İstanbul) – Özgür Bey, Sayın Özgür Özel, “çamuriyetçilik” yapma;
gayet açık ne söylediğim! 
ÖZGÜR
ÖZEL (Manisa) – Grup Başkan Vekilin duydu.
BAŞKAN
– Bir dakika beyler, bir dakika… 
Söz
sırası, Tokat Milletvekili Yusuf Beyazıt’a ait. 
Buyurun
Sayın Beyazıt. (AK PARTİ sıralarından alkışlar) 
AK
PARTİ GRUBU ADINA YUSUF BEYAZIT (Tokat) – Sayın Başkan, değerli
milletvekilleri; Millî Saraylar İdaresi Başkanlığı bütçesi üzerinde grubum
adına söz almış bulunmaktayım. Bu vesileyle, Gazi Meclisimizi ve ekranları
başında bizleri izleyen aziz milletimizi en kalbî duygularımla selamlıyorum. 
Sözlerime
başlarken; ölüm gününü “yeniden doğuş günü” olarak kabul eden, onun için ölüm
gününe “düğün günü” diyen Hazreti Mevlâna’yı, Şebiarus’un 746’ncı yılında
rahmetle ve minnetle anıyorum.
Sayın
Başkan, değerli milletvekilleri; yazılı eserlerimiz, arşivlerimiz,
kütüphanelerimiz, saray, köşk ve kasırlarımız, tarihî mirasımızın büyük bir bölümünü
oluşturmaktadır. Geçmiş ile günümüz arasında köprü kurma vazifesini üstlenen bu
eserler, tereddütsüz bir milletin en kıymetli hazinesi, devletin mevcudiyetinin
hafızası ve aynı zamanda tüm insanlığın ortak kültür mirasıdır. Tarihî ve
kültürel mirasın korunup yaşatılması ve gelecek kuşaklara en iyi şekilde
aktarılması, ülkemizde olduğu gibi tüm dünyada da özel önem verilen bir
husustur. Bu yolda önemli bir görevi olan Millî Saraylar İdaresi Başkanlığı,
bünyesindeki saray, köşk, kasır, müze ve tarihî fabrikaların bakımı, onarımı,
müze olarak işletilmesi ve tüm bu yapıların kültürel ve tarihî arka planlarına
sadık kalınarak korunmaları, restore edilmeleri gayesiyle faaliyet
göstermektedir. 
Anadolu
coğrafyasının her köşesinde kadim medeniyetler tarafından bırakılan binlerce
eser vardır. Dolayısıyla, Meriç Köprüsü, Bosna Mostar Köprüsü, Artuklu
Dönemi’nde yapılan Malabadi Köprüsü bizimdir. Anadolu’nun ilk üniversitesi,
Niksar’daki Yağıbasan Medresesi; Ahmet Şah tarafından yaptırılan Divriği
Ulucami; Gevher Nesibe Şifahanesi; Bitlis El Aman Hanı bizimdir. Sümela
Manastırı, Ayasofya bizimdir. Medine Tren İstasyonu, Mekke’ye su getiren su
yolları, Kudüs’teki Hürrem Sultan Aşevi bizimdir. (AK PARTİ sıralarından
alkışlar) Ahlat da, Ani de, Mardin’deki Deyrulzafaran da bizimdir. İçinde
havrası, kilisesi, camisi bulunan, kimsesizlere şefkat yuvası olan, Abdülhamit
Han tarafından yapılan Darülaceze bizimdir. Dün harabe olan, bugün AK PARTİ
tarafından restore edilen Edirne Büyük Sinagogu bizimdir. Sevakin Adası’ndaki
Hanefi, Şafii camileri ve Yenikapı Mevlevihanesi de bizim medeniyetimizdir.
İçinde Süleymaniye ve dünya şaheseri Selimiye’nin de olduğu 375’ten fazla eseri
bırakan koca Mimar Sinan bizimdir. İstanbul’umuzun en önemli ve en gözde
eserlerinden Dolmabahçe Sarayı, Valide Sultan Ortaköy Camii, Çırağan Sarayı ve
Beylerbeyi Sarayı gibi eserler bırakan Balyan kardeşler de bizimdir. “Yapıya
tarihin içinden bakmazsan, eser olmaz.” diyen Osmanlı’nın son mimarı,
cumhuriyetin ilk mimarı Mimar Kemaleddin de bizimdir. 
Sayın
Başkan, değerli milletvekilleri; bilindiği üzere, Anadolu’nun, Balkanların,
kısaca Osmanlı’nın gittiği bütün coğrafyada, nerede bir tarihî han, hamam,
kervansaray, cami, mescit, çeşme, sebil, şadırvan, darülaceze, darületfal,
darüleytam, darülkurra, darülhadis, bimarhane, hastane, medrese, külliye, çarşı
görürseniz biliniz ki ecdadımız tarafından yapılmıştır. Hepsi birer abide,
hepsi birer şaheserdir. Hüccet, berat, ferman, vakfiye, tezhibiyle, tezyiniyle,
hüsnühatlarıyla, tombaklarıyla, şamdanlarıyla, kündekâriyle, el yazması
Kur'anlarıyla, el dokuması halılarıyla, kilimleriyle bunlar bizim
medeniyetimizdir ve bunlar için mutlaka bir teberrukat müzesine de ihtiyaç
vardır. Bizler, Yunus Emrelerle, Mevlânalarla, Hünkâr Hacı Bektaşlarla, Hacı
Bayram Velilerle hâlâ yaşayan bir medeniyetiz. İşte, bizler, geleneği ve bize
ait olanı modern dünyaya yeniden söylemek ve söyletmek adına kadim eserlerin
hadimi olarak ufukların efendisi olan ecdadın mirasını yaşatmak, layık olduğu
gibi sahip çıkmak azim ve kararı içindeyiz. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
YUSUF
BEYAZIT (Devamla) - Sayın Başkan, değerli milletvekilleri; bizi soykırımla
suçlayanlara, tarihlerine bakma zahmetinde bulunmayanlara şunu hatırlatmadan da
geçmek istemiyorum: Tarih kitapları, bu milleti, her zaman mazlumun yanında,
onlarla beraber kol kola, onlar için de mücadele eden millet olarak yazacaktır.
Dün olduğu gibi bundan sonra da mazlumlarla beraber olmaya devam edeceğiz.
Sayın
Başkan, değerli milletvekilleri; bu duygu ve düşüncelerle, görüşmekte olduğumuz
bütçemizin devletimize ve milletimize hayırlara vesile olmasını diliyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Söz sırası, Trabzon Milletvekili Salih Cora’ya ait.
Buyurun
Sayın Cora. (AK PARTİ sıralarından alkışlar) 
ALİ
KENANOĞLU (İstanbul) – Salih Cora, gel buraya. 
CAVİT
ARI (Antalya) – Sayın Cora… Sayın Cora…
ÖZGÜR
ÖZEL (Manisa) – Salih Bey, Salih Bey, ne yapıyorsun, ne oluyor? 
ALİ
KENANOĞLU (İstanbul) – Salih Cora gel, sana laf atacağız.
AK
PARTİ GRUBU ADINA SALİH CORA (Trabzon) – Sayın Başkan… (CHP ve HDP sıralarından
gürültüler) 
NİLGÜN
ÖK (Denizli) – Sayın Başkan, daha başlamadı, daha başlamadı.
ÖZGÜR
ÖZEL (Manisa) – Salih Bey… Salih Bey…
SALİH
CORA (Devamla) – Arkadaşlar… 
ÖZGÜR
ÖZEL (Manisa) – Salih Bey, ne konuşuyorsun?
SALİH
CORA (Devamla) – Arkadaşlar, ben AK PARTİ iktidarının…
ALİ
KENANOĞLU (İstanbul) – Senin duruşun yeter Sayın Cora.
SALİH
CORA (Devamla) – Arkadaşlar, AK PARTİ’nin 300 milletvekili vardır. Bana yılda 1
defa sıra gelebilir ama size 5-6 defa sıra gelebilir, ona göre dikkat edin. 
ÖZGÜR
ÖZEL (Manisa) - Salih Bey, bir yıl boyunca attığın lafları toptan iade edeceğiz
sana.
CAVİT
ARI (Antalya) – Seni konuşturmayacağız.
SALİH
CORA (Devamla) – Bana 1 defa laf atabilirsiniz ama ondan sonra sizi pejmürde
ederim, şaşırıp kalırsınız, ona göre. (AK PARTİ sıralarından alkışlar, CHP ve
HDP sıralarından gürültüler) 
ÖZGÜR
ÖZEL (Manisa) – Süleyman Soylu lafı bunlar, olmaz. 
SALİH
CORA (Devamla) – Sayın Başkanım…
NİLGÜN
ÖK (Denizli) – Başkanım, baştan başlatın.
ÖZGÜR
ÖZEL (Manisa) – Yasama ile yürütme ayrı. Yürütmenin hakaretini yasamaya
taşıyamazsınız. 
SALİH
CORA (Devamla) – Sayın Başkanım…
ÖZGÜR
ÖZEL (Manisa) – Bu, yürütmeye yakışan bir hakaret. Yasamanın ağzına yakışmaz,
yürütmenin hakareti o.
SALİH
CORA (Devamla) – Arkadaşlar… 
BAŞKAN
– Sizi seviyorlar, onun için şey yapıyorlar.
ÖZGÜR
ÖZEL (Manisa) - Toplu iade efendim, toplu iade. Bir sene boyunca grubumuza
attığı lafların toplu iadeleri.
SALİH
CORA (Devamla) – Başkanım, tekrar…
BAŞKAN
– Baştan alayım, tamam.
SALİH
CORA (Devamla) – Sayın Başkanım, değerli milletvekilleri…
ALİ
KENANOĞLU (İstanbul) – Her kürsüye çıktığımızda bize laf atıyorsun.
CEMAL
ENGİNYURT (Ordu) - Başkanım, beş dakikayı yeni verdiniz, adamın bir dakikası
bitti.
BAŞKAN
– Bir dakika… Bir dakika… 
Süreyi
baştan başlatıyoruz arkadaşlar. 
SALİH
CORA (Devamla) – Sayın Başkanım, değerli milletvekilleri; evet, kabul ediyorum,
sataşma çok kötü bir şeymiş, bunu kabul ediyorum; biraz daha dikkatli
olacağım.(AK PARTİ, CHP ve HDP sıralarından alkışlar)
Değerli
arkadaşlar, Cumhurbaşkanlığı Strateji ve Bütçe Başkanlığının bütçesi üzerine
söz almış bulunmaktayım. Bu vesileyle Genel Kurulu ve çok değerli
milletvekillerimizi saygıyla selamlıyorum.
Aziz
milletimizin teveccühüyle 16 Nisan 2017 tarihinde referandum gerçekleştirdik ve
bu referandumda Cumhurbaşkanlığı hükûmet sistemine geçtik. Cumhurbaşkanlığı
hükûmet sistemiyle beraber yeni bir yönetim yapısı oluştu. Bu yeni yönetim
yapısıyla beraber kamu yönetiminde de köklü değişiklikler gerçekleştirdik.
Bakanlık sayısı 16’ya düştü. Bunun yanı sıra, politik öneriler geliştirecek 9
kurul ihdas edildi. Ayrıca, ülke olarak özel önem atfettiğimiz 4 farklı ofis
kuruldu. Bu kurulların bazıları Cumhurbaşkanlığına doğrudan bağlı, bazı
kurulların da müstakil çalışmaları söz konusudur. İşte bunlardan birisi de yine
Cumhurbaşkanlığımıza bağlı Strateji ve Bütçe Başkanlığıdır. 
Strateji
ve Bütçe Başkanlığı, eski Devlet Planlama Teşkilatına, daha sonra da Kalkınma
Bakanlığının yapısına benzerlikler taşımaktadır. Ancak Strateji ve Bütçe
Başkanlığının misyonuyla, üstlendiği vizyonla beraber daha farklı görevleri de bulunmaktadır.
Şunu
ifade etmeliyim ki: Bu kurumun başında çok özel bir kişi vardır.
Müktesebatıyla, bilgisiyle, birikimiyle, donanımıyla, tecrübesiyle eski
müsteşar, siyasetçi ve bürokrat, önceki dönem Maliye Bakanımız olan Naci
Ağbal’ın bu kurumun başında olması, çok kısa sürede bu kurumun
kurumsallaşmasına önemli katkılar sağlamıştır. (AK PARTİ sıralarından alkışlar)

Değerli
arkadaşlar, bu minvalde Strateji ve Bütçe Başkanlığımızın işlevlerinden de
bahsedecek olursak, esasında temas ettiği bütün konulara bakıldığında ülkemizin
gelişmesinde ve kalkınmasında çok önemli bir rol üstlenmektedir. Dengeli ve
sürdürülebilir kalkınma için plan ve programlar yapmak, üst politika belgeleri
hazırlamak ana görevleri
arasındadır. Bildiğiniz üzere, geçtiğimiz aylar, Türkiye Büyük Millet
Meclisinde görüştüğümüz On Birinci Kalkınma Planı, Strateji ve Bütçe
Başkanlığımız tarafından hazırlanmıştır. Bundan daha da önemlisi, şu anda
görüşmekte olduğumuz merkezî yönetim bütçe kanun teklifinin de yine taslağı
Strateji ve Bütçe Başkanlığımız tarafından hazırlanmıştır. Aynı şekilde, kesin
hesap kanunu taslağı da yine Strateji ve Bütçe Başkanlığı
tarafından şekillendirilmiştir. 
Burada atfetmek istediğimiz husus, kurumun çok önemli
işlevler yürütmesidir. Bütçenin hazırlanmasının yanı sıra, tüm kamu kurumlarına
kaynak tahsis etmek, bütçe hedefleri doğrultusunda politika ve stratejiler
belirlemek ve tahsis edilen bu kaynakların uygulanmasını takip etmek, izlemek
ve değerlendirmek gibi görevleri vardır. Bu görevini yerine getirirken yıl
içerisinde kamu ihtiyaçlarına göre yedek ödenek tahsisi de yine bu kurum
tarafından icra edilmektedir. Örneğin, bir kamu yatırımı yapılmaya devam
ederken eğer bir kaynak ihtiyacı hasıl olursa ve kaynak yeterli değilse yedek
ödenekten transfer yapılabilme imkânı vardır. Ayrıca, kamu kurum ve
kuruluşlarımızın yıl içerisinde kamu personel kadrosu ihtiyaçları için de
Strateji ve Bütçe Başkanlığı gerekli çalışmaları ve düzenlemeleri yapmaktadır. 
Değerli arkadaşlar, Cumhurbaşkanımızın riyasetinde,
Sayın Bakanımızın gayretleri, aziz milletimizin desteğiyle önümüzdeki dönem
içerisinde uzmanlığa dayalı yenilikçi bir yapıyla kaynaklarımızı etkili ve
verimli kullanarak, yatırım planlarımızı bütüncül bir yaklaşımla tasarlayarak
ülkemize önemli yatırımları ve hizmetleri kazandırmaya devam edeceğiz. Bunu hem
kamuoyuyla, kamu sektörüyle hem özel sektörle beraber yapacağız. Tabii ki
Strateji ve Bütçe Başkanlığı, kamu ve özel sektöre bir rehber ve öncü olacak
çalışmaların içerisinde olacaktır. 
Değerli arkadaşlar, önümüzdeki yıl kamu yatırımları
artarak devam edecektir. Merkezî yönetim kamu kurum ve kuruluşları tarafından
toplamda 88,5 milyarlık kamu yatırımı öngörmektedir. Burada, daha çok,
ulaştırmadan imalat sanayisine, sağlıktan eğitime özel sektör yatırımlarını
destekleyecek, sanayide rekabetçiliği ve verimliliği artıracak birçok yatırım
söz konusudur. Bu yatırımlar yapılırken de tabii, farklı finansman
modellerinin geliştirilmesinde de kurum olarak öncü çalışmalar yapılacaktır. 
Değerli
milletvekilleri, bu bütçemizde kamu personeline toplam 700 milyar bütçe
ayrılmıştır. 60 bin yeni personel alınması öngörülmektedir. 
(Mikrofon
otomatik cihaz tarafından kapatıldı)
SALİH
CORA (Devamla) – Tamamlayabilir miyim?
BAŞKAN
– Buyurun.
SALİH
CORA (Devamla) – Kamunun ve özel sektörün AR-GE çalışmaları için de 5,5
milyarlık bir kaynak öngörülmektedir. 
Sayın
milletvekilleri, merkezî yönetim bütçesinin üretimin arttığı, adil paylaşımın
esas alındığı, güçlü ve müreffeh Türkiye vizyonuna hizmet edecek bir bütçe
olmasını diliyorum. Bütçe dengesinin, belirlediğimiz hedeflerden sapmamasına
gereken özenin gösterileceğini umuyorum. Her zaman olduğu gibi tasarrufa daha
fazla önem vereceğimizi düşünüyor, bu duygularla, bütçemizin ülkemize ve
milletimize hayırlı olmasını diliyor, emeği geçenlere teşekkür ediyorum. (AK
PARTİ ve MHP sıralarından alkışlar)
BAŞKAN
– Söz sırası, Osmaniye Milletvekili Mücahit Durmuşoğlu’na aittir.
AK
PARTİ GRUBU ADINA MÜCAHİT DURMUŞOĞLU (Osmaniye) – Sayın Başkan, değerli
milletvekilleri; Cumhurbaşkanlığı İletişim Başkanlığının 2020 yılı bütçesi
üzerine AK PARTİ Grubu adına söz almış bulunmaktayım. Bu vesileyle, Gazi
Meclisimizin siz değerli üyelerini ve ekranları başında bizi izleyen aziz
vatandaşlarımı saygıyla selamlıyorum. 
24/7/2018
tarihli ve 30488 sayılı Resmî Gazete’de yayımlanan 14 sayılı Cumhurbaşkanlığı
Kararnamesi’yle Cumhurbaşkanlığına bağlı, genel bütçeli İletişim Başkanlığı
kurulmuş; teşkilat, görev ve yetkilerine ilişkin usul ve esaslar
düzenlenmiştir. Başkanlık, anılan kararnamenin 14’üncü maddesiyle, Anadolu
Ajansıyla en çok beş yıllık sözleşme yapmaya ve Anadolu Ajansının faaliyet,
bütçe, örgütlenme ve insan kaynakları yönetimi üzerinde denetim yetkisine de
sahip kılınmıştır. Ayrıca, Bakanlıklara bağlı, ilgili ve ilişkili kurum ve
kuruluşlar ile ilgili Cumhurbaşkanlığı genelgesi ile Türkiye Radyo Televizyon
Kurumu, İletişim Başkanlığıyla ilgilendirilmiş ve 195 sayılı Basın İlan Kurumu
Teşkiline Dair Kanun’da yapılan değişiklikle de Basın İlan Kurumunun denetlenme
görevi, İletişim Başkanlığına verilmiştir. İletişim Başkanlığı, 14 no.lu
Cumhurbaşkanlığı Kararnamesi’yle kendisine verilen görevler bağlamında
değerlendirildiğinde, devletimizin, stratejik iletişim konusunda, başta kamu
diplomasisi olmak üzere çatı kuruluşu ve politika belirleme merkezi hâline gelmiştir.
Bu çerçevede, ülkemizin millî menfaatlerini ilgilendiren konular ve ülkemizin
2023 hedefleri doğrultusunda yeni bir yapılanmaya yönelmiştir.
Sayın
Başkan, değerli milletvekilleri; İletişim Başkanlığı bünyesinde faaliyet
gösteren CİMER, Birleşmiş Milletler Uluslararası Telekomünikasyon Birliği ITU
tarafından düzenlenen Dünya Bilgi Toplumu Zirvesi’nde, uluslararası alanda 366
projenin yer aldığı “Bilgiye Erişim” kategorisinde “şampiyonluk” unvanı ve
Uluslararası Halkla İlişkiler Derneğinin her yıl düzenlediği Altın Küre
Ödülleri yarışmasında “Public Affairs” kategorisinde Altın Küre Mükemmellik
Ödülü’nü alarak ülkemize gururlar yaşatmıştır. 
Kamu
diplomasisi faaliyetleri kapsamında, Başkanlık tarafından Türkiye'nin iç ve
uluslararası kamuoyunda tezlerinin anlatılmasına, her alanda Türkiye algısının
yükseltilmesine ve nitelikli temsilini sağlamaya yönelik kamu diplomasisi
faaliyetleri yürütülmektedir. Örneğin, Kaşıkçı cinayeti olayında, adaletin
yerini bulması düşüncesiyle hareket eden Türkiye, doğru bir iletişim
stratejisiyle uluslararası medyayı ve kurumları harekete geçirmiştir.
Türkiye'nin açık ve şeffaf şekilde yürüttüğü bu süreçte, aleyhinde
oluşturulmaya çalışılan havanın dağıtılması sağlanmıştır. 31 Mayıs 2019 tarihli
ve 2009/11 sayılı “15 Temmuz Demokrasi ve Millî Birlik Günü Etkinlikleri”
başlıklı Cumhurbaşkanlığı Genelgesi’yle 15 Temmuz anma etkinliklerinin
koordinasyonu, İletişim Başkanlığına verilmiştir. Bu kapsamda, yurt içinde ve
yurt dışında toplam 1.500’e yakın etkinlik düzenlenmiştir.
Sayın
Başkan, değerli milletvekilleri; İletişim Başkanlığı, uluslararası kamuoyunun
ülkemizle ilgili güncel ve genel konularda doğru ve ilk elden bilgilendirilmesi
amacıyla, uluslararası basın mensuplarına yönelik faaliyetler de yapmaktadır.
İletişim Başkanlığı tarafından, yerel ve bölgesel medya mensuplarının
deneyimlerini paylaşması ve farklı illerdeki meslektaşlarıyla görüş
alışverişinde bulunabilmesi, siyasetçi, üst düzey bürokrat, kamu kurumu
temsilcileri, akademisyen ve uzmanlarla farklı illerde bir araya
gelebilecekleri yerel ve bölgesel medya buluşmaları, yerel medya eğitimleri,
çeşitli panel, çalıştay gibi etkinliklerde mesleki ve gündeme ilişkin konuların
ele alınacağı programlar düzenlenmektedir. Bunun yanında, medyayı güçlendirmek
amacıyla basın kartları, basın trafik kartları ile hizmet damgalı pasaport
hizmetleri yürütülmektedir. 
İletişim
Başkanlığı tarafından 2019’da Ülkem İçin Bir Fikrim Var Projesi hayata
geçirilmiştir. Bu projeyle Türkiye'nin her noktasından ve her kesimden
bireylerin, ülkeleri için düşündükleri fikirleri ve hayal ettikleri
uygulamaları devletin yönetim mekanizmasıyla paylaşması sağlanmış, Türkiye
kamuoyunda ülke için düşünme bilinci oluşturulmaya çalışılmıştır.
Sayın
Başkan, değerli milletvekilleri; kamu diplomasisi aktörü olarak İletişim
Başkanlığı, dijital diplomasi faaliyetlerine katkı sağlamaktadır. Bu çerçevede,
Cumhurbaşkanlığına bağlı kurumlara, Bakanlıklara ve ilgili kuruluşlara yeni
medya ve dijital diplomasi alanında eğitim verilmekte, iletişim ve sosyal medya
stratejileri hazırlanmaktadır.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Durmuşoğlu.
MÜCAHİT
DURMUŞOĞLU (Devamla) - Teşekkürler Sayın Başkan.
Ayrıca,
Başkanlık, Türkiye'nin dış politika tezlerinin desteklenmesine yönelik
stratejik iletişim çalışmaları yürütmenin yanı sıra, devletin tüm birimlerinin
söylem birliğinin ve iletişim standartlarının belirlenmesi görevlerini de
yürütmektedir. 
Cumhurbaşkanlığı
İletişim Başkanlığının 2020 Yılı Merkezi Yönetim Bütçe Kanun Teklifi’nin hayırlı
ve uğurlu olmasını diliyor, yüce heyetinizi saygıyla selamlıyorum. (AK PARTİ ve
MHP sıralarından alkışlar)
BAŞKAN
– Söz sırası, Mardin Milletvekili Cengiz Demirkaya’ya ait.
Buyurun
Sayın Demirkaya.
AK
PARTİ GRUBU ADINA CENGİZ DEMİRKAYA (Mardin) – Sayın Başkan, değerli
milletvekilleri; Savunma Sanayii Başkanlığımızın 2020 yılı bütçesi üzerinde AK
PARTİ Grubum adına söz almış bulunuyorum. Aziz milletimizi ve Genel Kurulumuzu
saygıyla selamlıyorum.
Tarihimiz,
Türkiye’nin varlığına kasteden, kendisine yönelik risk ve tehditleri bertaraf
edebilmesi ve hasımlarına karşı caydırıcılık sergileyebilmesi için kendi öz
kaynaklarına sahip olunması gerektiğini kanıtlayan onlar acı tecrübeyle
doludur. Ülke olarak 1964’te Johnson Mektubu’nu, 1974 yılında Kıbrıs Barış Harekâtı
sonrası maruz kaldığımız silah ambargosunu unutmadık. İşte o ambargolardır ki
bugün millî gurur kaynağımız TUSAŞ, ASELSAN ve ROKETSAN’ın kuruluşlarına vesile
olmuşlardır. 
Ülkemiz,
1980’lerin başından itibaren teröre karşı yurt içinde ve yurt dışında yürüttüğü
tüm operasyonlarda eli kolu bağlanmıştır. Daha üç yıl önce, Suriye sınırından
atılan roket saldırılarının en yoğun olduğu dönemlerde NATO’lu müttefiklerimiz
apar topar Patriot sistemlerini geri çekmediler mi? Bu Patriot’ları çekenler,
seçim bölgem Mardin’in Nusaybin ilçesine attıkları roket ve havanlarla 12
kişiyi şehit eden, 21 çocuğu yetim, 3 çocuğu öksüz bırakan, 61 kişiyi yaralayan
YPG, PKK’ya hamilik yapan, bunlara terör örgütü bile diyemeyenler değil mi?
Yine benim ilçem olan Kızıltepe’nin Taşlıca ve Otluk kırsal mahallesinde
sivilleri hedef alarak havan ve roketatarlarla saldırarak 2 vatandaşımızı şehit
edip yine 12 vatandaşımızı yaralamadılar mı? Ancak onlar ne yaparlarsa
yapsınlar, ne ile tehdit ederlerse etsinler Türkiye, artık 1970’lerin Türkiyesi
değildir. Çünkü 2000’li yılların başından itibaren uygulamaya konulan savunma
sanayimizi güçlendirme hamlesiyle bugün Alman tanklarını değil, ALTAY tankımızı
konuşuyoruz. FIRTINA obüslerimizle, ATAK helikopterlerimizle, T70 genel maksat
helikopteriyle gücümüze güç kattık. Yerli imkânlarla geliştirilip üretilen ilk
genel maksatlı helikopterimiz GÖKBEY’in 2021 yılında seri üretime geçmesini
heyecanla ve sabırsızlıkla bekliyoruz. (AK PARTİ sıralarından alkışlar) 
Daha
düne kadar, bize kiralık bile verilmeyen İHA ve SİHA’ları kendimiz üretiyoruz. Yine,
bugün Türkiye’nin hava ve füze savunmasını yerli ve millî imkânlarla sağlamak
üzere geliştirilen HİSAR alçak irtifa ve HİSAR orta irtifa sistemleri
testlerinde sergilediği yüksek performanstan ötürü kıvançlıyız, mutluyuz. SİPER
Uzun Menzilli Hava Savunma Sistemi üzerinde çalışıyoruz. AK PARTİ iktidara
gelmeden önce Türk Silahlı Kuvvetleri ihtiyaçlarının yüzde 20’sini yerli
kaynaklarla karşılıyorken bugün Cumhurbaşkanımız Sayın Recep Tayyip Erdoğan’ın
konuya verdiği destekle yüzde 70 civarında millî ve yerli olanaklarla
karşılayabilen bir Türkiye’ye ulaştık. 
Yine,
unutmayalım ki bugün Türk Silahlı Kuvvetlerinin yurt içinde ve yurt dışında
icra ettiği tüm askerî operasyonlarda, Fırat Kalkanı, Zeytin Dalı, Barış
Pınarı, Pençe ve Kıran Harekâtlarında yerli ürünler kullanılmıştır. Zırhlı
personel taşıyıcısından lastiğine, İHA’sından mühimmatına, füzesinden Millî
Piyade Tüfeği’ne değin üretilen her şey gerçek operasyon ve çatışma
ortamlarında güçlerini gerçekleştirmiştir. Türkiye, sadece kendi ürettiğini
tüketen bir konumda değil, bugün savunma pazarında ürünlerini ihraç eden,
dünyanın en iyi ilk 100 savunma şirketi listesinde 5 tane firması bulunan bir
ülkedir. 
Türkiye’nin,
sadece PKK tehdidiyle değil, FETÖ, DEAŞ ve diğer birçok terör örgütü ve
muhtelif devletler tarafından oluşan derin bir risk havuzunda yer aldığını da
unutmayalım. Terör örgütlerinin tümünü birden yerli ve millî kabiliyetlerimizle
yok edecek güce sahibiz elhamdülillah. 
Tüm
bunlar düşünüldüğünde, Savunma Sanayii Başkanlığının Türkiye’nin savunma ve
caydırıcılık adına kazanması gereken imkân ve kabiliyetleri için hazırladığı
yol haritasının hayata geçirilmesinin öneminden hareketle, bütçenin kabulünü ve
hayırlara vesile olmasını temenni ediyor; başta Cumhurbaşkanımız Sayın Recep
Tayyip Erdoğan’a, Savunma Sanayii Başkanlığımıza ve emeği geçen herkese
şükranlarımı arz ediyor; hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Söz sırası Osmaniye Milletvekili İsmail Kaya’ya ait. 
Buyurun.
(AK PARTİ sıralarından alkışlar)
AK
PARTİ GRUBU ADINA İSMAİL KAYA (Osmaniye) – Sayın Başkan, çok değerli
milletvekilleri; 2020 Yılı Merkezi Yönetim Bütçe Kanun Teklifi’nin sekizinci
turunda Savunma Sanayii Başkanlığı bütçesi üzerinde Adalet ve Kalkınma Partisi
Grubumuz adına söz almış bulunmaktayım. Bu vesileyle Gazi Meclisimizi ve
ekranları başında bizleri izleyen aziz milletimizi saygıyla selamlıyorum. 
Savunma
Sanayii Başkanlığı, ordumuzun ve diğer güvenlik birimlerimizin silah, teçhizat
ve benzeri ihtiyaçlarını yerli ve millî imkânlarla karşılamak için,
modernizasyon ve teknolojilerini geliştirmek için çalışmalarını azim ve
kararlılıkla devam ettirmektedir. Geçmişte olduğu gibi günümüzde de ülkemizin
bağımsızlığına, bütünlüğüne içeriden ve dışarıdan yöneltilen tehditler
olacaktır. Bu tehditlerin bertaraf edilmesine yönelik mücadelemiz bugüne kadar
olduğu gibi bundan sonra da devam edecektir. 
Değerli
milletvekilleri, Birinci Dünya Savaşı döneminde İngiliz hükûmetinden 2 adet
savaş gemisi almak istemişiz, parasını da peşin ödememize rağmen bu savaş
gemileri bize teslim edilmemiş. Daha da acı olanı, parasını peşin ödediğimiz bu
savaş gemileri, Birinci Dünya Savaşı’nda bize karşı kullanılmış. Kıbrıs Barış
Harekâtında hem kendi silah ve teçhizatımızı etkili bir şekilde kullanamadık
hem de o dönem Amerika’nın bize uygulamış olduğu ambargo sayesinde başka bir
ülkeden de paramızla dahi silah ve teçhizat satın alamadık. Yine yakın zamanda
hepimiz gördük, İsrail’den aldığımız Heron’ları hiçbir zaman etkili bir şekilde
kullanamadık; ya istediğimiz yükseklikte uçmadı ya da gerekli görüntüleri bize
zamanında iletmedi. Hamdolsun, şimdi kendi İHA ve SİHA’larımızı yaptık, onları
kullanıyoruz. 
Ülkemiz,
onlarca yıl Batı’nın silah ambargolarıyla boğuştu. Gelişmeler neticesinde kendi
göbeğini kesmeye karar veren ülkemiz, savunma sanayisinde art arda hamleler
yapmaya başladı. Bu kapsamda, 2002 yılında Hükûmetimiz göreve başladığında
savunma sanayisinde yüzde 18 düzeyinde olan yerlilik ve millîlik oranı Cumhurbaşkanımız
Sayın Recep Tayyip Erdoğan’ın liderliğinde bugün yüzde 70 seviyelerine çıkmış
durumdadır. (AK PARTİ sıralarından alkışlar) Bu, bağımsızlığımızın göstergesi
niteliğindedir. 
Çok
değerli milletvekilleri, "Bu mesel ile bulur cümle düvel fevz-ü felâh/Hazır
ol cenge eğer ister isen sulh-ü salâh." Günümüz Türkçesine aktaracak
olursak: “Bütün devletler kurtuluş başarısını bu ibretlik sözde bulur, şayet
barış istiyorsan savaşa hazır ol.” Ülkemiz adına hayati önem taşıyan yerli ve
millî projelerimiz art arda tamamlanmaktadır. Türk savunma sanayimiz AK PARTİ
dönemlerinde altın çağını yaşamaktadır. Savunma sanayimizin son yıllardaki bu
performansı terörle mücadele operasyonlarında da olumlu olarak
gözlemlenmektedir. Fırat Kalkanı Operasyonu’nda, Zeytin Dalı Harekâtı’nda ve
diğer sınır ötesi operasyonlarda ve en son da, Türk Silahlı Kuvvetlerimizin
başarıyla gerçekleştirdiği Barış Pınarı Harekâtı’nda yerli ve millî
ürünlerimizi etkili bir şekilde kullandığımız için, çok kısa sürede başarılı
operasyonlara imza attık.
Çok
değerli milletvekilleri, büyük yatırımlara girişildi, millî silahlar
geliştirildi. Size birçok örnek verebilirim ama sadece birinden bahsetmek
istiyorum. Ülkemizde, havadan havaya atış yapabilen ilk silahlı insansız hava
aracı olan Akıncı SİHA deneme uçuşlarını tamamladı; bu model, taarruz
yapabilmektedir. Bu özellikleriyle, savaş uçaklarının yaptığı bir kısım
görevleri icra edebilecek; böylelikle, savaş uçaklarının yükünü azaltacaktır.
Dünyada bu sınıfta insansız hava aracı geliştiren 3 ülkeden 1’i olmanın
gururunu hep birlikte yaşamalıyız. (AK PARTİ sıralarından alkışlar) 
Sayın
Başkan, çok değerli milletvekilleri; Türkiye Büyük Millet Meclisi çatısı
altında, diğer siyasi parti gruplarıyla zaman zaman görüş ayrılıkları yaşasak
da ülkemizin millî meseleleri ve güvenliği söz konusu olduğunda birlikte
hareket edebilmekteyiz; bu sebeple, bizlere destek olan diğer siyasi parti
gruplarına da çok teşekkür ediyorum.
Savunma
Sanayii Başkanlığımız, kendi ihtiyaçlarını karşılamanın ötesine geçerek, çok
önemli ihracat başarılarına da art arda imza atmaya başladı. Savunma sanayiniz
ne kadar güçlüyse ülkeniz de o kadar güçlü olur. Bugün, güçlü lidere ve güçlü
orduya sahip, güçlü bir Türkiye var; yurt dışı pazarlarında “dünya devleri”
dediğimiz küresel oyuncularla rekabet edebilen, güçlü bir Türkiye var.
Sayın
Başkan, çok değerli milletvekilleri; bu bütçe yerli ve millî bir bütçedir; bu
bütçe terörün başını ezen bir bütçedir; bu bütçe Türkiye’nin, yarınlarına çok
daha güçlü bir şekilde ilerleyebileceği bir bütçedir diyerek 2020 yılı
bütçemizin ülkemize hayırlı olmasını diliyor, Gazi Meclisimizi ve ekranları
başında bizleri izleyen aziz milletimizi saygıyla selamlıyorum. (AK PARTİ
sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, buyurun.
V.- AÇIKLAMALAR (Devam)
22.- Manisa Milletvekili Özgür Özel’in, Kocaeli Milletvekili Mehmet Akif
Yılmaz ile İstanbul Milletvekili Ahmet Hamdi Çamlı’nın 129 sıra sayılı 2020
Yılı Bütçe Kanun Teklifi ile 130 sıra sayılı 2018 Yılı Kesin Hesap Kanunu
Teklifi’nin sekizinci tur görüşmelerinde AK PARTİ Grubu adına yaptığı
konuşmalarındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, Adalet ve Kalkınma Partisindeki arkadaşları
dikkatle dinledik; 2 milletvekilimizin bazı sözlerine itirazlarımız var. 
Birincisi,
özellikle Mehmet Akif Yılmaz arkadaşımız şöyle bir şey söylüyor: “Bunlar,
bunlar, bunlar Batı’nın söylemidir. ‘Diktatörlük’ yaftası, bağımsız hareket
eden, millî menfaatlere uygun adımları cesaretle atarak politika üreten tüm
millî liderlerin makûs talihidir. Bugün Latin Amerika ülkelerinde yaşanan
süreçler bunun en bariz örnekleridir.”
Bir
kez, eğer kastettiği, ilgiyle takip ettikleri için Venezuela Lideri Nicolas
Maduro ise onun döneminde 2,4 milyon kişi ülkeyi terk etmek zorunda kaldı. Ülke
hiperenflasyonla boğuşuyor, enflasyon yüzde 83 bini gördü. 2019 yılında ülkenin
tamamında 5 kez uzun elektrik kesintileri yapmak zorunda kaldılar. Yok,
kastettiği diğer ülkeler ve liderleri ise İnsani Gelişmişlik Endeksi’nde
örneğin Kolombiya 79’uncu, Peru 82’nci, Venezuela 96’ncı, Paraguay 98’inci,
Surinam 99’uncu, Bolivya 114’üncü, Guyana 123’üncü sırada ve bu ülkelerde hep
“tek adam” eleştirileri var.
(Mikrofon
otomatik cihaz tarafından kapatıldı) 
ABDULLAH
GÜLER (İstanbul) – Brezilya ya, siz de biliyorsunuz, Brezilya. 
ÖZGÜR
ÖZEL (Manisa) – Hepsini sayıyorum işte. 
ABDULLAH
GÜLER (İstanbul) – İşçi Partisi liderleri… Siz de çok iyi biliyorsunuz. 
ÖZGÜR
ÖZEL (Manisa) – Cevabım sana değil, ciddi bir konu tartışılıyor, sulandırmaya
gelmez.
ABDULLAH
GÜLER (İstanbul) – Gayriciddi mi bu? Bir tespit yapıyorum burada.
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel.
ÖZGÜR
ÖZEL (Manisa) – Değerli Başkanım, yani tek adam eleştirisi Güney Amerika’da ise
Güney Amerika’daki o tek adamların ülkelerini nereye getirdiklerine bir bakmak
lazım. Kaş yaparken göz çıkarmayın diye söylüyorum. Yarın yalan yanlış, yurt
dışında bir yerde bir söz alırsınız, “Türkiye Cumhuriyeti milletvekili”
sıfatıyla bu sözleri söylersiniz; o zaman ciddi bir sıkıntı yaşarız, onun için
uyarıyorum. 
Gelelim
Sayın Ahmet Hamdi Çamlı’nın ifadelerine. Benim biraz önceki uyarım şu: Bu
sözleri herhâlde tutanakta tutulsun istemez. Ben Sayın Özlem Zengin’in de
müdahale etmeye çalıştığını gördüm. “Cumhuriyet tarihinde halkın sevgisini
kazanarak ve demokratik seçimlerle görev yapan tek adam Recep Tayyip Erdoğan.”
derseniz; Atatürk’ten Demirel’e veya İnönü’den Menderes’e, Ecevit’ten Özal’a
kadar, Milliyetçi Hareket Partisinin kurucu Genel Başkanı Alparslan Türkeş’e
kadar buralarda görev yapmış pek çok tarihî, siyasi şahsiyeti yokluklarında
rencide eder, onları siyaseten seven insanları da üzersiniz; bunu söylüyorum,
doğru bir ifade değil.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Ama devamında, tartışmalı olacak değil ama benim özellikle çok
sevdiğim bir hususu dile getirdi; bu, arşivler ve 1931’de Bulgaristan’a satılma
meselesi. Ben, o meseleyi dikkatle takip etmiş biri olarak, o konuyla ilgili,
hafızamdan ve hızla ulaşabildiğim bir iki kaynakla ilgili şunu paylaşayım; çok
önemli husustur, içinden bu Meclisin alacağı çok ders var: Bir, 1931’de yaşanan
olay felaket. 1917’de Ayasofya’nın üst katındayken, tasniflenirken bu arşivler
derler ki: “Alman Kralı Wilhelm gelecek.” Yanlış söylemeyeyim, burada bir hata
olabilir, ismini birazdan söyleyeceğim, II. Wilhelm diye biliyorum. Hızla,
kürekle bir boşluğa atarlar, yağmur alır, çürür mürür. Osmanlı’da da bu büyük
sıkıntı olur, sonra taşınır biraz önce Sayın Vekilin ifade ettiği yere. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - 1931’de bir maliye müfettişi çağrılır. Bu maliye müfettişine
derler ki: “‘Bu, süresi, saklanma zorunluluğu geçmiş evrak’ falan diyorlar, bir
bak.” Bir rapor, yanlış bilirkişi raporu gibi bir yaklaşım, yalan yanlış bir
tutanak ve bir duyulur ki… Aynen anlattığı gibi, bir kısmı da taşınırken
dökülür, çocuklardan sahaflara gider ve bu mesele ülkenin gündemine bomba gibi
düşer. Ama nasıl düşer? Ben konuyu neden bu kadar detaylı biliyorum? Saruhan
Mebusu yani Manisa Mebusu Refik Şevket -sonradan İnce soyadını alacaktır- kendi
partisine -hani, bu dönem hiç yazılı soru önergesi vermemişsiniz ya AKP’den-
CHP’nin Maliye Bakanına yazılı soru önergesi verir. Der ki…
ÖZLEM
ZENGİN (Tokat) – Sene kaç?
ÖZGÜR
ÖZEL (Manisa) – 1931.
ÖZLEM
ZENGİN (Tokat) – Başka bir parti yok zaten.
ÖZGÜR
ÖZEL (Manisa) – Tamam, tamam. Yazılı soru önergesi verir kendi partisine. Hani
“Ya, partimiz yönetiyor, tek partiyiz, tek adamız.” demez, yazılı soru önergesi
verir. 
Bakın,
devam edeyim. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bundan başka konum yok Sayın Başkan.
BAŞKAN
– Buyurun, buyurun.
ÖZGÜR
ÖZEL (Manisa) – Ve 4 Mayıs 1931, bu sefer, bir kahraman gazeteci, İbrahim Hakkı
Bey bu soru önergesini Posta gazetesinde “Okkayla satılan kıymetli evrak” diye
haberleştirir. Bunun üzerine, bu meseleyi duyan Muallim Cevdet, konunun
hükûmetin bilgisi dâhilinde yapıldığı suizannıyla veya zannıyla diyeyim, ağır
bir telgraf çeker; daha doğrusu, bir telgraf çeker, ulaşmadığı düşüncesiyle,
İnönü’ye, telgraf metnini mektup olarak elden yollar. 10-18 Mayıs 1931 CHP’nin
3’üncü Kurultayı’dır. Kurultay’da İnönü’ye ulaştırılır mektup. İnönü, Kurultay
sırasında, 3’üncü ve sekiz günlük Büyük Kurultay sırasında durumdan haberdar olur
ve duruma derhâl müdahale eder. 
İşin
altından sonra, Sayın Başkan, ne çıkar biliyor musunuz? Eski Osmanlı Mebusu
Panço Dorev, sonradan Bulgaristan’da…
(Mikrofon
otomatik cihaz tarafından kapatıldı)
BAŞKAN
– Buyurun.
AHMET
HAMDİ ÇAMLI (İstanbul) – Ne oldu yani şimdi? Dediğimiz doğru değil mi?
ÖZGÜR
ÖZEL (Manisa) – Dur, dur, anlatıyorum; anlatıyorum, dinle! Dinle bakalım bir! 
ÖZLEM
ZENGİN (Tokat) – Bitirelim artık Sayın Başkan, tamam, toparlayın artık. 
ÖZGÜR
ÖZEL (Manisa) – Kıymetli bir yere geldik.
Panço
Dorev, 1930’da İstanbul’da bu arşivin peşine düşer ve bir kumpas planladıkları,
birçok iş yaptıkları ve bu arşivleri elde etmek için böyle bir yola gittikleri
olur. 
Soruşturma
sonucunda -8 hızlı tedbir- evrakın mikrofilmleri, iki yıl içinde tamamı Türkiye’ye
alınmaya çalışılır. Önemli bir miktarının orada kaldığı şüphesiyle, İnönü’nün
yoğun diplomasisiyle ve birazcık sert diplomasisiyle Bulgaristan’la aramızda
heyet oluşturulur. İki yıl sonra, 21.134 klasör hâlinde evrakın, Bulgaristan
tarafından Türkiye’ye iade edilen kısmının geldiği söylenir. Bulgar hükûmeti,
söz konusu malzemenin kıymetli kâğıtlar olduğunu Türkiye’nin Viyana’da
ispatından sonra, bu kâğıtları -zaten tedbir koydurmuştur- firmadan satın
alarak kendi kütüphanesine alır. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Bitiriyorum.
AHMET
HAMDİ ÇAMLI (İstanbul) - Ne gerek vardı bu kadar uzatmaya mevzuyu? 
ÖZGÜR
ÖZEL (Manisa) - Bir dakika, bir dakika… 
BAŞKAN
– Ahmet Bey, bir dakika…
ÖZGÜR
ÖZEL (Manisa) – Öyle böyle bir şeyden bahsetmiyoruz. 
Kütüphanesine
alır, mikrofilmleri yollar. İnönü Hükûmeti bundan tatmin olmaz ve önemli
miktarı geriye alınır ama her zaman bir şüphe vardır. 
Ha,
son; bence ibret alınacak bir şey daha: Soru önergesi, özgür bir köşe yazısı,
1931 Türkiyesi… Muallim Cevdet anılarında diyor ki: “Ben bu tenkit dolu,
sinirle yazılmış mektup neticesinde hükûmetten esaslı bir tokat beklerken lâkin
-“lâkin…” deyip hatıratında anlatıyor- on yedi ay sonra Bakanlar Kurulu ‘Tarihî
Evrak Tedarik Heyeti’ diye bir heyet kurdu ve beni bu heyetin başına başkan
olarak atadılar. Ben İsmet Paşa’yı o gün tanıdım.” 
Teşekkür
ederim. (CHP sıralarından alkışlar)
BAŞKAN
– Çok teşekkür ederim.
Özlem
Hanım, buyurun.
23.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ve bazı kelimelerin
cımbızlanarak anlatılmak istenilenlere zemin hazırlanmaması gerektiğine ilişkin
açıklaması
ÖZLEM
ZENGİN (Tokat) – Sayın Başkanım, teşekkür ediyorum.
Uzunca
bir anlatım, belli ki güzel çalışılmış. 
ÖZGÜR
ÖZEL (Manisa) – Şimdi söyledim.
ÖZLEM
ZENGİN (Tokat) – Şimdi, Sayın Başkanım, Sayın Özel şöyle bir taktik yapıyor:
Şimdi, konuşmaları cankulağıyla dinliyor. İçinde sevdiği, tetikleyen cümleler,
kelimeler var. Kelimeler var, cümle bile değil; mesela “diktatör.” Bu kelimeyi
alıyor. Bu taraftan bakıyor hemen Sayın Çamlı konuşurken onun konuşması
içerisinde “Halkın en sevdiği tek adam…” Hemen burayı alıyor. Fakat burayı
aldıktan sonra, kendi söylemek istediği şeyleri bunun üzerine bina ediyor. 
ÖZGÜR
ÖZEL (Manisa) – Bir de tutanak alıyorum, öyle kötü bir huyum var.
ÖZLEM
ZENGİN (Tokat) – Bir saniye, ben de aynı şeyi yapacağım şimdi.
Şimdi,
burada, Sayın Akif Yılmaz’ın konuşmasında kastettiği şey çok açık. Yani bir
defa, Güney Amerika ülkelerini bize örnek vermesine hiç gerek yok. Yani Güney
Amerika’daki mesele şudur: Oradaki yönetimle ilgili sorunlar bir boyutudur ama
onlardan kurtulmak için özellikle Amerika’nın dünyada onları diktatör ilan
etmesi başka bir şeydir. Üstelik de onları diktatör ilan ederken oralarda darbe
yapmaya çalışıyor yani Güney Amerika’nın en temel sorunu zaten senelerce
darbelerle cebelleşmiş olmasıdır.
ÖZGÜR
ÖZEL (Manisa) – Ben de onu diyorum.
MUSTAFA
ADIGÜZEL (Ordu) – Sizin hatip onu söylüyor.. 
ÖZLEM
ZENGİN (Tokat) – Ben söyleyeceğimi tamamlayayım, müsaade ediniz.
Senelerce
darbelerle, cebelleşmiş olmasıdır ve kendi ülkelerinin içinden çıkardığı
liderlerine “diktatör” damgasını vuran, o ülkenin içindeki insanlardan ziyade,
dışarıdaki kamuoyudur; bunu kastediyor hatibimiz. Bunu kastediyor, konuşmayı
ben de dinledim. Bu, şunu göstermiyor: O ülkelerin kendi içerisinde yönetimle
alakalı problemleri olmadığı anlamına gelmiyor, bu başka bir boyutudur. Asıl
mesele, bu yerli, millî iş yapmaya çalışan herkese özellikle dış kamuoyunun
“diktatör” damgasını vurmasıdır. Şimdi, düşünüyorum, ne zaman Türkiye’de
“diktatör” kelimesi gündeme geldi? Kesinlikle bu “one minute” hadisesinden
sonradır. Yani bundan sonra, bir bakıyorsunuz, dünya kamuoyunda böyle
gazetelerde, koca koca gazetelerde…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
ÖZLEM
ZENGİN (Tokat) – Hatta Almanya, Avusturya, Hollanda kendi seçim kampanyalarını
Sayın Cumhurbaşkanımız üzerinden yaptı. Bu “tek adam” “diktatörlük” kelimeleri,
kavramları onlar üzerinden çoğaltıldı, ülkemizde de maalesef alıcıları var. 
Şimdi,
gelelim Sayın Çamlı’nın konuşmasına. Sayın Çamlı çok tabii olarak kendi
cümlelerini kendi seçer, kendisi muhakkak arzu ettiği şekilde konuşmasını
değerlendirir. Burada ifade etmek istediği şey, asıl vurgusu, cumhuriyet
tarihinde en uzun süre görev yapan -kastettiği şey budur, yani en uzun süre- ve
halkın sevgisiyle, seçimle gelen kişi olması -burada vurgusu, en uzun süre-
meselesidir. Ama orada da hemen tak, başka bir kelimeye yapışıp onun üzerine
bir sürü söz... 
Şimdi,
gelelim en son arşivlerle ilgili anlattığınız şeye. Arşivlerle ilgili
anlattığınız meselede, bu hikâyenin tamamına baktığınızda sevinilmesi gereken
şey, günün sonunda arşivlerle ilgili bir gayretin olmasıdır. Fakat zaten ikinci
bir alternatif yok, tek bir parti var. “Devlet” dediğiniz şey zaten parti yani
CHP partisi devleti. Bir tane parti var; vali, il başkanı; başkası yok yani
Cumhurbaşkanı, Başbakan, hepsi aynı partinin üyesi, başka partinin üyeleri
zaten yok; Türkiye’de özgür seçimler yok. Bunların hiç olmadığı bir yerde,
sistem içerisinde, tabii olarak, soruyu soran, cevabı veren aynı ekibin
parçası. Yani o yüzden, taraflardan bir tanesi daha kıymetli değil, “Vay, İnönü
ne yapmış!” falan meselesi değil yani. Başka çare yok, sistem böyle çalışıyor
zaten. 
ÖZGÜR
ÖZEL (Manisa) – Sorunu çözmüş, üstüne gitmiş.
ÖZLEM
ZENGİN (Tokat) – Bravo, sorun çözülmüş! Ama yani günün sonunda hatayı yapanı
da... Osmanlılara atıyorsunuz. Osmanlı’da, bakacağız, o mebus, filan mebus...
Gene, Osmanlı’yı bir kötüleme hâli var orada da, o da ayrı bir mesele. 
MUSTAFA
ADIGÜZEL (Ordu) – Böyle bir savunma hâli var yani.
ÖZGÜR
ÖZEL (Manisa) – 1917, Ayasofya...
ÖZLEM
ZENGİN (Tokat) – Siz kötülediğiniz için ben cevap verme ihtiyacı duyuyorum.
Önce siz saldırganlığınızdan vazgeçiniz. 
Velhasılıkelam,
Sayın Başkanım, burada kelimeleri cımbızlayarak kendi anlatmak istediklerimize
zemin hazırlamayalım.
Teşekkür
ederim. (AK PARTİ sıralarından alkışlar) 
BAŞKAN
– Peki, çok teşekkür ederim.
AHMET
HAMDİ ÇAMLI (İstanbul) – Yalnız, ismimi zikrederek...
BAŞKAN
– Cevabı verdi. Özgür Bey takdir etti gündeme getirdiğiniz için. Söyleyecek bir
laf yok yani Sayın Çamlı.
AHMET
HAMDİ ÇAMLI (İstanbul) – İşiniz gücünüz çamur yani! 
ÖZGÜR
ÖZEL (Manisa) – Çamur mu bu? 
AHMET
HAMDİ ÇAMLI (İstanbul) – Çamur, çamur. 
ÖZGÜR
ÖZEL (Manisa) – Sen çamur attın, biz temizledik yine. 
AHMET
HAMDİ ÇAMLI (İstanbul) – “Çamuriyetçi!” diyorum ya, boşuna demiyorum. 
ÖZGÜR
ÖZEL (Manisa) – “Çamuriyetçi!” Sen onda yüksek lisans yaparsın. 
AHMET
HAMDİ ÇAMLI (İstanbul) – Yaptım ben, CHP profesörüyüm, elhamdülillah. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve Bütçe
Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
– İYİ PARTİ Grubu adına İstanbul Milletvekili Ahat Andican. 
Buyurun
Sayın Andican. (İYİ PARTİ sıralarından alkışlar) 
İYİ
PARTİ GRUBU ADINA ABDUL AHAT ANDİCAN (İstanbul) – Sayın Başkan, değerli
milletvekilleri; bugün Sayın Cumhurbaşkanımızın itibar için zorunlu gördüğü
gösteriş ve şatafat nedeniyle 3 milyar küsur olan bütçesinden söz etmeyeceğim,
onun yerine, milletimizin sırtına çok daha fazla yük bindirecek bir projeden
bahsedeceğim: Kanal İstanbul Projesi.
Kanal
İstanbul Projesi, iktidarın “medeniyet projesi” olarak sunduğu bir projedir. Ne
yazık ki İstanbul’un tarihine, ekosistemine, İstanbul’da yaşayan halkımıza,
Türk ekonomisine, dış siyasetine ve Türk milletinin geleceğine bu projeyle
ihanet edilmektedir.
İstanbul,
bizzat coğrafi yapısıyla, dünyada tek olan bir tarihsel mirastır arkadaşlar. Bu
projeyle bu özellik ortadan kalkmaktadır; tarihî yön böyle. Bölgenin ekosistemi
bozulmaktadır. Marmara’da milyonlarca yıldan beri belki, Akdeniz ile Ege
arasında, Karadeniz ile Ege arasında karşılıklı çapraz akıntılarla oluşmuş bir
denge var. Bu sistemi, bu kanalı açtığınız zaman, uzun zaman geçmeden bu denge
bozulacak ve Marmara bütün canlılar açısından yaşanamaz bir hâle gelecek.
Bu
projeyle, değerli arkadaşlar, İstanbul halkına ihanet edilmektedir. Çünkü
şehrin nüfusunu 20 milyonun üzerine çıkararak iyice yaşanmaz hâle getirecek ve
milyonlarca İstanbulluyu bir ada üzerinde yaşamaya mahkûm edecektir. Bu
projeyle tarım arazileri betonlaşacak ve yeni yerleşim yerleri nedeniyle doğa
ve çevre katliamı yaşanacaktır.
İstanbul’un
su güvenliğine ihanet edilmektedir çünkü Küçükçekmece Gölü, Sazlıdere Barajı
yok olacak, Terkos Gölü tuzlanacak, yer altı sularının önü kesilecek ve böylece
İstanbul’un su kaynaklarının yüzde 30’dan fazlası yok edilecektir. Sayın Cumhurbaşkanının
bir süredir devam eden kuraklığa yönelik “Bakalım susuz kalınca ne yapacaklar.”
yorumunu hatırlarsanız, bu projeyle yaratılacak susuzluk, önümüzdeki genel ve
yerel seçimlerde de malzeme olarak kullanılacaktır. 
Sayın
milletvekilleri, bu projeyle Türk ekonomisine de ihanet edilmektedir. Sayın
Cumhurbaşkanı 2018 seçimleri öncesinde “Panama’yı Panama yapan Panama
Kanalı’dır.” demiştir; Süveyş’i, Mısır’ı Mısır yapan veya ekonomisini
kalkındıran proje olarak söylemiştir ve Kanal İstanbul’u da bu kanalların önüne
geçecek bir proje olarak takdim etmiştir. Ayrıca, iktidar kaynakları, bu
kanaldan yılda 6 milyar dolar gelir elde edileceğini halka pompalamaktadırlar.
Değerli
arkadaşlar, Panama Kanalı’ndan geçen bir gemi 13 bin kilometre mesafe kazanır
ve Panama Kanalı’nın geçen yıl ülkeye sağladığı gelir 3,1 milyar dolardır.
Diğer taraftan, Süveyş Kanalı ise 7.500 kilometre kazandırır, geçen yılki
kazancı 5,9 milyar dolardır. İktidarın iddialarından ve geçen yılki 40 bin gemi
geçiş rakamından yola çıkarsak, Türkiye'nin 6 milyar dolar elde edebilmesi için
gemi başına ortalama 150 bin dolar geçiş ücreti alması lazım. Şimdi size
soruyorum: Montrö’ye göre boğazdan bedavaya geçebilecek olan bir gemi, kanaldan
geçince hiçbir mesafe kazanamayacağı hâlde, sadece bir iki gün beklememek için
niye 150 bin dolar ödesin? Sadece bu veriler bile bize şunu söylüyor: Sayın
Cumhurbaşkanı ve yandaşları bu konuda halkı aldatıyor. 
Evet,
doğrudur, bununla ciddi bir ekonomik kazanç ortaya çıkacak; muhtemelen
kamu-özel iş birliği şeklinde gerçekleştirilecek olan bu proje milyarlarca
dolarlık bir rant ekonomisi ortaya çıkaracak; bu, kaçınılmaz. Ve kamu-özel
ortaklığı şeklinde yapılacak olan bu projede, şehir hastanelerinde, Yavuz
Sultan Selim ve Osmangazi Köprülerinde, tünelde, otoyollarda olduğu gibi,
finansman eksikliği hazineden yani milletin cebinden karşılanacak, milyarlarca
dolarlık kazanç ise AKP tarafından yaratılan müteahhitlerin cebine rant olarak
aktarılacaktır. Ama onun yükleyeceği borcu bu millet; sadece bizler değil, çocuklarımız
ve torunlarımız da ödemeye devam edecektir. 
Dış
politikaya da ihanet edilmektedir arkadaşlar. Sayın Erdoğan beş gün önce Kanal
İstanbul’u anlatırken “Bu işin bir siyasi boyutu olacak, o siyasi boyutuyla da
inşallah bu Kanal İstanbul bütün dünyada sükse yapacak.” dedi. Böylece projenin
iktidar tarafından bugüne kadar saklanan siyasi boyutu da ortaya çıkmış oldu.
Evet, Kanal İstanbul aslında bir siyaset projesidir, siyasi projedir; Montrö
Anlaşması’nı çok yakından ilgilendiren bir Amerikan projesidir arkadaşlar. (İYİ
PARTİ sıralarından alkışlar) Amerikan Senatosunda 2006 yılında Montrö’nün artık
gereksiz olduğu noktasındaki tartışmaları hatırlarsanız, o dönemin Türkiye'deki
Büyükelçisi William Ross’un bir toplantı yaparak Amerikan gemilerinin Karadeniz’e
girme hakkı olduğunu kamuoyuna söylediğini hatırlarsanız, 2008 Rus-Gürcü savaşı
sırasında Karadeniz’e Amerikan gemilerinin girmesini Montrö’ye dayanarak
engelleyen Türk ordusunun amirallerinin daha sonra Ergenekon ve Balyoz
kumpaslarıyla görevden alındığını hatırlarsanız ve üstüne üstlük, iki yıl sonra
da Sayın Cumhurbaşkanının bu projeyi “çılgın proje” olarak Türk toplumunun
önüne getirdiğini hatırlarsanız, sonuç olarak bu olayın bir Amerikan projesi
olduğu ortaya çıkmaktadır. 
Amerika,
Kanal İstanbul’la, Montrö Anlaşması’nı baypas etmek ve NATO üyesi olan Romanya
ve Bulgaristan gibi Karadeniz’e kıyıdaş olan ülkeler üzerinden, NATO şemsiyesi
altında Karadeniz’de varlığını artırmak istemektedir arkadaşlar. İşte bu
nedenle, Kanal İstanbul Projesi, Türk dış siyasetini ciddi şekilde ipoteğe
sokacaktır. 
Sayın
milletvekilleri, iktidarın Kanal İstanbul’un gerekçesi olarak sunduğu tek şey,
İstanbul Boğazı’nda gemi trafiğinin giderek arttığıdır fakat bu yalandır,
gerçekleri yansıtmamaktadır. Vaktim olmadığı için rakamları vermeyeceğim
ayrıntılı olarak ama Ulaştırma Bakanı Turhan, bugün 40 bin olan trafiğin
2030’larda 65 bine, daha sonra da 100 binlere tırmanacağını söylemektedir.
Ayrıca da 150 milyon ton petrol geçtiğini söylemektedir. Yanlıştır, doğru değildir.
İstanbul Boğazı’ndan en yoğun geçiş, değerli arkadaşlar, 2007’de 56.606 gemiyle
olmuştur ve günümüzde giderek azalmaktadır. Bu, şu anda 40 bin civarına
inmiştir. Tanker sayısında da böyle bir azalma vardır çünkü eskiden Karadeniz’e
gelen petrol ürünleri şimdi Bakü-Tiflis-Ceyhan Boru Hattı’yla Akdeniz’e,
Türkistan Cumhuriyetleri üzerinden Çin’e ve Baltık merkezleri üzerinden Baltık
Denizi’ne aktarılmaktadır. LNG şeklinde olan şeyler de bu nedenle azalmıştır,
yapılan doğal gaz projeleri nedeniyle. 150 milyon ton petrol geçmiyor,
artmayacak da çünkü Karadeniz’e petrol pompalayan tek istasyon şu anda
Novorossisk’dir. Novorossisk’te geçen yıl pompalanan petrol 95 milyon tondur,
20 milyon ton da LNG pompalanmıştır, toplam 115 milyon tondur. Yani Bakan bizi
yanıltmaktadır. 
Deniz
Trafiği Tüzüğü’nde güvenlik açısından söylenilecek şeylerin üzerinde ayrıntılı
duramayacağım ama Independenta olayından sonra, değerli arkadaşlar, Deniz
Trafik Tüzüğü düzenlenmiş, radar ve kod sistemi yapılmıştır; dolayısıyla bugün,
o tarihten sonra ciddi boyutta bir kaza gerçekleşmemiştir. Bu gelişmelerden
yola çıkarak boğaz trafiği için akılcı kuralların uygulanması gerekir.
Karadeniz’e kıyısı olan ülkelerle uzlaşılması durumunda geçiş riskini en aza
düşürecek bir sistem oluşturulabilir. Bir diğer deyişle -burada bu noktayı
dikkatinize getirmek istiyorum- “Boğaz güvenliğini arttıracağız.” İddiasıyla,
Kanal İstanbul gibi maliyetli, siyasi açıdan tartışmalı bir projeyi uygulamaya
kalkışmanın akılla, mantıkla, izanla ölçülür bir yeri yoktur. (İYİ PARTİ
sıralarından alkışlar) 
Değerli
arkadaşlar, Kanal İstanbul Projesi, siyasi açıdan ABD’nin elini güçlendirecek,
Türkiye’yi büyük devletlerin kıskacına sokacak bir projedir. Ekonomik açıdan
ise tam bir rant projesidir. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
ABDUL
AHAT ANDİCAN (Devamla) – Toparlıyorum Sayın Başkan. 
Bu
nedenle, ben bu projeyi Kanal İstanbul değil “Soygun İstanbul Projesi” olarak
adlandırıyorum. (İYİ PARTİ ve CHP sıralarından alkışlar) 
Sayın
Cumhurbaşkanına seslenmek istiyorum: Gelin bu inadınızdan vazgeçin, projeye
karşı çıkanları her zaman yaptığınız gibi “dış güçlerin adamları” olarak veya
“Türkiye'nin gelişmesini önlemek isteyenler” şeklinde tanımlamak yerine onları
dinleyin. Projeyi Mecliste –siyaset projesidir- ve kamuoyunda tartıştırın. “Ne
olursa olsun bu projeyi yapacağım.” diyorsanız da halka, İstanbul halkına, Türk
milletine götürün, referandum yapın. Bırakın millet karar versin, millet
onaylıyorsa bu proje gerçek bir Kanal İstanbul Projesi olacaktır ama aksi
takdirde, onaylamıyorsa ve siz yine de yaparsanız, bu proje tarihin en büyük
“Soygun İstanbul Projesi” olarak kayıtlara geçecektir.
Saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Söz sırası, Mersin Milletvekili Behiç Çelik Bey’e ait.
Buyurun
Sayın Çelik. (İYİ PARTİ sıralarından alkışlar) 
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
Millî İstihbarat Teşkilatı bütçesi ve kesin hesap kanunu üzerinde söz aldım,
hepinize saygılar sunuyorum.
Bildiğiniz
gibi, devletimizin en önemli kurumlarının başında gelen Millî İstihbarat
Teşkilatı, son yıllarda yapısal birtakım değişikliklere uğramıştır. Aslında, bu
değişiklikler son birkaç yılda değil cumhuriyetin ilk yıllarında başlamıştır.
1960’tan sonra ise bugüne kadar devam eden statü
şekillenmiştir. Ancak 15 Temmuz 2016’dan sonra Müsteşarlık örgütlenmesi,
Başkanlık şeklinde tesis edilmiştir. 1961 Anayasası’ndan sonra MAH’tan MİT’e
geçiş sürecinde rahmetli Fuat Doğu’yu rahmetle anmak istiyorum. Müsteşarlık
olarak örgütlenen Teşkilat, soğuk savaş yıllarında devletimizin bağımsızlığının
ve egemenliğinin korunmasında büyük misyonlar üstlenmiştir. İçimize nifak
sokmak isteyen karşıt istihbarat örgütleri, yıllardır faaliyetlerini dönem dönem
artırarak çatışma ortamı yaratmaya çaba sarf etmişlerdir ancak bir yarılma
yaratamamışlardır. Ne Türk-Kürt ne Alevi-Sünni ne solcu-sağcı çatışmasının
başarılı olamaması emperyalist çevreleri oldukça rahatsız etmiştir. Şimdi,
başka çatışma alanlarının yaratılması yönünde girişimlerin olduğunu unutmamak
gerekir. Özellikle Suriyelilerin demografik tehdit olarak içimize sokulduğunu
da aklımızdan çıkarmamalıyız.
Değerli
arkadaşlar, MİT, Cumhuriyet Dönemi boyunca mübadeleyi, Montrö’yü, İkinci Dünya
Savaşı’nı, SSCB tehdit ve baskısını, ABD’yle içli dışlı yılları, 1961 sonrası
süreci ve muhtıraları, Kıbrıs Barış Harekâtı’nı, 12 Eylülü, 31’inci bölücü
ayaklanmanın başlangıcını yaşayarak devlet organlarıyla birlikte bugüne kadar
gelebilmiştir. 2002 sonrasında ise farklı bir sürece girilmiş ve bu süreç,
Türkiye Cumhuriyeti’nin kuruluş felsefesine aykırılık teşkil eden birtakım
dayatmalara tanıklık etmiştir. MİT ilk defa, Oslo görüşmelerine dâhil edilerek
PKK’yla masaya oturtulmuştur. MİT ilk defa, İmralı canisinden talimat alır
duruma düşürülmüştür. MİT ilk defa, Habur rezaletine tanıklık etmiş, hükûmetin
nasıl bölücülere çanak tuttuğunu
göstermiştir. MİT ilk defa, Kuzey Irak’tan peşmergenin askerî araçlarla
Habur’dan girip Ayn el Arap’a ulaşmasını izlemiştir, hem de 29 Ekim Cumhuriyet
Bayramı’nda. MİT ilk defa, çözüm sürecini ve sonuçta hendek savaşlarını
izlemiştir; kendi personelinin nasıl direklerde asılarak veya idam edilerek
katledildiğini de görmüştür. MİT ilk defa, dinî referanslı bir örgütün darbe
girişimini yaşamıştır; girişim sonrası, Teşkilat içine sızmış olan FETÖ terör
örgütü mensubu yaklaşık 300 kişiyi de tasfiye etmiştir. Asrın en büyük casusluk
örgütü olan FETÖ’ye, MİT bu yıllarda tanıklık etmiştir. 
Değerli
milletvekilleri, Millî İstihbarat Teşkilatı yurt içinde ve dışında,
siyasetimize uygun olarak faaliyetlerini sürdürmektedir. Bu derece hassas ve
kritik görevler üstlenen personelin, 2013 yılına kadar en büyük casusluk örgütü
olarak kabul edilen FETÖ tarafından mağdur edilmesi AKP’nin en feci icraatlarından
biridir. Virüs gibi girdikleri Teşkilattan FETÖ’yü sökünce önümüze büyük bir
fatura çıkmıştır. MİT personelinin yetersizliği giderilmelidir. Reyhanlı faili
Yusuf Nazik’in yakalanarak Türkiye’ye getirilip yargılanması çok güzel
olmuştur, Teşkilata moral kazandırmıştır. Ancak personel eksikliği, Teşkilatın
verimini düşürmektedir. 
Değerli
arkadaşlar, sahada tecrübesi olmayan yöneticilerin Irak içlerinde
operasyonların sevk ve idaresi için görevlendirilmesi, 2 MİT yöneticisinin PKK
terör örgütünce Süleymaniye yolunda kaçırılması asla kabul edilemez. Birkaç
yıldır devam eden bu rehin olayı, devletimiz tarafından derhâl
sonlandırılmalıdır. Cizre’de kaçırılan 1 MİT görevlisiyle birlikte, bilinen
kaçırılan kişi sayısı 3’tür. Farklı zamanlarda, farklı mekânlarda PKK terör
örgütü tarafından kaçırılan asker, polis ve sivil memurlar da mevcuttur. Rehin
tutulan bu çocuklarımızın ailelerine kavuşması temel arzumuzdur. Bu yönüyle,
bunlar konusunda gerekli girişimlerde bulunulması bir zorunluluktur. MİT’in
FETÖ’den çok çektiğini ifade etmiştim fakat Teşkilat bundan ders çıkarmalı,
başkaca farklı cemaat ve tarikatlara da savrulmamalıdır. Ne var ki
duyumlarımız, MİT’in personel politikasını yürütmekle mükellef makamlara
atamalar, savrulmalar yaşandığına da işaret etmektedir. İnşallah, elde
ettiğimiz bilgiler doğru çıkmaz ya da doğru ise gereğinin yapılması temel
arzumuzdur. 
Değerli
arkadaşlar, MİT, hem içte hem de dışta millî güvenliğimiz ve ülkenin millî
menfaatleri doğrultusunda faaliyetlerini sürdürmektedir; ülkenin siyasi,
sosyal, ekonomik, güvenlik, askerî alanlarında yürütülen faaliyetlere ek olarak
enerji, ekonomi, kitle imha silahları yönünde çalışmalar da yapmaktadır. Son
yıllarda bir hayli geliştirilen istihbarat diplomasisi iyi sonuçlar
vermektedir. Astana süreci ve Soçi Mutabakatı çerçevesinde MİT’e tevdi edilen
görevler Suriye’de sonuç alıcı bir noktaya ulaşmaktadır. İdlib’de gerginliği
azaltma bölgesinde yapılan istihbari çalışmalar da bu mahiyettedir. Ayrıca,
Afrin bölgesi dâhil olmak üzere Suriye ve Irak’ta da örgütün tamamen yok
edilmesi yönünde faaliyetlere hız verilmesi gerekmektedir. 
Değerli
arkadaşlar, FETÖ/PDY’ye yönelik çalışmalar önem arz etmektedir demiştim. Mahrem
yapılanmanın ifşa edilmesi, Emniyet, Jandarma, Türk Silahlı Kuvvetleri,
adliyedeki tüm unsurların bütünüyle temizlenmesi zorunluluğu ortadadır. Var
olduğu bilinen dışarıdaki FETÖ mensuplarının da yurt dışından getirilmesinin
sürdürülmesi gerekir. DEAŞ terör örgütüne karşı her türlü tedbirin ihmale yer
verilmeden alınması da gerekmektedir. Özellikle Ömer Yetek, İthavi, Kasır
el-Haddavi, Ebu Hanife kod adlı Feri Rolis, Azuz Habbuş’un yakalanması
örgüte büyük bir darbe indirmiştir. DEAŞ göç ve lojistik sorumlusu 6 kişinin
Kayseri’de yakalanması bir başarıdır. Ancak bunlar nasıl gelmişler ve
Kayseri‘ye nasıl yerleşmişler, bunu sorgulamak gerekir. Cerablus’da DEAŞ’ın
cephaneliğinin ele geçirilmesi de örgüte büyük bir darbe vurmuştur. DEAŞ
liderinin ailesine yönelik operasyonlar da isabetli olmuştur. Bu arada, Millî
İstihbarat Teşkilatımız MASAK’la iş birliği hâlinde çalışmalarını
sürdürmektedir. 
Ben,
İçişleri Bakanlığı bütçesi Komisyonda görüşülürken Cemal Kaşıkçı olayından
bahsetmiştim, burada da yine tekrar ediyorum. Bu, ülkemiz için büyük bir itibar
kaybıdır. Ülkemize yönelik yoğun, gizli servis çalışmalarına karşı da ayrıca,
MİT’in İKK faaliyetlerinin daha da artırılması lüzumu ortadadır. Türkiye ne
yazık ki bir ajanlar savaşı bölgesi hâline gelmiştir arkadaşlar. 
Bunun
yanında, kişisel verilerin gizliliğiyle ilgili mevzuat çalışmaları gerçekten
övünülecek bir durumdur. Ancak hukuksal alanda nasıl bir çalışma yaparsanız
yapın, bunun uygulamasının nasıl olması gerektiği çok daha önemlidir.
Dolayısıyla bütün bunlara rağmen ülkemizde yasa dışı, gayriahlaki yollardan
dinleme ve izleme faaliyetlerinin sürdürüldüğünü görüyoruz.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Çelik.
Buyurun.
BEHİÇ
ÇELİK (Devamla) – İstihbarat, bir devletin en önemli faaliyet alanıdır.
İstihbarat olmadan bir devletin yönetilmesi düşünülemez. Muhalefeti sindirmek
için istihbarat yapılmaz; siyasi, ekonomik dinlemeler yapılmaz. Ekonomik
sömürgeleştirme istihbaratı yapılmaz. Medya operasyonu için istihbarat yapılmaz.
Korku pompalamak için istihbarat yapılmaz. İstihbarat bu şekilde asla suistimal
edilemez, sadece millî hedefler düşünülerek istihbarat yapılır. 
Bu
vesileyle 2937 sayılı Kanun’a göre çalışan Millî İstihbarat Teşkilatımızın
diğer teşkilatlarımız gibi birçok şehidi ve gazisi vardır. Terkihayat edenlere
Allah’tan rahmet diliyorum, nur içinde yatsınlar. Teşkilatın 2 milyarı aşkın
bütçesinin yeterli olmadığını ifade ediyorum, buna rağmen hayırlı olsun
diyorum. 
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Söz sırası İzmir Milletvekili Aytun Çıray’ın.
Buyurun
Sayın Çıray.
İYİ
PARTİ GRUBU ADINA AYTUN ÇIRAY (İzmir) – Sayın Başkan, değerli milletvekilleri;
Kasım 2011’de bu kürsüden zamanın Adalet ve Kalkınma Partisi Hükûmetini ve
milletvekillerini uyarmıştık; Adalet ve Kalkınma Partisi politikalarının bizi
bekleyen çok kalıcı, çok kötü bir yanına dikkat çekmiştik. Bu kafayla
giderseniz eğer, gelecek kuşakların alnına komplocu bir ülkenin vatandaşları
olarak geçeceksiniz, bize de bu lekeyi süreceksiniz demiştik. Türk dış
politikasında hiçbir zaman komplo olmamıştır, karşı karşıya bulunduğumuz asıl
tehlike budur. Nereye elini atsa Adalet ve Kalkınma Partililer, ne yazık ki
orayı yok ediyorlar. 
Libya’da
yaşanan, Libya’yı bugün kan gölüne dönüştüren sözde devrimin öncesini biraz
hatırlayalım. Sözde devrimden bir yıl önce, Sayın Erdoğan, Kaddafi’den barış ve
insanlık ödülü almak üzere Libya’ya gitti. Demokrasi mi vardı Libya’da, Kaddafi
demokrat mıydı? Ama kimin umurunda! Aynı, Esad’la iyi ilişkileri devam ederken
Suriye’de de demokrasinin varlığını umursamadıkları gibi, o zaman da Libya’da
demokrasinin varlığını umursamadan bu ödülü kabul ettiler. Sonra da Libya’ya
karşı, Putin’in benzetmesiyle “Haçlılar” tarafından malum operasyon başlatıldı.
Putin öyle diyordu, “Bu bir Haçlı operasyonudur.” diyordu. Bunun üzerine Sayın
Erdoğan, Libya’ya yönelik muhtemel NATO operasyonu konusunda “Böyle saçmalık
olur mu, NATO’nun ne işi var Libya’da?” dedi. Dedi mi? Dedi. Bu lafı
söylediğinde Şubat 2011’di. Sonra Sayın Erdoğan, aynı, Esad’ın “Esed”
olmasındaki gibi çark ediverdi; Putin’in Orta Doğu’daki Haçlı Seferlerine
benzettiği operasyona katılma kararı aldı, bu defa da “NATO, Libya’nın
Libyalılara ait olduğunu göstermek için Libya’ya girmelidir.” dedi. Bu lafı
söylediği zaman da tarih 21 Mart 2011’di. İki laf arasında yirmi gün vardı. (İYİ
PARTİ sıralarından alkışlar) 
Değerli
milletvekilleri, hatırlamaya devam edelim: Her insan gibi adil yargılanma
hakkına sahip olan Kaddafi, sözde bir mahkemeye bile çıkartılmadan linç edildi.
Ya arkadaşlar, diktatörlüğünü, tuhaflıklarını hiçbir zaman onaylamadığımız
Kaddafi’ye uygulanan vahşet karşısında benim bile vicdanım sızladı. Ve bu adam
ölmeden önce, aynı Esad gibi, Sayın Erdoğan’dan duyduğu hayal kırıklığından söz
etti ve son sözleri, bu hayal kırıklığını ifade etmekti. 
Kaddafi’nin
yaşadığı ibret verici bu hayal kırıklığı doğrusu bizi fazla ilgilendirmiyor.
Bizi ilgilendiren, bu defa Libya hakkında yeni bir stratejik derinlik işlerine
bulaşma aşamasında olmanız. Çünkü bir yerleri yıkarken yıkım ekibi sizi öne
sürüyor ama iş paylaşıma gelince Suriye’de olduğu gibi, sizi masaya
oturtmuyorlar. Payımıza düşe düşe DEAŞ’ı koruyup kollamak düşüyor, onları yok
etmek düşüyor Türkiye’ye, bir de şehitlerin acıları düşüyor. 
Sayın
milletvekilleri, sözde, Müslüman ülkelere örnek olacaktınız. Eline dokunduğunuz
iflah olmadı. Allah, Müslümanları sizden korusun mu diyelim, ne diyelim,
bilemiyorum. Rabia işareti yaptığınızdan bu yana İhvan iflah olmuyor. Tunus’ta
kaybettiler; Mısır’da Arap Baharıyla gelen İhvan, Sisi darbesiyle sona erdi.
Geriye kalan son İhvancı, AKP iktidarının da katkısıyla parça parça edilen
Libya’da, Trablus’ta yaşıyor, diğer yanda da Tobruk’ta Hafter kuvvetleri
direniyor. Böyle bir konjonktürde, Adalet ve Kalkınma Partisi yine stratejik
derinlik peşinde. 
Dün,
Dışişleri Komisyonuna Türkiye Cumhuriyeti Hükümeti ile Libya Devleti Ulusal
Mutabakat Hükümeti Arasında Güvenlik ve Askeri İş Birliği Mutabakat
Muhtırasının Onaylanmasının Uygun Bulunduğuna Dair Kanun Teklifi’ni getirdiniz.
4 Nisan 2012 tarihinde imzalanan Türkiye Cumhuriyeti Hükümeti ile Libya
Hükümeti Arasında Askeri Eğitim İş Birliği Mutabakat Muhtırası da Libya’da
ulusal uzlaşıya katkı sağlamak amacıyla 2013 tarihinde onaylanmıştı. Amaç,
Libya’daki istikrarsız ortamın bir an önce son bulmasını temin etmek olarak
bize sunulmaktadır ancak o anlaşmaya göre, askerî eğitimler Türkiye’de
yapılacaktı, şimdi ise -Komisyondaki metne bakıldığında- çok daha kapsamlı bir
metinle geldiniz; bu defa, talep olması hâlinde, karşılıklı savunma ve güvenlik
iş birliği ofisi kurulmasına ilişkin hükümler içermektedir.
Her
zaman olduğu gibi, bu konuda da Sayın Bakan ve Sayın Cumhurbaşkanı farklı
açıklamalar yapmaktadırlar. Sayın Bakan asker göndermeyeceğimizi söylerken
Sayın Cumhurbaşkanı -metinle uyumlu olarak- talep hâlinde asker
gönderebileceğimizi açıklamıştır. 
Değerli
milletvekilleri, Adalet ve Kalkınma Partililer olarak Sevr, Montrö, Lozan gibi
devletimiz ve milletimiz için muazzam önemdeki kavramları da olur olmaz
kullanıyorsunuz, zaaf yaratıyorsunuz. Örneğin, Sayın Cumhurbaşkanı, Libya
Ulusal Mutabakat Hükûmeti Başkanlık Konseyi Başkanı Fayez el-Sarraj’la
görüşmesinde, Libya’yla yapılan mutabakatlarla Sevr Anlaşması’nın ters yüz
edildiğini söylemiştir. Bu nasıl unutkanlık? Sevr biteli çok oldu, çok. (İYİ
PARTİ sıralarından alkışlar) Çünkü biz, Sevr’i Kurtuluş Savaşı’yla yırttık
attık, ters yüz de etmedik. Hatta, o yırtık parçalarını onu dağıtanların ve
imzalayanların arka ceplerine koyup geri gönderdik, üstünü de Lozan’la
mühürledik. 
Bu
arada, partimizin bu konuda uzman olan her iki büyükelçisi diğer ifadelerin
muğlak olduğunu da düşünmektedirler. Doğrusu Libya’ya asker gönderme çabanızın
faydasını çözemedik. Başta Rusya olmak üzere dünyanın güçlü devletlerinin her
biri bir grubu destekleyerek Libya’nın zenginliklerinden ve stratejik
konumundan pay kapma yarışındalar ama bunu örtülü olarak yapıyorlar; bize ise
Katar’la birlikte açıktan pozisyon almak düştü. 
Bakın,
değerli milletvekilleri, eğer bu muhtırayı Meclis Genel Kuruluna getirirseniz,
orada size gerekli şeyleri daha kapsamlı bir şekilde anlatacağız, sizi
uyaracağız. Yalnız dış politikada millî siyasetin ne olduğu konusunda derin bir
görüş ayrılığımız var. Bir kere, millî politikanın temelini, altı yüz yıllık
Osmanlı deneyiminden, imbiğinden geçmiş Osmanlı paşalarının ortaya koyduğu,
kurduğu cumhuriyetçi dış politikalar belirler. Bu, bir gelenek. Bu, aynı
zamanda laik bir dış politikadır. Neden laik bir dış politikadır? Çünkü
geçmişte, Orta Doğu’da Türkiye’yi, Türk devletini güçlü kılan laik dış
politikasıdır. Biz, ara bulucu bir ülkeyken taraf bir ülke hâline geldik bu
yanlış siyasetler yüzünden. Eğer dış politikada güç kullanımı olacaksa,
özellikle güç kullanımı olacaksa millî bir dış politika oluşturabilmeniz için
önce muhalefet partileriyle oturacaksınız, bu politikayı oluşturacaksınız,
ondan sonra adına “millî politika” diyeceksiniz. Önce her şeyi yapıp
bitireceksiniz, sonra da Millî Savunma Bakanını bize tebligat yapmaya
göndereceksiniz. Bunun adı “millî dış politika” falan olmaz, bunun adı olsa
olsa “tebligat politikası” olur. (İYİ PARTİ sıralarından alkışlar) Diğer
yandan, karıştırdığınız bir hadise daha var: Adalet ve Kalkınma Partisinin
yanlış dış politikaları Türkiye'nin millî dış siyaseti olamaz, bunu kabul
etmiyoruz. Her şeyi, hataları yapacaksınız edeceksiniz, bütün hepsini
bitireceksiniz sonra askerî müdahaleleri mecbur hâle getireceksiniz –ki her
zaman o noktada İYİ PARTİ olarak Türk ordusunun arkasında olduk ve olmaya da
devam edeceğiz- o noktaya geldikten sonra da “Bize uyarsanız millîsiniz,
uymazsanız gayrimillîsiniz.” diyecekseniz. Bütün bu işleri, hataları,
kabahatleri işlerken bize mi sordunuz?
Bütün
bunlara rağmen, bakın, deniz yetki alanları konusunda Libya’yla imzalanan
mutabakat muhtırasını getirdiniz, muhalefet onay verdi. Mavi vatana onay
veriyoruz arkadaşlar. (İYİ PARTİ sıralarından alkışlar) Sorunumuz mavi vatanla
değil, bundan sonra yapacaklarınızla. Biz doğrunun yanında, yanlışın da
karşısında olacağız. Ne için? Türk milletinin yüksek çıkarları için.
Şimdi,
arkadaşlar, size bu konuda söyleyeceğim daha çok şey olmasına rağmen konuyu
özetlemek için bir fıkra anlatarak konuşmamı bitirmek istiyorum: İki arkadaş
konuşuyormuş “Eşiniz nasıl?” diye sormuş biri diğerine. “İyi ama inançları
yüzünden çok acı çekiyor.” demiş. “Nasıl yani?” diye sorduğunda “Ayağının 36
numara olduğuna inanarak sürekli 36 numara ayakkabı giyiyor ama aslında ayağı
40 numara.” demiş.
Hepinize
saygılar sunuyorum. (İYİ PARTİ ve CHP sıralarından alkışlar)
BAŞKAN
– Söz sırası, Sakarya Milletvekili Ümit Dikbayır’a ait. 
Buyurun
Sayın Dikbayır. (İYİ PARTİ sıralarından alkışlar) 
İYİ
PARTİ GRUBU ADINA ÜMİT DİKBAYIR (Sakarya) – Yüce Türk milleti, değerli
milletvekilleri; Savunma Sanayii Başkanlığı bütçesiyle ilgili İYİ PARTİ
Grubunun görüşlerini aktarmak üzere söz almış bulunuyorum.
Adında
“millî” ifadesi bulunan iki bakanlığımız var: Biri Millî Eğitim, biri Millî
Savunma. Savunma Sanayii Başkanlığı bütçesi millî güvenliğimiz açısından önemli
bir bütçedir. Dünya tarihinin en eski ordusunun, NATO’nun 2’nci büyük
ordusunun, belki de hepsinden kıymetlisi, Peygamber Efendimiz’in, sözleriyle
İstanbul’un fethinden dokuz yüz yıl önce şereflendirdiği Türk ordusunun
ihtiyaçlarının karşılayacak bir bütçeyi konuşuyoruz ama elimizdeki resmî
rakamlara baktığımızda, dünyanın sayılı, NATO’nun 2’nci büyük ordusuna genel
bütçeden ayırdığımız payda sınıfta kalıyoruz. Bakın, ilginç olan, hemen hemen
tüm bakanlıkların bütçelerinde ciddi aşımlar varken Millî Savunma
Bakanlığımızın bütçesinde aynı şey olmadı. 2019 yılı için Millî Savunma
Bakanlığına ayrılan para 46,5 milyar lira, harcanan paraysa 29 milyar lira.
Değerli
milletvekilleri, iktidar, 2019’da, savunmamız için ayırdığı paradan 17,5 milyar
lirayı harcamıyor yani yaklaşık 3 milyar dolar tasarruf ediyor. İşte, bam teli
burası. Elinizin altında 3 milyar dolar var ve siz buna rağmen, stratejik
fabrikamız Tank Paleti 50 milyon dolar bulamadığınız için götürüp Katar
ortaklığı özel bir şirkete devrediyorsunuz. Yaptığınız bütçeyi doğru
kullanamıyorsunuz, yapacağınız bütçeden de ümitlenmemizi bekliyorsunuz. Bu
gerçek çırılçıplak ortadayken biz söyleyince de bağırıp çağırıyorsunuz. Soru
çok basit: Savunma bütçesinde harcamadığınız 3 milyar dolar varken bu kadar
önemli bir fabrikayı niye 50 milyon dolar için peşkeş çekiyorsunuz? 
Bakın,
İYİ PARTİ Grubu adına “Burayı hangi şartlarda, kaç liraya verdiniz?” diye
bizzat soru önergesi verdim. Araştırma önergesi verdim “Oturalım, konuşalım,
yanlıştan dönelim.” diye, oralı olmadınız. İktidardan gelen cevapta diyor ki:
“Millî güvenliğimizi ilgilendiren askerî sırdır, açıklanamaz.” Allah Allah! Ya,
madem askerî sır, bu sırrı büyük Türk milletinin bir vekili olarak ben
bilmiyorum, fabrikanın sahibi olan aziz milletimiz de bilmiyor, hatta onay
veren siz AKP milletvekilleri de bilmiyorsunuz. İçinizden birisine sorsam,
cevap veremezsiniz. Bu nasıl bir askerî sırdır ki 50 milyon dolar yatırım
yapacak yabancı bir şirket biliyor da milletin kendisi bilmiyor. Siz, Türk
milletini millî güvenlik sorunu mu sayıyorsunuz? Yine, zekâmızla dalga
geçiyorsunuz. 
Değerli
milletvekilleri, “Türk ordusunun stratejik fabrikası Tank Palet peşkeş
çekildi.” dediğimizde iktidar sıraları ayağa kalkıyor, diyorlar ki:
“Özelleştirilmedi, sadece işletme devri yapıldı.” Fıtrat öyle bir fıtrat ki 5
yandaş iş adamını milletten büyük görüp milletin menfaatinden kıymetli
buluyorlar. İşte, dün akşam, Katarlılarla ortak olan iş adamı Ethem Sancak
ekrandaydı, göbeğini kaşıya kaşıya Türkiye Cumhuriyeti Hükûmetine keyif
bağışladı, keyif. Bu ülkenin bir vatandaşı olarak, bu ülkenin bir evladı olarak
yemin ediyorum üzüldüm, utandım. (İYİ PARTİ ve CHP sıralarından alkışlar) 
Devletten
200 milyon dolara aldığı şirketin yarısını, üç beş ay sonra, yarısını, bakın
yarısını, üç beş ay sonra 300 milyon dolara Katarlılara sattığını açıkladı.
Düşünün, şirket değeri birkaç ay içinde devletten aldığı paranın 3 katına
çıkıyor, aslında çıkmıyor, aslında değeri o. Ama görünen o ki birkaç ay içinde,
600 milyon doları bulan şirket üçte 1 fiyatına bu iş adamına verilmiş. 20
milyar dolarlık Tank Paletin işletme hakkını da yirmi beş yılda 250 tank
yapılacak diye, 50 milyon dolarlık yatırım ayağına devrediyorlar. Dün gece
öğreniyoruz ki ilk etapta üretilecek tank sayısı bin yani 11 milyon eurodan 11
milyar euroluk bir iş imkânı, böyle bir ticaret yok!
Değerli
milletvekilleri, işin aslı apaçık ortada. Zamanlamaya baktığınızda mideniz
bulanıyor, peşkeş çekilen adrese baktığınızda kafanız karışıyor. Eylül 2018’de
Katar’dan 500 milyon dolarlık hediye uçak geliyor, iki ay sonra Tank Paletin
işletme hakkını Katarlı ortaklığı bir şirkete devreden süreç başlıyor; 1 koyup
100 alıyorlar.
Şimdi,
bu peşkeşi savunan Cumhur İttifakı’na soruyorum: Bir iş adamı olsanız, 50
milyon dolar yatırım yapacak diye 20 milyar dolarlık fabrikanızı bir başkasına
devreder misiniz? Ben, Ethem Sancak’a sesleniyorum buradan: 20 milyar liralık
bir fabrikasını 50 milyon liraya bize devretsin, doları attım, TL olarak,
bakalım devredecek mi? (İYİ PARTİ sıralarından alkışlar)
Şimdi,
soruyorum: Ethem Sancak’ın fabrikası bu devletin fabrikasından daha mı
kıymetli? Samimiyetle cevap verin, buna gerçekten samimi bir cevap istiyorum.
Bu
durumu Türk ordusuna komutanlık etmiş Millî Savunma Bakanına soruyoruz,
“İşçilerin hakkı korunacak.” diyor. Sayın Bakan, siz sendikacı değilsiniz. Biz,
size “millî güvenlik” diyoruz, siz “millî savunma sanayisi” diyorsunuz; “askerî
sır” diyoruz, siz sendikacılık yapıyorsunuz. Tank Palet Fabrikası için,
sıkılmadan “Eski püskü fabrika.” diyorlar, “Sadece palet üretiyor.” diyorlar,
küçümsüyor, bir anlamda fiyatı kırıyorlar. Sanki Tank Palet Fabrikası ayağımıza
cizlavet üretiyor. Afrin operasyonunun en önemli silahlarından obüs tanklarını
da Tank Palet Fabrikası üretti, onlara mühimmat taşıyan Poyraz araçlarını Tank
Palet Fabrikası üretti. Oradaki ilk kaynağı da Cumhurbaşkanı attı. İktidar ve
yandaşı kalemşörler, öyle şeyler söylüyor ki sanırsın Katarlı ortak firmanın
sözcüleri. Fabrikayı değersizleştirmek için her türlü yalanı söylemekten geri
durmuyorlar. İşçilere ve mühendislere vefasızlık, nankörlük yapıyorsunuz.
Bakın, o insanlar çok üzülüyor, yazık ediyorsunuz. Bu konudaki en önemli noktalardan
biri de şu: ALTAY tanklarının üretim ihalesine Türkiye’nin iki büyük firması
daha girdi. Peki, o ihalenin şartnamesinde, ALTAY tanklarının üretimi için Tank
Palet Fabrikasının tahsis edileceği bilgisi var mıydı? Hayır, yoktu; asla
yoktu. Eğer bilselerdi, onlar da ona göre fiyat verirdi. Saçma sapan bir ihale
yaptınız. Şimdi ben soruyorum: Fabrika bizim, mühendisler bizim, işçiler bizim,
makineler bizim ama Katar ortaklı bir firma orada tank yapacak ve bize satacak…
Cumhurbaşkanı
Yardımcısı Sayın Fuat Oktay da ”Tank Palet Fabrikasının nasıl büyüyeceğini
göreceksiniz, rahat olun.” diyor. Sayın Oktay, sorarım size: Yönetiminde
bulunduğunuz TÜRK TELEKOM’un içi boşaltılırken, Lübnanlı ortak parayı cebine
indirip tüyerken de bu fikirde miydiniz? TÜRK TELEKOM’da neyi başardınız ki
şimdi biz Tank Paletle ilgili sözünüze inanalım? (İYİ PARTİ sıralarından
alkışlar) Biz sizi TELEKOM’dan biliyoruz sayın Oktay. Eğer yaptıklarınız
yapacaklarınızın teminatıysa, vay Tank Paletin hâline. 
Bakın
beyler, bu fotoğrafa iyi bakın, bu fotoğraf 1974 yılında, Kıbrıs’ın Beşparmak
Dağları’nda, orada kalan tankımız. Bugün küçümsediğiniz Tank Palet, kahraman
ordumuzun yavru vatanda karşılaştığı sorunların sonucudur, bu yüzden
kurulmuştur. Fabrika kurulsun diye Sakaryalı bir büyüğümüz arazisini
bağışlamış, Sakarya halkından toplanan paralarla o fabrikanın içinde tesis
kurulmuştur. Siz kimin malını kime satıyorsunuz, önce onu söyleyin! 
Hiç
kimsenin değilse bile, o fabrika kurulsun diye dişinden tırnağından artırıp
altınlarını bileziklerini masaya koyan ablalarımızın, annelerimizin ahı
yakanızdan düşmeyecek. Cumhurbaşkanına buradan sesleniyorum: Bu işten vazgeçin.
Aslında çok acı günler yaşıyoruz. Tank Palete 50 milyon dolar bulamıyorlar ama
simitçinin 500 milyon dolarlık borcunu tak diye milletin sırtına yüklüyorlar. 
Ben
de dâhil aklı başında herkes Tank Paletin sözleşmesini soruyor. “500 milyon
dolarlık uçak hediye edilecektir.” mi yazıyor o sözleşmede? Yoksa “Erdoğan’ı
gördükçe aşık oldum. Böyle bir ilahi aşk. Ona her şeyim feda olsun.” diyen iş
adamının sözleri mi? 
Bakın,
burada mesele çok basit. Burada bir mücadele var ve bu mücadele “Varlığım
Tayyip Erdoğan’a feda olsun.” diyenler ile “Varlığım Türk varlığına armağan
olsun.” diyenlerin arasındadır. (İYİ PARTİ ve CHP sıralarından alkışlar)
Bir
mücadele var ve bu mücadeleyi biz kazanacağız. Bu gerçeği görünce neden
bağırdıklarını ya da neden sustuklarını daha iyi anlıyoruz çünkü Türk’e dair ne
varsa sevmiyorlar, çünkü Türkçe düşünemiyor, Türkçe yaşayamıyorlar; Tank Paleti
peşkeş çeken aklın, Türk’ün olduğu her konudaki sessizliğini de yakalıyoruz. 
Konuşmamı
benim için vazgeçilmez olan, bir anlamda da ilahi bir emir olan vazifeyi yerine
getirerek bitirmek istiyorum: “Türk’e dair her konuda sessizler.” dedim. Bakın,
Yüce Rabb’imiz “Bütün müminler kardeştir.” buyuruyor. Bu buyruktan anlıyoruz ki
Müslümanlar arasında ayrım yapılamaz ama Türk’ün her değerine düşman olan bir
iktidar, Filistin’e, Myanmar’a, Cibuti’ye gösterdiği hassasiyeti Doğu
Türkistan’daki Müslüman kardeşlerimizden esirgiyor. Zulüm gören, hayatını
kaybeden Doğu Türkistanlı kardeşlerimize ve İsa Yusuf Alptekin’e Cenab-ı
Allah’tan rahmet diliyorum. 
(Mikrofon
otomatik cihaz tarafından kapatıldı) 
ÜMİT
DİKBAYIR (Devamla) – Bitiriyorum Başkanım.
BAŞKAN
– Tamam, buyurun toparlayın
ÜMİT
DİKBAYIR (Devamla) – Ve Müslümanlar arasında ayrım yapan, bu kadar kutsal bir
mevzuyu bile Çin’le alacak-verecek hesabına kurban eden AK PARTİ Hükûmetini
ayıplıyor ve kınıyorum. Millî sıfatı taşıyan bir Bakanlığın bütçesini
hazırlamak için de konuşmak için de işi doğru yapabilmek için de Türkçe
düşünüp, Türkçe konuşabilmek gerekir. 
Ne
Amerika ne Rusya ne de Çin, her şey Türk’e göre, Türk tarafından, Türk için
yapılmalı diyor, yüce Meclisi saygıyla selamlıyorum. (İYİ PARTİ ve CHP
sıralarından alkışlar)
BAŞKAN
– Söz sırası Muğla Milletvekili Metin Ergun’a ait.
Buyurun
Sayın Ergun. (İYİ PARTİ sıralarından alkışlar)
İYİ
PARTİ GRUBU ADINA METİN ERGUN (Muğla) – Hepinizi saygıyla selamlıyorum. 
Millî
Saraylar İdaresi Başkanlığı bütçesine ilişkin görüşlerimizi sizlerle paylaşmak
amacıyla huzurlarınızdayım. 
Malumlarınız
olduğu üzere, 16 Temmuz 2018 tarihinde Resmî Gazete’de yayımlanan bir
Cumhurbaşkanlığı kararnamesiyle Millî Sarayların yönetimi ve tanıtımı için
Cumhurbaşkanlığına bağlı olarak ve genel bütçeye tabi Millî Saraylar İdaresi
Başkanlığı kurulmuştur. 
Başkanlığın
görev ve yetkilerine ilişkin hükümler incelendiğinde, ilgili sarayların ve
kültürel varlıkların muhafaza ve restorasyonu, müzelere ilişkin tanıtım
faaliyetleri ile ziyaretçi kabul işlemleri gibi hizmetlerin Başkanlık
tarafından yerine getirileceği öngörülmüştür.
Muhterem
milletvekilleri, Ulu Önderimiz Gazi Mustafa Kemal Atatürk’ün cumhuriyetin
ilanıyla birlikte doğrudan gerçek sahibi olan millete geri verdiği millî
varlıklarımız olan saraylar, bahse konu kararnameyle yürütmenin tekeline teslim
edilmiş bulunmaktadır. Bu başlı başına bir tenakuz unsurudur. 
Sarayların
milletin iradesinin teşekkül ettiği kurum olan Türkiye Büyük Millet Meclisine
devri, cumhuriyetimizin kuruluş değerlerini temsil eden en önemli sembollerden
biridir. Günümüzde gerçek sahibi yüce Türk milleti olan millî varlıklarımız
yürütmenin bir idari tasarrufuyla Cumhurbaşkanlığına bağlanmıştır. Açıkça kabul
etmek gerekir ki ata yadigârı millî varlıklarımız, millî iradenin tecelligâhı
olan Gazi Meclisin bağrından koparılarak AK PARTİ iktidarının kurumsal
yansıması olan başka bir sarayın insafına terk edilmiş, tabiri caizse yüce
milletimizin iradesi gasbedilmiştir. Millet egemenliğine yapılan saygısızlığın
yanı sıra, AK PARTİ iktidarı, medeniyetimizin, tarihimizin ve kültürümüzün tüm
dünyaya gururla sergilendiği eşsiz birer mücevher niteliğinde olan millî
saraylara, kültürel varlıklara ve tarihî eserlere de aynı vurdumduymazlık ve
vasıfsız yönetim anlayışıyla yaklaşmaktadır. Şurası bir gerçek ki Millî
Saraylarımız ve tarihî ve kültürel varlıklarımız, Türk İslam medeniyetinin
beşiği olan, yüzyıllar boyunca ilmek ilmek işlenen, yalnızca zaferlerle dolu
şanlı tarihîmizin ve devletin idari mekanizmasının bir tezahürü değildir; aynı
zamanda, medeniyet şuurumuzun, kimlik ve estetik anlayışımızın da bir yansıması
niteliğindedir. Bu mirasın ne pahasına olursa olsun korunması gerektiği, kamu
otoritesinin de bu hususta çok büyük bir sorumluluğu olduğu aşikârdır ancak
varlıklarımızın muhafazası ve restorasyonu süreçlerine liyakatsizliği, rant
hesaplarını ve şahsi çıkarları dâhil etmek, kelimenin tam anlamıyla sanat
tarihîmize ihanet anlamına gelmektedir.
Sayın
milletvekilleri, şunu aklımızdan çıkarmamalıyız ki Millî Saraylarımız da dâhil
olmak üzere, millî varlıklarımızın muhafazasının ve restorasyonunun belli bir
korunma kültürü dâhilinde gerçekleştirilmesi zaruridir. Koruma kültürü, bir
milletin sanat ve estetik anlayışının gelecek kuşaklara aktarılabilmesi için
olmazsa olmaz bir husustur. Bu anlayış, gelecek nesillere verilecek bir hesap,
âdeta bir bilanço niteliğindedir. 
On
yedi yıllık AK PARTİ iktidarının, kültürel varlıkları koruma konusunda da
sınıfta kaldığını üzülerek müşahede etmekteyiz. Biz İYİ PARTİ olarak, milletin
iradesini esas alacak şekilde gerçekleştirilen her türlü tedbir ve muhafaza
işlemini olumlu değerlendirsek de AK PARTİ iktidarı, tarihî varlıklarımızı
muhafaza konusunda da ehil olmadığını kanıtlamış, niteliksiz restorasyon
anlayışıyla millî varlıklarımız gerektiği gibi muhafaza edilememiştir.
Muhterem
milletvekilleri, tarihî yapıların korunmasıyla ilgili en önemli metin olan
Venedik Tüzüğü’nün 9’uncu maddesinde şöyle denilmektedir: “Restorasyon uzmanlık
gerektiren bir iştir. Amacı, anıtın estetik ve tarihî değerini korumak ve
ortaya çıkarmaktır. Restorasyon, kendine temel olarak aldığı özgün malzeme ve
güvenilir belgelere saygıyla bağlıdır. Faraziyenin başladığı yerde restorasyon
durmalıdır.” Bu anlayışa bağlı olarak, İYİ PARTİ olarak, bizim sizlere samimi
tavsiyemiz “restorasyon” adı altında sanat ve tarih katliamı yapmak yerine
bunlara hiç dokunmamanız daha faydalı olacaktır.
Şimdi,
size kültürel varlıklarımızı niteliksiz restorasyon anlayışınızla nasıl tahrip
ettiğinizi, bazı iç burkan örneklerle açıklamaya çalışacağım. 
İlk
olarak, iktidarınız süresince, Selçuklu döneminin önemli eserlerinden ve 1399
yılında şehri istila eden Timur’un hayran kaldığı, Evliya Çelebi’nin “Benzeri
bir daha asla yapılamaz.” dediği, yedi yüz elli yıllık Sivas Gök Medrese’nin
minarelerinde ve minare kaidesinde yer alan mozaik tekniğiyle dekore edilmiş,
geometrik motifli Selçuklu çinileri asit dökülerek yok edilmiş, bununla da
yetinilmeyip tahrip edilen alan maviye boyanmıştır. Açıkçası, cumhuriyetimiz,
hiçbir dönemde, estetik ve ince sanat anlayışından böylesine yoksun bir
iktidarla karşılaşmamış idi. Bu kapsamda, Türk devlet ve yönetim anlayışının en
önemli örneklerini bizlere miras bırakan Selçuklu geleneği AK PARTİ
iktidarından nasibini aldığı gibi, Osmanlı devri eserleri de nasibini almıştır.
Osmanlı İmparatorluğu’nun Lale Devri’ndeki son büyük anıt yapısı ve 18’inci
yüzyıl Osmanlı mimarisinin en belirgin ve seçkin örneklerinden biri olan İshak
Paşa Sarayı, olumsuz hava koşullarını engellemek bahanesiyle, ucube bir yapı
hâline dönüştürülmüş, yapının tavanı restorasyon adı altında cam tavanla
kaplanmıştır. İshak Paşa Sarayı’nın son hâli ve sizin kültür mirasımıza
yaklaşımınız işte bu şekildedir; bu, orijinal hâli, bu da son, camla kaplanmış
hâli. Bunun adına “restorasyon” deniliyor, bunun adına sanat tarihi açısından
katliam denir. (İYİ PARTİ sıralarından alkışlar)
Sanat
tarihimize karşı olan vurdumduymazlığınızın en çarpıcı örneklerinden biri de
1331 yılında Orhan Gazi tarafından camiye dönüştürülerek Türk-İslam
medeniyetini yansıtan güzide örneklerden biri hâline gelen İznik Ayasofya
Camisi’ne takılan cam kapı ve buzlu camlardır. Yüzlerce yıllık İznik Ayasofya
Camisi’nin gelmiş olduğu son durum da bu şekildedir; yine cam kapı, yine
orijinalinden tamamen uzaklaştırılmış hâli. 
AK
PARTİ iktidarı için muhafaza faaliyetlerinin restoratör uzmanların işletiminde
ve bizzat restorasyon elemanlarının çalışmasıyla yapılması ve tarihî
mirasımızın korunması önemli değildir. Açıkçası, iktidar için önemli olan
yandaş müteahhitlerin kazanç elde etmesidir. 
Sanat
ve tarihe saygısızlık bununla da sınırlı değildir. Cenevizlilerden kalan
limanda Ocaklı Ada’nın üzerinde yer alan Ocaklı Kale’de yapılan restorasyon
rezaletine baktığımızda kelimeler kifayetsiz kalmaktadır. Osmanlı
İmparatorluğu’nun denizden gelecek saldırılara karşı gözetleme amacıyla
kullanmış olduğu bu önemli tarihî mirasın restorasyon sonrası ne hâle geldiğine
bir de bu şekilde bakmak gerekir.
Değerli
milletvekilleri, içim acıyarak sizlerle paylaşmış olduğum birkaç örnek buz
dağının yalnızca görünen kısmını yansıtmaktadır. Ufak bir araştırmayla bile bu
örneklere benzer yüzlerce somut restorasyon faciasıyla karşılaşılabileceği
aşikârdır. 
Sonuç
olarak görülmüştür ki yüce Türk milletine ait olan millî sarayları ve kültürel
varlıkları doğrudan yürütmenin tasarrufuna terk etmek sorunu içinden çıkılamaz
bir hâle getirmekte, tarihî mirasımıza sahip çıkmak konusunda hiçbir katkı
sağlamamaktadır. 
Bu
duygu ve düşüncelerle konuşmama son verirken yapmış olduğumuz eleştirilerin ve
tespitlerin muhatabına ulaşması ümidiyle 2020 yılı bütçesinin ülkemiz açısından
hayırlı olmasını temenni ediyor ve hepinizi saygıyla selamlıyorum. (İYİ PARTİ
sıralarından alkışlar)
BAŞKAN
– Söz sırası, İstanbul milletvekili Sayın Ümit Beyaz’a ait.
Buyurun
Sayın Beyaz.
İYİ
PARTİ GRUBU ADINA ÜMİT BEYAZ (İstanbul) – Sayın Başkan, değerli
milletvekilleri; Cumhurbaşkanlığı Strateji ve Bütçe Başkanlığının bütçesi
üzerine İYİ PARTİ adına söz almış bulunuyor, Gazi Meclisimizi saygıyla
selamlıyorum. 
İçinde
bulunduğumuz yüce Meclisin ve bizlerin meşru kaynağı büyük Türk milletidir ve
bizler bu milletin iradesini temsil etmek için buradayız.
Değerli
arkadaşlar, bütçeler, kaynakların kimden toplanacağını, kimlere harcanacağını,
kimlerin ihtiyacının karşılanacağını gösteren belgelerdir. Önümüze getirilen
bütçe teklifi de Adalet ve Kalkınma Partisinin kimden yana olduğunu
açıkça ortaya koyan bir belgedir. Bununla birlikte, bütçe hakkı yani iktidarın
bütçesinin denetimi de vatandaşın iradesinin en önemli yansımalarından biridir.
Biz bekliyoruz ki toplumun talepleri doğrultusunda vatandaşın beklentilerini
karşılamak adına oluşturduğunuz bütçe teklifini burada tartışalım, taahhüt
ettiğiniz kamu hizmetlerini ve bu hizmetleri nasıl finanse edeceğinizi
konuşalım ama üzülerek söylüyorum ki etkisiz hâle getirmek istediğiniz bu Gazi
Mecliste bu imkâna sahip değiliz. Milletvekillerinin, bütçe hakkını kullanmak
için yeterli koşulların oluştuğu kanaatinde değilim. 
Sayın
milletvekilleri, bizler destek verelim ya da vermeyelim, Meclisimizden harcama
yapma ve gelir toplama yetkisi alan Hükûmetin, bu yetkiyi nasıl kullandığını ve
gelecek yılda nasıl kullanacağını bilmek istiyoruz, bunu büyük Türk milleti
adına yapıyoruz. Fakat Meclisimizin diğer faaliyetlerinde olduğu gibi, milletin
denetim hakkı olan bütçe meselesinde de aynı tutum ve davranışlarla karşı
karşıyayız. Komisyondan noktasına virgülüne dokunulmadan önümüze gelen,
muhalefetin itirazlarına kulak vermeyen iktidarın, 2020 bütçesi de şüphesiz
Genel Kurulumuzdan onay alarak hayata geçecek. Yani aslında göstermelik bir
bütçe tartışmaları süreci yaşıyoruz. Çağdaş demokrasilerin en temel ilkesi olan
bütçe hakkının kullanılmaya çalışılmasında bile durumumuz maalesef bu. 
Türkiye’yi
yönettiği süre boyunca, herhangi bir konuda hesap vermek istemeyen Adalet ve
Kalkınma Partisi, milletten toplanan vergilerle oluşturulan bütçede de hesap
vermeye yanaşmıyor. Yürütmenin kamu politikasının nasıl finanse edileceğini ve
nerelere harcanacağını buradan her yıl dinliyor ama sene sonu geldiğinde
karşılaştığımız ağır ekonomik tabloyu görünce, böyle olmadığı gerçeğiyle yüz
yüze kalıyoruz. Yasama organı olan Parlamentonun, yetkilerini kullanabileceği
tek zemin olan Meclisimizin bütçesinin incelenmesi, denetlenmesi adına pek bir
şey yapamıyoruz.
Bildiğiniz
gibi, bütçe hakkı milletin bize emanet en temel demokratik haktır. Millet adına
her kuruşun hesabını sormamız gereken bu demokratik süreçte, Parlamentoda
bulunan biz muhalefet milletvekilleri bu hakkı kullanamıyor, Türkiye’nin
kısıtlı kaynaklarının nasıl ve nerede harcanacağını öğrenemiyor, gereken
denetlemeyi yapamıyoruz. 
Siz
de biliyorsunuz ki “ekonomik yol haritamız” diyerek Meclisimize sunduğunuz bu
bütçeyi önümüzdeki yıl tutturamayacak, ek bütçe talebiyle karşımıza
geleceksiniz. Çünkü 2019 bütçenizin hâli ortada yani kasım ayı verilerine göre
bütçe açığınız 100 milyar dolaylarında. 2020’de bu tablonun değişeceğini
sanmıyorum, ekonomik veriler dikkatli incelendiğinde, 2020 bütçenizin de açık
vereceğini hatta bu açığın daha fazla büyüyeceğini tahmin etmek zor değil. Bu
olası açığı da yine işçiden, memurdan, köylüden, emekliden kısacak, her zaman
yaptığınız gibi elektriğe, doğal gaza, köprü ve otoyollara zam yapacak, kamu ve
sosyal güvenlik harcamalarını daraltacaksınız. Bu sefer bedelli askerlik, imar
affı, yedek akçe de yok. Aklınıza “tasarruf”, “ek gelir” ve “cefa” denilince
vatandaş; “rant” ve “sefa” denilince yandaş geliyor. İnşallah, önümüzdeki dönem
imar barışını, çılgın projenizin kıyısından arazi peşkeş çektiğiniz Katar
Emirinin annesiyle yaparsınız zira milletin ne sizi ne de Arap ortaklarını
sırtında taşıyacak dermanı kalmadı. 
Değerli
milletvekilleri, iktidarın ekonomi kanadından sürekli “mali disiplin” “kemer
sıkma” lafları duyuyoruz fakat bütçeye baktığımızda, bu sözlerle örtüşmeyen ve
kamu yararı olup olmadığını anlayamadığımız kalemlerde artışlar görüyoruz.
Geçen yıl 4 milyar 805 milyon lira olan örtülü ödeneğin yeni bütçede 5 milyar
410 milyon TL’ye çıkarılmasına, 7 milyar 318 milyon lira olan yedek ödenek
toplamının ise 8 milyar 763 milyon liraya çıkarılmasına bir anlam veremiyoruz.
2020 bütçesinin tutacağına kendiniz de inanmıyor olacaksınız ki bütçe
disiplinini bozacağını bildiğiniz hâlde yedek ödenek kullanımını artırmayı
ihmal etmiyorsunuz. Çok açıktır ki bir saray bütçesi yapmışsınız ve mega
projelere kaynak ayırarak yandaşlarınızı da unutmamışsınız.
Sayın
milletvekilleri, ülkemiz on yedi yıldır kötü yönetilmiş, kaynakları heba
edilmiştir. Uyguladığınız yanlış ekonomik politikalarla Türkiye bir bataklığa
sürüklenmiştir. Başta tarım olmak üzere neredeyse her sektörde dışarıya
bağımlıyız. Türkiye'nin faiz yükü her geçen yıl azalmak yerine artmış,
işsizlik, yoksulluk almış başını yürümüştür. Şimdi, içinde hep birlikte
debelendiğimiz bu bataklık da maalesef sizin eserinizdir. Sizler bu ülkenin
sadece siyasal sistemini değiştirmediniz, ekonomik ayarlarıyla da oynadınız ve
sadece yandaşlarınızın beslendiği yeni bir ekonomi düzeni kurdunuz. Biliniz ki
Türk milleti iktidarınız döneminde giderek yoksullaşıyor, yaşam koşulları
giderek ağırlaşıyor. Bir yazar kasa atıldığında ortalığı inlettiniz; sizin
döneminizde açlıktan ve yoksulluktan, maalesef, toplu intiharla karşı karşıya
kalıyoruz, sizler de sesinizi çıkaramıyorsunuz. Evlere yoksulluk sinmiş, görmek
istemiyorsunuz.
Değerli
arkadaşlar, emin olun, yaptığınız bu bütçenin akıbeti ne 2018’dekinden ne de
2019’dakinden farklı olmayacak. Yüzde 5’lik büyüme hedefine göre hazırladığınız
bu bütçe, yüzde 5’lik büyümeyi tutturamazsanız ayakta kalamayacak. “Türk tipi
başkanlık sistemi” dediniz “Hızla kalkınacağız, istikrarı yakalayacağız.” dediniz,
önümüzde ekonomik krizden, yoksulluktan, işsizlikten başka bir şey yok ve çözüm
de üretemiyorsunuz. Türk ekonomisi küçülmüşken, üretim ve yatırım düşmüşken
sizin tek yapabildiğiniz, sürekli altını çizdiğiniz, sokakta hiçbir karşılığı
olmayan mali programlar. 2020 için neye umut bağladığınızı Cumhurbaşkanlığı
Strateji ve Bütçe Başkanı Naci Ağbal’dan dinlerken dehşete kapıldım. Bir
iktidar umutlarını beklentilere bağlar mı? Siz bağlıyorsunuz. Naci Ağbal son
dönemde yapılan küresel açıklamaların bizim gibi gelişmekte olan ülkeler
açısından olumlu getirileri olacağını söylüyor. Global faiz oranları aşağı
gelince finansman koşullarımız düzelecekmiş. Yani akıbetimiz, meşhur Nasrettin
Hoca fıkrasında olduğu gibi “Ölme eşeğim ölme, yonca biter de yersin.” Bütçe planının
geleceğini beklentilere bağlayan ve bunu da bize iyi gelişmeler olarak sunan
bir ekonomi kafasına ne söylenir pek bilemiyorum. Tüm umudunuzu beklentilere
bağlamış, hâlâ mega projelerle vatandaşı uyutacağınızı düşünüyorsunuz. 
Değerli
milletvekilleri, siz sanmayın ki insanlar yalanlarınıza kanıyor, beklentiler
üzerinden ekonomimizin düzeleceğine inanıyor. Yeni vergiler ve zamlarla
boğduğunuz insanlar, Varlık Fonu üzerinden yandaşlarınızı kurtardığınızı da
Ziraat Bankası üzerinden Simit Sarayına el uzattığınızı da görüyor, zarar eden
otoyollarınızın da köprülerinizin de şehir hastanelerinizin de farkında.
Bütçedeki vergi beklentinizle vatandaşı 2020’de zamlarla boğmaya hazırlanan
sizler, yandaş müteahhitlere garanti ödeme yapabilmek için Karayolları Genel
Müdürlüğüne 2020 yılının en büyük ödeneklerinden birini oluşturuyorsunuz. Sonra
da kimsesizlerin kimi olmaya talip oluyorsunuz. Gün gün tükeniyor, kar gibi
eriyorsunuz.
Son
olarak sözlerimi merhum Nihal Atsız’ın dizeleriyle bitirmek istiyorum: 
“Mazideki
zaferlerden kalmadı bir iz;
Döktüğünüz
kanlar oldu bir deniz…
Bir
gün elbet yeni baştan birleştiririz:
Türkmen,
Kırgız, Uygur, Başkurt, Özbek, Kazağı.”
Yaşasın
tam bağımsız Doğu Türkistan. (İYİ PARTİ sıralarından alkışlar)
BAŞKAN
– Söz sırası, Ankara Milletvekili İbrahim Halil Oral’a ait.
Buyurun
Sayın Oral. (İYİ PARTİ sıralarından alkışlar)
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; Diyanet İşleri Başkanlığı bütçesi üzerine İYİ PARTİ Grubu
adına söz almış bulunuyorum. Genel Kurulu saygıyla selamlıyorum. 
Diyanet
İşleri Başkanlığını kuran ve faaliyete geçiren Gazi Mustafa Kemal Atatürk’ü
rahmet ve minnetle anarak sözlerime başlamak istiyorum. Çünkü Diyanet,
maalesef, kendi kurucusunu ne millî bayramlarda ne de vefat yıl dönümünde
yeterli şekilde anmamış, onun için bir Fatiha istemekten bile imtina etmiştir.
(İYİ PARTİ ve CHP sıralarından alkışlar) Cuma hutbelerinde o büyük zata, bir
faniye hayır duası etmeyi çok görmüştür. Oysaki bir beldede cuma namazı kılınması
için o beldenin bağımsız olması şarttır. Küfrün postalları altındaki bir yerde
cuma namazı kılınmaz. Atatürk, Türk milletinin bağımsızlığı için, semalarda
Ezanı Muhammedî’nin okunabilmesi için yapılan millî mücadelenin komutanıdır,
kahramanıdır. (İYİ PARTİ sıralarından alkışlar) Ancak görüyoruz ki Diyaneti
yöneten zihniyet bağımsızlığımızın mimarından değil “Keşke Yunan kazansaydı.”
diyen meczuplardan yana olmayı tercih etmiştir.
Kıymetli
milletvekilleri, cumhuriyet tarihinde yüce dinimizin günlük siyasetin içerisine
bu kadar girdiği başka bir dönem asla olmamıştır. Diyanet bile günlük siyaseti
veri kabul ederek hutbelerini, vaazlarını düzenlemektedir. Bu durum, cami
cemaatinde de tepkiler yaratmaktadır. Bu yüzden cuma namazını terk edenler,
cumaya hiç gitmeyenler, maalesef, artmaktadır.
Bakın,
İmamıazam Ebu Hanife günümüzde İslam dünyasında en çok takip edilen mezhep
imamıdır. Ebu Hanife hem Emeviler hem de Abbasiler döneminde dinin günlük
siyasete alet edilmesine tepki göstermiştir. Kendisine teklif edilen devlet
görevlerini reddetmiştir. Bunun karşılığında işkence görmüş, ancak daima dik
durmuştur. Bu dik duruş da Diyanet İşleri Başkanı olmak üzere, günümüzdeki
bütün âlimlere örnek olmalıdır, örnek olmalıdır diyorum. İslam âlimleri asla
siyasetin baskın gücünden korkmamalıdır. Ebu Hanife’nin uğruna can verdiği dava
bu davadır. Resulullah Efendimiz “Âlimler, peygamberlerin varisleridir.”
buyurmuştur. Başta Diyanet İşleri Başkanı olmak üzere, kirli politik çıkarların
suyuna gidenlere sesleniyorum: İktidarda kalmaya çalışan zümrelerin değil,
Peygamber’in varisi olmayı tercih ediniz. (İYİ PARTİ sıralarından alkışlar)
Unutmayınız ki hadisişerifte belirtildiği üzere “Kıyamet gününde âlimlerin
mürekkebi ile şehitlerin kanı tartılır. Âlimlerin mürekkebi şehitlerin kanından
ağır gelir.” buyuruyor Yüce Peygamber’imiz. Diyanetin bu hadise layık olması
gerekir. 
Kıymetli
milletvekilleri, cumhuriyet tarihinde din eğitiminin ve dinî yayınların en
yaygınlaştığı dönemlerden birindeyiz. Sekiz yıl önce 22 ilahiyat fakültesi
varken, bugün sayı 105’e çıkmıştır. İmam-hatip okullarının sayısı 5.138’i
bulmuştur. 61 ilimizde imam-hatip lisesinin sayısı Anadolu lisesinin sayısını
geçmiştir. Dinî yayınlar yapan pek çok televizyon kanalı, binlerce dinî yayın,
dinî dergi ve neşriyat bulunmaktadır. Dinî her türlü tartışma, kamuoyu önünde
yapılabilecek -Allah’a şükürler olsun ki- özgürlüğe sahiptir. Bu tabloda,
ülkemizde her türlü ahlaksızlığın, yolsuzluğun, şiddetin azalması, inançlı
insanların sayısının, iyiliklerin, güzelliklerin artması gerekmektedir ancak
durumun hiç de böyle olmadığı aşikârdır. Yapılan bir araştırmaya göre, son on
yılda kendisini dindar muhafazakâr olarak adlandıran gençlerin sayısı yüzde
28’den yüzde 15’e gerilemiştir. Yine, imam-hatip öğrencileri arasında yapılan
bir araştırmada, itikadi sorunların arttığı, deizm fikrinin yaygınlaştığı
görülmüştür. Toplumumuzda, özellikle de gençlerde, dinin, toplum hayatından
uzaklaşması eğilimini destekleyenler her geçen gün artmaktadır. “Dindar nesil”
diye yola çıkan iktidar, başara başara nesilleri yüce dinimizden soğutmayı
başarmıştır. Demek ki iktidarın dinî söylemleri en başta yüce dinimize zarar
vermektedir. Demek ki Diyanet İşleri görevini layıkıyla yerine
getirememektedir. Demek ki Peygamber’imizin “Kolaylaştırınız, zorlaştırmayınız;
müjdeleyiniz, nefret ettirmeyiniz.” buyruğuna uygun davranılmamaktadır. İktidar
üzerinden din empoze etmek ya da din üzerinden iktidar sağlamak artık toplumda
geri tepmektedir. Bu durum, zaten dinin özüne de aykırıdır. Diyanet, toplumu
İslamlaştırmaktan önce gönülleri kazanmak zorundadır. 
Değerli
milletvekilleri, Diyanetle alakalı 3 belge üzerinden bazı bilgiler vermek ve
yorum yapmak istiyorum. Bu belgeler, 2018 Yılı Diyanet Faaliyet Raporu, VI. Din
Şûrası Sonuç Bildirgesi ve 2019-2023 Strateji Raporu’dur. VI. Din Şûrası
“Sosyokültürel Değişimin İnanca ve Dinî Hayata Etkisi” başlığıyla
gerçekleştirilmiştir. Şûra Sonuç Bildirgesi’nde, ülkemizdeki dinî hizmetlerin
çağın gereklerini yakalayamadığı, sosyokültürel değişimlerin dinî inançlara zarar
verdiği ifade edilmiştir; ülkemizde dinî alanda yeterli akademik çalışma
yapılmadığı vurgulanmıştır. Diyanetin bu konularda elinde sağlıklı verilerin de
bulunmadığı ifade edilmiştir. Demek ki Diyanet bütçesi hakkıyla
kullanılmamakta. Eksiklikler bizzat Başkanlıkça tespit edilmiştir. 
2018
Yılı Faaliyet Raporu’nda, kurumda zayıf alanlarda personel arasında uyumsuzluk
olduğu, istihdamda eğitimin durumunun dikkate alınmadığı, uzman eksikliklerinin
olduğu ve “adam kayırma” algısının yaygın olduğu konuları yer almıştır.
İnanabiliyor musunuz, Diyanet İşleri Başkanlığı kendi Faaliyet Raporu’nda “adam
kayırma algısı”nın olduğundan bahsetmektedir. Ben, bütün bu sorunları
Cumhurbaşkanı Yardımcımızdan sordum; gelen cevap şu oldu: “Hepsini hallettik.”
Nasıl düzelttiniz diye sordum; maalesef cevap yok. Madem düzelttiniz, aynı
sorunlar neden 2019-2023 Strateji Belgesi’nin 23’üncü sayfasında “İç Kaynaklı
Riskler” başlığı altında durmaktadır? Aynı sayfada personelin yetersiz olduğu,
dinî sorunlara cevap verilmekte geç kalındığı, dinî eğitim sunan personelde
eğitim eksikliği olduğu “zayıf yönler” olarak tarif edilmiştir. Bunlar asla
kabul edilemez. 
2023’te
15 milyar lirayı aşkın bütçe hedefleyen Diyanet İşleri Başkanlığı, kurum bu
hataları yapamaz ve yapmamalıdır. Ben, Diyanet İşlerinin 2023 vizyonunda yeni
hiçbir şey görmedim. Allah aşkına, gören varsa, bilen varsa bunları da
hatırlatmanızı ve öne çıkarmanızı isterim.
Kıymetli
milletvekilleri, Türkiye Cumhuriyeti’nin ortak akılla oluşturulmuş, dinin
objektif verilerine dayanan bir din stratejisi olmalıdır. Bu bir kamu hizmeti
olacaktır. Devleti dinle şekillendirmek için değil, toplumun dinî
ihtiyaçlarında yaşanan yozlaşmayı engellemek için bu yapılmalıdır. Diyanet
İşleri Başkanlığı bu noktada çok önemli bir kurumdur. Ben bu kürsüden, Diyanet
İşleri yönetimini çokça eleştiriyorum ama bu eleştirilerimi dışarıdan biriymiş
gibi yapmıyorum; bunları bir öz eleştiri düşüncesiyle yapıyorum.
Diyanet
İşleri Başkanlığı, çok daha iyi idare edilmelidir ve ona uygun da çalışmalıdır.
Bu noktada Diyanet personeli içindeki adaletsizlikler de giderilmelidir.
Sözleşmeli, geçici, kadrolu, fahri gibi pek çok kadro mevcuttur. Bunların çoğu
aynı işi yapmakta ama farklı haklara sahip durumda bulunmaktadırlar. Kadroluyla
aynı işi yapan sözleşmeliler kadroya geçirilmelidir. 
Alevi
kardeşlerimizin dinî ihtiyaçlarını karşılayacak ödenekler sağlanmalıdır.
Cemevlerini siyasi amaçları için kullanmaya çalışan gruplara izin verilmeyerek
devletin kuşatıcı yüzü gösterilmelidir. Hristiyan, Musevi, Yezidi vatandaşlarımızın
Diyanetle barışık olması sağlanmalı ve onlara da ihtiyaç duydukları hizmetler
Diyanet tarafından uygun bir şekilde verilmelidir.
Sayın
milletvekilleri, bu vesileyle, bütün eleştirilerimizin yanında iyi işleri de takdir etmek bizi mutlu eder. Diyanet
Vakfının yurt sayılarının artırılması, İSAM gibi akademik çalışmalar yapan
merkezlerin faaliyetleri ve diğer faydalı işlerden dolayı…
(Mikrofon
otomatik cihaz tarafından kapatıldı) 
İBRAHİM
HALİL ORAL (Devamla) – Bitiriyorum Başkanım. 
BAŞKAN
– Buyurun, tamamlayın. 
İBRAHİM
HALİL ORAL (Devamla) – ….başta Diyanet çalışanlarını ve Diyanet İşleri
Başkanlığını tebrik ediyor, bütçenin hayırlara vesile olmasını diliyor, yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Özlem Hanım, buyurun.
V.- AÇIKLAMALAR (Devam)
24.- Tokat Milletvekili Özlem Zengin’in, İYİ PARTİ Grubu adına konuşan
milletvekillerine teşekkür ettiğine, İstanbul Milletvekili Abdul Ahat Andican,
İzmir Milletvekili Aytun Çıray, Sakarya Milletvekili Ümit Dikbayır ve Ankara
Milletvekili İbrahim Halil Oral’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin sekizinci
tur görüşmelerinde İYİ PARTİ Grubu adına yaptığı konuşmalarındaki bazı
ifadelerine ve din meselesinin birleştirici bir mesele olarak değerlendirilmesi
gerektiğine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; İYİ PARTİ
milletvekillerine sunumları için, konuşmaları için önce teşekkür ediyorum.
Tabii, pek çok eleştiri var bizlere, onları çok öne çıkan birkaç başlık
üzerinden kısaca değerlendirmek istiyorum.
Şimdi,
Kanal İstanbul Projesi üzerine uzun bir konuşma yapıldı sayın hatip tarafından.
Bu projeye dair itirazlarınız –bu, çok daha uzunca konuşacağımız bir mevzu- bu
konuya dair bütün itirazlar muhakkak ki ciddiye alınacaktır. Bu itiraz etme
meselesini önemsiyorum fakat bu itiraz meselesine yaklaşımda şöyle bir sorun
var: Şimdi “İsmine Kanal İstanbul değil de soygun İstanbul denilmeli.”
diyorsunuz. Yani bu kadar yıldır bu ülkeyi yöneten insanlara, hiç iyi bir şey
yapmamış gibi bir muamele yapmayı çok haksızca buluyorum. Yani “Yapılan her iş
soygun, yapılan her işte muhakkak bir üçkâğıt var…” Böyle bir yaklaşım
içerisinde olamayız yani. Bu kadar itimatsızlık içerisindeysek bize niçin
konuşuyorsunuz? Yani kelimelerin, muhataplarında bir anlamı olması için hiç
olmazsa bir zerre -son hatibe teşekkür ediyorum en azından en son, İSAM’la
alakalı iki güzel cümle duyma imkânımız oldu- yapılan işlerle ilgili olarak en
ufak bir iyilik varsa biraz ondan da bahsetmek lazım. Yani “Bizler mükemmeliz,
en temiz biziz; sizler hırsızsınız, soyguncusunuz.” diyorsanız, kusura bakmayın
yani bu sözcükleri bizim kabul etmemiz mümkün değil. Bizim Türkiye’yle alakalı
düşündüğümüz bütün projeler memleketin faydasınadır. Buna sizin itirazınız
varsa o da başımızın üstündedir. Daha iyisini anlatıyorsunuzdur, daha
faydalısını söylüyorsunuzdur ama bununla alakalı söylediğiniz şeylerde bence bu
üslupla yapmamak lazım. Yani “Kanal İstanbul’un adına başka bir şey söyleyin,
bunu yapmayın.” deyin ama lütfen bunun adına “Soygun İstanbul projesi” demeyin,
dediğiniz zaman iş başka bir yere gidiyor çünkü. 
Şimdi,
geliyoruz, dış politikayla alakalı meseleler…
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – İzninizle Sayın Başkanım…
BAŞKAN
– Buyurun.
ÖZLEM
ZENGİN (Tokat) – Diyorsunuz ki: “Laik dış politika anlayışı.” Doğrusu, bu
tabiri ben daha evvel hiç duymamıştım, ilk defa duydum burada. “Türkiye daha
evvel ara bulucu bir dış siyaset güdüyordu, oradan taraf bir ülke olarak dış
politika yaklaşımına geçti.” diyorsunuz. Şimdi, ne ara buluculuk… Yani bir
konuya dair her zaman ara bulucu bir tavır içinde olamazsınız. Bazı meseleler
vardır ki siz taraf olmak durumundasınızdır. Yani Türkiye, Filistin’le alakalı
bir meselede taraf olduğu zaman suç mu işliyor, Almanya’da yaşayan
soydaşlarımızla alakalı bir meseleyle ilgili tavır ortaya koyduğunda taraf mı
oluyor -ki pek çoğu artık aslında Alman vatandaşı da olmuş insanlarla ilgili
olarak- ya da bir yerdeki bir haksızlıkla, bir yanlışlıkla alakalı bir konuda
fikir beyan ettiği zaman taraf mı oluyor, yanlış bir politika mı izliyor?
Türkiye kendi dış politikası gereği bazı konularda taraftır, bazı konularda da
ara bulucu rolünü üstlenmiştir. Kendi kafanızda bir fikir varken dahi de ara
bulucu olmaya devam edebilirsiniz. 
Zaten,
bu, tarafsızlık meselesini çok anlayamıyorum yani insanlar bir konuda fikir
sahibi olup, taraf olup adil olabilirler, adaletli bir yaklaşım içerisinde
olabilirler. Bu manada bakıldığında, Türk dış politikasının yaklaşımı,
Türkiye’nin öncelikleri üzerine, özgür, bağımsız bir yaklaşım, bir tavır ortaya
koyabilmek üzerinedir; müstakil bir devlet olma iddiasıyla işler yapmaktadır ve
Türkiye Dışişleri Bakanlığı da diğer bakanlıklarımızdan daha farklı değildir.
Yani millet bize iktidar olma iradesini sandıkta verirken nasıl İçişleri
Bakanlığı için irade kullanma imkânı veriyorsa, Millî Eğitim Bakanlığı için
veriyorsa, dış politika için de yani Dışişleri Bakanlığı için de aynı eş değer
oranda bu iradeyi bize vermektedir ve milletten aldığımız iradeyle, yetkiyle
biz bunu yapmaktayız. 
Şimdi,
devamında, tabii burada çok konuşuldu, belki daha da konuşmaya devam edeceğiz…
(Mikrofon
otomatik cihaz tarafından kapatıldı)
BAŞKAN
– Özlem Hanım, buyurun.
ÖZLEM
ZENGİN (Tokat) – Rica edeceğim Sayın Başkanım.
Tank
Palet Fabrikası, şimdi burada Millî Savunma Bakanlığımızın bütçesi görüşülürken
de uzunca dile geldi. Sayın Bakana da soruldu, cevap verdi. Fakat öyle
zannediyorum yani bazı konular bazı vekillerimizin ihtisas alanı, konu ne
olursa olsun aynı noktanın üstünden bir daha, bir daha, bir daha geçiyoruz.
Şimdi, Tank Paletle alakalı hem dinlediklerimden hem okuduklarımdan hem konuya
dair kendimce yaptığım okumalardan şu noktaya geliyorum: Şimdi, bir defa burada
bir mülkiyet devri yok, bunu defaatle konuştuk. Burada tank da yapılmıyor,
burada tankla alakalı palet üretiliyor, modernizasyon yapılıyor ve çok özel
niteliklere sahip işçiler ve mühendisler çalışıyor. Çok özel bir işletme, bir
fabrika burası. Burada mülkiyet devrinden değil, ALTAY tanklarını yapacak olan
firmanın… Bu ALTAY tanklarını yapan başka bir OTOKAR firması, prototiplerini
yapan bir başka firma da vardı. 
(Mikrofon
otomatik cihaz tarafından kapatıldı.)
ÖZLEM
ZENGİN (Tokat) – Bitireceğim Başkanım. 
ARSLAN
KABUKCUOĞLU (Eskişehir) – Sözleşmeyi ortaya koyun, bu tartışma bitsin. 
BAŞKAN
– Buyurun, toparlayın.
ÖZLEM
ZENGİN (Tokat) – Bu firma da bu ürünü geliştirirken, prototipini yaparken aynen
bu fabrikadaki imkânları kullanmıştı. İki sebepten: Çünkü burası; bir, çok
ihtisas isteyen bir mecra; ikincisi, güvenlikle alakalı çok önemli bir alan. O
yüzden oraya kafanıza göre girmek çıkmak mümkün değil ve bu işler olurken de
başından sonuna kadar Millî Savunma Bakanlığımızın denetiminde olan bir
kurumdan bahsediyoruz. Burada söz konusu olan, bu tanklarla alakalı ihaleyi
alan firmanın tankları yaptığı süre içerisinde bu mecrayı kullanmasıdır. Sadece
o kullanmayacak; mesela, yeni ihaleye çıkılan konular var, ASELSAN kullanacak,
HAVELSAN kullanacak, ROKETSAN kullanacak yani bu konuya dair, bu özel ihtisasla
alakalı çalışma alanına dair ihale alan diğer firmalar da burayı kullanmaya
devam edecekler. Tabii bunlar anlatılırken hakikaten anlamakta zorlandığım, son
paragrafta birkaç cümle var yani ne anlama geliyor bilemiyorum.
(Mikrofon
otomatik cihaz tarafından kapatıldı.) 
BAŞKAN
– Buyurun, toparlayın lütfen.
ÖZLEM
ZENGİN (Tokat) – “Türkçe konuşup Türkçe düşünmek…” Şimdi, bazen şöyle şeyler
duyarız yani duyuyorum. Efendim, diyorlar ki: “Mükemmel İngilizce konuşuyor,
mükemmel Fransızca konuşuyor.” Ben diyorum ki o insanlara: “Ben o insanların
Türkçe konuştuklarını dinliyorum, çok özel bir şey göremiyorum yani Türkçesinde
çok özel bir şey göremediğim, İngilizcesini söylese ne olacak, Fransızcasını
söylese ne olacak?” Şimdi “düşünce” dediğiniz şey… Hangi dilde düşündüğünüzün
önemi yok yani Türkçe mi İngilizce mi, hangi dilde düşünürsen düşün, asıl
mesele sizin kavramlarınızın, düşünme şeklinizin, sistematiğinizin yerli olup
olmamasıyla alakalı. Velhasılıkelam, ya, bu Mecliste konuşan herkes Türkçe
konuşuyor -ben öyle görüyorum, başka dilde konuşan yok- ve kendini hayatta
biriktirdiği her tür kavramla beraber ifade etmeye çalışıyor. O yüzden bunları
söylerken, bilemiyorum, ben anlamakta… Bilemiyorum, şaşırdığımı söylemek
isterim.
Şimdi,
bir şeyle tamamlayacağım, Diyanet meselesi… 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZLEM
ZENGİN (Tokat) – Şimdi, Diyanet meselesi hakikaten fevkalade önemli bir mesele.
Türkiye’de yasaklar olduğu günlerde -ki daha düne kadar, 2009 yılına kadar- ben
hukuk fakültesi mezunu olmuş olmama rağmen Marmara Üniversitesi İlahiyat
Fakültesinde yüksek lisans yaptım. Benim için önemli bir tecrübe oldu. Yani
ilahiyat camiası; gitmek, gelmek, yaklaşımlar nasıldır? 
İlahiyat
camiasının hepimizin ortaklaşması gereken bir konu olduğunu düşünüyorum yani
ayrışmamamız gereken bir konu. Çünkü Türkiye’de yapılan bütün araştırmalar
-hani gençler falan, söylüyorsunuz ama- bize Türkiye’de yaşayan insanların dindar
olduğunu söylüyor, kendini böyle tanımlıyor. Yani dinî pratiği olsun ya da
olmasın kendisinin dine dair bir teması var ve dine hürmetkâr. Din bizi
birleştiren bir konu, ayrıştıran bir konu değil. İster namaza gitsin, bayram
namazına ister cumaya ister gitmesin; kendi hiç gitmiyordur, ailesinde hürmet
eden vardır. Günün sonunda “din” dediğimiz mesele bizim ortaklaştığımız bir
mesele. O yüzden… 
(Mikrofon
otomatik cihaz tarafından kapatıldı)
BAŞKAN
– Buyurun Özlem Hanım, buyurun.
LÜTFÜ
TÜRKKAN (Kocaeli) – Sanki biraz uzun oldu gibi. 
ÖZLEM
ZENGİN (Devamla) – Yani yetmiş dakika dinliyoruz Sayın Türkkan, yetmiş dakika.
LÜTFÜ
TÜRKKAN (Kocaeli) – Sabırla dinleyeceğim.
ÖZLEM
ZENGİN (Devamla) – Devamında da şununla bitireyim: Yani bu konuyu, din
meselesini bizi birleştiren bir mesele olarak değerlendirelim ve bu konuya
dair, hakikaten, el birliğiyle daha iyiye dair ne yapabileceksek, hep beraber
bu konu için gayret sarf edelim. 
Teşekkür
ederim.
BAŞKAN
– Buyurun Sayın Türkkan.
25.- Kocaeli Milletvekili Lütfü Türkkan’ın, Tokat Milletvekili Özlem
Zengin’in yaptığı açıklamasındaki bazı ifadelerine, “Kanal İstanbul” ismini
“talan İstanbul” olarak değiştirdiklerine, dış politikada ara bulucu olmanın,
taraf olmanın önemli olduğuna ve İslam’ı referans alarak gelmiş bir siyasi
partinin İslam’a en çok zarar veren parti hâline dönüştüğüne ilişkin açıklaması
LÜTFÜ
TÜRKKAN (Kocaeli) – Öncelikle Kanal İstanbul konusundan bahsetmek istiyorum
size. “Soygun İstanbul” ismini beğenmemiş olabilirsiniz, buna saygı
gösteriyorum. Biz de değiştiriyoruz “talan İstanbul” koyuyoruz. (İYİ PARTİ
sıralarından alkışlar) Tatmin etti mi, bilmiyorum ama neticede orada bir talan
olduğu kesin. Yani “soygun İstanbul” beğenilmemiş olabilir, arkadaşlarımızla
konuştum ben, “Onu biz değiştirelim ‘talan İstanbul’ koyalım.” dediler;
eyvallah, onun ismi bundan sonra “talan İstanbul”dur.
ÖZLEM
ZENGİN (Tokat) – Eş değer kelimeler, şu Türkçe meselesine…
LÜTFÜ
TÜRKKAN (Kocaeli) – Uluslararası, dış politikada ara bulucu olmak… Taraf olmak,
taraf olmak tabii ki çok önemli bir meseledir ama taraf olduğunuz tarafta hep
kaybeden taraf olmak kötü bir örnektir. Bakın, Suriye’de Türkiye taraf
olmuştur. Neydi, “derin strateji” miydi, neydi o, “stratejik derinlik” miydi?
Çınarlı, yapraklı bir partinin Genel Başkanı söylüyor şimdi. 
ÖZLEM
ZENGİN (Tokat) – Sizin bayağı bir temasınız olacak yakında. 
LÜTFÜ
TÜRKKAN (Kocaeli) - Onu siz kendinize şiar edinmiştiniz, burada onunla beraber
hepiniz bağırdınız. Dedik ki: Bakın, bu stratejik derinlik stratejik bir
çukurdur, bu çukurda hepiniz gömülür ve batarsınız.
ÖZLEM
ZENGİN (Tokat) – Genel Başkanınız 20 vekil verecek, çok şey söylemeyin,
ihtiyacınız olur.
LÜTFÜ
TÜRKKAN (Kocaeli) - Bakın, ben bir şey söyleyeyim mi? Siz konuşurken o kadar
sabırla dinledim ki. 
ÖZLEM
ZENGİN (Tokat) – Bu doğru, dinleyeceğim şimdi. 
LÜTFÜ
TÜRKKAN (Kocaeli) – Ya, bu çukurda siz boğulursunuz dedim, dinletemedim. Ben
hatırlıyorum, o dönemde “Ya, arkadaşlar, bakın, Suriye’de ciddi işler oluyor,
bu ciddi işlerde Türkiye doğru hareket etmek zorunda, aksi hâlde Türkiye'nin
kendi üniter devlet yapısını bile sıkıntıya koyacak gelişmeler olabilir, buna
göre önlemler almak lazım.” deyince “Biz üç günde Emevi Camisi’nde namaza
gideriz.” diyen bir Şamil Tayyar vardı burada, tayyare oldu gitti ama Türkiye
hâlâ bu çukurdan çıkamadı. 
Tank
Palet Fabrikasına gelmek istiyorum. Bakın, Reza Zarrab’ı hatırlarsınız değil
mi? Televizyona çıkardınız, kırmızı bir dekorda yanında Türk Bayrağı, sonunda
Reza Zarrab’ı hiçbiriniz savunamadınız. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Türkkan.
LÜTFÜ
TÜRKKAN (Kocaeli) – Her biriniz Reza Zarrab’la olan ilişkilerinizi reddettiniz,
kabul etmediniz yani onun “Para gönderdim.” dediği de kabul edilmedi, “Ben
Cumhurbaşkanıyla görüştüm.” dediğinde de kabul etmediniz, “Ben Başbakanla
görüştüm.” dediğinde de kabul etmediniz, “İçişleri Bakanı’nın oğluyla şöyle
şöyle iş ilişkilerim var.” dediğinde onları da kabul etmediniz; hiçbirini kabul
etmediniz, adama da sahip çıkmadınız. Yarın öbür gün, gelecek günlerde aynı son
Ethem Sancak’ı bekliyor, onu da tanımayacaksınız, ona da sahip çıkmayacaksınız,
onunla olan ilişkilerinizi de reddedeceksiniz. Ethem Sancak’ın sonu da çok
farklı olmayacak. Üstelik “Orada tank yapılmıyor.” dediniz, ben size biraz
sonra fotoğrafını göndereceğim, 2012 yılında orada tank imalatı sırasında Sayın
Başbakan Recep Tayyip Erdoğan’ın kaynak yaparken çekilmiş fotoğrafını ben size
göndereceğim. 
Bakın,
buradaki esas mesele ne, biliyor musunuz? Sözleşmeyi ortaya koyamadınız,
anlatamadınız, söyleyemediniz, sakladınız. Bu konuda tarafların beyanına da
baktığınızda, işte nasıl ortak aldığına, kimi ortak aldığına baktığınızda buram
buram yolsuzluk kokuyor bu proje. Tank Palet Fabrikası buram buram yolsuzluk
kokmuş. Ben sizlerin arasında ciddi anlamda, bu işlerden uzak, bu işlerden asla
gelecek beklemeyen, bu işlerden uzak durmak için çok ciddi çaba sarf eden
arkadaşlarımız olduğunu biliyorum, onları da tek tek tanıyorum. Onlardan ricam,
biraz hukukumuz varsa bu işleri savunmaktan uzak durun diyorum, bu işlerin
içinde olmadıklarını biliyorum onların, savunmaktan uzak durun. Bu işler buram
buram yolsuzluk kokuyor, emin olun. Bunu çok yakın bir tarihte sizler de
göreceksiniz, aynı Reza Zarrab örneğinde olduğu gibi.
Türkçe
konuşup Türkçe düşünmek konusunda size hiçbir şey söylemeyeceğim, İsmail
Gaspıralı’nın bir kitabını hediye edeceğim, oradan okuyun, gerisini size
bırakacağım. (İYİ PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Oldu, çok teşekkür ederim. 
LÜTFÜ
TÜRKKAN (Kocaeli) – Sayın Başkan, son bir cümlem var müsaade ederseniz. 
AYTUN
ÇIRAY (İzmir) – Sayın Başkan…
BAŞKAN
– Grup Başkan Vekiliniz konuşuyor Sayın Çıray.
AYTUN
ÇIRAY (İzmir) – Hayır efendim, böyle bir usul yok. Biz milletin vekiliyiz, grup
başkan vekillerinin dedikodu sahası değil burası. (Gürültüler)
LÜTFÜ
TÜRKKAN (Kocaeli) – Ben dedikodu yapmıyorum, biraz otur, ben dedikodu
yapmıyorum, şu an bütçe üzerinde konuşuyorum .
BAŞKAN
– Grup Başkan Vekiliniz konuşuyor şu anda. 
MUHAMMED
LEVENT BÜLBÜL (Sakarya) – Bir şey söyleyeyim derken bambaşka bir şey söylediniz
ya. 
AYTUN
ÇIRAY (İzmir) – Öyle şey mi olur? Böyle bir usul yok. Doğru söylüyorum
arkadaşlar. Alıyorsunuz sözü, saatlerce, saatlerce milletvekilleri böyle
izliyor. 
MUHAMMED
LEVENT BÜLBÜL (Sakarya) – Hayır, hiç doğru değil, kınıyoruz sizi. 
LÜTFÜ
TÜRKKAN (Kocaeli) – 69’a göre söz isteyin. 
AYTUN
ÇIRAY (İzmir) – Bu milletin Meclisi. Yeni bir usul getirdiniz, yeni bir usul.
2011’den beri Parlamentodayım, böyle bir usul yok arkadaşlar!
LÜTFÜ
TÜRKKAN (Kocaeli) – Sayın Başkan…
BAŞKAN
– Lütfü Bey, buyurun.
LÜTFÜ
TÜRKKAN (Kocaeli) – Diyanetin cuma hutbelerini dinlerseniz, sayın hatibimizin
ne kadar doğru konuştuğunu bir kez daha anlarsınız. Zira, Diyanetin Cuma
hutbeleri okunması için müftülüklere verdikleri emirde, seçim dönemlerinde
seçmeni yönlendirecek hutbeler verilmeye başlandı. Biraz evvel ifade ettiniz,
Diyanet bizim hepimizin ortak paydası olmalı. Çok doğru, katılıyorum ama seçim
döneminde seçmeni yönlendirecek hutbeler verecek noktaya geldiyse, bu, hepimizin
olmaktan uzaklaşır, sadece iktidarın Diyaneti olur ve yazık edersiniz,
insanların inançlarına yazık edersiniz. İslam’ı referans alarak gelmiş bir
siyasi parti, İslam’a en çok zarar veren bir parti hâline dönüştü maalesef. 
Teşekkür
ediyorum Sayın Başkan. 
AYTUN
ÇIRAY (İzmir) – Sayın Başkan…
BAŞKAN
– Sayın Çıray, grup başkan vekilleriyle yapılan bir görüşmeyle bütçe
çalışmalarımız planlanmış durumda. Dolayısıyla yanlış bir… 
AYTUN
ÇIRAY (İzmir) – Sayın Başkan, ben Tüzük’ten doğan hakkımı, milletin bize, milletvekillerine
verdiği hakkı kullanmak istiyorum. Burada kendi kendimize usul belirleyemeyiz. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
26.- Manisa Milletvekili Özgür Özel’in, Plan ve Bütçe Komisyonunda
görüşülmek üzere TBMM’ye sunulan torba yasa teklifi içerisindeki Anayasa’ya
aykırı olduğu gerekçesiyle iptal edilen güvenlik soruşturmasıyla ilgili yeni
düzenlemenin Anayasa Komisyonunda görüşülmemesinin kabul edilemez olduğuna ve
Millî Sarayların Cumhurbaşkanlığına devredilmesiyle lojmanda oturan personelin
mağduriyetine ilişkin açıklaması
ÖZGÜR
ÖZEL (Manisa) – Sayın Başkan, daha önce İYİ PARTİ Grubu konuşurken araya
girmemek için bekledim ama aslında hem sizden hem Sayın Meclis Başkanından
öncelikle bir konuya müdahale etmesini bekliyoruz, o da şu: Yarın Plan ve Bütçe
Komisyonu çalışacak, yeni bir torba geldi çünkü. Cumartesi günü de Meclisin bu
konuda çalışması öngörülüyor. Ama bu torba yasanın içinde Anayasa Mahkemesi
tarafından grubumuzun başvurusuyla iptal edilmiş olan güvenlik soruşturması
maddesinin yerine yeni bir madde konuluyor. 
Bu
içerikle ilgili çok konuşuruz, oralara asla girmeyeceğim ama Meclis Başkanlığı
tarafından bu torba yasa, bu kalitesiz yasama anlayışının da bir devamı olarak
esas komisyon olarak Plan ve Bütçeye yollanmış ve Anayasa Komisyonuna havale
dahi edilmemiş. Oysa bir güvenlik soruşturması meselesi doğrudan bir Anayasa
meselesidir. Kaldı ki ayrıca Adalet Komisyonuna da yollanmamış. İçişleri
Komisyonuna yollanmış ama İçişleri Komisyonu Başkanı da çağrı yapmıyor. 
Şimdi,
bu kadar hassas bir konuda Anayasa Mahkemesi ne dedi? “OHAL KHK’siyle yapılan
düzenleme Anayasa’ya aykırı.” Hepimiz açısından bağlayıcı ama “Anayasa’ya
aykırı” diye iptal edilen bir maddenin Anayasa Komisyonundaki her partiden çok
değerli arkadaşlarımızın uzmanlık alanları olan bu konuda fikirleri alınmadan
Plan ve Bütçe Komisyonunda düzeltilebilir mi? Bu, kabul edilemez. 
BAŞKAN
– Şu anda Komisyonda mı, geldi mi Komisyona? 
ÖZGÜR
ÖZEL (Manisa) – Plan ve Bütçeye gitti, Anayasa ve Adalete yollanmadı.
Beklentimiz, bunun mutlaka Anayasa ve Adalet Komisyonlarına havale edilmesi,
eğer edilmezse bu Komisyonların olağanüstü toplanıp Başkanlıktan İç Tüzük 38’in
(3)’üncü fıkrası gereğince talepte bulunmaları, bunun yanında Plan ve Bütçe
Komisyonunda yarın 38’in (1)’inci fıkrasında kendisine verilen imkân dâhilinde
bunu Anayasa Komisyonuna sevkini talep etmesidir. Aksi durum… Akıl almaz bir
şey! “Anayasa’ya aykırı” diye iptal edilip Meclise görev veriliyor “Plan
Bütçeciler baksın…” Öyle bir şey olmaz. 
(Mikrofon
otomatik cihaz tarafından kapatıldı) 
BAŞKAN
– Konuyu Meclis Başkanıyla görüşeceğim şimdi ara verince.
ÖZGÜR
ÖZEL (Manisa) – Sayın Başkan, teşekkür ederim. 
FATMA
KURTULAN (Mersin) – Sayın Başkan…
ÖZGÜR
ÖZEL (Manisa) – Sizin ve Meclis Başkanımızın ve Cumhurbaşkanı Yardımcısının
doğrudan ilgi alanı olan bir konuyu görüşüyoruz. Millî Saraylar
Cumhurbaşkanlığına devredildi. Yanlış mı? Yanlış. O konudaki görüşlerimizi
söyledik mi? Söyledik. Ama bir ikincil mağduriyet var burada, 441 personelini
daha sonra yapılan düzenlemeyle Meclise bıraktılar. Sayın Başkanım, bu
personel; çocuğu olan, bebeği olan, imkânı dar bir personel, bunları karda
kışta Cumhurbaşkanlığı lojmandan çıkarıyor, diyor ki: “Çıkın kardeşim.”
Personelden mahkemeye gidip yürütmeyi durdurma alan olmuş, daha sonra bunun
üzerine Cumhurbaşkanlığı bütün gücüyle, maalesef de Cumhurbaşkanının yargı
üzerindeki etkisi de ortadayken… Bu sefer, yürütmeyi durdurma kararı vermeye
korkan hâkimler var, bazı arkadaşlar duruyor. Altı aylık bebeğiyle dışarıda.
Ha, bak, bir şey söyleyeyim Sayın Cumhurbaşkanı Yardımcısı, Türk Silahlı
Kuvvetleri GATA’nın devrinde Sağlık Bakanlığı dedi ki “Lojmanlar bize geçti,
çıkın.” Vallahi TSK uğraştı, uğraştı, personelini o lojmandan çıkartmadı.
Meclis bunda gayret göstersin. Meclis Başkanı ile Cumhurbaşkanı Yardımcısı bu
411 personelden lojmanda kalan az sayıda personeli karda kışta dışarıya
atıyorsa bu iş değil yani. Bunu da burada görüşmemiz lazım. Bu konuda bütün
herkesten ve özellikle bu konulara çok hassasiyet gösteriyorsunuz, sizlerden
beklentimiz var.
(Mikrofon
otomatik cihaz tarafından kapatıldı)
BAŞKAN
– Ben de çok teşekkür ederim.
IV.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Celal Adan’ın, Millî Sarayların
Cumhurbaşkanlığına devredilmesiyle lojmandan faydalanan personelin haklarının
korunmasıyla ilgili duyarlılıklarının devam ettiğine ilişkin konuşması
BAŞKAN
- Sabahleyin Erkan Akçay Bey de bu konuyla ilgili bize bir not gönderdi.
Personelin haklarının korunmasıyla ilgili duyarlılığımız devam ediyor. İnşallah
faydalı olur.
ÖZGÜR
ÖZEL (Manisa) – Tamam Sayın Başkan, teşekkür ediyorum.
BAŞKAN
– Sayın Türkkan, buyurun.
V.- AÇIKLAMALAR (Devam)
27.- Kocaeli Milletvekili Lütfü Türkkan’ın, gruplar adına konuşmalar
tamamlandıktan sonra Grup Başkan Vekillerine söz hakkı tanınması yönünde
prensip kararı alınmasının İç Tüzük’ün 69’uncu maddesinin ihlali anlamına
gelmemesi, kendisine sataşıldığını ifade eden milletvekillerine de söz hakkı
verilmesi hususunun devam etmesi gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, bütçe görüşmelerinde Grup Başkan
Vekillerinin, kendi aralarında yaptığı görüşmeyle, hatiplerin arkasından,
bitiminde kanaatlerini belirtmesi yönünde bir prensip kararı almıştık ama bu,
İç Tüzük’ün 69’uncu maddesini ihlal anlamına gelmemeli. 69’uncu maddeye göre,
hangi konuşmadan dolayı kendisine sataşıldığını söyleyen arkadaşlara da söz
verilmesi konusu da devam etmeli diye düşünüyorum.
Teşekkür
ederim. 
BAŞKAN
– Buyurun Sayın Kurtulan…
ÖZLEM
ZENGİN (Tokat) – Sayın Başkan, bize de çok sataşma vardı, arkadaşlarımıza söz
aldırtmadık bu manada, onlara da söz verelim o zaman yani.
ÖZGÜR
ÖZEL (Manisa) – Şahsına sataşıldı mı?
ÖZLEM
ZENGİN (Tokat) – Vardı yani.
ÖZGÜR
ÖZEL (Manisa) – Her ne kadar Grup Başkan Vekilleriyle ilgili
değerlendirmesinden çok üzüldük ve rencide olduksa da şahsına sataşılan
milletvekillinin İç Tüzüksel hakkına biz de saygılıyız.
ÖZLEM
ZENGİN (Tokat) – Hayır, Sayın Başkanım, o zaman…
AYTUN
ÇIRAY (İzmir) – Ben usul ve sataşmadan söz istiyorum. 
ÖZGÜR
ÖZEL (Manisa) – Ama Sayın Aytun Çıray’ın, Grup Başkan Vekillerine bir özür
borcu olduğunu da düşünüyoruz.
ÖZLEM
ZENGİN (Tokat) – Hayır, Sayın Başkanım…
28.- Mersin Milletvekili Fatma Kurtulan’ın, Anayasa’ya aykırı olduğu
gerekçesiyle iptal edilen güvenlik soruşturmasıyla ilgili maddenin önce Adalet
Komisyonunda görüşülmesi hususunda Meclis Başkanlığının çaba göstermesinin
önemli olduğuna ilişkin açıklaması
FATMA
KURTULAN (Mersin) – Teşekkürler Sayın Başkan.
CHP
Grup Başkan Vekili arkadaşımızın da değindiği konuya ben de değinmek isterim.
Cumartesi günü görüşmeyi tasarladığımız, düşündüğümüz bir teklifteki bir
maddenin sıkıntılı olduğunu, daha önce Anayasa Mahkemesinin iptal ettiğini,
şimdi tekrar, yeniden bir torba yasa teklifi içerisine dâhil edileceğini
görüyoruz. Bu anlamda, bundan bir saat kadar önce Adalet Komisyonu üyesi
arkadaşlarımız Adalet Komisyonu Başkanlığına bir dilekçeyle başvuru yaptılar
bunun en azından Adalet Komisyonunda görüşülmesi gerektiği yönünde. Zaten
binlerce kamu görevlisinin mağduriyet alanını teşkil eden bu maddenin tümüyle
buradan çıkarılması, gündeme gelmemesi yönünde grup olarak biz de talep
ediyoruz. Meclis Başkanlığının bu konuda bir çaba içerisine girmesi önemli
olacaktır.
Teşekkürler.
BAŞKAN
– Sayın Çıray, yerinizden söz veriyorum.
Buyurun.
ÖZLEM
ZENGİN (Tokat) – Ama Sayın Başkanım, bizim arkadaşlara da verelim; bakın,
burada beklediler.
BAŞKAN
– Tamam, sabaha kadar, kim söz istiyorsa vereyim ben.
ÖZLEM
ZENGİN (Tokat) – Öyle olmaz ki Başkanım.
29.- İzmir Milletvekili Aytun Çıray’ın, Meclisin işlevsiz hâle
getirildiğine ve milletvekillerinin kendilerine yapılan sataşmaları
cevaplayamayacak acziyette olmadığına ilişkin açıklaması
AYTUN
ÇIRAY (İzmir) – Sayın Başkan, Türkiye Büyük Millet Meclisinde 2011’den beri bu
milletin iradesi ve Allah’ın şeyiyle görev yapıyoruz. Böyle bir usulle uzun
zamandır bu Mecliste ilk defa karşılaşıyoruz. Milletvekilleri âdeta… Zaten
Millet Meclisi işlevsiz hâle getirildi, milletvekilleri de kendilerine yapılan
sataşmaları cevaplayamayacak acziyette değiller, cevaplayabilirler. Yani
dolayısıyla bir konu açılıyor, o konu kapanmadan söz veriliyor, dakikalarca o
konudan o konuya, o polemikten o polemiğe, esası kaybediyoruz. Burada dış
politikayla ilgili konuşan benim, bu cevabı ben verebilirim.
BAŞKAN
– Verin artık ya.
AYTUN
ÇIRAY (İzmir) – İşte, diyorum ki: Mesela, Filistin meselesini hanımefendi
söyledi, hâlâ biz Sayın Cumhurbaşkanının Gazze’ye gitmesini bekliyoruz, bilmem
kaç sene önce ağustosta gidecekti. Bu arada, Filistin’de Türk milleti hakikaten
her zaman samimiyetle Filistin haklarını savunmuşken Filistin’in kimlerin
yanında yer aldığını, son Kıbrıs meselesinde ve başka meselelerde gördük. 
(Mikrofon
otomatik cihaz tarafından kapatıldı) 
BAŞKAN
– Grup Başkan Vekili zaten ifade ettiler. Biz bunu böyle devam ettirirsek
hiçbir kararı geçiremeyiz. 
ÖZLEM
ZENGİN (Tokat) – Sayın Başkanım, ben söz istiyorum, bütün arkadaşlarıma söz
istiyorum, Ahmet Hamdi Çamlı’ya. 
AYTUN
ÇIRAY (İzmir) – Ama zaten bana oradan söz vermeniz lazımdı. 
BAŞKAN
– Söyleyeceğinizi söylediniz zaten Sayın Çıray ya! 
AYTUN
ÇIRAY (İzmir) – Bana oradan söz vermeniz lazım. 
BAŞKAN
– Buyurun kardeşim… Kimseye söz vermiyorum burada, herkes, grup başkan
vekilleri yerinden söz alıyor. 
Buyurun,
devam edin. 
AYTUN
ÇIRAY (İzmir) – Arkadaşlar, milletvekillerine ihtiyaç yoksa birer vekâlet
verelim, grup başkan vekilleri… 
BAŞKAN
– Sayın Çıray, biraz dikkatli konuşun. 
AYTUN
ÇIRAY (İzmir) – Gayet dikkatli konuşuyorum ben. 
BAŞKAN
– Ben Meclisi yönetiyorum, milletvekilleri çok değerli. 
AYTUN
ÇIRAY (İzmir) – Eee…
BAŞKAN
– Bir karar alındı, Grup Başkan Vekiliniz de bu karara katıldı. Dolayısıyla… 
AYTUN
ÇIRAY (İzmir) – Efendim, o bizim sayın Grup Başkan Vekilimizin katılması… 
BAŞKAN
– Buyurun, konuşun siz. Buyurun, anlatın. 
AYTUN
ÇIRAY (İzmir) - …bizim haklarımızı kısıtlamayı gerektirmez. 
BAŞKAN
– Buyurun cevap verin. 
Sayın
Çıray, cevap verin. 
AYTUN
ÇIRAY (İzmir) – Ben millet adına konuşuyorum, eğer konuşturmak istemiyorsanız
da konuşmam. 
BAŞKAN
– Buyurun. 
AYTUN
ÇIRAY (İzmir) – Konuşmuyorum. Al! 
ERKAN
AKÇAY (Manisa) – Sayın Başkan, yeterince takip etmediği için bu yanılgıya
düşüyor sayın milletvekili. 
ÖZLEM
ZENGİN (Tokat) – Sayın Başkan… 
BAŞKAN
– Sayın Zengin, toparlayalım. 
30.- Tokat Milletvekili Özlem Zengin’in, belirlenen kurallara uyulması
gerektiğine ve Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
ÖZLEM
ZENGİN (Tokat) – Sayın Başkanım, şunu önemsiyorum: Kural koyuyorsak kurala
uymalıyız. 
BAŞKAN
– Uyuyoruz. 
ÖZLEM
ZENGİN (Tokat) – Eğer ortaya çıkarak -ne diyelim- bir tür baskın yaparak eğer… 
BAŞKAN
– Sayın Zengin, bizim Meclisi nasıl yönettiğimiz konusundaki iradeyi bana
hatırlatmanız beni üzer, herkes için söylüyorum. Burada biz bir gayretin
içerisindeyiz. (MHP sıralarından alkışlar) Türkiye Büyük Millet Meclisinin,
onurunu, şerefini, haysiyetini kendi haysiyetimiz kabul ediyoruz, büyük sabırla
yönetiyoruz. Şimdi, Özgür Bey burada, Erkan Akçay burada, Lütfü Türkkan Bey
burada, siz buradasınız. 
GARO
PAYLAN (Diyarbakır) – Fatma Kurtulan burada. 
BAŞKAN
- Bir milletvekiline söz vermeyince büyük üzüntü duyuyorum zaten. Benim
işleyişim bu ama bütçede bir hassasiyet gösterildi, ona riayet edelim. 
Buyurun
Sayın Zengin. 
ÖZLEM
ZENGİN (Tokat) – Sayın Başkanım, bakın, size hürmetim sonsuz, biliyorsunuz, her
zaman, gıyabınızda da yüzünüze de. Fakat, bizim burada arkadaşlarımız -bakın,
biraz evvel saldırılar oldu- yanımıza geliyorlar… Biz rica ediyoruz yani bizim
arkadaşlarımızın kabahati ne, onlar da cevap vermek istiyor. Herkesin kendine
göre… Ahmet Hamdi Çamlı cevap vermek istedi, Sayın Yılmaz cevap vermek istedi. 
BAŞKAN
– Ahmet Hamdi Çamlı sevdiğim bir milletvekili ama Özgür Özel adamı övdü.
ÖZLEM
ZENGİN (Tokat) – Evet.
BAŞKAN
– Neye cevap verecekti onu merak ediyorum. (MHP sıralarından alkışlar)
ÖZLEM
ZENGİN (Tokat) – Onu bilemeyiz, onu bilemeyiz. Madem talebi var.
BAŞKAN
– Buyurun.
ÖZLEM
ZENGİN (Tokat) – Eğer söz vereceksek herkese söz verelim, vermeyeceksek
vermeyelim.
Şimdi,
ben şunu ifade etmek istiyorum Sayın Başkanım: İç Tüzük'ün 23’üncü maddesine
göre, Başkanlığın yani Mecliste bulunan Başkanımızın kendi takdirinde. Ben
anlıyorum, biz de iletelim kendisine, Özgür Bey’e fakat kendisi de biliyorlar
ki yani bu konuya dair, mali yükümlükleri olan başka maddeler teklifte olduğu
için, bu sebeple Plan ve Bütçe Komisyonuna gitti. Kendileri taleplerini
iletirler, eğer Başkanlığın böyle bir takdiri olursa, o da ayrıca
değerlendirilir.
Şimdi,
ayrıca, yargının bağımsız olmadığından bahsettiniz. Bakın, biraz çelişiyorsunuz
yani Anayasa Mahkemesi sizin talebiniz doğrultusunda karar verdi, sizin
lehinize bir karar verdi. 
ONURSAL
ADIGÜZEL (İstanbul) – Bozuk saat bile iki defa doğruyu gösterir.
ÖZLEM
ZENGİN (Tokat) – Şimdi, burada verilen karar da aslında bir iptal kararı değil,
kararları da doğru anlatmak lazım. Anayasa Mahkemesi “Bu konuya dair yapılan
düzenlemede bir kanun düzenlemesi yapmalısınız.” dedi yani “Kanunla bir çerçeve
çizmelisiniz.” dedi, iptalden bahsetmedi, “Bir kanuni dayanağa ihtiyacınız
var.” dedi. Biz de bu sebeple, geç kalmamak için, bir an evvel bu kanuni
düzenlemeyi yapalım diye konuştuk, içeriği de zaten kanunu yaparken hem
komisyonlarda hem de Genel Kurulda tartışacağız.
Teşekkür
ediyorum.
BAŞKAN
– Teşekkür ediyorum.
Birleşime
on dakika ara veriyorum.
Kapanma Saati: 19.01
ÜÇÜNCÜ OTURUM
Açılma Saati: 19.17
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Üçüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
– Komisyon yerinde. 
Sıra
Milliyetçi Hareket Partisi Grubu adına yapılacak konuşmalardadır. 
İlk
söz, Konya Milletvekili Sayın Mustafa Kalaycı’ya aittir. 
Buyurun
Sayın Kalaycı. (MHP sıralarından alkışlar) 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
Cumhurbaşkanlığı ve bağlı kuruluşları bütçeleri üzerine Milliyetçi Hareket
Partisi Grubu adına söz aldım. Bu vesileyle yüksek heyetinizi ve ekranları
başında bizleri izleyen aziz milletimizi hürmetle selamlıyorum.
7-17
Aralık tarihleri arasında Konya’da gerçekleştirilen Hazreti Mevlâna’nın 746’ncı
Vuslat Yıl Dönümü Uluslararası Anma Törenlerinde bu akşam Şebiarus merasimi
icra edilmektedir. Hazreti Mevlâna‘yı 746’ncı vuslat yıl dönümünde rahmetle,
minnetle, şükranla anıyorum. Onun bizlere bıraktığı mirasın, millî birlik ve
manevi kalkınmamız için eşsiz imkânlar sunduğuna inanıyor, Şebiarus’un
hayırlara ve güzelliklere vesile olmasını Cenab-ı Allah’tan niyaz ediyorum.
Vuslat
törenlerinin bu yılki ana teması “Vefa vakti” olarak belirlenmiştir. Hazreti
Mevlâna diyor ki: “Sevgide çekilen cefada binlerce vefa var.” Konya vefalı
şehirdir, Konya sevgi ve hoşgörü şehridir, Konya Mevlâna şehridir. Selçuklu’nun
payitahtı, Anadolu’nun vatan yapılmasında ve kurtuluş mücadelesinde büyük bir
rol üstlenen Konya, gerek ecdadına gerekse millî ve manevi değerlerine her
zaman vefalı olmuştur. (MHP ve AK PARTİ sıralarından alkışlar)
Vefa,
başta Yüce Rabb’imize olmak üzere, üzerimizde hakkı bulunan her varlığa karşı
insani, vicdani ve imani borcumuzu ödeme gayretinde olmamızdır. Vefa aynı
zamanda asil bir duygudur. Karakter bozgununa uğramış, nefis saldırısı ve
menfaat tasallutu altında kalmış kimseler için, vefa ancak bir isim, sadakat bir
aldatmanın bahsidir. Zira, vefa ve sadakat, insanların hayatları boyunca
ihtiyaç duydukları üstün ahlak özelliğidir. Vefa, esasen, inandığı değerler
uğruna anadan, yârdan, serden geçmektir. Bugün bağımsız ve hür yaşıyorsak,
şanlı ecdadımızın ve şühedanın sayesindedir. Şühedaya hem vefa hem vatan hem de
minnet ve şükran borcumuz vardır. 
Türk
milleti son yıllarda yine çok zorlu ve çetin günler yaşamaktadır. Ülkemiz işgal
girişimine maruz kalmıştır. Terör saldırıları, şehirlerimizde patlatılan
bombalar, isyan denemeleri, darbe girişimi, ekonomimizi çökertme teşebbüsleri
millî bekamızın ciddi tehlikelerle karşı karşıya kaldığını gözler önüne
sermiştir. 
15
Temmuz hain darbe girişimini asla unutmayacak ve unutturmayacağız. O kanlı
gecede yaşananların tekerrür etmemesi hem bizim hem de bizden sonraki
nesillerin boynunun borcu, ecdada ve şühedaya vefanın gereğidir. Hamdolsun,
bekamıza yönelik her türlü tehdit ve tehlikeler boşa çıkarılmış, oynanan
oyunlar ve tuzaklar bozulmuştur. Türk milleti, ülkemize yönelik tehlike ve
riskleri, bekamız üzerinde oynanan oyunları ve yönetim sistemimizdeki sorunları
da görerek 16 Nisan 2017’de Cumhurbaşkanlığı hükûmet sistemini onaylamış,
geleceğini bu sistemin ruhuna göre planlamıştır.
Emperyalizmin
sınırlarımıza demirlediği, ülkemizle ilgili kirli senaryo ve karanlık
planlamalar yaptığı bir dönemde milletimiz bekasına, beraberliğine ve kaderine
sahip çıkmıştır. Bu vesileyle, bu cennet vatanı bizlere emanet eden, mukaddes
değerlerimiz uğruna canlarını feda eden aziz şehitlerimize Allah’tan rahmet
diliyorum, kahraman gazilerimizi minnet ve şükran hislerimle anıyorum. Cenab-ı
Mevla hepsinden razı olsun.
Değerli
milletvekilleri, Türkiye yaklaşık on yedi aydır Cumhurbaşkanlığı hükûmet
sistemiyle yönetilmektedir. Yeni sistemde yürütme Meclis içinden çıkmamakta,
güvenoyunu bizzat milletten almaktadır. Yürütme görev ve yetkisi seçimle
verilmekte ve yine ancak seçimle değiştirilebilmektedir. Buna da doğrudan
milletimiz karar vermektedir. Dolayısıyla, yeni sistemle birlikte hükûmet
tartışmaları dönemi sona vermiştir. Eğer parlamenter sistem olsaydı,
yaşadığımız bu sancılı süreçte de hükûmet değişikliğine zorlama
yapılabilecekti. Bazı çevrelerin yeni sistemle ilgili karın ağrılarının bir
nedeni de budur. Parlamenter sistemde birtakım iç ve dış vesayet odaklarının
tasarımıyla nasıl hükûmetler kurulduğunu, nasıl değiştirildiğini ve nasıl
düşürüldüğünü Türk milleti defalarca yaşamıştır. Bakınız, 1946 ila 2018 yılları
arasında, yetmiş iki yılda 51 hükûmet görev yapmış olup hükûmetlerin ortalama
ömrü yaklaşık bir yıl beş ay düzeyindedir. Koalisyon ve hükûmet tartışmaları,
hükûmet krizleri ve Cumhurbaşkanı seçimlerinde yaşanan sorunlar yönetim
sisteminde tıkanıklıklara yol açmış, önemli zaman kayıplarına ve
istikrarsızlıklara neden olmuştur. Siyasal istikrarsızlıklar, Türkiye’yi
ekonomik ve sosyal yönden de olumsuz etkilemiş, hatta demokrasi dışı
müdahalelere zemin hazırlamıştır. Türk milleti, darbelerin çok acı ve ağır
faturalarına katlanmak durumunda kalmıştır. Darbeler, her defasında Türkiye’yi
tarihin gerisine itmiş, on yıllarımızı kaybettirmiştir. İşte, Cumhurbaşkanlığı
hükûmet sistemiyle parlamenter sistemin ağırlıkları tasfiye edilmiş,
dezavantajları giderilmiştir. Böylelikle, siyasi, ekonomik ve demokratik
istikrarın yolu açılmış; hızlı işleyen, çabuk karar alan, sorunların çözümüne
ve Türkiye'nin gelişmesine odaklı bir yönetim yapısı tesis edilmiştir. 
Yeni
sisteme yönelik eleştiriler, genel olarak parlamenter sistem bakış açısıyla
yapılan değerlendirmelerden kaynaklanmaktadır. Bunun dışında, samimi ve iyi
niyetli olmayan, tutarsız ve dayanaksız iddialar da dile getirilmektedir.
Cumhurbaşkanlığı hükûmet sistemini karalamak için gerek 16 Nisan halk oylaması
gerekse 24 Haziran seçimleri sürecinde de asılsız ve mesnetsiz iddialar gündeme
getirilmiştir. Vatanımız işgalin eşiğinden henüz döndürülmüş iken “Türkiye'nin
beka sorunu yok.” bile dediler, beka konusunu sürekli dillerine dolayıp alaya
aldılar. Referandum ve seçim süreci boyunca “Eyalet sistemi gelir, ülke
bölünür.” dediler. “Cumhurbaşkanı ‘Asgari ücreti, emekli aylığını 500 lira
yaptım, muhtarlıkları feshettim.’ diyecek.” dediler. Bir de sanki önceden
kendileri atıyormuş gibi “Cumhurbaşkanı, valileri, büyükelçileri, müsteşarları,
genel müdürleri atayacak.” dediler. Meclisin kararı olmadan uygulanamayacağı
açık olduğu hâlde “Cumhurbaşkanına OHAL yetkisi veriliyor.” dediler. Daha neler
neler… Ama aziz milletimiz bunlara hiç inanmamış, tezvirat ve dedikodularına
değer vermemiştir. 
Şimdi,
yine, içi boş ve kuru laflarla, tüm yetkilerin tek kişiye verildiği, Meclisin
etkisizleştiği ve itibarsızlaştığı, yargının tarafsız ve bağımsız olmadığı
yönünde algı operasyonu yapılmaktadır. Klişe ve şablon ezberlerle “rejim
değişikliği”, “ucube sistem” gibi ithamlarda bulunarak sonuç alacaklarını
sananlar yine büyük bir yanılgı içindedir. Yeni sistemi itibarsızlaştırmak
isteyenler millet nezdinde ancak kendi itibarlarına zarar verirler, olan da
budur. Türk milleti, sağlam ve şaşmaz bir iradeye, feraset ve basirete sahip
necip bir millettir. Cumhurbaşkanlığı hükûmet sisteminin sahibi de aziz
milletimizdir. Milletini tanımayan, millete tepeden bakan ve milleti
küçümseyen, bir şeyden anlamaz sanan anlayıştan uzaklaşılmalı, milletimize
güvenilmeli, millî iradeye saygı duyulmalıdır. Yeni sistemde, Cumhurbaşkanının
arkasında millî iradenin çoğunluğunun kararının bulunduğu da asla
unutulmamalıdır. 
Bakınız,
2007 yılında, Meclis yüzde 65 oy çoğunluğuyla Cumhurbaşkanı seçtiğinde bu karar
Anayasa Mahkemesine götürülüp iptal ettirilmiş, bu ülkeye 367 hukuk garabeti
yaşatılmıştı. O gece 27 Nisan e-muhtırası verilmiş ve birileri de bu bildiriye
destek vermişti. Yine, 2008 yılında, Meclis başörtüsü yasağını kaldırmak için
yüzde 75 oy çoğunluğuyla Anayasa değişikliği yaptığında “411 el kaosa kalktı”
diye manşetler atılmış ve bu yasa iptal ettirilmişti. Acaba bu mudur özlenen
demokrasi anlayışı? Bu mudur Meclisin itibarı, millî iradeye saygı? Bu mudur
aranan adalet, yargı tarafsızlığı? Yargı mensupları Genelkurmayda komutanlardan
brifing alırken yargı tarafsız ve bağımsız ama Cumhurbaşkanıyla bir araya
gelirse, Cumhurbaşkanlığında toplantıya katılırsa yargı tarafsız ve bağımsız
değil, öyle mi? Bu, nasıl anlayıştır? Çok şükür ki Türk milleti bunların
alayını biliyor ve tanıyor. 
Yeni
sistemde Türkiye Büyük Millet Meclisi, yürütme ve yargı karşısında daha da
güçlendirilmiştir. Meclise Hâkimler ve Savcılar Kurulu üyelerinin çoğunluğunu
oluşturan 7 üyeyi nitelikli çoğunlukla seçme yetkisi verilmiştir. Parlamenter
sistemde Meclisin yasama yetkisini elinden alan yetki kanununa dayalı kanun hükmünde
kararname çıkarma uygulaması yeni sistemle birlikte kaldırılmıştır. Parlamenter
sistemde yargı denetimine tabi olmayan Cumhurbaşkanının her türlü eylem ve
işlemleri, yeni sistemle birlikte yargı denetimine tabi hâle gelmiştir. Meclis
yürütmeye karşı denetim gücüyle donatılmış, Cumhurbaşkanı Meclise hesap
verebilir hâle getirilmiştir. Parlamenter sistemdeki sınırsız yetkili ve
sorumsuz Cumhurbaşkanı yerine her türlü iş ve işlemleriyle ilgili sorumlu, hem
yasama hem yargı denetimine tabi hem de millete karşı hesap veren bir
Cumhurbaşkanlığı makamı oluşturulmuştur. Yargının tarafsızlığı da anayasal
hükme bağlanmış, yargıda birlik amacıyla sivil-asker ayrımına son verilmiş,
Anayasa Mahkemesinin askerî kökenli 2 üyeliği kaldırılmış, askerî mahkemeler
kapatılmıştır. Böylelikle demokratikleşme yönünde de önemli adımlar atılmıştır.

Cumhurbaşkanının
partili olması, yürütme görev ve yetkisini kullanırken toplumun tüm kesimlerine
eşit davranmasına engel değildir. Tarafsız olmak partisiz olmak değil,
Anayasa’da da ifade edildiği şekilde, üzerine aldığı görevi tarafsızlıkla
yerine getirmek yani milletin tamamına hizmet etmektir. Ayrıca, parlamenter sistemde
Cumhurbaşkanlarının tarafsızlığı parti üyeliğinin kâğıt üzerinde sona
ermesinden ibaret kalmıştır. Yine, parlamenter sistemde Başbakan partilidir ve
aynı zamanda icranın başındadır. 
Dünyada başkanlık sistemlerinde rutin olarak
uygulandığı üzere, tek kişi yürütme yetkisine sahip olmakta ve yürütme alanıyla
ilgili kararname çıkarabilmektedir. Cumhurbaşkanlığı hükûmet sisteminde de
yürütme alanından sorumlu olmak üzere milletimiz tarafından doğrudan seçilen
Cumhurbaşkanı, yürütme alanında düzenleme yapma yetkisine sahiptir; kararname
yetkisi, sınırsız ve yasama yetkisini ihlal eden bir yetki değildir. Anayasa’da
açık bir şekilde yer alan bu yetkinin çerçevesini, sınırlarını ve hukuki
normlar içindeki yerini az buçuk okuma yazma bilenler dahi okuyup
anlayabilirler. 
Değerli milletvekilleri, Cumhurbaşkanlığı hükûmet
sistemi, Gazi Mustafa Kemal Atatürk’ün çizdiği yol haritasına ve tarihî
gerçeklere uygundur. Hedefimiz, Atatürk’ün gösterdiği muasır medeniyet
seviyesinin üzerine çıkmak, Türkiye Cumhuriyeti devletini ve Türk milletini
ilelebet yaşatmaktır. Yeni hükûmet sistemi, güçlü yönetim için gereken şartları
tesis etmiş, devletin işleyişinde uyumlu, hızlı ve etkili karar verme
mekanizmaları devreye girmiştir. Türkiye'nin maruz kaldığı tehlike ve
tehditlere daha güçlü bir karşılık verebilmesinin zemini hazırlanmıştır.
Nitekim, Türkiye, 15 Temmuz hain darbe girişimiyle başlatılan ülkemizi işgal
planının çok cepheli olarak devam ettirildiği bir süreçte, tüm tehdit ve
saldırıları bertaraf etmiş, oyunları bozmuş, şer oyuncuları bozguna
uğratmıştır. Ekonomide, onca saldırıya rağmen, alınan isabetli
tedbirler sayesinde en kötü günler geride kalmış, döviz kurunun ateşi düşmüş,
enflasyon ve faiz tek haneli rakamlara
inmiş, ekonomiye güven artmış ve büyüme patikasına girilmiştir. Ekonomik
dönüşüm ve değişim süreci daha koordineli bir şekilde yönetilmektedir. 
Adalet
ve hukuk alanında gelişmeler umut vericidir. Demokrasimiz düne nazaran daha iyi
seviyededir, kaldı ki bu müspet süreç gittikçe güçlenecektir. 
Cumhurbaşkanlığı
hükûmet sisteminin temelini oluşturan insan merkezli bir yaklaşımla, ekonomik
ve sosyal refahın artırılması, hukuk devleti, demokratikleşme ve iyi yönetişim
ilkelerinin devlet tarafından güçlü bir şekilde sahiplenilmesi, bütüncül bir
stratejiyle ortak hedeflere ulaşılması yönünde yapılan çalışmalar
sürdürülmelidir. Kamu yönetiminde hesap verme sorumluluğunun iyice yerleştirilmesi,
şeffaflığın artırılması ve katılımcılığın güçlendirilmesi büyük önem
taşımaktadır. Bütçeden yapılan harcamalara ilişkin bilgilere vatandaşların
erişebilmesi ve verilerin açık ve anlaşılır olması ülkemizde bütçe
okuryazarlığının geliştirilmesi açısından önemlidir. Bu kapsamda, bütçe ve
harcama verilerinin yer aldığı bütüncül ve kullanıcı dostu bir formatta
geliştirilecek internet portalı oluşturulmalıdır. 
Kamu
hizmetlerinin kullanıcı talep ve ihtiyaçlarına uygun olarak değer üretecek
şekilde tasarlanması, elektronik ortamda sunulması ve kullanımının
artırılmasına yönelik çalışmaları destekliyoruz. Kurumsal bilişim
stratejilerinin hazırlanması, e-devlet kurumsal mimarisinin oluşturulması,
kurumsal olgunluk ve insan kaynağı yetkinlik modelleri geliştirilmesi, kamuda
bulut bilişim altyapısıyla ulusal bilgi sistemi altlığı oluşturulması ihtiyacı
da giderilmelidir. 
Yerel
yönetimlerin etkin, hızlı ve kaliteli hizmet sunabilen, dezavantajlı kesimlerin
ihtiyaçlarını gözeten, katılımcı, mali sürdürülebilirliği sağlamış şeffaf ve
hesap verebilir bir yapıya kavuşturularak vatandaş memnuniyeti üst düzeye
çıkarılmalıdır. 
Yönetim
sisteminin kalitesi kadar, sistemi işletecek olan insan gücü kalitesi de
önemlidir. On Birinci Kalkınma Planı’nda da vurgulandığı gibi, ehliyet ve
liyakat esaslı bir yaklaşımla, memleketimizin tüm nitelikli insan gücünden
etkin ve verimli şekilde yararlanmasını mümkün kılan bir personel rejimi inşa
edilmeli ve bu yönde uygulama sergilenmelidir. Kamuda ücret adaleti sağlanmalı,
statü ve istihdam karmaşası giderilmeli, kamu çalışanlarının özlük haklarıyla
ilgili sorunları çözüme kavuşturulmalı, ek gösterge çalışması hızla
tamamlanarak adaletsizlikler giderilmelidir. Kamuda güvencesiz, sözleşmeli,
geçici vekil, fahri, ücretli ve kısmi zamanlı personel çalıştırılması da son
bulmalıdır. 
Basın
ve yayın kuruluşlarımızın önemli sorunları vardır, bu sorunların çözümlenmesi
demokrasimiz açısından büyük önem taşımaktadır. Bu alanda kapsamlı bir
değişime, yenilenmeye ihtiyaç bulunmaktadır. Gazeteciler kendilerine özgü bir
basın meslek yasasına sahip değildir. Teknolojik gelişmeler ve internet
haberciliği de göz önüne alınarak gerekli yasal düzenleme yapılmalıdır. Ayrıca,
RTÜK Yasası da günümüz koşullarına göre yeniden ele alınmalıdır. Gazeteler ve
televizyon kanalları büyük bir borç yükü altında kalmıştır, bu kuruluşlar
desteklenmelidir. Basın kuruluşlarına uygun koşullarda kredi desteği verilmeli,
bu destek, teknolojik gelişimi ve yatırım ihtiyaçları göz önüne alınarak uzun
vadeli olmalı ve sektörde istihdamı desteklemelidir. Basın sektöründe vergi ve
sigorta primlerinde indirim yapılmalıdır. Özellikle, reklamlar ile resmî
ilanlara uygulanan katma değer vergisinde indirime gidilmeli; gazete kâğıdı,
gazete mürekkebi ve kalıp gibi ürünlerin gümrük vergilerinde gazetelere
kolaylık getirilmelidir. İcra ilanlarının gazetelerde yayımlanmasını
sonlandıracak düzenlemeden vazgeçilmelidir. İstihdam sağlayan, gerçek anlamda
habercilik yapan ve kurumsallaşan internet haber siteleri desteklenmelidir, bu
kurumlarda habercilik yapanlar da gazeteci sayılmalıdır. Basın çalışanlarının
hakları ve çalışma şartları iyileştirilmelidir. Artan girdi fiyatları yüzünden
birçok yerel gazete ile televizyon kapanmış olup diğerleri de zor durumdadır.
Bu olumsuz sürece mutlaka müdahale edilerek yerel basın desteklenmeli,
faaliyetlerini sürdürebilmeleri için özel destek programları uygulamaya
konulmalıdır. 
Değerli
milletvekilleri, Cumhurbaşkanlığı ve bağlı kuruluşlarının 2020 yılı
bütçelerinin hayırlı ve bereketli olmasını diliyorum. 
Milliyetçi
Hareket Partisi olarak Cumhurbaşkanlığı ve bağlı kuruluşlarının bütçelerine
destek verdiğimizi belirtiyor, sizlere ve aziz milletimize saygılarımı
sunuyorum. (MHP ve AK PARTİ sıralarından alkışlar)
BAŞKAN
– Söz sırası, Ankara Milletvekili Yaşar Yıldırım’da.
Buyurun
Sayın Yıldırım. (MHP sıralarından alkışlar)
MHP
GRUBU ADINA YAŞAR YILDIRIM (Ankara) – Sayın Başkan, kıymetli milletvekilleri;
Cumhurbaşkanlığına bağlı Diyanet İşleri Başkanlığının 2020 yılı bütçesi
üzerinde Milliyetçi Hareket Partisi Grubu adına söz almış bulunuyorum.
Sözlerime
başlamadan evvel, Doğu Türkistan davasının efsanevi lideri İsa Yusuf Alptekin’i
rahmet, minnet, şükranla anıyorum. Allah’ın rahmeti, mağfireti, lütfu, ihsanı
üzerine olsun. (MHP sıralarından alkışlar)
Değerli
milletvekilleri, Diyanet İşleri Başkanlığı, Gazi Mustafa Kemal Atatürk
tarafından 3 Mart 1924 tarihinde 429 sayılı Kanun’la İslam dininin, inanç ve
ibadetle ilgili işlerini yürütmek ve dinî kurumları idare etmek üzere kurulmuş
bir teşkilattır. 
İslam,
5 temel değeri korur: Canı korur, malı korur, aklı korur, nesli korur, dini
korur. Bu cümleden olarak Diyanet İşleri Başkanlığının görevlerinden en
önemlisi de dini korumasıdır. 
İslam
dininin düşmanı var mıdır? Elbette ki vardır. İslam dini Mekke’de açık tebliğ
başladığı günden itibaren düşmanla karşılaşmıştır. Peygamber Efendimiz (AS)
Mekke’de açık tebliğe başladıktan sonra müşrikler tarafından tehdit edilmiş,
tecrit edilmiş, yurdundan çıkarılmıştır, malumlarınız, daha sonra Medine’ye
hicret etmiştir. Medine’ye geldikten sonra ehlikitapla karşılamış, Yahudilerle
Medine’de bir anlaşma yapmış ve bu anlaşmayı hayata geçirmiştir ama Yahudilerin
ilk yaptığı iş, Peygamber Efendimiz’i kendi mahallelerine götürüp bir suikast
hazırlamak olmuştur, değirmen taşını arkasında yuvarlayarak Peygamber
Efendimiz’in (AS) canına kastetmişlerdir.
Yahudi
düşmanlığı hâlihazırda devam etmekte, Filistin’de her geçen gün, her geçen saat
binlerce Müslüman’a zulmetmekteler. Yahudi düşmanlığının bitmesi mümkün müdür?
Elbette bir gün bitecektir, elbette bir gün İslam galip gelecektir.
Bununla
birlikte, Mekke’nin fethiyle birlikte müşriklerle olan düşmanlık bitmiş,
ehlikitapla olan düşmanlık başlamış. Ama burada Müslümanların başlattığı bir
düşmanlık söz konusu değildir, Yahudiler cana kastetmiştir, Hristiyanlar Haçlı
Seferi düzenlemişlerdir. Bin dört yüz yıl evvel ilk Haçlı Seferi Bizans
İmparatoru Herakleios tarafından 40 bin askerle İstanbul’dan Şam’a
gönderilmiştir. Niye gelmiştir? Medine’de yeni yeni zuhur eden, güçlenmeye
başlayan İslam’ı yeryüzünden silmek, hayatta kalanları da köleleştirmek
içindir.
Herakleios’un
kontrolündeki Haçlı Seferi Şam’a gelmiştir. İslam tarihinde Hendek Savaşı
olarak bilinir. Peygamber Efendimiz (AS) Hendek Savaşı’na gitmek üzere
Medine’de bütün gücünü toplamıştır. Oradan Tebük’e gelmiştir. İslam tarihinde
Tebük Savaşı olarak bilinen hadisede 2 ordu karşılaşmamıştır, veba salgını
vardır ve 2 ordu bir araya gelememiştir.
Yani
bakıldığında, daha Müslümanlar yeni yeni dünyaya zuhur ederken, yayılırken
haçlılar tarafından yeryüzünden silinmek üzere binlerce kilometre ileriden
Haçlı Seferleri düzenlenmiştir. Haçlı Seferlerinin ilki budur; sonu, devam
etmektedir. Daha sonra, Anadolu’ya, bu coğrafyaya yapılan Haçlı Seferlerini
Selahattin Eyyubiler, Alparslanlar, Kılıç Arslanlar, Fatihler, Kanuniler ve
Mustafa Kemaller engellemiştir. Ülkemize, bundan yüz yıl evvel Çanakkale’ye
gelmişlerdir; Fransız’ı, İngiliz’i hep bir araya gelmişler ve Anadolu
coğrafyasındaki, bugünkü Türkiye coğrafyasındaki İslam’ı bitirmek, kalanları
aynı maksatla köleleştirmek üzere ama geldikleri gibi gitmişlerdir. Birinci
Dünya Savaşı’nda -yapılan anlaşmanın neticesinde- haçlılar Polatlı’ya kadar
geldiler, top sesleri Ankara’dan duyuluyordu ve Mustafa Kemal Atatürk bunları
aldı, götürdü, denize döktü ve geldiklerine de geleceklerine de pişman etti.
(MHP, AK PARTİ ve İYİ PARTİ sıralarından alkışlar) 
Ülkemize
yapılan en son haçlı seferi de 15 Temmuz gecesidir. (MHP sıralarından alkışlar)
Bu haçlı seferidir ki bizim çok iyi irdelememiz, çok iyi tespit etmemiz, çok
iyi araştırmamız gerekir. Haçlılar, 1 haçlıyı telef etmediler, 1 lira para
harcamadılar, 1 askerleri ölmedi; bizim insanımızı devşirdiler, kendilerine kul
köle ettiler, parayı da bizden topladılar ve bir gecede bizim ülkemizi zapt
etmeye kalktılar. İşte o 15 Temmuz gecesi -hiç kimse kusura bakmasın- haçlı
seferlerine ilk postayı atan, alayına “Dur!” diyen ve ilk demeci veren siyasi
lider Milliyetçi Hareket Partisi Genel Başkanı Devlet Bahçeli’dir. (MHP
sıralarından alkışlar) Burada kimse kusura bakmasın, bugün bu tartışma oldu.
Bitti mi? Bitmemiştir; ne FETÖ biter ne haçlı seferi biter ama şekil
değiştirir. 
Kıymetli
milletvekilleri, haçlı zihniyeti, Müslümanlara, İslam’a tahammül edemez, bir
tahammülsüzlüğü söz konusudur. Niye tahammülsüzlüğü söz konusudur? Bunların
kendi yapısıyla ilgili bir hadisedir. Bundan yirmi yıl evvel Avrupa’nın
göbeğinde kendi soydaşları, kendi akrabaları, kendi komşuları, kendi
hemşehrileri tarafından Bosnalılar (Boşnaklar) bir soykırıma uğramışlardır. Tek
sebepleri Müslüman olmalarıdır. Bunları keserken, öldürürken, diskoteğe gideni,
camiye gideni, namaz kılanı, içki içeni ayırmamış; kimin nüfus kâğıdında
“Müslüman” yazıyorsa, kim Müslüman olarak biliniyorsa katletmişlerdir.
Bosna’nın Ahmiçi kasabası vardır, Hırvat haçlılar, o kasabada bulunan
çocukları, yaşlıları, kadınları bir camiye toplamışlar; diskoteğe giden de o
camiye gelmiş, meyhaneye giden de o camiye gelmiş, camiye giden de o camiye
gelmiş; caminin içerisinde toplanan Müslümanlar cayır cayır yakılmıştır.
İnsanlık Müzesi vardır orada. Bir de Kıbrıs Lefkoşa’da İnsanlık Müzesi vardır,
1964 yılında Türk tabip albayın çoluğunu çocuğunu küvette kesmişlerdir yine
haçlı zihniyetli Rumlar. Dolayısıyla Haçlı Seferleri bitmez, haç ile hilalin
mücadelesi bitmez. Ne zaman biter? Kıyamette biter. Onun için uyanık olmamız
gerekir 
Ama
şartlar değişiyor; artık toplu, tüfekli, tanklı Haçlı Seferlerinin yerine beşinci
kol faaliyetleriyle yeni Haçlı Seferleri başladı. İslam’ı koruyacak… Kim
koruyacak? Allah İslam’ı korur, dinini korur; biz ona vesile olursak ne mutlu
bize. Diyanet ona vesile olursa ne mutlu Diyanetin mensuplarına, Türk
milletinin mensuplarına. 
Haçlı
Seferlerinin hedefi bu coğrafya olmuştur. Niye bu coğrafya olmuştur? Çünkü iki
yüz yıldır bu coğrafya Ümmetimuhammed’in güvenli limanı olmuştur. Bosna’dan,
Arnavutluk’tan, Dağıstan’dan, Çeçenistan’dan, dünyanın herhangi bir yerinden,
başı sıkışan, dininden diyanetinden dolayı yurdundan çıkarılan kim varsa bu
coğrafyaya gelmiştir. Dolayısıyla bu coğrafya, İslam’ın bize göre 4’üncü büyük
mübarek beldesidir. (MHP sıralarından alkışlar) Ve Türk milleti, bu coğrafyanın
mensubu olarak Müslümanların ağabeyidir. Türkiye, Müslüman ülkelerin lideridir.
Hiç duydunuz mu yurdundan çıkarılanın İran’a gittiğini, Mısır’a gittiğini, Arap
ülkelerine gittiğini? Dolayısıyla Avrupa’da “Türk” dendi mi “Müslüman”,
“Müslüman” dendi mi “Türk” anlaşılır. 
Ama
şimdiki beşinci kol faaliyetlerinde şunu görüyoruz, gördüğümüz şudur: Artık,
Müslümanları terörle eş değer noktaya getiren gizli faaliyetler ve birdenbire
ortaya çıkan terör örgütleri. Bir taraftan bir İslamofobi oluşturulmaya
çalışıyor. Bunun altında da yatan Haçlı Seferlerinin haçlı zihniyetidir. 
Efendim
El Kaide’dir, IŞİD’dir, DEAŞ’tir, Boko Haram’dır, bunların hiçbirinin
Müslümanlara bir faydası yoktur. Öldürürken “Allahuekber” diyor, ölen de
“Allahuekber” diyor. Öldürdükleri, katlettikleri insanlara baktığınız zaman
100’ü Müslüman’dır, tesadüfen bir ikisi başka dinin mensubu çıkıyor. Buna
“Dur.” diyecek Diyanet teşkilatı, Türkiye’deki Diyanet teşkilatıdır, dünyadaki
İslam teşkilatlarıdır. 
İslam’ın
iyi anlatılması, bu tür terör örgütlerine insan sağlayan yerlerin iyi tespit
edilmesi, İslam’ın iyi hayata geçirilmesi gerekir. Birinci görev de bu yönden
Diyanete düşer. Bununla birlikte, birçok yerde merdiven altı Kur’an kursları
görüyoruz. Ne idiği belirsiz İslami vakıflar, İslami dernekler görüyoruz.
Hepsinin altından bir gün cinsel istismar çıkıyor, bir gün değişik bir şey
çıkıyor. Onun içindir ki Türkiye’de Diyanetin bu tür vakıflara, bu tür merdiven
altı Kur’an kurslarına müdahale etmesi ve bunların önüne geçmesi gerekir, bizim de Diyanete sahip çıkmamız
gerekir çünkü Diyanet üzerinde de İslam’ı yıpratmak için, Diyaneti kötülemek
için çeşitli beşinci kol faaliyetleri ve algı operasyonları yürütülüyor.
Dinimize ve Diyanetimize sahip çıkmamız lazım. Ancak Diyanetin mensupları da
kendi dinlerinin temsilcileri olduğunu bilerek hâl, hareket, fiil ve
davranışlarına da dikkat etmelidirler. Onlar da bilmelidirler ki kendilerinden
kaynaklanan en ufak bir hatada İslam’a fatura kesiliyor. Onun için, Diyanetin
mensupları da dikkat etmeli, biz de Diyanete sahip çıkmalıyız. 
Şimdi,
burada tartışıldı, dendi ki: Efendim, Diyanet dünyanın her yerine cami yapıyor.
Bunları yapan Diyanet Vakfıdır. Diyanet Vakfının en son aldığı cami yaptırma
kararı Kerkük’deki Akıncı Camisi’dir. Biz de vesile olduk. Diyanet Vakfı
bağışlarla ayakta durur. Birer lira verenler vardır ama o birer lira çok
bereketli birer liradır, birer lira çok fazla bereketlidir. Bunun yanı sıra,
Diyanet Vakfına 300 milyon dolar veren olmuştur. Kim vermiştir? Allah rahmet
eylesin diyorum, eski Başbakanımız Bülent Ecevit vermiştir. Medine’de
dedesinden kalan 300 milyon dolarlık arsanın -o gün satılmış- parasını Diyanet
Vakfına vermiştir. Dolayısıyla, biz yurt dışına çıktığımızda herhangi bir yere
gidip de bir cami görürsek memnun oluyoruz. Hiç unutmam, Bosna’da Hüsrev Paşa
Camisi’nde kıldığım namaz, Harem-i Şerif’te kıldığım namaz gibiydi. Müslüman
olan, dünyada yapılan camiye karşı çıkmaz; kim yaparsa yapsın. Biz yapıyoruz,
biz bu milletin evlatlarıyız, biz İslam âleminin abisiyiz. Cenab-ı Allah bize
böyle bir şeyi lütfetmiş, böyle bir şeyi ihsan etmiş; elbette ki bunun ecri
Cenab-ı Allah tarafından vakti geldiğinde verilecektir. 
Kıymetli
milletvekilleri, bizim vakit de bitti, kusura bakmayın. Birçok şey de yarım
kaldı. Yalnız, burada Diyanet İşleri
Başkanlığında personel talepleri var. Vekil imamlar var, vekil imam diye bir
şey olmaz; sözleşmeli personel var, öyle de bir şey olmaz. İmamın vekili,
imamın aslı olmaz; imam imamdır. Yarım imam dinden, yarım doktor candan eder.
Dolayısıyla, Diyanet İşlerinde “vekil imam” “sözleşmeli imam” ve benzeri imam
tabirlerinin kullanılmasını kabul etmiyoruz ve bütün Diyanet personelinin
kadrolu Diyanet personeli olmasını şuradan talep ediyoruz. 
(Mikrofon
otomatik cihaz tarafından kapatıldı) 
BAŞKAN
– Hacım, buyurun.
CEMAL
ENGİNYURT (Ordu) – Başkanım, beş dakika, toparlaması için…
BAŞKAN
– Hacım zamanı planlar.
YAŞAR
YILDIRIM (Devamla) – Bununla birlikte, Diyanetteki atamalarda, maalesef,
sendikal çekişmeleri görüyoruz. Liyakate göre atamalar olmalıdır. Sayın Diyanet
İşleri Başkanından, yetkililerden talebimiz budur. Liyakat ehli olanlar gelsin,
dinini diyanetini seven, vatanını milletini seven insanlar bizim imamlarımız
olsun, bizi yönlendirsin. 
Bununla
birlikte, Diyanet İşlerinin hac organizasyonunu takdir etmeden buradan gitmeyi
düşünmüyorum. Hac organizasyonunu gidenleriniz bilir; 3,5 milyon insan bir
beldeye toplanır; aynı anda, aynı saatte, aynı mekânda ibadet etmek
mecburiyetindedir. Bu, çok büyük bir organizasyondur. Diyanet İşleri
Başkanlığı, hac organizasyonlarını diğer ülkelerden çok daha iyi organize
etmektedir ve diğer milletlerden çok daha öndedir. Buradan Diyanet İşleri
Başkanlığına hac organizasyonlarından dolayı çok çok teşekkür ediyoruz. 
Sözlerimi
burada noktalarken -Sayın Başkan bizi bağladı “Hacı bilir.” diye, dolayısıyla
çok fazla uzatmadan- demem odur ki: Dinimize diyanetimize, vatanımıza ve
milletimize sahip çıkmamız gerekir. Burada ufak tefek mevzularda elbette ki
tartışmalar olabilir ama bunlarda tartışma olmaz.
2020
yılı bütçesinin Türk milletine, ülkemize, devletimize, Meclisimize hayırlara
vesile olmasını Cenab-ı Allah’tan niyaz eder, hepinize saygılar sunarım. 
Saygılar
Sayın Başkanım. (MHP, AK PARTİ ve İYİ PARTİ sıralarından alkışlar)
BAŞKAN
– Birleşime on dakika ara veriyorum. 
Kapanma Saati: 19.56
DÖRDÜNCÜ OTURUM
Açılma Saati: 20.19
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Dördüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
Komisyon?
Yerinde.
Milliyetçi
Hareket Partisi Grubu adına yapılan konuşmalarda kalınmıştı.
Şimdi
sıra Bursa Milletvekili Sayın Mustafa Hidayet Vahapoğlu’nda.
Buyurun
Sayın Vahapoğlu. (MHP sıralarından alkışlar) 
MHP
GRUBU ADINA MUSTAFA HİDAYET VAHAPOĞLU (Bursa) – Sayın Başkan, değerli
milletvekilleri; 2020 Yılı Bütçe Kanun Teklifi’nin Millî İstihbarat Teşkilatı
Başkanlığı, Millî Güvenlik Kurulu Genel Sekreterliği ve Savunma Sanayii
Başkanlığı bütçeleri hakkında Milliyetçi Hareket Partisi Grubu adına söz almış
bulunuyorum. Bu vesileyle Gazi Meclisimizi saygıyla selamlıyorum.
Bilindiği
üzere MİT Başkanlığının ana görevi, ülkemize içten ve dıştan yöneltilen
tehditler karşısında millî güvenlik istihbaratını devlet çapında oluşturmak ya
da başka bir deyişle bekamızla ilgili stratejik istihbaratı sağlamaktır. Hemen
her alanda karar vericinin sağlıklı karar oluşturabilmesi için doğruluğu teyit
edilmiş, uzman personel tarafından analizi yapılmış bilgiye ihtiyacı
bulunmaktadır. Başkanlığın benimsediği istihbaratta gaye, doğru haber almak ve
devleti bir sürprizle karşı karşıya bırakmamak ilkesinin isabetli olduğu ve MİT
Başkanlığının bu konularda her geçen gün ideale doğru yürüdüğüne inanmaktayız.
Özellikle personel niteliklerini arttırmak ve teknolojiye ayak uydurmak üzere
atılan adımların yerinde olduğunu düşünmekteyiz. İstihbarat sağlayan kamu
kurumlarının koordinasyonu fevkalade önem arz etmektedir. 
MİT
Yasası’nda bulunmasına rağmen geçmiş yıllarda verim alınamayan, hatta hiç
çalıştırılamayan İstihbarat Koordinasyon Kurulunun 2018 yılında yapılan
değişiklikle Sayın Cumhurbaşkanının Başkanlığında çalışır hâle getirilmiş
olması memnuniyet vericidir. Bunun yanında MİT, Emniyet, Jandarma ve MASAK
dâhil devletin tüm istihbarat çalışmalarının 2014 yılında yapılan yasal
değişiklik sonucu Türkiye Büyük Millet Meclisinin denetimine açılmış olması da
olumlu gelişmelerdendir.
Millî
Güvenlik Kurulu Genel Sekreterliği 1933 yılında faaliyete geçen, Yüksek Müdafaa
Meclisi Umumi Kâtipliğinin devamıdır ve isim değiştirmiş olarak faaliyetini
sürdürmektedir. Hemen her ülkede benzer kuruluşlar bulunmaktadır. 15 Temmuz
hain darbe girişiminin akabinde 2945 sayılı Milli Güvenlik Kurulu ve Milli
Güvenlik Kurulu Genel Sekreterliği Yasası uygulamadan kaldırılmış, 17 Temmuz 2018
tarihli ve 6 no.lu Cumhurbaşkanlığı Kararnamesi’yle Genel Sekreterliğin yeni
görevleri belirlenmiştir. Yapılan değişiklikle Genel Sekreterliğin, Millî
Güvenlik Kurulunun sekretarya, arşiv, dokümantasyon gibi hizmetlerini yerine
getirmek ve Millî Güvenlik Siyaset Belgesi’ni hazırlama görevlerinin devam
ettiği anlaşılmaktadır. 
Millî
Güvenlik Kurulu Genel Sekreterliği dış etki ve yönlendirmelere kapalı oluşu
nedeniyle geçmiş yıllarda Türkiye ve bölgemiz üzerinde planlama yapan
devletlerin ve Türkiye’mizin toprak bütünlüğü ile rejimini hedef alan iç ve dış
yapıların öncelikli hedefi olan bir teşkilattı. Temennim odur ki devletin
hafızası durumundaki bu teşkilat, mevcut yönetime siyasetüstü destek verme
kabiliyetini ve ülkemize hizmet etme imkânını yitirmemiş olsun. 
Sayın
Cumhurbaşkanı Yardımcım, sunumlarınızda yer alan birtakım hususlar dikkatimi
çekti, karşılaştırdım, özellikle 6 no.lu Cumhurbaşkanlığı Kararnamesi’nin
8’inci maddesinin (e) fıkrası. Burada, “Millî güvenliğin sağlanması ve millî
hedeflere ulaşılması amacı ile Kurulun belirlediği görüşler dâhilinde iç, dış
ve savunma hareket tarzlarına…” deniyor. O kurumda yirmi yıl görev yapmış bir
insan olarak arz ediyorum, bunun mutlak surette yeniden ele alınması lazım.
Savunmayla ilgili harekât tarzları Millî Savunma Bakanlığının görevidir. Bu
hususun, bu maddenin “Millî güvenliğin sağlanması ve millî hedeflere ulaşılması
amacı ile Kurulun belirlediği görüşler dâhilinde iç, dış güvenlik ile savunma
siyasetinin esaslarını kapsayan Millî Güvenlik Siyaseti Belgesinin
hazırlanmasına…” şeklinde olmasının doğru olacağını düşünüyorum. Bilgilerinize
sunuyorum efendim.
Birkaç
gün önce, ABD Senatosu Dış İlişkiler Komitesince onaylanan ve Başkan Trump’ın
onayına sunulan “ABD’nin Ulusal Güvenliğinin Sağlanması ve DEAŞ’ın Yeniden
Canlanmasının Engellenmesi” başlıklı tasarı, ülkemizi doğrudan hedef hâline
getirmiş olmasından dolayı ciddi önem taşımaktadır. Türkiye’nin Rusya’dan S-400
alması ve bekamız bakımından zorunlu olarak Suriye’de yürütülen askerî
tedbirleri geçersiz kılmaya yönelik bu karar, ülkemize askerî, ekonomik ve
finansal yaptırımlar uygulanmasını öngörmektedir. ABD’nin ulusal güvenliğinin
desteklenmesi ve DEAŞ bahane edilirken diğer tarafta Türkiye’nin güvenliği hiçe
sayılmakta, yapılan askerî harekâtla Türkiye’ye yönelik planların boşa
çıkarılmasının verdiği rahatsızlık dile getirilmektedir. Kararın, Başkan Trump
tarafından imzalanmaması hâlinde, karar ülkemiz üzerinde Demokles’in kılıcı
gibi tehdit unsuru olarak sallanacak, kararın Trump tarafından imzalanması ise
başta savunma ihtiyaçlarımızın karşılanmasını, ekonomimizi ve diplomasimizi
zora sokacaktır. 
ABD’nin
müttefikliğine yakışmayan bu tavrına karşılık, 1 Eylül 2004 tarih ve 25570
sayılı Resmî Gazete’de yayınlanarak yürürlüğe giren Amerika Birleşik Devletleri’ne
Ait Devlet Hamulesinin İthal-İhraç ve Ülke İçi Nakil ve Tevziine Dair Tebliğ ve
bu Tebliğ’e gerekçe teşkil eden anlaşmanın iptalinin, komuta merkezi Almanya’da
bulunan ve ABD’nin Rusya’yı, Kafkasları ve İran’ı izlediği Kürecik’teki
radarın, İncirlik Hava Üssü dâhil millî hava üslerimizden, Mersin, Samsun ve
Trabzon Limanlarımızdan ABD’nin yararlanma imkânlarının yeniden
değerlendirilmesi, hatta tavırlarında bir değişiklik olmaması hâlinde
yararlanma imkânlarının sınırlandırılması ya da iptali gündeme
getirilebilmelidir. 
Yaşanan
bu gelişme de göstermiştir ki ülkemizde modern bir savunma sanayisi
altyapısının oluşturulmasına ve Türk Silahlı Kuvvetlerinin günün ilerisinde
teknik imkân ve kabiliyetlere kavuşturulmasına şiddetle ihtiyaç bulunmaktadır.
Günümüz
dünyasında insan sayısına dayanılarak askerî caydırıcılığın sağlanması ve
sürdürülmesi imkânı artık bulunmamaktadır. Türkiye evrensel düşünmek ve hareket
etmek zorundadır. Küresel ve bölgesel politikaları etkileyebilecek şekilde güç
ve söz sahibi olmak zorundayız. Türk olmak, İslam dünyasının kontrol edilemeyen
tarihî gücü olmak ve Anadolu coğrafyasını vatanlaştırmış olmamız bunu
gerektirmektedir. 
Savunma
sanayimizde yeni teknolojilerin geliştirilmesine, sağlanacak gerçekçi
teşviklerin verilmesine, yerlisi üretilen ürünlerde ithal izninin
kaldırılmasına, inovasyonlar yoluyla verimli süreç, ortam ve ürünler
geliştirilmesine, savunma sanayisindeki ürünlerle ilgili telif hakları
konusundaki yasal boşlukların bir an önce giderilmesine, AR-GE teşviklerinin
istismar edilmesinin önlenmesine ve gerçek AR-GE çalışmalarının
desteklenmesine, insana teşvikin kaldırılarak ürüne teşvik sistemine
geçilmesine, kimya sektörünün dışa bağımlılığı ortadan kaldıracak düzeyde
desteklenmesine, inovasyon ile imitasyon ayrımını yapacak denetleme ağının
kurularak verilen desteklerin istismarının önlenmesine, bir ürünü tek tesiste
ürütme anlayış ve çabalarının terk edilerek savunma sanayisinde faaliyet
gösterebilecek firmalardan entegre bir yapı oluşturulmasına ve bu maksatla Bursa,
Eskişehir, Çorum, Kayseri, Gaziantep gibi illerimizdeki mevcut potansiyelin
değerlendirilmesine, savunma sanayisinde faaliyet gösteren özel firmaların
kuruluş izni, kişi güvenlik belgesi, tesis güvenlik belgesi, üretim izin
belgesi gibi belgelerin verilme yetkisinin Savunma Sanayii Başkanlığında
toplanmasına ihtiyaç bulunmaktadır. 
Sayın
Başkan, değerli milletvekilleri; konuşmamın sonunda bir hususa değinmek
istiyorum: Bizim, yurdumuzda şehit vermediğimiz bir karış toprak
bulunmamaktadır ancak bazı belgelere dayanılarak halkın “Burada şehitlik var.”
dediği yerler dikkate alınmamaktadır. Bunlardan birisi de 387 şehidimizin
olduğu Bitlis’teki bölgedir. Halkın yıllardır “şehitlik” diye itibar
gösterdiği, saygı gösterdiği buraların birtakım belgelerde adı geçmiyor diye
görmezden gelinmesini kabul etmemiz mümkün değildir. Sayın Cumhurbaşkanı
Yardımcım, buradayken lütfen bu tür konularda talimat verin, bir direnç var, bu
direnç kaldırılsın. Halk orada yaşıyor, o şehitlerin orada gömülü olduğunu
biliyor. Oraların hak ettikleri saygıya kavuşacak şekilde şehitlikler hâline
getirilmesini sağlayalım diyorum. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUSTAFA
HİDAYET VAHAPOĞLU (Devamla) – Her 3 kurumumuzun 2020 yılı bütçesinin hayırlı
olmasını diliyor, Gazi Meclisimizi saygıyla selamlıyorum. (MHP ve AK PARTİ
sıralarından alkışlar)
BAŞKAN
– Özgür Bey, Muğla Milletvekili olağanüstü bir durum için söz istedi.
ÖZGÜR
ÖZEL (Manisa) – Tabii Başkanım, memnun oluruz.
BAŞKAN
– Buyurun.
V.- AÇIKLAMALAR (Devam)
31.- Muğla Milletvekili Burak Erbay’ın, Muğla ili Menteşe ilçesinde
reçeteli satışı zorunlu olan bir ilacı reçetesiz almak isteyen gencin 3
eczaneye zarar verdiğine, eczacıların vatandaşların ilaca erişimini kesintisiz
ve güvenli şekilde yerine getirebilmesi için gerekli önlemlerin alınması
gerektiğine ilişkin açıklaması
BURAK
ERBAY (Muğla) – Teşekkür ediyorum Sayın Başkan.
Geçtiğimiz
günlerde Muğla Menteşe ilçemizde reçeteli satışı zorunlu olan bir ilacı
reçetesiz almak isteyen bir genç ilaç talebi reddedilince gece saatlerinde 3
eczanemize saldırmış ve ciddi maddi zararlara yol açmıştır. Muğla’daki
eczacılarımıza geçmiş olsun dileklerimizi iletiyoruz. Bu olay bir kez daha
göstermiştir ki her geçen gün artan sağlıkta şiddetin kurbanlarından biri de eczacılardır.
Eczacılar reçetesiz ilaç vermediği ya da devlet adına muayene ücreti aldığı
için şiddete uğramakta, gasp, soygun, şiddet gibi suçlarla karşı karşıya
kalmaktadır. Eczacılarımızın vatandaşlarımızın ilaca erişimini kesintisiz ve
güvenli bir şekilde yerine getirebilmeleri için gerekli önlemler bir an önce
alınmalıdır. (CHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
– Söz sırası Kayseri Milletvekili Mustafa Baki Ersoy’da. 
Buyurun
Sayın Ersoy. (MHP sıralarından alkışlar) 
MHP
GRUBU ADINA MUSTAFA BAKİ ERSOY (Kayseri) – Sayın Başkanım, değerli
milletvekilleri 2020 Yılı Merkezi Yönetim Bütçe Kanun Teklifi ile 2018 Yılı
Merkezi Yönetim Kesin Hesap Kanunu Teklifi görüşmeleri kapsamında
Cumhurbaşkanlığı Strateji ve Bütçe Başkanlığının 2020 yılı bütçesi ve gelir
bütçesi üzerine konuşmak üzere Milliyetçi Hareket Partisi Grubu adına söz almış
bulunmaktayım. Bu vesileyle Genel Kurulu ve ekranları başında bizleri izleyen
yüce Türk milletinin tüm fertlerini saygılarımla selamlıyorum.
2020
yılı bütçesi Cumhurbaşkanlığı hükûmet sisteminin 2’nci bütçesi olma özelliğini
taşımaktadır. Türkiye Cumhuriyeti, 9 Temmuz 2018 tarihinden itibaren yaklaşık
on yedi aydır Cumhurbaşkanlığı hükûmet sistemiyle yönetilmektedir. Dönüp geride
bıraktığımız bu sürece baktığımızda, 2018 yılında başlayan, 2019 yılında da
devam eden ekonomimize yönelik daha önce benzerine şahit olmadığımız
büyüklükteki kur saldırılarının başta aziz Türk milletinin millî bir bilinçle
vermiş olduğu topyekûn destek ve Cumhurbaşkanlığı hükûmet sisteminin sağladığı
güçlü koordinasyon ve hızlı karar alma süreçleri sayesinde hamdolsun etkisiz
hâle getirildiğini görüyoruz. O günlerde bir “tweet”le tırmanan döviz kurları
ve faizler çok şükür artık onlarca “tweet”le dahi olumsuz etkilenmemekte ve
hatta ekonomik istikrar anlamında hızla istenilen düzeyde seyretmektedir.
Cumhurbaşkanlığı
hükûmet sistemine geçişle birlikte, yürütmede karar alma süreçlerindeki çok
başlılık ortadan kaldırılmış, yeni hükûmet sisteminin gereklerine uyum
sağlayacak şekilde kamu yönetiminin yapısal ve fonksiyonel dönüşümünün
sistematik ve bütüncül bir şekilde tasarlanmasına yönelik Cumhurbaşkanlığı
kararnameleri yayımlanmıştır. Bu şekilde, vatandaş odaklı, etkin ve etkili kamu
hizmet sunumunun gerçekleştirilmesi amacıyla Cumhurbaşkanlığı merkez teşkilatı,
politika ve strateji geliştirme ile izleme ve değerlendirmeye yoğunlaşırken
bakanlıklar daha icracı ve fonksiyonel bir yapıda şekillendirilmiştir. Bu
kararnamelerden biri olan 13 sayılı Cumhurbaşkanlığı Kararnamesi’yle
Cumhurbaşkanlığına bağlı genel bütçeli Strateji ve Bütçe Başkanlığı
kurulmuştur. 
Başkanlık,
kalkınma planı, Cumhurbaşkanlığı programı, orta vadeli program, orta vadeli
mali plan, Cumhurbaşkanlığı yıllık programı gibi üst politika dokümanlarını
kararname esasları çerçevesinde hazırlama görevi yanında, Cumhurbaşkanı adına
merkezî yönetim bütçesinin hazırlanması ve uygulanması görevlerini de yürüterek
kaynak tahsis sürecinde önemli görevler üstlenmektedir. 
Strateji
ve Bütçe Başkanlığı, kurulmuş olduğu 24 Temmuz 2018 tarihinden itibaren, kısa
bir zaman diliminde teşkilatlanmasını tamamlayarak pek çok önemli çalışma
yapmış ve Cumhurbaşkanlığı hükûmet sisteminin etkin bir şekilde işleyebilmesi
adına önemli katkıları olmuştur. Başkanlık, sahip olduğu görev ve yetkileri
sebebiyle ülke ekonomisine yön veren başlıca aktörler arasındadır.
Cumhurbaşkanlığı
hükûmet sistemiyle beraber bu yıl ilk defa merkezî yönetim bütçe kanunu
hazırlama görevi Cumhurbaşkanlığı adına Strateji ve Bütçe Başkanlığı tarafından
yerine getirilmiştir. Stratejik plan, performans programı ve faaliyet
raporlarına ilişkin süreçler de yine, Başkanlık tarafından yönlendirilmektir.
Strateji
ve Bütçe Başkanlığı, 2012 yılında Maliye Bakanlığı tarafından başlatılmış olan
program bütçe çalışmalarının da temeli olarak 2019 yılından itibaren program
bütçe sisteminin uygulamaya geçirilmesine yönelik yürüttüğü çalışmaları
hızlandırmıştır. 
Mali
sistemimiz yönünden önemli bir reform alanı olduğu değerlendirilen program
bütçe sistemiyle merkezî yönetim bütçesi daha sade, anlaşılır ve
değerlendirilebilir bir yapıya kavuşacak, bütçenin girdilerden ziyade çıktı ve
sonuç odaklı bir yaklaşımla hazırlanması, uygulanması, izlenmesi ve
değerlendirilmesi sağlanacaktır. Bu doğrultuda, 2020 yılı idare performans
programları, program bütçeye uygun şekilde hazırlanmış ve yüce Meclisimize
sunulmuştur. 
Gelir
bütçesi üzerine değerlendirmeler yapacak olursak, 2020-2022 dönemine ait Yeni
Ekonomi Programı’nda yapılacak olan vergi reformuyla mükellef haklarının daha
etkin bir şekilde korunacağı, beyanname sisteminin yaygınlaştırılacağı, vergi
tahsilatının etkinliğinin artırılacağı, vergi gelirlerinin artırılacağı ve
vergi adaletinin sağlanacağı hususlar temel hedef olarak yer almıştır. 
2019
yılında kabul edilen On Birinci Kalkınma Planı’nda gelir ve kurumlar
vergilerini tek bir kanunda birleştiren, vergi tabanını genişleten, vergiye
uyumu kolaylaştıran, öngörülebilirliği artıran, yatırım ve üretimi destekleyen
Gelir Vergisi Kanunu’nun yasalaşmasının sağlanması, ayrıca yeni bir Vergi Usul
Kanunu’nun çıkarılması hedeflenmiştir.
Ülkemizde
vergi alanında bir reform ihtiyacı olduğu açıktır. Basit, sade, anlaşılır ve
herkesin mali gücüne göre vergi ödediği adaletli bir vergi sisteminin tesisi
yıllardır dile getirilmesine karşın bugüne kadar yapılmamıştır. 
2019
yılında bütçenin 125 milyar Türk lirası açık vermesi beklenirken bunun ana
sebebi vergi gelirlerinde 2019 yılı hedefinin çok altında kalınmasıdır. İmar
affı, bedelli askerlik gelirleri, Merkez Bankasından yapılan transfer gibi
kalemler bütçe açığının daha da büyümesine mâni olmuş, ekonomimizi bir nebze
olsun rahatlatmıştır. 
2019
yılında gelir vergisi tahsilat hedeflerinin maalesef altında kalınmıştır.
Hedefin altında kalınmasının ana nedeni istihdamda azalmalar görülmesidir.
Bunun yanında, özellikle, otomobil, beyaz eşya sektörlerinde görülen
daralmalarla, akaryakıtta enflasyonla mücadele kapsamında uygulanan Eşel Mobil
Sistemi hem özel tüketim vergisi hem de gerek dâhilde gerekse ithalde KDV
tahsilatı hedefinin çok altında gerçekleşmesine neden olmuştur. Konut
satışlarında görülen daralma harçlar tahsilatını olumsuz etkilemiştir. Ancak bu
noktada dikkat edilmesi gereken husus, her ne kadar 2019 yılında vergi
tahsilatı hedefin altında kalsa da 2018 yılı gerçekleşmelerine göre 46 milyar
323 milyon Türk lirası artarak 667 milyar 634 milyon Türk lirası olarak
gerçekleşeceği öngörülmektedir. Vergi tahsilatını artırmanın iki ana yolu
görülmektedir. Bunlardan birincisi, kayıt dışılıkla mücadele; diğeri ise
verginin tabana yayılmasıdır. Ayrıca, vergi denetimlerinde etkinlik, dolaysız
vergileri tabana yaymak, döviz bağımlılığını azaltıcı önlemler bütçe dengesi
açısından önemli adımlar olacaktır. Ülkemizdeki vergi sistemi, ağırlıklı olarak
tüketim ve işlemler üzerinden alınan vergilerin yer aldığı, tabana yayılmamış
bir yapıdadır. Türkiye’nin bir an önce adil, tabana yayılmış ve hakkaniyetli
bir vergi reformunu gerçekleştirmesi gerekmektedir. 
Vergiye
ilişkin düzenlemelerde kamu finansmanıyla ilgili önceliklerin yanı sıra,
verginin üretim ve istihdam üzerindeki etkileri ile sosyal yönü birlikte
değerlendirilmelidir. Vergi sistemi, ülkenin ekonomik, sosyal ve kültürel yapısını
dikkate alan dinamik bir yapıya kavuşturulmalıdır. 
On
Birinci Kalkınma Planı’nda teşvik, destek ve sosyal yardım uygulamalarının
gözden geçirilerek etkin olmayan uygulamaların kaldırılması hedeflenmiştir.
Özellikle de işverenlerimizin bir nebze olsun yükünü azaltmak, istihdamı
sürekli kılarak işsizlik rakamlarının daha da büyümesine mâni olmak adına
çalışmaların yapılmasını önemli görüyor ve destekliyoruz. 
Bunların
yanı sıra, ekonomimizin iyileşmesi ve üretimin artması için tarım ve sanayi
alanındaki teşviklerin düzenlenmesi ve adil teşvik sisteminin uygulanması
gerektiğini düşünmekteyim. Bölgelere göre ve ilçe bazlı teşvik sisteminin
uygulamaya geçmesi oldukça önemlidir. Bu kapsamda, hak ettiği destekleri
maalesef alamadığını düşündüğüm seçim bölgem olan Kayseri’nin çalışkan ve
cefakâr ticaret insanlarının beklentisi de oldukça yüksektir. Bu anlamda,
Kayseri’mizin teşvik bölgesi olarak 2’nci bölgeden 3’üncü bölgeye alınması,
ilçelerimizin ise en azından 5’inci bölgeye alınması gerekmektedir. 
Tarım
alanında ise IPARD Hibe Programı’nın 42 ilden ziyade, Kayseri’miz dâhil 81 ilde
uygulanması kalkınma anlamında çok önemli bir adım olacaktır. Yine,
çiftçilerimizin kamu bankalarına ve Tarım Kredi Kooperatiflerine olan kredi
borçlarının da yeniden yapılandırılmasının şart olduğunu bir kez daha belirtmek
istiyorum. 
Ayrıca,
belirtmeden geçemeyeceğim önemli bir konu ise Erciyes gibi bereketli bir değere
sahip, Erciyes’in rakımıyla, heybetiyle, özü ve her türlü davranışıyla
şekillenen yüksek karakterli Kayseri’nin, son dönemlerde isminin FETÖ terör
örgütüyle yoğunlukla anılması, Kayseri’nin bir milletvekili olarak beni oldukça
rahatsız etmektedir. 
Şöyle
ki, Kayseri deyince aklımıza, hayrın, yardımlaşmanın, çalışkanlığın, özverinin,
girişimciliğin, birlikte uzlaşı ve kardeşlik kültürüyle yaşamanın başkenti
olması gibi birçok haslet ve farkındalık gelmektedir. 
Kayseri
Erciyes Üniversitesinin birçok fakültesi, sağlık merkezi, hizmet binası,
araştırma merkezi binası gibi yapıların çok büyük bir çoğunluğu Kayserili hayırseverlerimiz
tarafından yapılmış ve üniversitemize hediye edilmiştir. 
Yine,
Kayseri’mizin birçok yerinde, gerek şehir merkezinde gerekse ilçelerimizde
hayırseverlerimize ait birçok okul, cami ve hizmet binaları bulunmaktadır.
Kayserili hemşehrilerimizin hayırseverlikleri birçok şehrimize örnek olmuş ve
hayırseverlik konusunda Türkiye'de parmakla gösterilecek bir noktaya
gelinmiştir. Allah hepsinden razı olsun. 
Türkiye’nin
merkezinde yer alan, altı bin yıllık tarihî geçmişe sahip en eski yerleşim
yerlerinden biri olan ve İpek Yolu üzerinde yer alan Kayseri’miz, uygun coğrafi
konumunun da etkisiyle her devirde önemini korumuştur. Pek çok uygarlığa
beşiklik yapmakla birlikte, önemli bir sanayi ve ticaret merkezi olma
özelliğini, her geçen gün gelişen sanayisiyle de daha da pekiştirmektedir.
Dünyanın ilk organize ticaret merkezi olarak kabul edilen Kültepe
Kaniş-Karum’da başlayan ticaret geleneğini tarih boyunca devam ettiren Kayseri,
5 milyar doları aşan üretimi, 3 milyar dolarlık dış ticaret hacmi, 2 bin civarında
üretim merkeziyle ülkemizin en önemli ticaret ve sanayi şehirlerinden bir
tanesidir. Yenilikçi, girişimci, çalışkan ve hayırsever insanıyla Kayseri marka
bir şehirdir. İlimizde 3 organize sanayi bölgesi, 16 küçük sanayi bölgesi, 1
serbest bölge, 1 teknoloji geliştirme bölgesi bulunmaktadır. Kayseri’de toplam
46 milyon 552 bin metrekare planlı endüstri alanı bulunmaktadır. Kayseri’mizin
2019 yılı ihracat rakamı Allah izin verirse 2,2 milyar dolar olarak
gerçekleşecektir.
Sayın
Başkan, değerli milletvekilleri; Kayseri’mizin adının kirli terör örgütüyle
değil, bu gerçeklerle anılması doğru olacaktır. “Kayseri” denince akla,
uygarlıkların şehri ve Kapadokya’nın başkenti olan kadim bir kent gelmelidir;
asırlar boyu süregelen kardeşliğin ve barışın başkenti olduğu gelmelidir; birer
doğa harikası olan Erciyes ve Kapuzbaşı Şelaleleri gelmelidir; dünya mutfağına
adını yazdırmış olan mantımız, şu günlerde gündemde olan fakat tartışmaya dahi
gerek duymadığımız pastırmamız gelmelidir çünkü dünyanın neresine giderseniz
gidin “Kayseri” deyince akla pastırma gelir. 
Kayseri
tarih demektir, Kayseri Anadolu demektir, Kayseri Selçuklu, Kayseri Mimar Koca
Sinan demektir. Tüm bunların yanında, şehrimizin bütünlüğünde hissedilen vatan,
millet ve devlet bilinci had safhadadır. Tarihin hiçbir devrinde ismi
isyanlarla anılmamış, devletinin, vatan ve millet bütünlüğünün karşısında tavır
almamış kadim bir kenttir Kayseri'miz.
Evet,
bugün 17 Aralık 2019. Bundan tam üç yıl önce, 17 Aralık 2016 tarihinde
Kayseri’de çarşı iznine çıkan askerlerimizi taşıyan halk otobüsüne yönelik
bomba yüklü araçla düzenlenen saldırıda şehit olan 15 askerimizi rahmetle,
Fatihalarla anıyor, gazilerimize de sağlıklı bir ömür diliyorum. Allah’a
şükürler olsun ki şehitlerimizin de kanı yerde kalmamıştır. 
Olayın
olduğu dönemde Milliyetçi Hareket Partisi Kayseri İl Başkanı olarak yaşadığım
ve hayatımın en etkileyici olaylarından birisi olarak tarihe geçmiş olan bir
anekdotu siz kıymetli milletvekillerimizle paylaşmak istiyorum: Olay, 17 Aralık
2016 tarihinde bir cumartesi günü saat tam 08.45’te gerçekleşti. Ben ve
arkadaşlarım ilçelerimizin birindeki kongremize katılmak üzere sabahın erken
saatlerinde il teşkilatında toplanmış bulunmaktaydık. Milliyetçi Hareket
Partisi Kayseri İl Başkanı olarak, patlamanın akabinde tüm dava arkadaşlarıma
kısa mesaj göndermek suretiyle, kan ihtiyacı olabileceği hususunu hatırlatmak
gereği duymuştum. Aradan yarım saat geçmeden, aşırı soğuğa rağmen, Erciyes
Üniversitesi yerleşkesinin içerisinde, yoğun güvenlik önlemleri arasında
metrelerce kuyruk oluştuğu ve Kayseri halkının her an teyakkuzda olduğu
bilgisini aldık. Kısa zaman içerisinde bizim de ulaştığımız alandaki soğuk
havaya, ağır barut kokusuna rağmen Kayserili hemşehrilerimiz, askerlerinin,
canlarının, evlatlarının yanında olmuş ve uzunca bir süre olayın yaşandığı
bölgeyi terk etmemiştir. Tıpkı, devletimize birçok büyüğümüzü yetiştiren
Kayseri Lisesinin 1915-1916 eğitim öğretim yılında lise son sınıf öğrencileri
Çanakkale Savaşı’nda şehit düştüğü için mezun veremediği o yıla ait sayfada
Osmanlıca “Bu sene teşekkür edilmemiştir.” sözleridir Kayseri’mizi anlatan.
“Kim var?” diye sorulunca sağına soluna bakmadan “Ben varım.” diyen; vatanının,
milletinin ve devletinin her an yanında, yanı başında olandır Kayseri. 
Tüm
bu anlattıklarımla beraber vurgulamakta bir kez daha fayda görüyorum:
Kayseri’nin birlikte en son anılacağı kişiler hainlerdir, teröristlerdir;
Kayseri’nin birlikte en son anılacağı unsurlar terör örgütleridir, şer
odaklarıdır; vatanın, milletin ve devletin karşısında tavır alanlardır.
FETÖ’nün gayrimeşru çocuklarıyla, şizofren FETÖ sümüklüsüyle anılacak tek bir
Kayserili dahi yoktur; şayet var ise bizim için yok hükmündedir. Zaten bu
amaçta ve zihniyette olanlarla ilgili devletimiz, diğer tüm illerimizde olduğu
gibi, gerekli önlemleri almış ve gerekeni yapmıştır. Kayseri’mizin yiğit
evlatları; ticaretiyle, siyasetiyle, duruşuyla, varlığıyla, şahsiyetiyle,
çalışkanlığıyla, hayırseverliğiyle, devlete sadakatiyle, vatan ve millet
sevdasıyla her daim yolbaşçı olmuştur ve her daim öyle kalacaktır.
Kayseri’mizin, Kayserilimizin adını, soyadını, tüm marka değerlerini kirletenlerle
ya da kirletmeye meyil edenlerle, her daim, büyük Türk milleti adına, Kayserili
hemşehrilerimiz adına hesabımız olacak ve mücadelemiz bitmeyecektir. 
Kayseri’miz
Türkiye’de bir ilke daha imza atmıştır çok şükür. Kayseri’mizin en büyük marka
değeri olan Kayserispor’umuzun Başkanlığına “Süper Lig’deki ilk kadın Başkan”
unvanıyla Berna Gözbaşı Hanımefendi gelmiştir. Şehrimizin olumlu anlamda
ilkleri ülkemize yaşatmaya devam etmesini umut ediyor, Berna Başkanımıza,
yönetim kuruluna ve sevdalısı olduğumuz Kayserispor’umuza Süper Lig’de
başarılar diliyorum.
Ayrıca,
Doğu Türkistan davasının yılmaz savunucusu İsa Yusuf Alptekin’i vefatının yıl
dönümünde rahmetle anıyorum, ruhu şad olsun.
Bu
duygu ve düşüncelerle, 2020 yılı bütçemizin hayırlara vesile olmasını temenni
ediyor, hepinize saygılar sunuyorum.
Sağ
olun. (MHP, AK PARTİ ve İYİ PARTİ sıralarından alkışlar)
BAŞKAN
– Söz sırası Aksaray Milletvekili Ramazan Kaşlı’da.
Buyurun
Sayın Kaşlı. (MHP sıralarından alkışlar)
MHP
GRUBU ADINA RAMAZAN KAŞLI (Aksaray) – Saygıdeğer Başkanım, değerli
milletvekilleri; gelir bütçesi ve Strateji ve Bütçe Başkanlığı bütçeleri
üzerinde Milliyetçi Hareket Partisi Grubumuz adına söz almış bulunuyorum.
Sözlerimin başında, heyetinizi, Cumhurbaşkanı Yardımcımızı, Genel Kurulu,
ekranları başında bizleri izleyen değerli vatandaşlarımızı ve Aksaraylı
hemşehrilerimizi saygıyla selamlıyorum. 
Bilindiği
üzere, 16 Nisan 2017 tarihinde, aziz milletimizin iradesiyle bir Anayasa
değişikliği yapılmış, hükûmet sisteminde köklü bir reforma gidilmiş ve 24
Haziran seçimlerinden sonra da Cumhurbaşkanlığı hükûmet sistemi yürürlüğe
girmiştir. Bu yeni hükûmet sistemine geçilmesiyle birlikte, kamu idarelerinin
yeniden yapılanma süreci kapsamında, kaynakların etkili, ekonomik ve verimli
kullanılması yoluyla etkinliğin sağlandığı, bürokrasinin azaltılarak kamu ve
özel sektör ile sivil toplum kuruluşlarının nitelikli katılım sunabilmelerine
imkân veren bir yapı kurulmuştur. 
Strateji
ve Bütçe Başkanlığı, başta kalkınma planı olmak üzere, Cumhurbaşkanlığı
programı, orta vadeli program, orta vadeli mali plan, Cumhurbaşkanlığı yıllık
programı gibi üst politika dokümanlarını hazırlama yanında, merkezî yönetim bütçesi
hazırlık ve uygulama süreciyle görevlidir. 2019 yılı Temmuz ayı itibarıyla
yürürlüğe giren ve On Birinci Kalkınma Planı doğrultusunda revize edilen
2019-2023 Stratejik Planı çerçevesinde ülkemizin ekonomik ve sosyal kalkınma
sürecinin başarıyla sürdürebilmesinde öncü ve etkili, teknolojik altyapı ve
insan kaynağı açısından güçlü ve yenilikçi, uluslararası iş birliği
perspektifine sahip bir kurum olarak ülkemizin yeni vizyonuna strateji ve
politika üretimi bağlamında öncü rol üstlenerek katkıda bulunacaktır. Türkiye
Cumhuriyeti devletini tarihî bir görev ve sorumlulukla cumhuriyetimizin
100’üncü yıl dönümü olan 2023 yılına taşıyacak olan siyasi vizyonu 1997 yılında
bilge liderimiz Sayın Devlet Bahçeli Beyefendi açıklamış ve yirmi iki yıl
öncesinden Türkiye’nin gelecek hedeflerini ortaya koymuştur. Dolayısıyla 2023,
2053 ve 2071 hedeflerine çok daha sağlıklı bir şekilde ulaşabilmek adına hızlı
ve isabetli kararların alınmasını kolaylaştıracak kurumların hayata geçirilmiş
olması ülkemizin temel meselelerinin çözümü noktasında oldukça etkili olmuştur.

Sayın
Başkanım, değerli milletvekilleri; ülkemiz 15 Temmuz hain darbe girişimiyle hem
terör saldırıları hem de küresel güçlerin öncülüğünde kur ve faiz üzerinden
ekonomik saldırılara maruz kalmış, Türk ekonomisinin çökertilmesi
hedeflenmiştir. Bu çok cepheli işgal planı karşısında Türkiye saldırılara daha
güçlü bir şekilde karşılık vermiş “Beraberiz, biriz, iriyiz, diriyiz.”
diyebilmiş, 251 kahramanın şehadetiyle 2.193 gazimizin fedakârlığıyla ve
milletin topyekûn direnişiyle bu saldırılar engellenmiştir. Millî bekamıza
sahip çıkmak için güç birliği yaptığımız bu kritik süreçte liderimizin de ifade
ettiği üzere “Ya istiklal ya ölüm!” diyerek hep birlikte kurduğumuz cumhuriyeti
gündelik siyasi çekişmelerin konusu yapmadığımızı ve yapmayacağımızı buradan
bir kez daha vurguluyorum.
Devlet,
Türk milleti için birliğin, hürriyetin ve istikbalin teminatı, dirliğin ve
refahın kaynağıdır. Bilinmelidir ki Milliyetçi Hareket Partisi, Türkiye'nin
içinden geçtiği kritik süreçte devletimizin ve Hükûmetimizin yanındadır. Bu
desteği ülke olarak yedi düvelle mücadele ettiğimiz bir süreçte millî bir görev
olarak telakki ettiğimizi belirtmek isterim. “Önce ülkem ve milletim.” diyen liderimiz
Sayın Devlet Bahçeli Beyefendi’den aldığımız düsturla diyorum ki: Ülkücü
hareketin sevdası Türkiye’dir, Türk milletidir. Hamdolsun, nereye gideceğimizi
biliyoruz ve her türlü mücadelemizi de buna göre yapıyoruz. Türkiye'nin ufku
açık, geleceği aydınlık, gelişmesi de parlak bir geleceğe doğrudur.
Yüce
Rabb’ime duam: Bu milleti birbirine kardeş olarak görebilmeyi nasip eyle. Tüm
zorluklara ve fitnelere karşı bizleri muvaffak eyle. Tüm şehitlerimize rahmet
eyle. Bizleri, şehitlerimizin emanetine hakkıyla sahip çıkabilenlerden eyle.
Ezanlarımızı susturma, şanlı bayrağımızı indirtme, milletimizi daim,
Meclisimizi kaim eyle. Bizleri yardımsız ve yarınsız bırakma Allah’ım diyor ve
görüşülmekte olan 2020 Yılı Merkezi Yönetim Bütçe Kanun Teklifi’nin ve 2018
Yılı Merkezi Yönetim Kesin Hesap Kanunu Teklifi’nin ülkemiz için hayırlar
getirmesini temenni ediyor, Gazi Meclisimizi, ekranları başında bizleri izleyen
büyük Türk milletini ve Aksaraylı hemşehrilerimi saygıyla selamlıyorum. (MHP ve
AK PARTİ sıralarından alkışlar)
BAŞKAN
– Fendoğlu, mazeretimiz var diye geldiniz bana, buyurun, söz vereyim size. 
V.- AÇIKLAMALAR (Devam)
32.- Malatya Milletvekili Mehmet Celal Fendoğlu’nun, Toprak Mahsulleri
Ofisi Genel Müdürlüğünün oluşturulacak bölge müdürlüklerinden birinin
Malatya’ya verilip verilmeyeceğini öğrenmek istediklerine ve Cumhurbaşkanı
Yardımcısı Fuat Oktay’dan Malatya’da millî müsabaka oynanması sözünü vermesini
talep ettiklerine ilişkin açıklaması
MEHMET
CELAL FENDOĞLU (Malatya) – Teşekkür ederim.
Dün
Bakan Beyler buradaydı. Sorularımızı şifahi olarak sorduk da cevap vermediler.
Ben, Cumhurbaşkanı Yardımcımız burada, kendisinden isteyeceğim. 
Yeni
bir teşkilat kanunuyla 12 adet bölge müdürlüğü oluşturulacak. Toprak Mahsulleri
Ofisi Genel Müdürlüğünün bir bölge müdürlüğü Malatya’ya verilecek midir?
Buradan bu sözü alabilir miyiz?
Yine,
Gençlik ve Spor Bakanımız geçen sene bütçede burada Malatya’ya millî maç sözü
vermişti. Dolayısıyla Cumhurbaşkanı Yardımcımızdan Malatya’da da bir millî maç
istiyoruz.
Teşekkür
ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN
– Şahıslar adına ilk söz, lehinde olmak üzere Ağrı Milletvekili Ekrem
Çelebi’nin.
Buyurun
Sayın Çelebi. (AK PARTİ sıralarından alkışlar)
EKREM
ÇELEBİ (Ağrı) – Sayın Başkanım, çok değerli milletvekilleri; 2020 yılı
Cumhurbaşkanlığı bütçesi üzerinde şahsım adına, lehte söz almış bulunuyorum. Bu
vesileyle, yüce Meclisi saygıyla selamlıyorum.
Değerli
milletvekilleri, Türkiye ekonomisi, çok partili hayata geçilmesinden sonra en
güçlü kalkınma hamlelerini tek parti iktidarları döneminde yapmıştır. Koalisyon
dönemleri Türkiye ekonomisinin krizlerle boğuştuğu, etkin ve hızlı karar
almakta zorlandığı, dolayısıyla büyümenin inişli çıkışlı bir yol izlediği
yıllar olmuştur. 
Türkiye'mizde
1983’ten günümüze kadar geçen otuz altı yılda 21 hükûmet kurulmuş, bu
hükûmetlerin ortalama ömrü yaklaşık bir buçuk yıl olmuştur. Bu nedenle,
istikrar üreten, karar alabilen bir sistemin varlığı zaruri hâle gelmiştir.
Üzülerek ifade etmek isterim ki Türkiye’de sistem değişiklikleri, siyasi
iradenin arzusu veya milletin rızasıyla değil, ne yazık ki vesayet odaklarınca
yapılan darbelerle gerçekleştirilmiştir. İlginç olan ise ekonominin büyümesinin
en düşük olduğu dönemler askerî idare dönemleri olmuştur. İlk defa milletimiz
2017 referandumuyla siyasi iradenin herhangi bir vesayetin altında ve etkisinde
kalmadan bir değişiklik yapabileceğini göstermiştir. 16 Nisan 2017 tarihinde
halk oylamasında milletimiz tarafından kabul edilen Anayasa değişikliğiyle
demokrasiyi daha güçlendirdik, karar alma ve uygulama mekanizmalarını daha da
hızlandırdık. Milletimize daha etkin ve süratli bir şekilde hizmet vermek için
yeni bir yönetim sistemine, sizlerin de malumu Cumhurbaşkanlığı hükûmet
sistemine geçilmiştir. 24 Haziran 2018 seçimleriyle ilk uygulamasını yaptığımız
bu tarihî adımla, milletimizin ihtiyaçlarına daha hızlı cevap verilmesi,
dinamik bir yapısallıkla gelişmelere hızlı bir uyum sağlanmış, doğru ve
sürdürülebilir politikalar hızlı bir şekilde geliştirilmiştir. 
Sayın
milletvekilleri, 2020 yılı bütçe teklifi AK PARTİ hükûmetlerinin 18’inci,
Cumhurbaşkanlığı hükûmet sisteminin de 2’nci bütçesi olma özelliğini
taşımaktadır. Bütçe teklifi, kamuoyuna ilan edilen ve 2020-2022 dönemini
kapsayan Yeni Ekonomik Program’da çerçevesi çizilen hedeflerle uyumlu olarak
hazırlanmıştır. 2020 yılı bütçesi, mali disiplinden taviz vermeden, orta vadede
sürdürülebilir büyümeyi hedefleyen üç yıllık perspektifte hazırlanmış bir
bütçedir. AK PARTİ iktidarlarının uygulamaya koyduğu bütçelerin en önemli
özelliği şudur: Bütçeden faize aktarılan kaynaklar azalırken doğrudan
vatandaşlarımıza hizmet olarak yansıyacak sosyal desteklere, eğitime,
ulaştırmaya, sağlığa, tarımsal desteklemelere, mahallî idarelere ve yatırımlara
ayrılan kaynaklar sürekli artmıştır. 2002 yılında faiz harcamalarının bütçe
giderleri içerisindeki payı yüzde 44’lerde iken 2020 yılı bütçesinde bu oranın
yüzde 12’ler seviyesinde kalması hedeflenmektedir. Bizden önce toplanan her 100
liralık verginin 85 lirası faiz harcamalarına giderken 2020 yılı bütçesinde
sadece bunun 17 lirası faiz harcamalarına ayrılacaktır. Yeterli mi? Elbette ki
yeterli değil, daha aşağı oranlara düşmesini gerçekten bizler de arzu ediyoruz.
Yani bütçedeki giderlerin yüzde 88’i doğrudan doğruya vatandaşlarımıza hizmet
olarak ülkemizin kalkınmasına destek olacak alanlarda harcanacaktır.
Değerli
milletvekilleri, 2020 yılı bütçesi, ekonomimizin yabancı tasarruflara
bağımlılığını kalıcı olarak azaltacak, cari açığın millî gelire oranını
düşürecek, üretimde iyileştirmeye dair bir ekonomik dönüşümü sağlama
perspektifini esas alacaktır. 2020 yılı bütçemiz, Cumhurbaşkanlığı hükûmet
sisteminin getirdiği yeni yapılanma ve anlayışla başarılı bir şekilde inşallah
uygulanacaktır. Amacımız, bürokrasi üreten sistem değil, hizmet veren bir
yapıyla, karşılaşılan zorlukların hızlı ve etkin bir şekilde bertaraf
edilmesini temin eden, yeniliklere hızlı adapte olan, tüm hizmet ve süreçlerde
sonuç ve verim odaklı, daha hızlı karar alan, istikrarlı ve sürdürülebilir
büyümeyi sağlayacak şekilde tüm kurum ve kuruluşlarımızla birlikte tam kapasite
çalışarak ülkemizi daha güçlü ve müreffeh bir geleceğe taşımaktır. 
Çok
değerli milletvekilleri, çok önemli bir şeyi sizlerle paylaşmak istiyorum.
Türkiye'nin sahip olduğu kültürel mirası hem gelecek kuşaklara aktarmak hem de
iç ve dış turizmi geliştirmek üzere 2020 yılı için Ağrı’da bulunan İshak Paşa
Sarayı’nı öneriyoruz. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın.
EKREM
ÇELEBİ (Devamla) – Teşekkür ediyorum Başkanım.
2000
yılında UNESCO tarafından Dünya Mirası Geçici Listesi’ne alınan, Ağrı ili
Doğubayazıt ilçesinde bulunan, Türk-İslam mimari tarihinin en nadide
eserlerinden biri olan İshak Paşa Sarayı’nın 2020 yılı sembolü olması ve 2020
yılının İshak Paşa Sarayı yılı ilan edilmesi için tüm Meclisin desteklerini
bekliyoruz.
MURAT
ÇEPNİ (İzmir) – Hasankeyf ne olacak, Hasankeyf’i ne yapacağız? 
EKREM
ÇELEBİ (Devamla) – Saygıdeğer milletvekillerimiz, Plan ve Bütçe Komisyonundaki
bütçe görüşmelerine bilgi ve birikimiyle destek olan başta Plan ve Bütçe
Komisyonu Başkanımıza, ardından Komisyonumuzun tüm üyelerine, ayrıca
görüşmelere yapıcı eleştiri ve ikazlarıyla katkı sunan Parlamentodaki bütün
milletvekillerimize, yine bütçe hazırlanmasında gayret gösteren yasama
uzmanlarına ve emeği geçen aşçısından, hizmetlisinden nöbet tutan polislerimize
kadar herkese teşekkürlerimi sunuyorum.
Nihayet,
2020 yılı Cumhurbaşkanlığı bütçesinin milletimize ve ülkemize hayırlı olmasını
diliyor, bu vesileyle yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN
– Ekremciğim, Ağrı’dan bahsederken Tutak’ın Kılıçgediği ile Kuştepe’sini
unutma. 
Birleşime
on dakika ara veriyorum.
Kapanma Saati: 21.02
BEŞİNCİ OTURUM
Açılma Saati: 21.15
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 36’ncı Birleşiminin
Beşinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
Komisyon
yerinde.
Şimdi,
talepte bulunması sebebiyle yürütme adına Cumhurbaşkanı Yardımcısı Sayın Fuat
Oktay’a söz vereceğim.
Buyurun
Sayın Oktay. (AK PARTİ sıralarından alkışlar)
CUMHURBAŞKANI
YARDIMCISI FUAT OKTAY – Sayın Başkan, değerli milletvekilleri; Cumhurbaşkanlığı
ve Cumhurbaşkanlığına bağlı, ilgili ve ilişkili kuruluşların 2020 yılı
bütçesini Gazi Meclisimize arz etmekte olduğumuz bugün; bütçenin hazırlık
süreci ve görüşmelerinde, başta Plan ve Bütçe Komisyonu üyeleri ve tüm
milletvekillerimize, sizlere ve yine bakanlarımız ve bağlı kurumlarımızda
çalışan tüm arkadaşlarımıza değerli katkıları için teşekkür ederim.
Sözlerimin
başında, ardında aşkla yoğrulmuş nice eserler ve canlılığını koruyan fikirler
bırakarak yedi yüz kırk altı yıl önce bugün ahirete irtihal eden Hazreti
Mevlâna Celâlettin Rûmi’yi rahmet ve minnetle yâd ediyorum. 
Sayın
Başkan, değerli milletvekilleri; 2’nci yılında bulunduğumuz Cumhurbaşkanlığı
hükûmet sistemi, istikrar, belirgin kuvvetler ayrılığı, yönetimde sadeleşme,
hızlı karar alma ve uygulama, dinamik dış politika, esneklik ve etkili kriz
yönetimi gibi pek çok açıdan başarısını kanıtlamaya devam etmektedir.
Cumhurbaşkanlığı hükûmet sistemi tartışılırken, bugün özellikle “tek adam”
boyutuna yoğunlaşan sorular ve eleştiriler öne çıkmıştır. Türkiye,
Cumhurbaşkanlığı hükûmet sistemine geçerek yakın tarihinin en önemli yönetim
reformlarından birini başarıyla gerçekleştirmiştir. Bu reform süreci,
geçmiştekilerden farklı olarak, tamamen milletimizin teveccühüyle
yürütülmüştür. Demokrasiye, millî iradenin üstünlüğüne ve hukuk devleti
ilkesine inanan herkes bu değişime saygı duymalıdır. 
Hükûmet
olarak attığımız ve atacağımız her adımı yüce Meclisin çatısı altında ve
milletin huzurunda tüm kural ve kaidelere uygun, şeffaf ve hesap verir şekilde
yürütüyoruz ve bugün de bunun için buradayız. Kamuoyunda tartışılan, millî
iradenin tecelligâhı Meclisimizden geçen ve milletimizin onayladığı sistem tek
adam sistemi değil, olsa olsa ancak milletin sistemi olur. (AK PARTİ
sıralarından alkışlar) Bu iddiayı dile getirenler karşılarına Cumhurbaşkanımızı
değil, milletimizin iradesini almaktadır. Sayın Cumhurbaşkanımız tüm siyasi
hayatını demokratik çerçevede yürütmüş, milletimizin teveccühünü kazanmış bir
liderdir. Karar alma sürecine kamu ve sivildeki tüm karar alma mekanizmaları ve
karar vericileri dâhil eden; kadınlar, gençler ve sivil toplum kuruluşlarıyla yakın
istişare içerisinde bulunan, katılımcılıktan yana bir Başbakan ve Cumhurbaşkanı
olmuştur. Biz, hemen arkamda, Genel Kurul ana duvarında da yer alan “Egemenlik
kayıtsız şartsız milletindir.” düsturunu esas alıyoruz. Egemenlik kayıtsız
şartsız milletindir ve millet kararını vermiştir. 
“Her
ay Trump’a hesap veren…” diye bir ifade kullanıldı ne yazık ki. Biz sadece
millete hesap veririz, burada da bugün millete hesap veriyoruz. (AK PARTİ ve
MHP sıralarından alkışlar) 
Uluslararası
arenada Türkiye’nin çıkarları doğrultusunda hesap vermez, hesap sorarız.
Türkiye’nin çıkarları ne ise o doğrultuda hareket ederiz ve o doğrultuda
hareket ediyoruz. Hiçbir ülke, kuruluş veya kişiden izin almaya ihtiyaç
duymadan Türkiye’nin çıkarları neyi gerektiriyorsa onu yaparız ve onu
yapıyoruz. Gerekirse sınır ötesi harekât, gerekirse asker gönderme, gerekirse
Doğu Akdeniz’de sondaj, gerekirse sınır ötesinde operasyon; ne gerekirse onu
yaparız ve yapıyoruz da. 
Cumhurbaşkanımız
Sayın Recep Tayyip Erdoğan, dünyadaki tüm ülke liderleriyle rahatça görüşebilen
sayılı liderlerdendir; görüşmelerinde de milletimizin gurur duyacağı duruşu
sergiler, milletimiz adına dimdik durur, söyleyeceğini doğrudan, gerekenlerin
yüzlerine söyler; karşılarında el pençe divan durmaz. (AK PARTİ sıralarından
alkışlar) 
Sayın
Başkan, değerli milletvekilleri; Cumhurbaşkanlığı ve Cumhurbaşkanlığına bağlı,
ilgili ve ilişkili kurumların bütçesini “sarayın bütçesi” olarak niteleyen
hatipler oldu. Cumhurbaşkanlığı bütçesi, ne tek bir kişinin ne de tek bir
kurumun bütçesidir. Bugün görüşülen bu bütçe, Millî İstihbarat Teşkilatı
Başkanlığı ve Savunma Sanayii Başkanlığı gibi gurur vesilesi kurumlarımızı
içine alarak Türkiye’nin bağımsızlığını, güvenliğini ve millî gücünü temsil
eden bir bütçedir. 
Kaynaklarını
verimli kullanan ve teknolojiyi tüketen değil, üreten bir Türkiye olmak için
Cumhurbaşkanlığı Dijital Dönüşüm Ofisi, Yatırım Ofisi, Finans Ofisi ve İnsan
Kaynakları Ofisi gibi lokomotif kurumları içeren bir bütçedir. 
Bu
bütçeyle, önümüzdeki yıl Cumhurbaşkanlığı hükûmet sisteminin etkinliği daha da
artırılarak hızlı ve dinamik yapısı güçlendirilecek, kapsayıcı ve
sürdürülebilir politikalar geliştirilmeye devam edilecektir. 
Sayın Başkan,
değerli milletvekilleri; bugün 17 Aralık, ne yazık ki yargı darbe girişiminin
6’ncı yıl dönümü. 17-25 Aralık yargı darbe girişimini yapanlar, ardından 15
Temmuz darbe girişimini de yapmışlardır. Sayın Cumhurbaşkanımız 17-25 Aralık
darbe girişimi karşısında nasıl dimdik durmuşsa, 15 Temmuz darbe girişimi
karşısında da milletiyle birlikte aynı duruşu sergilemiştir.(AK PARTİ
sıralarından alkışlar)
Şunu ifade
edeyim ki, millet iradesine karşı bugüne kadar yapılan ve yapılmaya çalışılan
her türlü darbeyi şiddetle kınıyoruz. Milletimizin hafızasında ve vicdanında
derin yaralar bırakan, açan, esas hedefi millî iradenin ortadan kaldırılması
olan bu alçak girişimler, milletimiz tarafından derin bir nefret ve üzüntüyle
karşılanmıştır. 
Davaları millî
olanlar, yerli olanlar her zaman darbelerin hedefi olmuştur. Millete rağmen
millet için hareket ettiklerini iddia eden ancak gerçekte milletin karşısında
olan bu gayrimillî güç odaklarıyla mücadelemiz her zaman en şiddetli şekilde
olmuştur. Bundan sonra da aynı güç odaklarına karşı millî iradeyi esas alan
mücadelemiz, aynı kararlılıkla devam edecektir. 
Sayın
Cumhurbaşkanımızın, genel olarak tüm darbeler karşısında, özel olarak 15 Temmuz
hain FETÖ darbe girişimi karşısında duruşu, hiçbir söz ve açıklamaya gerek
göstermeyecek kadar açık ve nettir. Gazi Meclisimizin net duruşu için de ayrıca
teşekkür ediyorum.
Sayın Başkan,
değerli milletvekilleri; Türkiye'nin ve Türk milletinin yakın tarihinde
yaşadığı en büyük ihanetlerden biri hiç şüphesiz 15 Temmuz hain darbe
girişimidir. Bu darbe girişimi, ülkemize yönelik çok yönlü bir saldırıyı ifade
etmektedir:
Birincisi, bu
hadise, millî iradeye, millî iradenin tecelligâhı olan Türkiye Büyük Millet
Meclisine, milletin seçtiği Cumhurbaşkanına, Başbakana, hükûmete ve
demokrasimize yönelik bir terör saldırısıdır. İkincisi, bu darbe teşebbüsü,
semalarında yankılanan ezanları ve gönderinde dalgalanan ay yıldızlı bayrağı
özgürlüğümüzün sembolü olan ülkemizi işgal girişimidir. Üçüncüsü, bu ihanet,
doğrudan milleti hedef alan, silahlarının namlularını millete çeviren, milletin
kanını döken sefil bir kalkışmadır. Dördüncüsü, bu darbe girişimi, dünya
tarihinde ender rastlanan bir erdem örneği olarak, bizatihi milletin kendisi
tarafından bastırılmış, başarısızlığa uğratılmıştır. Beşincisi, bu teşebbüs,
bize, ülkenin ve milletin değerlerine sıkı sıkıya bağlı olmayan yapıların nasıl
savrulmalar yaşayabileceğini, hangi ihanet çukurlarına yuvarlanabileceğini çok
açık ve net şekilde göstermiştir. Altıncısı, tarihte pek çok örneği olan Türk
milletinin istiklali ve istikbalini hayatı pahasına koruma kararlılığını bir
kez daha ispatlamıştır. 
15 Temmuzun
bunların dışında da bize verdiği pek çok mesaj, pek çok ders vardır. Darbe
girişiminin hemen ardından 20 Temmuzda ilan edilen olağanüstü hâl, yedi yüz
otuz günlük bir uygulamanın ardından 18 Temmuz 2018 tarihinde yürürlükten
kalkmıştır. Dünyada böylesine alçak bir darbe girişiminin ardından, tüm
sorunları hukuk devleti sınırları içinde çözen başka bir ülke var mıdır, ben bilmiyorum.
Türkiye, bu badireyi anayasal düzenine ve hukuk devleti ilkesine bağlı kalarak
geride bırakmıştır. Birtakım istisnai örnekler üzerinden Türkiye’nin FETÖ’yle
ve diğer terör örgütleriyle mücadelesini itham etmeye, itibarsızlaştırmaya,
etkisizleştirmeye çalışmak, her şeyden önce, milletimize haksızlıktır.
Sorunları hukuk ve adalet içinde çözmeye sonuna kadar varız ama Türkiye’nin
terörle mücadelesinin zarar görmesine asla izin veremeyiz. (AK PARTİ
sıralarından alkışlar) İzan ve vicdan sahibi herkesten 15 Temmuzu ve sonrasında
yaşananları bu şekilde değerlendirmelerini bekliyor, arzu ediyoruz. 
Türk yargısı FETÖ’yle
mücadelede tarihsel bir sorumluluk üstlenerek bu sorumluluğun gereğini büyük
bir özveriyle yerine getirmiştir ve getirmeye de devam etmektedir. Yargısal
süreçlerin sağlıklı yürütülmesinin önemi ortadayken “FETÖ borsası” gibi
iddiaların FETÖ’yle sürdürdüğümüz kesintisiz mücadeleyi sulandırmasına da izin
vermemeliyiz. 
ALİ KENANOĞLU
(İstanbul) – Vallahi, sizinkiler yapıyor.
CUMHURBAŞKANI
YARDIMCISI FUAT OKTAY (Devamla) – Elinde delil ve bilgi olan her kim varsa
kanıtlarını, delillerini Hâkimler ve Savcılar Kurulu ve cumhuriyet savcılarıyla
paylaşmalıdırlar; bu, tarihî bir sorumluluktur. Aksi takdirde, delile
dayanmayan söylentilerle bir yere varamayız. Yargıya güven hepimizin ortak
kaygısı olmalıdır ve herkes yargıya güveni zedeleyecek mesnetsiz iddialardan
kaçınmalıdır.
Sayın Başkan,
değerli milletvekilleri; şimdi sizlerle Cumhurbaşkanlığı ile bağlı, ilgili,
ilişkili kurumların 2020 yılı bütçesi ve yine, 2018 yılı kesin hesapları,
gerçekleştirilen faaliyetleri ve gerçekleştirilmesi planlanan projeleri ile
Sayıştay raporları hakkında gündeme getirilen konular ve eleştiriler
çerçevesinde bazı bilgiler paylaşacağım. 
Cumhurbaşkanlığı
İdari İşler Başkanlığı, Cumhurbaşkanının Türkiye Büyük Millet Meclisiyle olan
münasebetlerinin yürütülmesi, devlet teşkilatının düzenli ve etkin bir şekilde
işletilmesi, iç ve dış güvenlik ile terörle mücadele konularında koordinasyonun
sağlanmasına yönelik gerekli çalışmaları yapmaktadır. 2018 yılı kesin hesabına
göre 1 milyar 648 milyon 678 bin lira harcaması bulunan Cumhurbaşkanlığı İdari
İşler Başkanlığı ile ofisleri için, 2020 yılı bütçesinde bir önceki yılın
başlangıç ödeneğine göre yüzde 11,8 oranında artışla 3 milyar 152 milyon 937
bin lira ödenek tahsis edilmesi öngörülmektedir. 2019 yılında Cumhurbaşkanlığı
için ayrılan bütçeden acil destek giderlerine 165 milyon lira, İçişleri ve
Millî Savunma Bakanlığınca kullanılan barışı destekleme ve koruma hizmetlerine
1 milyar lira, Cumhurbaşkanlığı ofisleri bütçesine aktarımlara 330 milyon lira
ayrılmıştır.
Sayın
Cumhurbaşkanımızın destek ve öncülüğünde, dünyanın sayılı kütüphanelerinden
biri olacak Cumhurbaşkanlığı kütüphanesinin milletimizin hizmetine sunulmasına
yönelik çalışmalarda da son aşamaya gelinmiştir. Cumhurbaşkanlığı kütüphanesi,
6279 sayılı Çoğaltılmış Fikir ve Sanat Eserlerini Derleme Kanunu uyarınca, 2019
yılında derleme kütüphanesi statüsüne kavuşturulmuştur. Böylelikle, Türkiye’de
yayımlanan eserlerin kütüphaneye kazandırılması sağlanacaktır. Kütüphane
koleksiyonunda 1,5 milyon basılı kitap, 12 bin dergi ve 1 milyon süreli yayın
olmak üzere yaklaşık 2,5 milyon yayın bulunmaktadır. Kütüphanenin açılışının da
yakın zamanda yapılması planlanmaktadır. 2018 yılı Sayıştay raporunda
Cumhurbaşkanlığı İdari İşler Başkanlığıyla ilgili herhangi bir bulguya yer
verilmemiştir.
Kütüphaneyle
ilgili yine bir soru vardı bu kütüphaneye kimlerin ulaşabileceğiyle alakalı. Bu kütüphane milletin kütüphanesi, haftada
yedi gün, günde yirmi dört saat, isteyen herkes kimliğini gösterdiği sürece bu
kütüphaneden faydalanabilecektir. (AK PARTİ sıralarından alkışlar) 
Sayın Başkan,
değerli milletvekilleri; Cumhurbaşkanlığına doğrudan bağlı olarak kurulan 4
ofis, 9 politika kurulu ve 7 başkanlık Cumhurbaşkanlığı sisteminin etkinliğinin
artırılması, hızlı ve dinamik bir yapıya sahip olması, kapsayıcı ve
sürdürülebilir politikaların geliştirilebilmesi amacıyla faaliyetlerine devam
etmektedir. 
Bütçe sunuş
konuşmamda da ifade ettiğim üzere, 2019 yılında, Bilim, Teknoloji ve Yenilik
Politikaları Kurulu tarafından Öncelikli Teknoloji Alanlarının Belirlenmesi
Çalışma Raporu başta olmak üzere toplam 3, Eğitim ve Öğretim Politikaları
Kurulu tarafından Yükseköğretim Reformu Politika Belgesi başta olmak üzere
toplam 6, Ekonomi Politikaları Kurulu tarafından İlaç ve Dayanıklı Tüketim
Malları Sektörleri Raporu başta olmak üzere toplam 9, Güvenlik ve Dış
Politikalar Kurulu tarafından Türkiye’nin güvenlik ve dış politikasına ilişkin
güncel ve uzun vadeli stratejik konularını haiz toplam 16, Hukuk Politikaları
Kurulu tarafından Hukuk ve Sistem Reformu Raporu başta olmak üzere toplam 20,
Kültür ve Sanat Politikaları Kurulu tarafından Türkçe Seferberliği Raporu başta
olmak üzere toplam 7, Sağlık ve Gıda Politikaları Kurulu tarafından Sağlık
Vadisi ve Yaşam Bilimleri Teknoloji Geliştirme Bölgesi Raporu konusu başta olmak
üzere toplam 10, Sosyal Politikalar Kurulu tarafından Yerel Yönetimler ve
Sosyal Politika Uygulamaları konusu başta olmak üzere toplam 6, Yerel Yönetim
Politikaları Kurulu tarafındansa Kentsel Tasarım Standartlarının Oluşturulması
ve Akıllı Şehircilik Raporu başta olmak üzere toplam 3 adet rapor ve politika
belgesi hazırlanmıştır.
Sayın Başkan,
değerli milletvekilleri; Dijital Dönüşüm Ofisi, Dijital Türkiye ve Siber
Güvenlik Koordinasyonunu aynı çatı altında toparlamaktadır. Şunu biliyoruz ki
küresel rekabet ve ülkelerin sürdürülebilir kalkınma hedefleri, tüm paydaşların
iş birliği içerisinde çalışmasıyla ancak gerçekleştirilebilir. Dijital
dönüşümle kamunun iş süreçleri hızlandırılarak vatandaşlarımızın günlük
hayatları kolaylaştırılacak, bu sayede zaman ve paradan tasarruf sağlanarak
ekonomik ve sosyal hayatta refah artışı sağlanacaktır.
Katma değeri
yüksek hizmet sayısını arttırmak, hizmetleri herkese yayabilmek,
vatandaşlarımızın çok daha rahat ve hızlı dijital Türkiye’yi kullanmasını
sağlamak ve ülkemizin dünya teknoloji üretimindeki payını artırabilmek amacıyla
çalışmalarımızı hız kesmeden devam ettirmekteyiz. Bu çerçevede, kurumlar arası
iş birliğini artırmak ve kamuda veriye dayalı etkin karar alma süreçlerini
oluşturmak amacıyla Ulusal Veri Sözlüğü çalışmaları başlatılmıştır. Büyük veri
ve yapay zekâ uygulamalarının kamuda etkin olarak kullanımını sağlamak için
oluşturulan Ulusal Yapay Zekâ Stratejisi’nin bu yılın sonunda yayınlanması
hedeflenmektedir. Kamu kurumları ve kritik altyapıların korunması amaçlı siber
güvenlik stratejilerine ilişkin olarak Ulusal Siber Güvenlik Stratejisi
hazırlık çalışmaları başlatılmıştır. Kamu tarafından üretilen verilerin
herkesçe ücretsiz kullanılabilmesi amacıyla ulusal Açık Veri Portalı
kurulacaktır. 
2019 Aralık sonu
itibarıyla Tek Durak Hizmet Noktası Projesi’nin uygulama teknik altyapısı
tamamlanacaktır. 2020 yılında mekânsal altyapısı da oluşturularak pilot
uygulama gerçekleştirilecektir, bunu yine bütçe sunuş konuşmamda da ifade
etmiştim. Bununla amacımız, devletin dijital ortama taşıdığı, vatandaşına
verdiği hizmetlerin tamamını, şayet arzu eder ve fiziksel bir ortamda almak
isterse farklı kurumları, farklı bakanlıkları dolaşmadan tek bir merkezden ve
tek bir kişiden alması ve bu -arzu ediyoruz ki- hiçbir belge getirmeden bu
hizmetleri alabilmesini sağlayacak bir çalışmadır yani bunu tamamladığımızda
inşallah bu alanda bir devrim olacaktır, kendi alanında. Dijital Türkiye ve
e-devlet portalı üzerinden birden fazla bakanlığı ilgilendiren bilgilerin
konusuna göre gruplandırılarak ve ilişkilendirilerek yine yeni bir modül
hâlinde, kullanıcı odaklı ve bütünleşik olarak “Konu Bazlı Hizmetler” adı
altında sunulması amaçlanmaktadır. Bu tür uygulamalara Ocak 2020’de taşıt
araçlarıyla devam edilecektir. Kullanıcılar -yani her bir vatandaşımızdan
bahsediyorum- aracınıza ait herhangi bir muayene, HGS, OGS, sigorta poliçesi
gibi tüm bilgilere Dijital Türkiye portalı üzerindeki tek bir modül üzerinden
erişip araçlarınızla ilgili işlemleri buradan yapabileceksiniz, vatandaşlarımız
buradan yapabilecekler. Böylelikle, vatandaşlarımızın zamandan ve maddi açıdan
tasarruf sağlamasını amaçlamaktayız. 
Sayın Başkan,
değerli milletvekilleri; Cumhurbaşkanlığı hükûmet sistemine geçişle birlikte,
ülkemiz genelinde, insan kaynağının planlanması ve geliştirilmesiyle -kamuda
modern insan kaynağı yönetim modellerinin uygulanması amacıyla oluşturulan-
İnsan Kaynakları Ofisi de çalışmalarını yürütmektedir. 
Cumhurbaşkanlığı
himayesinde 8 farklı ilde “Yetenek Her Yerde” bölgesel kariyer fuarları düzenlenmiş;
buradaki amaç, üniversite öğrenci ve mezunlarına istihdam konusunda fırsat
eşitliği sağlanması ve nitelikli gençlerin kamu ve özel sektöre
kazandırılmasıdır. 2020 yılında Batı Karadeniz ve Trakya bölgelerinin de
kapsama alınmasıyla yine 10 farklı ilde daha bu etkinliklerin düzenlenmesi
planlanmaktadır. Türkiye’de yükseköğretim sisteminin iş gücü piyasası
performansını ve mezun takibini değerlendirmek amacıyla Üni-Veri Projesi, tüm
kamu kurumlarında uygulamada olan insan kaynakları süreçleriyle mesleklerine ve
çalıştıkları kuruma dair memnuniyet ve aidiyet gibi konularda görüş ve
önerilerini almak için de yine kamu bu çerçevede anketler geliştirmekte. Kamu
kurumlarında hizmet içi eğitimin geliştirilmesi ve kamu kaynaklarının daha
etkin kullanılması amacıyla da Çevrimiçi Eğitim portalı hazırlanmış ve tüm kamu
kurumlarının hizmetine de sunulmuştur. 
Sayın Başkan,
saygıdeğer milletvekilleri; Türkiye’ye yönelik uluslararası yatırımlar hız
kesmeden devam etmektedir. 2002-2018 arası dönemde, ülkemize yönelik
yatırımların toplamı yaklaşık 210 milyar dolara ulaşmıştır. Cumhurbaşkanlığı
hükûmet sistemine geçmeden önce Başbakanlık Yatırım Destek ve Tanıtım Ajansı
olarak faaliyet gösteren Cumhurbaşkanlığı Yatırım Ofisi 2006-2018 yılları
arasında yaklaşık 24,5 milyar dolar yatırıma ve yaklaşık yine 45.500 kişilik
istihdama imza atmıştır. 
Cumhurbaşkanlığı
Yatırım Ofisi, ülkemizdeki yatırımların artırılması ve yatırımların ülkemizin
ekonomik kalkınmasına katkı sağlaması amacıyla faaliyetlerine devam etmektedir.
Ofis, bu kapsamda, ülkemize yatırım yapılmasına yönelik çalışmaların yapılması,
uluslararası yatırım ortamı faaliyetlerinde kamu ve özel sektördeki kurum ve
kuruluşlar arasında koordinasyonun sağlanması, yatırımcıların karşılaşabileceği
olası sorunların tespit edilerek çözülmesi, ülkemizde yatırımların
artırılmasına katkı sağlayacak her türlü bilgi ve verinin oluşturulması,
yatırım ortamının iyileştirilmesine yönelik reform sürecine ilişkin önerilerin
geliştirilmesi, ulusal düzeyde yatırım destek ve tanıtım stratejisinin
belirlenmesi ve uygulanmasının takip edilmesi yönünde faaliyetlerini
sürdürmektedir.
Yatırım Ofisi
tarafından takip edilen ve önümüzdeki yıllarda gerçekleştirilmesi öngörülen
projelerin ekonomik değerinin 19,2 milyar dolar olacağı düşünülmektedir. Bu
yatırımların gerçekleşmesi hâlinde 52.827 kişiye istihdam imkânı sağlanacağı
öngörülmektedir.
Plan ve Bütçe
Komisyonunda ve bugün Genel Kurulda yapılan görüşmelerde yatırım ofisiyle
ilgili danışmanlara ödenen ücretlerle ilgili sorular da, eleştiriler de yine
gelmekte. Yine, Yatırım Ofisinin yatırım, tanıtım faaliyetleri kapsamında
gerekli yatırımlarının, raporlamalarının yapılması amacıyla yurt dışı
danışmanlarla çalışabilmesi de buradan kaynaklanmaktadır. Söz konusu
danışmanlara ödenen ücret, görev yaptıkları ülkenin ekonomik şartlarına göre
-maaş, performans, ücret, toplantı, organizasyon vesaire gibi görevlerin gereği
yapılan ödemeler- gerektiği şekilde belirlenmektedir. 
Sayın Başkan,
değerli milletvekilleri; Cumhurbaşkanlığı Finans Ofisi küresel finans
piyasalarında ülkemizin önemli bir aktör olarak yer almasını sağlamak amacıyla
faaliyetlerini sürdürmektedir. Ofis tarafından yürütülen İstanbul Finans
Merkezi Projesi’yle İstanbul’un uluslararası konumunun güçlendirilerek dünyada
önde gelen finans merkezlerinden biri olması hedeflenmektedir. İstanbul Finans
Merkezi Projesi kapsamında yatırımcılar arasındaki uyuşmazlıkların çözümlenmesi
için gerekli yasal düzenlemelere ilişkin çalışmaların yürütülmesi
planlanmaktadır. Ayrıca İstanbul Finans Merkezi bünyesinde bir finans teknopark
kurulacaktır. 
Marmara
Üniversitesiyle müşterek bir protokol dâhilinde Türkiye'de bu alanda kurulan
ilk enstitü olma özelliğini taşıyan İslam Ekonomisi ve Finans Enstitüsü
kurulmuştur. Enstitüyle sektörün ihtiyaç duyduğu insan kaynağının sağlanması ve
katılım finansı alanında gerekli akademik çalışmaların yapılması
hedeflenmektedir. Ofis tarafından yürütülen başarılı çalışmalar sonucunda Eylül
2019 tarihinde yayımlanan Küresel Finans Merkezleri Endeksi Raporu’nda İstanbul
Finans Merkezi 15 sıra yükselerek 53’üncü sıraya yerleşmiştir. 
Sayın Başkan,
değerli milletvekilleri; Cumhurbaşkanlığı hükûmet sistemiyle birlikte yeni
kurulan Cumhurbaşkanlığı İletişim Başkanlığı, devletimizin stratejik iletişim
konusunda kamu diplomasisi dâhil olmak üzere çatı kuruluşu hâline gelmiştir. Bu
bağlamda ülkemizin millî menfaatlerini ilgilendiren konular ve ülkemizin 2023
hedefleri doğrultusunda yeni bir yapılanmaya yönelmiştir. Bu kapsamda,
ülkemizin dış tanıtımına ilişkin faaliyetlerin yürütülmesi, kamu diplomasisinin
araçlarından yararlanılarak Türkiye’nin haklı tezlerini iç ve dış kamuoyunda
duyurulması, ülkemize yönelik kara propaganda ve dezenformasyonla mücadele
edilmesi, basın faaliyetlerinin geliştirilmesine yönelik çalışmalar yapılması,
devletimizin vatandaşlarımızla olan ilişkisinin daha da güçlendirilmesi gibi
görevler yürütülmektedir. İletişim Başkanlığı bünyesinde Ülkem İçin Bir Fikrim
Var Projesi 2019’da hayata geçirilmiş ve projenin resmî duyurusunun yapıldığı
tarihten itibaren de Başkanlığa vatandaşlarımız tarafından 40 bine yakın fikir,
görüş ulaştırılmıştır. 15 Temmuz iletişim seferberliği kapsamında, FETÖ
gerçeğini yurt içinde ve yurt dışında ortaya koyan “The Network” belgeseli, New
York sokaklarında 15 Temmuz fotoğrafları, uluslararası paneller gibi 1.500
civarında etkinlik düzenlenmiştir. 
Başkanlık
bünyesindeki CİMER’e yapılan başvuruların cevaplanma oranı yüzde 91 olmuştur,
ortalama cevaplanma süresiyse 2018 yılına göre yüzde 21 azaltılarak on beş güne
düşürülmüştür. 2020 yılında ortalama cevap verme süresinin on güne kadar
düşürülmesi öngörülmektedir. Yine, hatırladığım kadarıyla, bu konuda da bir
soru vardı “Cumhurbaşkanlığı bünyesindeki CİMER’den tüm kamu kurumlarına
eleştiriler veya şikâyetler iletilirken Cumhurbaşkanlığı bünyesindeki birimlere
eleştiri veya şikâyet iletilemiyor mu?” diye. Tabii ki, iletiliyor. Burada,
İletişim Başkanlığı Cumhurbaşkanlığındaki bütün birimlerin, başkanlıkların,
ofis ve politika kurullarının oradaki eş güdümünü sağlıyor. Tamamı İletişim
Başkanlığına düştükten sonra, oradan ilgili birimlere iletildikten sonra da
cevaplar yine müracaat sahiplerine iletilmektedir. 
Sayın Başkan,
sayın milletvekilleri; Plan ve Bütçe Komisyonundaki tartışmalarda yine basın
kartları konusu gündeme getirilmişti, bugün burada da yine gündeme getirildi. 
Basın
kartlarında değişim yapılmasının en önemli nedeni, usulsüzlük ve sahte kart
kullanımının önüne geçmek, basın kartının prestijini artırarak basın
mensuplarının çalışmalarını kolaylaştırmaktır. Ayrıca, Cumhurbaşkanlığı hükûmet
sistemiyle beraber, tüm kartların yenilenmesi ihtiyacı ortaya çıkmıştır. Basın
Kartı Komisyonu ise İletişim Başkanlığı Basın Kartı Yönetmeliği uyarınca, medya
iş kolunda en çok üyeye sahip olma, teşkilatlanma gibi kriterler baz alınarak
objektif şekilde belirlenmektedir. 
Ülkemizdeki
yerleşik olan uluslararası basın mensuplarına 2019 yılı itibarıyla 345 basın
kartı verilmiştir. Diğer taraftan, 15 Temmuz hain darbe girişimi sonrasındaki
süreçte, millî güvenliğe tehdit oluşturan yapılarla irtibatlı olduğu
değerlendirilen medya kuruluşlarında çalışan veya irtibat düzeyinde ilişkisi
bulunduğu değerlendirilen 691 basın mensubunun basın kartı ilgili yönetmelik
uyarınca iptal edilmiştir. 
İletişim
Başkanlığınca 2018 yılı sonu itibarıyla 362 milyon 524 bin lira harcama
yapılmıştır. Başkanlığa 2019 yılında yapılan bütçe aktarma işlemleriyle
birlikte toplam 395 milyon 531 bin lira ödenek tahsis edilmiştir. 2020 yılında,
Başkanlığa 368 milyon 136 bin lira ödenek tahsisi öngörülmüştür.
Sayın Başkan,
değerli milletvekilleri; İslam diniyle ilgili her konuda güvenilen ve referans
alınan, insanlığın barış ve huzuruna katkı sağlayan bir kurum olma vizyonuyla
hareket eden Diyanet İşleri Başkanlığı, Avrupa’dan Amerika’ya, Asya’dan
Afrika’ya kadar dünyadaki bütün Müslümanlarla iletişim ve iş birliği
hâlindedir. 
Diyanet İşleri
Başkanlığı, Anayasa’nın 136’ncı maddesinde yer alan, toplumun birlik ve
beraberliğine, barış ve huzuruna katkıda bulunmak amacının gereği olarak
hutbelerinde millî konulara yer vermekte, ayrıca bu konuda pek çok faaliyet
yürütmektedir. 
Başkanlık doğru
dinî bilgiyi toplumun tüm kesimlerine ulaştırmak amacıyla kaynak eser, ilmî
eser ve çocuk kitapları gibi birçok yayını okul, cezaevi, dernek ve şahıslara
ücretsiz olarak göndermektedir. Bu kapsamda, 2019 yılında yaklaşık 7 milyon
eser ücretsiz olarak halkımıza dağıtılmıştır. Ayrıca, başta Kur’an-ı Kerim
meali olmak üzere birçok dinî eserin farklı dil ve lehçede basımı da
gerçekleştirilmektedir.
Diyanet İşleri
Başkanlığı, televizyon ve radyo yayınlarıyla daha fazla insana ulaşmak üzere
çalışmalarını da yürütmektedir. Diyanet İşleri Başkanlığının 2018 yılı kesin
hesap toplam gideri 8 milyar 356 milyon 36 bin lira olarak gerçekleşmiştir.
Başkanlığın 2019 yılı başlangıç ödeneği 10 milyar 445 milyon 979 bin lira olup
2020 yılı bütçesi için teklif edilen toplam ödenek tutarı 11 milyar 519 milyon
609 bin liradır. Kurum bütçesinin yaklaşık yüzde 97’si personel maaş ve SGK
prim giderlerine ayrılmıştır. Personel giderlerinde yüzde 10,42; diğer
giderlerde yüzde 8,37; toplamda ise yüzde 10,28 artış olmuştur. Yatırım
ödeneklerinde ise herhangi bir artış yoktur. 
Sayın Başkan,
değerli milletvekilleri; ordumuzun ve diğer güvenlik birimlerimizin silah,
teçhizat ve benzeri ihtiyaçlarının azami ölçüde yerli ve millî imkânlarla
karşılanması, modernizasyon ve teknoloji geliştirme faaliyetlerinin
yürütülmesine yönelik Savunma Sanayii Başkanlığımız çalışmalarını
yürütmektedir. Bu çerçevede savunma sanayimiz çok iyi bir noktaya gelmiş,
savunma sanayi projesi sayısı 700’ü bulmuş, yıllık savunma sanayi ve havacılık
cirosu 2018 yılında 8,8 milyar dolara, ihracatı ise 2,2 milyar dolara
ulaşmıştır. 2019 yılında ihracatımız artarak devam etmektedir.
Sayın Başkan,
değerli milletvekilleri; ordumuz ve güvenlik güçlerimizce icra edilen harekâtlarda
etkin bir biçimde kullanılan ve yerli imkânlarla geliştirilen sistemlerimizden
ATAK helikopterlerimizin teslimatı yapılmış, millî gemisavar füzemiz ATMACA,
envantere alınan TCG KINALIADA korvetimize konuşlandırılmış, TCG ANADOLU
çıkarma gemimiz denize indirilmiş, SİHA’mız ANKA-S, yerli motoruyla göklerdeki
yerini sağlamlaştırmış, Bayraktar SİHA’mızın ihracatına başlanmış, KORKUT hava
savunma sistemimizin teslimatlarına başlanmış, HİSAR-A hava savunma
sistemimizin seri üretim aşamasına gelinmiş, millî güdüm kitlerinden Hassas
Güdüm Kiti, Kanatlı Güdüm Kiti ve TEBER’den yaklaşık bin adet teslim edilmiş…
Bu “güdüm kitleri” dediklerimizi unutmayın, bazıları “Senatoya sormamız
gerekir.” “Birilerine sormamız gerekir.” “Veremezsiniz.” dedi ve Türkiye’nin de
hiçbir yerden temin edemediği araçlardı bunlar. (AK PARTİ sıralarından
alkışlar) Bugün itibarıyla bin adet teslim edilmiş ve şu anda da kendi
imkânlarımızla her türlü üretme kabiliyetine sahibiz. 
Millî torpidomuz
AKYA‘nın, atışlı testleri başarıyla gerçekleştirilmiştir. Savunma sanayisinde
gelişmeleri takip eden değil, gelişmelerde lider konumda olma yönünde
çalışmalarımızı devam ettirmekteyiz. Bu kapsamda kara, insansız kara, deniz
araçları, lazer silah sistemleri, elektromanyetik fırlatma sistemleri, SÜRÜ İHA
teknolojisi, otonom sistemler, katı-sıvı hibrit yakıtlı, muhtelif menzilli ve
çeşitli kabiliyetlere sahip roket projeleri gibi ileri teknoloji konularındaki
çalışmalarımızı, dünyada bu alanlarda faaliyet gösteren çok az sayıda ülkeyle
eş zamanlı olarak sürdürmekteyiz. 
Buradaki “otonom
sistemler” diye ifade ettiğimiz aslında birçok teknoloji, bizi diğer
sektörlerde de uluslararası boyutta son derece güçlü kılacaktır, bunlardan bir
tanesi de geleceğe dönük, özellikle yine “uçan araçlar” diye ifade ettiğimiz
bambaşka bir sektördür. Türkiye, buradaki yerini gelecekte çok daha sağlam
alacak şekilde şimdiden adımlarını atmaya başlamıştır. 
Önümüzdeki
dönemde, yüksek faydalı yük kapasiteli Aksungur’un bu yıl sonu itibarıyla
kullanıma hazır hâle gelmesi, kritik düzeydeki temel ve ileri teknolojilere
yönelik AR-GE çalışmalarına yoğun şekilde devam edilmesi, 2020 yılı sonunda TCG
ANADOLU gemimizin Deniz Kuvvetlerimize teslim edilmesi ve Akıncı’nın envantere
alınması, 2023 yılında millî muharip uçağımızın hangardan çıkarılması, Gökbey
helikopterimizin sertifikasyon süreçlerine devam edilerek kullanıma hazır hâle
gelmesi, yürütülen projelerle yeni nesil zırhlı araç, tank, helikopter ve
füzelerde kullanılacak motorların yerlileştirilmesi hedeflenmektedir. Bu “2023
yılında millî muharip uçağımızın hangardan çıkarılması.” dediğimiz, bugünkü
F-35 veya benzeri konulardaki tartışmalarla doğrudan alakalıdır. İnşallah,
gelecekte de bugünkü İHA’larımızda olduğu gibi, birçok teknolojide olduğu gibi,
burada da başka ülkelerden herhangi bir şey isteme, bekleme, talep etme
konumunda olmayan bir Türkiye olacaktır. (AK PARTİ sıralarından alkışlar) 
Başkanlıkla
ilgili 2017 yılı Sayıştay raporunda yer alan 13 bulgunun 12’si yerine
getirilmiş olup, 2018 yılı Sayıştay raporuna devredilen 1 adet performans
denetimi bulgusu yer almıştır. 
Sayın Başkan,
değerli milletvekilleri; Millî İstihbarat Teşkilatı Başkanlığı, millî güvenlik
istihbaratını devlet çapında oluşturmakta, bu istihbaratı Sayın
Cumhurbaşkanımıza ve gerekli kuruluşlara, birimlere ulaştırmaktadır.
2018 yıl sonu
kesin hesabına göre yıl sonu gideri 2 milyar 884 milyon 707 bin lira, 2019 yılı
başlangıç ödeneği ise 2 milyar 157 milyon 761 bin lira olan Millî İstihbarat
Teşkilatı Başkanlığına, 2020 yılında toplam 2 milyar 182 milyon 381 bin lira
ödenek tahsisi öngörülmektedir. 
Uluslararası
sistemde dengelerin değiştiği, hibrit yöntemlerin kullanıldığı, mevcut düzeni
oluşturan uluslararası anlaşmaların ve yapıların ciddi sınamalardan geçtiği bu
dönemde ülkemiz söz konusu değişimin tam da ortasında bulunmaktadır. Bahse konu
süreç içerisinde Millî İstihbarat Teşkilatı Başkanlığı tarafından etkili
istihbarat çalışmaları yürütülmekte olup yurt içi ve yurt dışında başarılı ve
sonuca ulaşan operasyonel faaliyetler gerçekleştirilmektedir. Teşkilat, ülkenin
ve milletin bütünlüğüne karşı faaliyet yürüten PKK, KCK, PYD, YPG, FETÖ, PDY,
DEAŞ başta olmak üzere tüm terör örgütlerine karşı geçmişte olduğu gibi bu
hassas dönemde de yine aynı kararlılıkla çalışmalarına devam etmektedir. 
Diğer taraftan,
devletimizin ve milletimizin güvenliğine yönelik sınırlarımızdaki yapılanmalara
karşı başlatılan Fırat Kalkanı, Zeytin Dalı ve Barış Pınarı operasyonlarında
MİT gerek diplomasi ayağında gerek sahada etkin faaliyetler yürütmüş ve
ülkemize yönelik tehditlerin bertaraf edilmesinde önemli rol oynamıştır. Bu
başarılı çalışmalar vatandaşlarımız tarafından da takdir görmektedir. 
Yeri gelmişken
Türkiye’nin Suriye’deki operasyonlarına yönelik asılsız iddialara ilişkin
olarak da bazı hususları belirtmek isterim. Kadın, çocuk, yaşlı demeden,
Kürtler de dâhil olmak üzere, hatta başta Kürtler olmak üzere bölgedeki tüm
insanları, bu insanlar üzerinde korku, zulüm ve baskılarla hâkimiyet kuranları
ve egemen güçler adına bölgeyi sömürenleri görmek isteyenler, YPG/PYD, PKK,
SDG’ye ve onların hâkimiyet kurduğu bölgelere bakabilirler. Türkiye,
Suriye’deki Kürtler dâhil olmak üzere, ülkesinden kaçan Suriyelilerin tekrar
evlerine dönebilecekleri güvenli bölgeleri oluşturarak bölgedeki terör düzenine
son vermiştir. Türkiye, kendi vatandaşının canına ve malına kastedenlere karşı
da yine gerekeni yapmış ve sınır güvenliğini temin etmiştir. Milletimiz tarihin
hiçbir döneminde işgalci olmamıştır, bugün de değildir, gelecekte de
olmayacaktır. (AK PARTİ sıralarından alkışlar)
Bu yıl 2228’inci
kuruluş yıl dönümünü kutlayan ordumuz, barış ve medeniyet ordusudur. Mazisi şan
ve şerefle dolu Türk milleti, gittiği her yere huzur ve medeniyet götürmüştür;
işte Cerablus, El Bab ve Afrin örnekleri ortadadır. Bizim insanlıkla ilgili her
türlü hizmeti götürmeye çalıştığımız bir ortamdan, pazar yerinde ihtiyaçlarını
almaya çalışan insanların, çocukların, kadınların bombalandığı bir ortamdan ve
bombalayanların olduğu bir ortamdan bahsediyoruz. Güvenlik güçlerimiz, Barış
Pınarı Harekâtı bölgesinde de krizin ortasında barış pınarlarını sulayarak
huzuru yeşertmeye devam edecektir. Milletimizin birlik ve yardımlaşma ruhuna
çamur atanların muhasebesini tarihe ve milletimizin vicdanına bırakıyorum.
Sayın Başkan,
değerli milletvekilleri; Millî Güvenlik Kurulu Genel Sekreterliği, Millî
Güvenlik Kurulunun sekretarya hizmetlerinin yürütülmesi, millî güvenliğin
sağlanması ve millî hedeflere ulaşılması amacıyla, Kurulun belirlediği görüşler
dâhilinde, iç ve dış savunma hareket tarzlarına ait esasları kapsayan Millî
Güvenlik Siyaset Belgesi’nin hazırlanması ile seferberlik ve NATO çalışmalarına
ilişkin faaliyetleri yürütmekle görevlidir. Yeni Millî Güvenlik Siyaset Belgesi
hazırlanarak yürürlüğe konulmuştur. Bugün de bununla ilgili gerekli
eleştirileri not ettik. 
Genel
Sekreterlik, çalışmalarını, kanunlarla verilmiş görev ve sorumluluklarını,
demokrasi ve hukukun üstünlüğü ilkeleri çerçevesinde yürütmektedir. 
Genel Sekreterin
yürütmüş olduğu tüm bu faaliyetleri için, 2018 yıl sonu kesin hesap gideri 29
milyon 43 bin lira, 2019 yılı başlangıç ödeneği ise 32 milyon 341 bin lira
olmuştur. 2020 yılı için teklif edilen toplam ödenek tutarı 34 milyon 787 bin
liradır. 2017 yılı Sayıştay raporunda yer alan Genel Sekreterlikle ilgili tüm
bulguların gereği yerine getirilmiş olup 2018 yılı Sayıştay denetim raporunda
herhangi bir bulguya yer verilmemiştir. 
Sayın Başkan,
değerli vekiller; Strateji ve Bütçe Başkanlığı koordinasyonunda, 2019 yılında
Kalkınma Planı çerçevesi yeniden ele alınarak, farklı kurum, kuruluş, özel sektör,
akademi ve STK’lerle istişareler yapılarak Planda yer alacak sektörel
önceliklendirme yaklaşımı hayata geçirilmiştir.
Başkanlık ile
Hazine ve Maliye Bakanlığı, müştereken, makroekonomik çerçevenin oluşturulması
ve kamu kesimi genel dengesinin hazırlanmasının yanı sıra, kamu maliyesinde
yapılabilecek tasarruflar ile reform ve tedbir önerileri üzerinde, kurumlarla
istişare hâlinde çalışmalar yürüterek 2020-2022 dönemini kapsayan Yeni Ekonomi
Programı’nı hazırlamıştır. Yeni Ekonomi Programı, fiyat istikrarı, finansal
istikrar ve cari işlemler dengesinde son bir yılda elde edilen kazanımların
korunup geliştirilmesi, üretim ve verimlilik odaklı, sürdürülebilir büyüme ve
adaletli paylaşıma yönelik ekonomik dönüşüm ve değişimi hedef alan bir
çerçeveye sahiptir. 
On Birinci
Kalkınma Planı’nda belirlenen temel öncelik ve politikalar çerçevesinde
kurumlarla iletişim ve koordinasyon içerisinde Başkanlıkça hazırlanan bir diğer
temel politika belgesi de 2020 Yılı Cumhurbaşkanlığı Yıllık Programı’dır.
Bütçeleme sistemimiz açısından önemli bir reform alanı olarak gördüğümüz
program bütçeye geçiş çalışmaları, Strateji ve Bütçe Başkanlığı ile Hazine ve
Maliye Bakanlığı tarafından iş birliği hâlinde yürütülmektedir. Program bütçe
sistemine geçilmesiyle plan, program ve bütçe bağlantısının güçlendirilmesi,
karar vericiler için harcama önceliklerinin belirlenmesine ilişkin bilginin
oluşturulması, sonuç odaklı bir mali yönetim anlayışının geliştirilmesi, hesap
verebilirlik ve saydamlığa hizmet edecek şekilde izleme ve değerlendirme
sürecinin etkinleştirilmesi sağlanacaktır. 
Kamu-özel iş
birliği projelerinin hazırlık sürecinin kalitesinin yükseltilmesi ve kamu
kuruluşlarının kamu-özel iş birliği modeli konusunda belirli alanlarda
kapasitelerinin artırılmasına yönelik rehberler ve standart dokümanlar
oluşturma çalışmalarına da başlanmıştır. 
AR-GE
ekosisteminin bütüncül ve rekabetçi bir yapı içinde geliştirilmesi bakımından
ülkemiz için stratejik ve önemli olduğuna karar verilen alanlarda araştırma
altyapı projelerinin kanunla kurulmuş olan vakıf üniversitelerini de kapsayacak
şekilde desteklenmesi önem arz etmektedir. Hâlihazırda 8 vakıf üniversitesine
ait araştırma altyapı projelerinin destekleme süreci devam etmekte olup 2020
yılı için 40 milyon lira kaynak ayrılmıştır. 
Sayın
Cumhurbaşkanımızın Başkanlığını yürüttüğü İslam İşbirliği Teşkilatı Ekonomik ve
Ticari İşbirliği Daimi Komitesi (İSEDAK) ülkemizin İslam dünyasına dönük en
önemli iktisadi ve ticari projesidir. 2019 yılında 35’incisi düzenlenen İSEDAK
Bakanlar Toplantısı’nda ülkemiz ile İslam İşbirliği Teşkilatı üyesi ülkeler
yeniden bir araya gelmiş ve global ekonomi açısından stratejik iş birliğimiz
bir kez daha pekiştirilmiştir. 
Strateji ve
Bütçe Başkanlığının 2018 yılı kesin hesap gideri 45 milyon 514 bin lira olmuştur.
Başkanlığın 2019 yılı başlangıç ödeneği 260 milyon 584 bin lira olup 2020 yılı
bütçesi 2019 yılına göre yüzde 3.382 oranında artış göstermiştir. 2019 yılı ve
öncesinde yedek ödenekler Hazine ve Maliye Bakanlığı bütçesinde yer alırken
2020 yılında 8,8 milyar lirayla yedek ödeneğin Başkanlık bütçesine konulması
artışın temel sebebidir. Böylelikle 2020 yılı için Başkanlığa 9 milyar 73
milyon 161 bin lira ödenek tahsis edilmesi öngörülmektedir.
Sayın Başkan,
saygıdeğer milletvekilleri; mevduat sahiplerinin haklarını korumak üzere
kurulan Tasarruf Mevduatı Sigorta Fonu, mevduat sigortacısı kimliğiyle mudiyi
korumak üzere finansal kuruluşlardan topladığı primlerle oluşturduğu rezerv
sayesinde finansal sistemin istikrarının sürdürülmesine katkı sağlamaktadır. TMSF’nin
48 milyar lira değerinde bulunan mevduat sigortası rezervinin toplam sigortalı
mevduatı karşılama oranı yüzde 7,1’dir. Mevduat sigorta limitinin eylül sonu
itibarıyla 150 bin liraya çıkarılmasıyla toplam sigortalı mevduat tutarı ekim
itibarıyla 677 milyar liraya yükselmiştir. 
15 Temmuzda
yaşadığımız hain darbe teşebbüsü sonrasında, TMSF’nin bir diğer görevi de
mahkemelerce tedbir konulan şirketlerin yönetimi olmuştur. Aralık ayı
itibarıyla, 37 ilimizde aktif büyüklükleri yaklaşık 59,67 milyar lira, toplam
ciroları 24,73 milyar lira, toplam öz kaynakları 23,97 milyar lira olan 830
şirkete, TMSF yine kayyum olarak atanmıştır. TMSF, geçen üç yıllık sürede bu
şirketlerin aktiflerini yaklaşık yüzde 38, öz kaynaklarını yüzde 31, cirolarını
ise yüzde 13 oranında artırmıştır.
Sayın Başkan,
değerli milletvekilleri; Türk ve dünya tarihi açısından büyük önem ihtiva eden
arşivlerimize verilen değer gün geçtikçe artmakta, bunun bir göstergesi olarak
Devlet Arşivleri Başkanlığı doğrudan Cumhurbaşkanlığına bağlı olarak belge
yönetimi ile arşiv birikimine ilişkin faaliyetlerini ehemmiyetle
sürdürmektedir. Bu çerçevede, Başkanlık tarafından sunulan internet üzerinden
belge görüntüsü sağlama hizmeti kapsamında araştırmacılar, devlet arşivlerine
evinden ya da iş yerinden erişir hâle gelmiştir. Başkanlık, belgelerin
asıllarının korunarak bilginin yaygınlaştırılması, arşiv belgelerine hızlı,
doğru ve istenilen formatta erişilmesi için dijitalleşme çalışmalarını hızla
sürdürmektedir.
Devlet Arşivleri
Başkanlığı yurt dışı faaliyetlerinde de önemli işlere imza atmış ve arşiv
alanında iş birliği için dünyanın farklı coğrafyalarında yer alan 47 ülkeyle
protokol imzalamıştır. Uluslararası standartlara uygun şekilde belge yönetimi
ve arşivcilikte tasarruf ve etkinliği ön plana çıkaran Başkanlığın uhdesinde
elektronik ortamda yaklaşık 63 milyon belge görüntüsü bulunmakta olup 2023 yılı
hedefleri doğrultusunda bu sayının 77 milyona ulaştırılması hedeflenmektedir.
Devlet Arşivleri Başkanlığının 2018 yılı kesin hesabı bulunmamakta olup
Başkanlığa 2020 yılında 101 milyon 632 bin lira ödenek tahsis edilmesi
öngörülmektedir.
Sayın Başkan,
değerli milletvekilleri; Millî Saraylar İdaresi Başkanlığı tarihî objeler de
dâhil olmak üzere, tüm yapıların kültürel ve tarihî arka planlarına sadık kalınarak
korunmaları, restore edilmeleri ve ziyaret edilmelerini sağlayarak ekonomimiz
açısından stratejik önemi haiz turizm sektörümüzün uluslararası rekabet gücünü
artırmak için yine önümüzdeki dönemde de yeni proje ve faaliyetlerini hayata
geçirmeye devam edecektir. 2019 yılında millî sarayları toplamda 2 milyondan
fazla kişi ziyaret etmiş ve turizm gelirlerine de önemli ölçüde katkı
sağlanmıştır. 2020 yılında Millî Saraylar, bünyesindeki saray, köşk, kasır ve
müzelere yönelik 8 adet önemli proje ve restorasyon faaliyeti yapmayı
planlamaktadır. Bunlar tarihin korunmasıyla alakalıdır, iddia edildiği gibi
birilerine herhangi bir şey verilmesi amacıyla asla değildir. Millî Saraylar
İdaresi Başkanlığının 2018 yıl sonu kesin hesap gideri 22 milyon 600 bin liradır.
2019 yılı başlangıç ödeneği 120 milyon 527 bin lira olan Başkanlığa 2020
yılında toplam 157 milyon 390 bin lira ödenek tahsisi öngörülmüştür. 
Sayın Başkan,
değerli milletvekilleri; soru-cevap kısmı olacağı için buradaki soruların
tamamını cevaplamayacağım süreyi uzatmama adına -birazdan soru-cevapta cevap
vereceğim- ama eğer müsaade ederseniz iki üç konuda bir açıklamada bulunmak
istiyorum.
Birincisi:
Defalarca yaptığımız bir açıklamayı noktasına ve virgülüne dokunmadan bir kez
daha yapmak. Tank Palet Fabrikası… Defalarca gündeme gelen ve defalarca
cevapladığımız, artık cevaplamaktan neredeyse bıktığımız ama bir kez daha -o
kadar gündeme getirildi ki- bir önceki cevabımdan -dediğim gibi- noktasına ve
virgülüne dahi dokunmadan kayıtlara geçmesi için bir kez daha aynı cevabı
veriyorum, Millî Savunma Bakanlığımızın bütçesinde Sayın Bakanımızın bütün
detayıyla konuyu açıkladığını da yine biliyorum. Fabrikanın mülkiyetinin
devlette olduğunu ve sadece işletme hakkının bir süreliğine Katar ve Türk iş
birliğinden oluşan BMC’ye devredildiğini, yapılacak yatırımlarla da fabrikanın
daha etkin ve verimli şekilde çalışacağını ifade etmek isterim. (AK PARTİ
sıralarından alkışlar) Ülke kaynaklarının savunma sanayisinde etkin ve verimli
kullanılmasının sağlanması, fabrikada mevcut atıl kapasitenin en aza
indirilmesi, fabrika işletme verimliliğinin artırılması, yeni iş ve üretim
imkânları oluşturulması ve ihracatın artırılması doğrultusunda yatırımlar
yapılması, özel sektörün iş yapma hızından ve yüksek teknolojiye erişim
imkânlarından faydalanılması amaçlanmıştır. Bu kapsamda, ülkemize herhangi bir
yük getirmeden, fabrikayı çağın gereklerine uygun şekilde modernize edecek
firmanın yine fabrikada ihtiyaç duyulacak bütün yenileme yatırımlarını da
gerçekleştireceği ve kapasite geliştirmeye dönük belirlenecek alanlarda da ilk
aşamada en az 50 milyon dolar tutarında ilave yatırım yapacağı açıklamasını bir
kez daha tekrarlamış oldum. 
Bir başka konu:
Kişilere dokunduğu için ben buna özellikle değinmek istedim. Sayın Cumhurbaşkanımızın
ailesine yönelik bir açıklama vardı. Türkiye Cumhuriyeti vatandaşı olan her bir
birey bu ülkeye hizmet etme hakkına sahiptir. Türkiye Büyük Millet Meclisi
çatısı altındaki eleştirilerin bireylerin şahsiyetlerine veya akrabalık
ilişkilerine değil de yapılan işlere odaklanmasının çok daha şık ve anlamlı
olacağını düşünmekteyim. Özellikle, Sıfır Atık Projesi, mülteciler, kadına
şiddetin önlenmesi ve toplumda kadının yerinin artırılması gibi birçok konuda
gerçekleştirdiği hizmetler ve verdiği katkılarla uluslararası alanda saygınlık
kazanmış bir şahsiyet olan Sayın Emine Erdoğan Hanımefendi’nin buradaki
tartışmalara karıştırılması da talihsizlik diye düşünüyorum. (AK PARTİ
sıralarından alkışlar)
Yine bir başka
konu da şahsımla ilgili. Bu, defalarca gündeme getirildi, Plan ve Bütçe
Komisyonu dâhil cevap verdim. Bunu da yine aslında fazla içeriğe de dokunmadan
bir kez daha burada tekrarlamak istiyorum.
Bir önceki
sistemde, Başbakanlık müsteşarlığı döneminde, her bir Başbakanlık müsteşarının
olduğu gibi, benim de o dönemde kısa dönemli bir yönetim kurulu üyeliğim
olmuştur. Bu süre içerisinde özellikle kamuoyu tarafından hassasiyetle takip
edilen bir konu: Ortaklarına bir kuruş temettü dağıtılmamış ve şirketin tek bir
kuruş dövizle borçlandırılmasına izin verilmemiştir. 
Yine, aynı
dönemde, OTAŞ yani Oger Telekomünikasyon AŞ’ye karşı -ortak olan- hukuki süreç
bizzat şahsım tarafından başlatılmış olup Hazinenin Hissedarlar Sözleşmesi’nden
ve ana sözleşmeden kaynaklanan tüm hak ve yetkiler kullanılmıştır. Bunlara ilişkin
belge ve kayıtlar da açıktır.
Zannediyorum,
milletin çıkarlarını koruyor olmak, bu konuda hassas olmam birilerine dokundu.
(AK PARTİ sıralarından alkışlar) Kime dokunursa dokunsun, bulunduğum bütün
konumlarda ve bütün pozisyonlarda milletin çıkarları doğrultusunda karar
vermeye devam edeceğimi buradan bir kez daha ifade etmek isterim. (AK PARTİ
sıralarından alkışlar)
Sayın Başkan,
değerli milletvekilleri; sözlerime son verirken 2020 Yılı Merkezi Yönetim Bütçe
Kanun Teklifi ile 2018 Yılı Merkezi Yönetim Kesin Hesap Kanun Teklifi’nin
Türkiye Büyük Millet Meclisindeki görüşmeleri kapsamında verdikleri katkı ve
destek için Sayın Başkan, Sayın Plan ve Bütçe Komisyonu Başkanı ve üyeleriyle
siz değerli milletvekillerimize; bütçe hazırlık ve görüşmeler sırasındaki
çalışmalarda emeği geçen Strateji ve Bütçe Başkanlığı başta olmak üzere,
Cumhurbaşkanlığı merkez teşkilatı ile bağlı, ilgili ve ilişkili kurumlardaki
tüm yöneticilere ve çalışanlarımıza teşekkür ediyorum. 
2020 yılı
bütçemizin ülkemiz ve milletimiz için hayırlara vesile olmasını diliyor, yüce
heyetinizi tekrar saygılarımla selamlıyorum. (AK PARTİ ve MHP sıralarından
alkışlar) 
BAŞKAN –
Teşekkür ederiz Sayın Cumhurbaşkanı Yardımcımız. 
Sayın Özel,
buyurun. 
V.- AÇIKLAMALAR (Devam)
33.- Manisa Milletvekili Özgür Özel’in, Cumhurbaşkanı Yardımcısı Fuat
Oktay’ın 129 sıra sayılı 2020 Yılı Bütçe Kanun Teklifi ile 130 sıra sayılı 2018
Yılı Kesin Hesap Kanunu Teklifi’nin sekizinci tur görüşmelerinde yürütme adına
yaptığı konuşmasındaki cevap verdiği sorular için teşekkür ettiğine ve bazı
ifadelerine ilişkin açıklaması
ÖZGÜR ÖZEL
(Manisa) – Sayın Başkan, Sayın Cumhurbaşkanı Yardımcısının kürsüde yaptığı
açıklamalar açısından bakıldığında, cevap verdiği sorular için elbette teşekkür
ederiz. Cevap vermekten kaçındığı kısımlar var, o kısımların soru-cevaptan
sonra da takipçisi olmaya devam edeceğiz. 
CUMHURBAŞKANI
YARDIMCISI FUAT OKTAY – Soru-cevapta cevap vereceğim. 
ÖZGÜR ÖZEL
(Manisa) – Ama şöyle bir gerçek var: 17 Aralık ve 15 Temmuza aynı ruhla
direnildiği meselesi var ya, 17 Aralıkta sulhname için Fehmi Koru’nun
Pensilvanya’ya yollandığı, Fehmi Koru’nun “Hâlâ gitmedin mi?” sorusuna
“Tarifeli uçakla gideceğim, biletimi aldım.” sözleri üzerine “Özel uçak
verirdik.” meselesinin de yıl dönümüdür bugün. Yani 17 Aralıkta birileri
darbeye kalkışmış da… Bazı delillerin yasa dışı yollardan toplanmış olması, o
delillerin gerçekliğini ortadan kaldırmaz, o delillerin hukuken değersizliği
anlamına gelir. Ancak önce “Paraları FETÖ’cüler koydu.” deyip sonra faiziyle
geri alanları falan biliyoruz. 17-25 Aralık, FETÖ’cülerin içinde olduğu bir
mesele olmanın yanında, o 4 bakanın “Hırsızlık yapan kardeşim olsa kolunu
koparırım.” noktasından, bu sözü söyleyenlerin kafasının koparıldığı bir
noktaya savrulunduğunu da görmek lazım. Aynı dönemde, siyasi etik yasasıyla
ilgili “Bunu çıkarırsan ilçe başkanı, il başkanı bulamazsın.” meselesini de bu
millet unutmadı. 
Şimdi, Sayın
Cumhurbaşkanı Yardımcısına geçen gün gruplara da sayın bakanlara da dağıttığım
bir çizelgeyi ulaştıracağım. CİMER’i önemsiyorum. Vatandaş bir derdini dile
getiriyor ve devlet katında yankı buluyorsa… Ne kadar çözüm oluyor… Ama CİMER’i
önemsiyorum. CİMER’de, 2020 yılında ortalama cevap süresinin 1 haftaya inmesi
taahhüdünü de önemsiyorum. Peki, bunu söyleyen Sayın Cumhurbaşkanı Yardımcısı,
milletin vekilinin soru önergesinin on beş gün olan yasal süresi içinde
cevaplanma zorunluluğunu…
(Mikrofon
otomatik cihaz tarafından kapatıldı)
ÖZGÜR ÖZEL
(Manisa) - …Anayasa’da yazan, İç Tüzük’te yazan, Meclis Başkanına süreyi aşanlara
tenkit yazısı yollama yetkisinin verildiği bir şeyde, bütün bakanların
ortalamasının 8,19 olduğu noktada ve Sayın Cumhurbaşkanı Yardımcısının da soru
önergelerini cevapladığı yüzde 8,95’lik bir performansı Meclisin kayıtlarına
geçirmek isterim. On beş günlük süresi içinde cevapladığı soru oranı, 5.400
toplam sorudan 486 iken, süresi geçtikten sonra olanları da kattığınızda 294 ve
yüzde 35’tir. Kendisine sorulan, bu Meclisten giden, millet adına giden, Meclis
Başkanının üst yazısıyla giden bu soruları, 100 sorudan 65’ini cevapsız
bırakmaktadır. 
Kaldı ki yine
Sayın Cumhurbaşkanı Yardımcısı, bu milletin sorduğu sorular ne kadar hızlı
cevaplansa, derdine ne kadar… O konuyu takdir ederiz ama bu milletin vekilleri
var, bu milletin vekilleri soru soruyor. Sayın Fuat Oktay’a önce meseleyi
anlatıyorsunuz, ardından birbirinden ciddi -zaman varsa okurum- sorular
soruyorsunuz. Sayın Fuat Oktay’ın, 9 tane sorulu ciddi bir soru önergesine,
Merkez Bankası Kanunu’na ilişkin verdiği cevap şudur: “Anayasa’nın 98’inci maddesi
uyarınca tarafıma tevcih edilen soru önergesine cevap ekte sunuldu.” Cevaba
bakıyorsunuz, cevapta sorduğumuz hiçbir soruya cevap vermediği gibi ilgili
kanunu sayıp “Türkiye Cumhuriyeti Merkez Bankası Başkanı, 3 sayılı
Cumhurbaşkanlığı Kararnamesi’ne ekli (I) sayılı cetvelde yer almaktadır. Görev
süresi ise mezkûr Cumhurbaşkanlığı Kararnamesine ekli (III) sayılı cetvelde
düzenlenmiştir.” cevabını veriyor. Sorulan soruları okusam “Ben bu cevabı alsam
katlanamam.” dersiniz. Yani sorular birbirinden detaylı. Elimde sayısız örnek
var, sayısız örnek. Cumhurbaşkanlığı kararnamesiyle ilgili 17 soru; cevap, ekte
cevap…
(Mikrofon
otomatik cihaz tarafından kapatıldı) 
BAŞKAN –
Buyurun.
ÖZGÜR ÖZEL
(Manisa) – “Cumhurbaşkanlığı Politika Kurulu üyelerine 2018 yılında herhangi
bir ödeme yapılmamıştır. Kurulların sekreterya hizmeti İdari İşler Başkanlığı
tarafından yerine getirilmektedir.” 
9 tane soru var
detaylı, hiçbirisini ciddiye alıp da bir cevap vermiyor. Genelde cevapları
“İlgili kanuna göre işlem yapılmaktadır.” Aynı bugün “Arkada tartışma var.”
diyoruz, “Arkada gülüşme var, dinlemiyorlar bizi.” diyoruz “Görevlerini
yapıyorlar.” dediği gibi ezbere cevaplar veriyor. Yani vatandaşın vekillerinin
sorularını, bu çok güzel sistem… 
Milliyetçi
Hareket Partisinin içinde bulunduğu üçlü koalisyon hükûmetinin cevap oranı
yüzde 86; 22’nci Dönemin cevap oranı yüzde 72, azalıyor azalıyor ama yüzde
25’lerden yüzde 8’lere düşüyor Meclise duyulan saygı, verilen kıymet; bunu
görelim. 
Şimdi, bir başka
husus, çok kısaca toparlayayım: Tank Palet… Sayın Cumhurbaşkanı Yardımcısı,
Sayın Cumhurbaşkanının Cumhurbaşkanlığı kampanyasına resmî toplanan bağış, Tank
Palet Fabrikasının modernizasyonu için yirmi beş yıllığına bilabedel verdiğiniz
fabrikaya yapılacak yatırımdan fazla. 
Bakın, bir
kampanya açalım, Parlamentoda grubu bulunan ve vekili bulunan genel başkanlara
birer dakika kamu spotu yapalım, “Tank Paletin paraya ihtiyacı var.” diyelim,
bu parayı bir günde toplarız. Bizim Cumhurbaşkanı adayımıza –yanılmıyorsam- 25
milyon, sizin Cumhurbaşkanı adayınıza 50 milyonun üzerinde, millet gönüllü
bağış yapmış. Tank Palet Fabrikasını, 20 milyarlık fabrikayı 50 milyon için
yirmi beş sene Katarlılara bilabedel veriyorsunuz. Böyle bir yaklaşım, böyle
bir mantık yok. 
“İş imkânları
geliştirecek…” Türkiye Cumhuriyeti ordusu o imkânları geliştirir. 
(Mikrofon
otomatik cihaz tarafından kapatıldı) 
(AK PARTİ
sıralarından gürültüler)
AHMET HAMDİ
ÇAMLI (İstanbul) – Ne konuştun be!
BAŞKAN – Bir
dakika, bir dakika… Bir dakika beyler, bir dakika…
Özgür Bey, buyurun,
toparlayın.
ÖZGÜR ÖZEL
(Manisa) – İşinize mi gelmedi?
Bu millet
“yerli, millî”, “yerli, millî” deyip yüzde 100 yerli, yüzde 100 millî fabrikayı
Katarlılara peşkeş çekerseniz… (AK PARTİ ve CHP sıralarından karşılıklı laf
atmalar)
AHMET HAMDİ
ÇAMLI (İstanbul) – Yazıklar olsun!
ÖZGÜR ÖZEL
(Manisa) -…ve birisi çıkıp da televizyonlarda “Cumhurbaşkanım böyle dedi, bana da bir tane
deli Trabzonlu buldu. ‘Bu işe Katarlıları katmazsan olmaz.’ dedim, şeyhi
aradı.” Böyle özelleştirme de olmaz, böyle tahsis de olmaz, böyle millî duruş
da olmaz; bunların hepsi bir yana. 
Ha, bir de şu
var Sayın Cumhurbaşkanı Yardımcısı, meselenin özü şu: İtiraz benden değil,
parti devletine ben itiraz ederim ama şahıs devletine, aile devletine AK
PARTİ’nin içinden esas itiraz var. Her göreve bir oğul, bir kız, bir damat,
öbür damat… Veya içinde bulunduğunuz hâle bakın. Bakın, emeklilikte yaşa
takılanlara cevabınız şu: “Çift maaş istiyorlar, olmaz öyle şey.” Fahrettin
Altun’un evine 5 maaş giriyor kardeşim, 5 maaş: Bir tanesi İletişim
Başkanlığından, biri Borsa İstanbul Yönetim Kurulundan; eşi hem Marmara
Üniversitesinden hem Türk Hava Yollarından, 5 maaş alıyor. Yiğit Bulut’un
kendine 3, eşini Allah biliyor. Cemil Ertem’in kendine 3, Mustafa Akış’ın
kendine 3, Metin Kıratlı’nın kendine 3… Ve bu insanlar gidiyorlar, EYT’li önüne
çıkıyor, diyor ki: “Ya, bize ne çift maaşı, ben emekli olsam çalışamıyorum, iş
bulamıyorum zaten.” EYT’ye çift maaş eleştirisi, saraydaki, etrafınızdaki
herkese, şahsına 3, eşine 2; 5 tane maaş bağlıyorsunuz, olacak iş değil.
Vicdana dokunuyor. 
Bakın, bu parti…
Diyorsunuz ya -son sözüm- “Sıkı tutun, eski vekilleri tutun, eski ilçe
başkanlarını tutun, başka tarafa kaçmasınlar.” 
ÖZLEM ZENGİN
(Tokat) – Hiç de böyle söylemiyoruz. 
YUSUF BAŞER
(Yozgat) – Kim diyor kardeşim ya! Böyle bir şey yok Başkanım ya!
MÜCAHİT
DURMUŞOĞLU (Osmaniye) – Siz kendi partinize bakın, kendi partinize. 
ÖZGÜR ÖZEL
(Manisa) - Bu kadar güçlüyseniz hiçbir yere kaçmazlar. Bu rezillikler yüzünden
dağılıyor parti, bu rezillikler yüzünden dağılıyor. Bunu görün, yönetecekseniz
insaflı, vicdanlı şekilde yönetin, milletin aklıyla alay etmeyin. 
Teşekkür
ediyorum Sayın Başkan. (CHP sıralarından alkışlar) 
BAŞKAN – Özlem
Hanım, buyurun. 
34.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ve AK PARTİ’ye hizmet eden
herkesin işini karşılık beklemeden yaptığına ilişkin açıklaması
ÖZLEM ZENGİN
(Tokat) – Sayın Başkanım, uzun bir gün geçirdik. Bu Tank Palet meselesini
bilmiyorum kaç defa konuştuk. Biraz evvel Sayın Cumhurbaşkanı Yardımcımız ifade
ettiler, şimdi bir kez daha söyleyelim: İçerisinde bir sürü yanlış var.
Birincisi, ne peşkeşi, nereden çıkarıyorsunuz bunu? Yani bu kelimeyi aynen size
iade ediyoruz, biz kimseye hiçbir şeyi peşkeş çekmedik ve çekmeyeceğiz. (AK
PARTİ sıralarından alkışlar) 
(CHP
sıralarından “Keşke öyle olsa.” sesleri) 
ÖZLEM ZENGİN
(Tokat) - Aynen öyle, aynen öyle. 
Söylediğiniz
rakamlar gerçeği…
AYHAN BARUT
(Adana) – Verilmedi mi 50 milyona?
TÜRABİ KAYAN
(Kırklareli) – Fabrikayı kiraladıysa, getir sözleşmesini de görelim.
BAŞKAN – Sayın
milletvekilleri... Niye laf atıyorsunuz Sayın Milletvekili, böyle bir şey var
mı ya!
ÖZLEM ZENGİN
(Tokat) – Sayın Başkanınız bir sürü konuştu, müsaade eder misiniz, rica
edeceğim.
BAŞKAN – Özlem
Hanım, buyurun.
ÖZLEM ZENGİN
(Tokat) – Yani cevabın bir anlamı yok sizin için, biliyorum ama hiç olmazsa
bizi dinleyen insanlar için…
ÖZGÜR ÖZEL
(Manisa) – Öyle değil, öyle değil Özlem Hanım.
ÖZLEM ZENGİN
(Tokat) – Evet, öyle. 
ÖZGÜR ÖZEL (Manisa)
– Değil, değil canım.
ÖZLEM ZENGİN
(Tokat) – Eğer anlamı varsa lütfen bir dinleyiniz, rica ediyorum.
ÖZGÜR ÖZEL
(Manisa) – Sizden de dünya kadar… Ahmet Hamdi Çamlı’yı ne yapacağız?
ÖZLEM ZENGİN
(Tokat) – Sayın Özel, bakın, sizi ben dinledim.
ÖZGÜR ÖZEL
(Manisa) – Ben de dinlemek için söylüyorum.
ÖZLEM ZENGİN
(Tokat) – Ben sizin kelimelerinizi önemsiyorum, dinledim ve sayın arkadaşlara
cevap vermek istiyorum.
Şimdi, Tank
Paletle alakalı bahsettiğiniz fabrikada bizim için önemli olan şu: Türkiye şu
ana kadar kendi tankını üretemiyor çünkü motorunu kendisi yapamıyor. Arzu
edilen şey, bu yapılan çalışmalarla yurt dışından da -bu, Katarlı firma
olmayabilirdi; başka bir firma da olabilirdi, Amerikalı olabilirdi, Kanadalı
olabilirdi- yabancı sermayeyi de dâhil ederek, sermayesini dâhil ederek -hiç
kimseye hiçbir şeyi peşkeş çekerek değil- ortaya çıkardığı bu mali bütçeyle
tamamen yerli tank üretmek istiyor. Sadece tank da değil, bunun ötesinde,
savunma sanayisinde bağımsız hâle gelmeye çalışıyor; yapmaya çalıştığı şey bu.
Dönüp dolaşıp 20
milyar dolardan bahsediyorsunuz. Daha bu fabrikayla alakalı değerlemeler
bitmedi bile, bitmedi. Kaldı ki evvelinde -biraz evvel, gün içerisinde
anlattım- yapılan prototipler var. Bu prototipleri de başka firmalar yaptı
Türkiye’de, yapanlar da bu fabrikanın temel aksamını kullandılar çünkü özel
ihtisas isteyen bir çalışma alanı, hem mekân itibarıyla hem devlet sırları
olması hasebiyle. O sebeple, bu Mecliste bulunan hiç kimse, bu millete, bu
topraklara, bu devlete hürmeti olan hiç kimse, hiç kimsenin malını, hele
devletin malını, milletin malını hiç kimseye zerre peşkeş çekmez, çekemez. Biz
bunun kefiliyiz, buradayız, olamaz böyle bir şey. (AK PARTİ sıralarından
alkışlar) 
Şimdi, sorulara
cevap vermekten, 5 bin küsur sorudan bahsediyorsunuz. Bu soruların cevaplarını
oturup Sayın Fuat Oktay kendi eliyle yazmıyor, bunu yazan birimler var; bu
sorulara, kendilerinin cevap verebileceği şekilde, hukuken, mantıklı izahıyla
cevap veriyorlar ve böyle de olması gerekiyor. Aynı şekilde, CİMER için de…
CİMER çok büyük bir imkândır bu manada. Önemsiyoruz, elbette soru kıymetli.
(Mikrofon
otomatik cihaz tarafından kapatıldı) 
BAŞKAN – Buyurun
Özlem Hanım.
ÖZLEM ZENGİN
(Tokat) – İster milletvekillerimizden ister vatandaşlarımızdan gelsin, her bir
soru kıymetli. Bu manada hem bakanlıklarımızın hem de Cumhurbaşkanlığında görev
yapan arkadaşlarımızın büyük bir gayret içerisinde çalıştığını, oradaki
ofisleri, çalışma şartlarını biliyorum. Bu manada, neden cevaptan kaçalım yani
soru varsa cevap da muhakkak verilecektir. Kaldı ki bu konuda Sayın
Cumhurbaşkanı Yardımcımız daha detaylı bilgi verecektir.
Şimdi, şu
maaşlar meselesi… Diyorsunuz ki: “AK PARTİ içinde onu tutun, bunu tutun…”
Efendim, bir de enteresan bir cümle vardı, neymiş? “İl başkanı bulamayacağız,
ilçe başkanı bulamayacağız.” Yahu karıştırmayın kendi partinizle, bu parti
yıkılıyor il başkanı, ilçe başkanı olmak isteyenden, yıkılıyor. (AK PARTİ
sıralarından alkışlar) 
AYHAN BARUT
(Adana) – Öyle bir şey demedik. 
ÖZGÜR ÖZEL
(Manisa) – Öyle demedim. 
ÖZLEM ZENGİN
(Tokat) – Öyle söylediniz.
ÖZGÜR ÖZEL
(Manisa) – Hayır, dediğim, Erdoğan Davutoğlu’na siyasi etik yasası çıkarsa il
başkanı, ilçe başkanı bulamazsın…
YUSUF BAŞER
(Yozgat) – Dinle be! Dinle be!
ÖZLEM ZENGİN
(Tokat) – Öyle söylediniz. Hiç alakası yok, hiç ilgisi yok. 
ÖZGÜR ÖZEL
(Manisa) – “‘Siyasi etik yasası çıkarsa il, ilçe başkanı bulamazsınız.’ dedi.”
dedim.
İSMAİL GÜNEŞ
(Uşak) – Yahu, kesme, kesme!
ÖZLEM ZENGİN
(Tokat) – Etik yasasına ihtiyaç yok.
ÖZGÜR ÖZEL
(Manisa) – Öyle dedi.
ÖZLEM ZENGİN
(Tokat) – Bugüne kadar bu partide her bir arkadaşım işini mükemmel, hiçbir şeye
karşılık beklemeden yapmıştır. (AK PARTİ sıralarından alkışlar) Binlerce kadın,
binlerce kadın… Bakın, ben İstanbul Kadın Kolları Başkanlığı yaptım. Bu
partinin kadınları marketlerin servis arabasıyla gidip geldi teşkilatlarına,
marketlerin servis arabasıyla; kendi cebinden parasını vererek, evinde yemek
pişirerek, özveriyle, gayretle. Bu teşkilatlarda çalışan insanları küçümsemeye,
onları değersizleştirmeye, onların bir çıkar için çalıştığını iddia etmeye hiç
kimsenin hakkı olamaz. Herkes kendi ideali için, fikriyatı için çalıştı bu
partide. (AK PARTİ sıralarından alkışlar) Gönüllüdür, tamamen gönüllüdür
teşkilatlarımızda çalışmak. Bugün, bizler kongreler yapıyoruz, sizler de
yapıyorsunuz; bir sürü yeni insan, genç insan ve teşkilatlarımızda görev yapmış
insan… Hiçbir şeyi tutma, tutmak falan, öyle bir meselemiz yok. Biz, bize
inananlarla yol yürüyoruz; burada olmak isteyen gelsin, buyursun kardeşim. Biz
fikriyata inanıyoruz. (AK PARTİ sıralarından alkışlar) Ha, artık bu noktada
durmak istemeyen, gitmek isteyen mi var? E gitmek isteyenin de kendi
tercihidir, özgür iradesiyle ne yapmak istediğine karar verir. Yalnız,
milletimiz de şunu yapar, söyleyeyim: Bizim milletimiz inanılmaz feraset
sahibi; kim dürüst, kim samimi, bu noktaya kimin gayretleriyle gelmiş, hangi
emeklerle gelmiş ona bakar, ona göre karar verir. Yaptığımız her işi milletin
huzurunda yapıyoruz ve kararı millet verecek. 
(Mikrofon
otomatik cihaz tarafından kapatıldı) 
ÖZLEM ZENGİN
(Tokat) – Son bir cümle…
BAŞKAN – Buyurun
Özlem Hanım.
ÖZLEM ZENGİN
(Tokat) – Biz milletin verdiği her şeye saygı duyuyoruz. Şuna inanıyoruz,
bakın, ben şahsen inanıyorum: İnsanların birbiriyle olan hukuku Rabb’iyle
kurduğu ilişkiye benzer. Biz milletimizle kurduğumuz ilişkide ince bir çizgi
içerisindeyiz. Milletimizle olan hukukumuzla, yaptığımız her işte onun
beğenisini kaybetme korkusunu taşıyarak iş yapıyoruz; imtinayla, özenerek iş
yapıyoruz. O yüzden bizim yaptığımız işlerle ilgili olarak böyle
bahsediyorsunuz ya bazı şeylerden, sanki hiç onları kale almadan… Mümkün değil.
Yaptığımız her iş milletimiz içindir, onun rızasını almak bizim için Hakk’ın
rızasını almaktır. 
Teşekkür ederim.
(AK PARTİ sıralarından alkışlar) 
BAŞKAN – Peki,
teşekkür ederim.
Özgür Bey,
buyurun.
ÖZGÜR ÖZEL
(Manisa) – Sayın Başkan, söz istemeyeceğim çünkü zaten söylediğim hiçbir
iddiaya bir cevap yok.
ÖZLEM ZENGİN
(Tokat) – Nerede cevap yok, hepsi var.
ÖZGÜR ÖZEL
(Manisa) – Bir il danışma kurulu toplantısında…
BAŞKAN – Şimdi,
ben sadece bir uyarıda bulunmak istiyorum: Parlamentoda istikrarlı bir şekilde
süreci izleyen milletvekillerimiz birbirlerine laf atmıyor, son beş dakikada
gelenler yani şimdiye kadar dolaştılar geldiler, pat, pat gürültü yapıyorlar;
her tarafta var. (Alkışlar) Dolayısıyla bunları tespit edip genel başkanlara
bildireceğim; bakın, size söylüyorum. Son beş dakikada geliyor, 5 tane laf
atıyor, işi de karıştırıyor.
Özgür Bey,
buyurun.
35.- Manisa Milletvekili Özgür Özel’in, Cumhurbaşkanının Ahmet
Davutoğlu’na siyasi etik yasasıyla ilgili “Bu yasayı çıkarırsan il, ilçe
başkanı bulamazsın.” dediğine ilişkin açıklaması
ÖZGÜR ÖZEL
(Manisa) – Sayın Başkan, çok kısa olsun diye “Açmayalım.” dedim ama şunu
söyleyeyim: Zaten söylediğim, şikâyet ettiğim hiçbir şeye cevap almadım. Bir il
danışma kurulunda yapılan bir konuşma dinledik. 
ÖZLEM ZENGİN
(Tokat) – Pardon, ben anlayamadım.
ÖZGÜR ÖZEL
(Manisa) – Ama bir şey bağlamından koparıldı, onu netleştirelim. Benim
söylediğim söz şudur: Davutoğlu siyasi etik yasası çıkarmaya kalktığında
-Avrupa Birliği uyum sürecindeki son 5 yasadan- Cumhurbaşkanının kendisine “Bu
yasayı çıkarırsan il, ilçe başkanı bulamazsın.” dediği… Kastım budur. 
Teşekkür
ediyorum.
MUHAMMET EMİN
AKBAŞOĞLU (Çankırı) – Hiç alakası yok.
ÖZLEM ZENGİN
(Tokat) – Sayın Başkan…
BAŞKAN – Özlem
Hanım, bir cümleyle buyurun.
Böyle bir şey
var mı? Yok.
36.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM ZENGİN (Tokat)
– Sayın Başkanım, bu kadar yıldır teşkilattayız, duyan var mı? Zinhar böyle bir
cümle yok, uydurmadır bu; uyduruyorsunuz. Kesinlikle uydurmadır, böyle bir şey
yok, uydurmadır.
BAŞKAN – Sayın
Kurtulan, buyurun.
37.- Mersin Milletvekili Fatma Kurtulan’ın, Cumhurbaşkanı Yardımcısı
Fuat Oktay’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin sekizinci tur görüşmelerinde yürütme
adına yaptığı konuşmasındaki bazı ifadelerine, darbenin lanetlenmesi gerektiğinde
hemfikir olduklarına ama darbenin bir ayağının netleşmediğine, Barış Pınarı
Operasyonu’na HDP olarak “işgal” dediklerine, Zeytin Dalı Gümrük Kapısı’nda
ticaretin kimlerle yapıldığını öğrenmek istediklerine ilişkin açıklaması
FATMA KURTULAN
(Mersin) – Teşekkürler Sayın Başkan. Bugün çok iyi yönetiyorsunuz. Günün bu
saatinde de iyi oldu hepimiz için, sağ olun.
Sayın Başkan,
şunu söylemek isterim: Sayın Fuat Oktay konuşmasına başlarken 15 Temmuz
darbesini uzun uzun anlattı. Doğrusu, ben bunu Meclis için -hemen AKP
hiddetlenmesin- zül sayıyorum. Şu anlamda: Burada grubu bulunan bütün partiler,
birlikte, grubu bulunmayanlar da dâhil, herkes darbe girişimini zamanında da
hâlâ da lanetliyor, dün olduğu gibi bugün de lanetledi. Şimdi, zaten hepimizde
geçmiş darbelerden muzdarip olan, işkence gören arkadaşlar da var; bu darbede
de ve darbe sonrasında da aslında. “Darbeyi ben yapmadım ki, biz yapmadık ki;
asıl kim yaptı, ortada değil. Niye bunun hesabı bizden soruluyor? Niye bu kadar
bedel ödüyoruz?” diye hâlâ toplumun büyük bir kesimi bu soruların cevabını
arıyor. 
Şimdi, hazır
Cumhurbaşkanı Yardımcısı Sayın Oktay buradayken, biz muhalefet partileri için
-üç partiyi en azından biliyorum- muğlak olan şudur, darbenin lanetlenmesi
gerektiğinde hemfikiriz fakat şunu söylüyoruz: Bu darbenin bir ayağı hâlâ
netleşmemiş, bir muğlaklık var. Önerge veriyoruz, AKP ve MHP reddediyor. Bizim
önergelerimiz -bir talimat versinler- burada kabul olsun, bu ayak da
araştırılsın, netliğe kavuşsun, hep beraber bu süreci gömelim, bitirelim diye
öneri yapmak istiyorum. Yani “Adil Öksüz, Adil Öksüz” deniyor, kimse -en
azından HDP- bunun gerçekten arandığına, yargının bunu aradığına, yerini
bulamadığına inanmıyor, böyle bir şey olduğunu düşünmüyoruz, bunu söylemek
isterim. 
İkinci bir şey
de Barış Pınarı denilen operasyona biz HDP olarak “işgal” diyoruz. 
(Mikrofon
otomatik cihaz tarafından kapatıldı) 
BAŞKAN –
Buyurun.
FATMA KURTULAN
(Mersin) – Kürtler olarak da orada kardeşlerimiz yaşıyor ve kardeşlerimiz büyük
bir zulüm altında, bir bütün olarak aslında, yıllardan beri orada süren bir
savaştan dolayı, Türkiye'nin müdahil olmadığı dönemleri de söylüyorum. Ancak,
şu anda, Türkiye oraya bir barış eli, gül dağıtmaya vesaire gitmiş değil, orada
bir boş arazinin üzerinde bir savaş da yürümüyor, orada bir yerleşim alanı var,
insanlar var, köyler var, ilçeler var, iller var ve orada büyük bir yıkım
oluyor. Böyle bir şey söylediğimizde ne deniliyor? İşte “Milletimize,
ordumuza…” Bir kez daha şunu söylemek isterim: Milletimize kimsenin bir şey
dediği yok, hemen oraya götürmeyin, orayı kendinize kalkan yapmayın. Sizin bu
yönetemeyen politikalarınızı eleştiriyoruz, reddediyoruz. Şu an, iktidarınızı
güvenceye almak için sarıldığınız bir can simididir bu savaş, bunu böyle
görüyoruz arkadaşlar ve en çok da buradaki mantığınız, koltuğunuzun geleceğini,
iktidarınızın geleceğini düşünerek yapıyorsunuz, aynı zamanda da Kürtler
herhangi bir statü elde etmesin diye oralara kadar gitmişsiniz. Ne Amerika’nın
ne Rusya’nın ne de sizin orada işiniz yok arkadaşlar. Geri gelelim lütfen,
lütfen geri dönelim oradan. Şimdi şunu çok sorduk… (AK PARTİ sıralarından
gürültüler) Ama olmuyor arkadaşlar, size sataşınca kıyameti koparıyorsunuz.
BAŞKAN – Buyurun
Fatma Hanım, buyurun.
FATMA KURTULAN
(Mersin) – Sayın Oktay, şunu da söylemek isterim. Biz şunun cevabını alamadık,
HDP alamadı, bütçe görüşmeleri sırasında da -Sayın Komisyon Başkanı da burada,
biliyor- burada, Ticaret Bakanı geldiğinde de şunu öğrenemedik: Zeytin Dalı
Gümrük Kapısı’yla bir ticaret hacmi var, bunu kiminle görüyorlar? Oradaki
muhataplar kimdir?
(Mikrofon
otomatik cihaz tarafından kapatıldı)
BAŞKAN – Buyurun
toparlayın.
FATMA KURTULAN
(Mersin) – Bu ticareti Türkiye kimlerle birlikte görüyor? Neyi ithal ediyor,
nereye satıyor, ne alıyor, ne veriyor, ne yapıyor? Bu soruların yanıtı
gerçekten ortada duruyor. HDP bir kez daha burada sormak ister, bunu gerçekten
öğrenmek ister. Oradaki muhataplarınız IŞİD değilse, IŞİD artıkları değilse,
oradaki Kürtleri de zaten dört bir yana sürdünüz, herkes evini, yurdunu, barkını
terk etmek zorunda kaldı, onlar da değilse o zaman hayalî birileri mi var, kim
var; bunu merak etmekteyiz. 
Teşekkür
ediyorum. (HDP sıralarından alkışlar)
BAŞKAN – Çok
teşekkür ederim.
IV.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Celal Adan’ın, Türk askerinin
davulla zurnayla karşılandığını gösteren filmi Mersin Milletvekili Fatma
Kurtulan’a göndermek istediğine ilişkin konuşması
BAŞKAN - Bir
polemik için söylemiyorum Fatma Hanım, bende bir film var, yarın göndereyim,
askerleri davulla zurnayla karşılıyorlar, Türk askerini, onu bilesiniz. (AK
PARTİ ve MHP sıralarından alkışlar) Ben size göndereyim yani bir polemik için
söylemedim. 
AYŞE ACAR
BAŞARAN (Batman) – Film Başkan onlar, film. 
ALİ KENANOĞLU
(İstanbul) – Başkan, o film galiba.
FATMA KURTULAN
(Mersin) – Sayın Başkan… 
BAŞKAN – Buyurun
Sayın Cumhurbaşkanı Yardımcım. 
CUMHURBAŞKANI
YARDIMCISI FUAT OKTAY – Teşekkür ediyorum Sayın Başkan.
FATMA KURTULAN
(Mersin) – Sayın Başkan…
CUMHURBAŞKANI
YARDIMCISI FUAT OKTAY – Ben öncelikle…
FATMA KURTULAN
(Mersin) – Sayın Fuat Oktay… 
Başkanım, bir
dakika, izin aldım Sayın Oktay’dan. 
BAŞKAN – Bir
dakika Sayın Cumhurbaşkanı Yardımcım. 
Fatma Hanım,
buyurun, söyleyin. 
V.- AÇIKLAMALAR (Devam)
38.- Mersin Milletvekili Fatma Kurtulan’ın, Oturum Başkanı TBMM Başkan
Vekili Celal Adan’ın konulara müdahil olmaması gerektiğine ilişkin açıklaması
FATMA KURTULAN
(Mersin) – Teşekkür ederim Sayın Cumhurbaşkanı Yardımcısı Fuat Bey. 
Şöyle bir durum:
Bence sizin bu konuya müdahil olmamanız gerekiyor Sayın Başkan. Fikir beyan…
BAŞKAN – Ben
sadece…
FATMA KURTULAN
(Mersin) – Yani “Ben bunu izledim, böyle olmuyor.” demek, bir düşünceyi boşa
çıkarmak ya da desteklemek…
BAŞKAN – Hayır,
size göndereyim, siz de izleyin, onu söylüyorum. (AK PARTİ sıralarından
alkışlar) 
FATMA KURTULAN
(Mersin) – Yok, yok, ben istemem. Orada ne olup bitiyor, ben onu biliyorum.
Sayın Başkanım, orada evler yıkılıyor, zeytinlikler talan ediliyor ve yüz
binlerce insan orada evini, yurdunu terk etmek zorunda kaldı. En büyük şey de
-burada bütün kadınlar da var- kadınlar orada büyük bir dram içerisinde, eziyet
içerisinde ve kadınlar –daha önce de söyledik, kabul edilmiyor ama- tacize,
tecavüze maruz kalıyorlar. Bizim bildiğimiz bu. 
BEKİR KUVVET
ERİM (Aydın) – Bırakın iftira atmayı ya!
FATMA KURTULAN
(Mersin) – Siz o filminizi gidin AKP’lilerle birlikte, grubunuzla birlikte
izleyin Başkanım. 
BAŞKAN – Peki
Fatma Hanım. 
Buyurun Sayın
Cumhurbaşkanı Yardımcım. 
39.- Cumhurbaşkanı Yardımcısı Fuat Oktay’ın, Mersin Milletvekili Fatma
Kurtulan ile Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
CUMHURBAŞKANI
YARDIMCISI FUAT OKTAY – Teşekkür ediyorum Sayın Başkan. 
Ben öncelikle
son sorudan başlamak istiyorum. Milletin Meclisinde, milletin ordusuna “işgal”
veya millete “işgal girişimi” diye…
AYŞE ACAR
BAŞARAN (Batman) – Öyle bir şey demedi.
MEHMET RUŞTU
TİRYAKİ (Batman) – Orduya değil, Hükûmete yönelik, hayır. 
CUMHURBAŞKANI
YARDIMCISI FUAT OKTAY –…ifade kullanılmasından ve buna karşı bir savunma
yapmaktan hicap ediyorum. 
AYŞE ACAR
BAŞARAN (Batman) – Öyle bir şey demedi. 
MEHMET RUŞTU
TİRYAKİ (Batman) – Öyle bir şey yok, Hükûmete yönelik…
AYŞE ACAR
BAŞARAN (Batman) – Öyle bir şey demedi, çarpıtmayın.
MEHMET RUŞTU
TİRYAKİ (Batman) – Hükûmetinize diyoruz, ordu ile millete karşı çıkıyormuş gibi
cümleler sarf etmeyin.
FATMA KURTULAN
(Mersin) – Size söylüyoruz.
AYŞE ACAR
BAŞARAN (Batman) – İktidar, iktidar!
CUMHURBAŞKANI
YARDIMCISI FUAT OKTAY – Türk ordusu ve Türk milleti, Türkiye Cumhuriyeti hiçbir
yerde işgalci olmamıştır, işgalci olamaz. (AK PARTİ sıralarından alkışlar) Bir
yerde terör vardır, bebek katilleri vardır, çocuk katilleri vardır…
AYŞE ACAR
BAŞARAN (Batman) – Çarpıtıyorsunuz, çarpıtıyorsunuz!
CUMHURBAŞKANI
YARDIMCISI FUAT OKTAY – …kadınlara taciz vardır, tecavüz vardır, her türlü
zulüm vardır, korku vardır, baskı vardır. Türkiye Cumhuriyeti ve Türk ordusu…
ALİ KENANOĞLU
(İstanbul) – Doğru, doğru; ÖSO’cular yaptı onu!
CUMHURBAŞKANI
YARDIMCISI FUAT OKTAY – Burada Kürtler başta olmak üzere 4 milyon insan vardır
o zulümden, korkudan, baskıdan kaçıp buraya gelen.
AYŞE ACAR
BAŞARAN (Batman) – Onlar IŞİD’ten kaçtı. 
CUMHURBAŞKANI
YARDIMCISI FUAT OKTAY – Ve onları alanlardan birisi de bendim. Onları
alanlardan, o çocukları kurtaranlardan, ağlayan insanları kapıda
karşılayanlardan, kadınları alanlardan birisi bendim. Sizleri görmedim orada.
(AK PARTİ sıralarından alkışlar) Türk Ordusu orada güvenli bir bölge oluşturmak
ve bu insanların tekrar yurtlarına dönmelerini sağlamak için orada bu operasyonu
yapmıştır, işgal için değil, bu bir. İkincisi, bir önceki görüşmede de ben
hatırlıyorum, diğer taraftan “Tek bir çakıl taşı atıldığını dahi görmedik.”
dediğiniz şeyler oldu.
AYŞE ACAR
BAŞARAN (Batman) – Evet, evet. Çocukların nereden geldiği de meçhul. 
CUMHURBAŞKANI
YARDIMCISI FUAT OKTAY - Burada biz Muhammet bebeklerin, çocukların
öldürüldüğünü, onlarca vatandaşımızın öldürüldüğünü unutmadık. Meclise her
geldiğimde, ben burada, bir şehidimize taziyeyle başlıyorum. EYP’ye basanlar,
farklı yerden bir şekilde bombalarla veya atılan füzelerle öldürülen
insanlarımız… Bunları kim öldürüyor, kimden geliyor? 
FATMA KURTULAN
(Mersin) – Siz de biliyorsunuz. 
CUMHURBAŞKANI
YARDIMCISI FUAT OKTAY - Bu teröristleri, bu canileri, bu çocuk katillerini;
kaçırdıkları kadınlara, çocuklara dağda tecavüz eden, taciz edenlere karşı dik
duran bir Türkiye Cumhuriyeti’ne, Türkiye ordusuna, Türkiye güvenlik güçlerine
karşı “işgalci” kelimesini kullanmanızı şiddetle kınıyorum. (AK PARTİ
sıralarından alkışlar) 
FATMA KURTULAN (Mersin)
– Bir Allah biliyor, bir siz biliyorsunuz, bir de biz biliyoruz. Durum böyle
değil gerçekten. Allah da biliyor, siz de biliyorsunuz. 
AYŞE ACAR
BAŞARAN (Batman) – Öyle bir şey yok, öyle bir şey yok. Çarpıtmayın.
İktidarınızdan söz ediyorlar, iktidarınızdan. 
CUMHURBAŞKANI
YARDIMCISI FUAT OKTAY - Birinci soruya gelince, Sayın Özel, ben uzun uzun
dinledim, açıklamalarınız için de teşekkür ediyorum, gönderdiğiniz notu da
aldım. 5.293 adet yazılı soru önergesi tarafıma gönderilmiş durumda, benim
elimdeki son kayıtlara bakıyorum ben. Sorular geldiğinde ben şuna bakıyorum.
Bir, benim cevaplayabileceğim, doğrudan ilgi alanımda olan sorular mı, yoksa
her hangi bir bakanlıkla veya bakanlığa bağlı ilgili kurum veya kuruluşla,
ilişkili kuruluşla, onunla ilgili sorular mı? Doğrudan benimle ilgiliyse
cevabını hemen veriyorum, değilse, ilgili kurum kimse, ilgili Bakanlık kimse,
ilişkili kurum kimse doğrudan kendisine yazıyı tevzi ediyorum, gönderiyorum “Bu
soruya cevap verin.” şeklinde çünkü ben hiçbir konuya ezbere cevap vermem.
Arkadaki arkadaşlarla ilgili söylemimde iyi niyetten kaynaklanmış olabilir,
ezberden değil. Ezbere cevap vermem. 
ÖZGÜR ÖZEL
(Manisa) – Ama Hükûmetin ortalaması da yüzde 8; cevaplama oranı yüzde 35 olan
Bakan da var.
CUMHURBAŞKANI
YARDIMCISI FUAT OKTAY – Dolayısıyla bu sorulara baktığımızda, bunlardan 767
adedi benimle ilgili olup bunlardan 594 tanesine şu anda fiilen cevap vermiş
durumdayım, 47 adedine de bugün yarın geliyor. Bunlara baktığımızda,
gelecekleri de eklersek yüzde 84, hâlihazırda cevabını verdiğimiz yüzde 78’dir.
Diğerlerinin tamamını ilgili kurumlara tevzi ettikten sonra da bana gelen soru
önergelerinde Meclisi bilgilendirme usulümüz her nasılsa, aynı usulle, aynı
yöntemle Meclise de bilgi veriyorum, diyorum ki: “Şu sayılı soru önergenizde
sorulan şu soru, şu ilgili kuruma, size cevap verilmek üzere gönderilmiştir,
konu orasıyla ilgilidir.” Dolayısıyla cevap vermemezlik değil o; fiilen de sizi
bilgilendiriyorum, cevap veriyorum aslında. Dolayısıyla Meclise saygımı lütfen
sorgulamayın. Yani Meclise de, her bir vekilimize de bizim saygımız…
ÖZGÜR ÖZEL
(Manisa) – Sayın Cumhurbaşkanı Yardımcısı, çok önemsediğim bir noktaya
geldiniz. Doğrudan Cumhurbaşkanına soru sorulamıyor. Eskiden, hangi bakanın
ilgi alanına girdiği belli olmayan…
CUMHURBAŞKANI
YARDIMCISI FUAT OKTAY – Yok, yok, önce konuyu bir netleştirelim yani benimle
ilgili konuyu netleştirelim; konu budur.
ÖZGÜR ÖZEL
(Manisa) – Hayır, hayır…
MEHMET MUŞ
(İstanbul) – Sayın Başkan, böyle bir usul yok.
ÖZGÜR ÖZEL
(Manisa) - Şunu söyleyeceğim: Dediğiniz yöntem Başbakana sorulan sorularda
oluyordu, o da yine bize Başbakanlıktan geliyordu. Ayrıca, sizin dağıttığınız…
CUMHURBAŞKANI
YARDIMCISI FUAT OKTAY – Bunu ben Sayın Meclis Başkanımızla da görüştüm,
istişare ettikten sonra böyle bir yöntemi uyguladım.
ÖZGÜR ÖZEL
(Manisa) – Siz “Dağıttım.” diyorsunuz ya, bakın, dağıttığınız bakanların
ortalaması da yüzde 8,65. Yani toplamda bir başarısızlık var. 
CUMHURBAŞKANI
YARDIMCISI FUAT OKTAY – Bakın, sorunuz benimle ilgiliydi, şahsımla ilgiliydi,
ona cevap verdim ben.
ÖZGÜR ÖZEL
(Manisa) – Hayır, yolladım, elinizde. Bakın, Kabinenin toplam ortalaması yüzde
8,65.
BAŞKAN – Özgür
Bey, Sayın Cumhurbaşkanı Yardımcımız cevap versin. 
ÖZGÜR ÖZEL
(Manisa) – Hayır, bakın, yolladıklarınız da cevap yazmıyor o zaman yani.
CUMHURBAŞKANI
YARDIMCISI FUAT OKTAY – Diğer konularla ilgili de ben yine ilgili
bakanlarımızla, arkadaşlarımızla da görüşürüm, görüşürüz, bu oranları da
artırmaya çalışırız.
ÖZGÜR ÖZEL
(Manisa) – Rakamlar yalan söylemez, çok net yani.
CUMHURBAŞKANI
YARDIMCISI FUAT OKTAY – Burada, bana gönderdiğiniz, biraz önce gelen listede
yüzde 90-91 oranında cevap veren arkadaşlarımız da var.
ÖZGÜR ÖZEL
(Manisa) – İşte, inceleyin, bütün ortalamalar orada. Mevlüt Çavuşoğlu, toplamda
yüzde 92 ama Kabine ortalaması yüzde 8.
CUMHURBAŞKANI
YARDIMCISI FUAT OKTAY – Dolayısıyla son bir konu da, kimin ne ücret aldığını bilmiyorum,
sormuyorum, ben başkalarının ne aldığını bilmem ama kendimin ne aldığımı
bilirim, aldığım da tek maaştır. 
Teşekkür ederim
Sayın Başkan. 
ÖZGÜR ÖZEL
(Manisa) – Fahrettin Altun 5 tane alıyor, emrinizde çalışıyor. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
A) CUMHURBAŞKANLIĞI (Devam)
1) Cumhurbaşkanlığı 2020 Yılı Merkezî Yönetim Bütçesi 
2) Cumhurbaşkanlığı 2018 Yılı Merkezî Yönetim Kesin Hesabı 
B) MİLLÎ İSTİHBARAT TEŞKİLATI BAŞKANLIĞI (Devam)
1) Millî İstihbarat Teşkilatı Başkanlığı 2020 Yılı Merkezî Yönetim
Bütçesi
2) Millî İstihbarat Teşkilatı Başkanlığı 2018 Yılı Merkezî Yönetim Kesin
Hesabı
C) MİLLÎ GÜVENLİK KURULU GENEL SEKRETERLİĞİ (Devam)
1) Millî Güvenlik Kurulu Genel Sekreterliği 2020 Yılı Merkezî Yönetim
Bütçesi
2) Millî Güvenlik Kurulu Genel Sekreterliği 2018 Yılı Merkezî Yönetim
Kesin Hesabı
Ç) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2020 Yılı Merkezî Yönetim Bütçesi
2) Diyanet İşleri Başkanlığı 2018 Yılı Merkezî Yönetim Kesin Hesabı
D) DEVLET ARŞİVLERİ BAŞKANLIĞI (Devam)
1) Devlet Arşivleri Başkanlığı 2020 Yılı Merkezî Yönetim Bütçesi
E) MİLLİ SARAYLAR İDARESİ BAŞKANLIĞI (Devam)
1) Milli Saraylar İdaresi Başkanlığı 2020 Yılı Merkezî Yönetim Bütçesi
2) Milli Saraylar İdaresi Başkanlığı 2018 Yılı Merkezî Yönetim Kesin
Hesabı
F) STRATEJİ VE BÜTÇE BAŞKANLIĞI (Devam)
1) Strateji ve Bütçe Başkanlığı 2020 Yılı Merkezî Yönetim Bütçesi
2) Strateji ve Bütçe Başkanlığı 2018 Yılı Merkezî Yönetim Kesin Hesabı
G) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Kesin Hesabı
Ğ) İLETİŞİM BAŞKANLIĞI (Devam)
1) İletişim Başkanlığı 2020 Yılı Merkezî Yönetim Bütçesi
2) İletişim Başkanlığı 2018 Yılı Merkezî Yönetim Kesin Hesabı
H) BASIN-YAYIN VE ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü 2018 Yılı Merkezî Yönetim
Kesin Hesabı
I) SAVUNMA SANAYİİ BAŞKANLIĞI (Devam)
1) Savunma Sanayii Başkanlığı 2020 Yılı Merkezî Yönetim Bütçesi
2) Savunma Sanayii Başkanlığı 2018 Yılı Merkezî Yönetim Kesin Hesabı
İ) BAŞBAKANLIK (Devam)
1) Başbakanlık 2018 Yılı Merkezî Yönetim Kesin Hesabı
J) GELİR BÜTÇESİ (Devam)
BAŞKAN – Şahıslar
adına son söz, aleyhinde olmak üzere, Tekirdağ Milletvekili Enez Kaplan. (İYİ
PARTİ sıralarından alkışlar) 
ENEZ KAPLAN
(Tekirdağ) – Sayın Başkan, değerli milletvekilleri; 2020 Yılı Merkezi Yönetim
Bütçe Kanun Teklifi’nin sekizinci turunda aleyhte söz almış bulunuyorum. Genel
Kurulu saygıyla selamlıyorum. 
Konuşmama
başlamadan önce, Çin yönetiminin Uygur Özerk Bölgesi’nde yaşayan soydaşlarımıza
uyguladığı zulmü kınıyorum. (İYİ PARTİ sıralarından alkışlar) 
Değerli
milletvekilleri, Cumhurbaşkanlığı bütçesine 2017 yılında 648 milyon, 2018
yılında 845 milyon ödenek ayrılmışken Cumhurbaşkanlığı hükûmet sistemine
geçişle beraber, önceki yıla göre yüzde 231 artışla, Cumhurbaşkanlığı ödeneği
2,8 milyar liraya, 2020 yılında ise 3,1 milyar liraya çıkarılmıştır. 
Ülkemizde
milyonlarca ücretlinin geliri sürekli erirken, Cumhurbaşkanlığı bütçesinin
fahiş artışlarına rağmen, millete sürekli tasarruf telkininde bulunan saray
vatandaşlarımızdan uzak yaşıyor. Ülkemiz büyük ekonomik kriz içindeyken saray
bütçesinin fahiş oranda artırılmasının ne hakla ne hukukla ne adaletle ne de
vicdanla bağdaşması mümkün değil. 
“İtibardan
tasarruf olmaz.” diyen Sayın Cumhurbaşkanı Ankara’ya geldiğinde Keçiören’de bir
apartman dairesinde oturuyordu. Sormak isterim: O zamanlar Türkiye Cumhuriyeti’nin
itibarı yok muydu? 
Değerli
milletvekilleri, günümüz Diyanet İşleri Başkanlığının Mustafa Kemal Atatürk ve
cumhuriyetle ne sorunu vardır? Yıllardır cuma hutbelerinde, millî bayramlarda Türkiye
Cumhuriyeti’nin kurucu lideri Mustafa Kemal Atatürk ve silah arkadaşları
maalesef anılmıyor. Bu toprakları bize vatan yapan ülkemizin kurucusunu ve
onunla birlikte mücadele eden silah arkadaşlarını siyasi figür olarak görmek
büyük bir yanlışlıktır. Unutulmasın ki Diyanet, Atatürk tarafından kurulan, Türkiye
Cumhuriyeti’nin bir kurumudur. Yüce dinimizin siyasete alet edildiğini yaşanan
bazı olaylarla maalesef görmekteyiz. 10 Kasımda Türkiye'de tüm bayraklar yarıya
indiği hâlde Tekirdağ Müftülüğünde bayrağı yarıya indirmediler. Sakarya ilinin
Hendek ilçesi merkez camisinde, hoca, hutbesinde Avrasya Tüneli’ni övüyor,
“Camide siyaset yapma.” diyen cemaati “Otur yerine.” diyerek azarlıyor.
Müftüler AKP'nin müftüleri midir yoksa milletin müftüleri midir? 
Kahraman Türk
milletini yok sayarak “Kurtuluş Savaşı’nda keşke Yunan galip gelseydi.” diyen
sözde tarihçiyi ziyaret etmek Türkiye Cumhuriyeti’ne ve Türk milletine
saygısızlıktır. Yıllarca FETÖ terör örgütü üyeleriyle iç içe oldunuz.
Camilerde, cuma hutbelerinde hain FETÖ'ye methiyeler düzen sizler değil miydiniz?
Değerli
milletvekilleri, Basın-Yayın ve Enformasyon Genel Müdürlüğünün kesin hesabını
görüştüğümüz bütçede değinmek istediğim bir husus var, o da yerel basının
sorunları. Demokrasilerin 4’üncü gücü olan yerel medya mali yönden büyük
sıkıntı içindedir, bu sebeplerle birçok gazeteci işsiz kalmıştır. Basın İlan
Kurumunun verdiği resmî ilanlarda KDV’nin kaldırılması, yerel basından yüzde 15
komisyon alınmasının kaldırılması bir nebze de olsa yerel basını
rahatlatacaktır. Ayrıca, yargı ilanlarının gazetelerde yayınlanmamasıyla ilgili
bir çalışma yapılacağı duyumlarını almaktayız. Gazetelerin resmî ilan, dağıtım
ve Basın İlan Kurumunun gelirlerinin yaklaşık yüzde 60’ını yargı basını
oluşturmaktadır. Yargı ilanlarının gazetelerde yayınlanmaması, yüzlerce gazetenin
kapanmasına, binlerce gazetecinin işsiz kalmasına sebep olabilecek etkenler
arasındadır. Teknoloji ve dijital gazeteciliğin revaçta olduğu bu zamanlarda,
en az 200 gazetenin yandaş dağıtım şirketi eliyle bayilerde satılması
zorunluluğu kaldırılmalıdır, ilçe yerel gazetelerinin dağıtım izinleri de
kendilerine verilmelidir. 
(Mikrofon
otomatik cihaz tarafından kapatıldı) 
BAŞKAN –
Toparlayın Sayın Milletvekili. 
ENEZ KAPLAN
(Devamla) - Sayın milletvekilleri, tarihî arşivler bir milletin, bir devletin
en değerli hazineleridir. Osmanlı arşivlerinin Sultanahmet’ten Kâğıthane’deki
yeni binasına taşınması sonucu gerçekleşen tahribatlar üzerine 21 Kasım 2019
tarihinde İYİ PARTİ Grubu olarak araştırma önergesi verdik, Osmanlı
arşivlerinin nemden küflenme tehdidi altında olduğunu belirlemiştik. Hatta, bu
proje gündeme geldiğinde İnşaat Mühendisleri Odası, şehir plancıları, bu
alandaki uzmanlar, Devlet Su İşleri dere yatağına arşiv binasının yapılmasının
olumsuz sonuçlar doğurabileceği yönünde görüş belirtmişlerdir. Buna rağmen
gerekli önlemler alınmadan Kâğıthane’deki bina inşa edilmiş ve arşivler oraya
taşınmıştır.
2020 yılı
bütçesinin ülkemize, milletimize hayırlı olmasını diler, yüce Meclisi saygıyla
selamlarım. 
BAŞKAN – Sayın
milletvekilleri, sekizinci turdaki konuşmalar tamamlanmıştır.
Şimdi soru-cevap
işlemlerine geçiyoruz.
Sayın Onursal
Adıgüzel.
ONURSAL ADIGÜZEL
(İstanbul) – Teşekkürler Sayın Başkan.
29 Ekim 2019’da
ilk uçuşu yapacağı söylenen ancak aradan geçen dört yılda pist yüzü görmeyen
yerli uçağın ardından yerli otomobilin de yerli uçakla aynı kaderi paylaşıp
paylaşmayacağı merak konusu olmuştur. İktidar ve Bakanlık tarafından yapılan
açıklamalarda, ilk yerli otomobilin 14 Aralıkta Cumhurbaşkanının katılımıyla
test edileceği açıklanmış ancak daha sonra ertelenmiştir ve yanılmıyorsam,
bugün itibarıyla, tanıtımın ne zaman yapılacağına ilişkin yeni bir tarih
açıklanmamıştır. Bu ertelemenin nedeni nedir? Belirlenen yeni bir tarih var
mıdır? Yoksa, yerli uçak ve yerli otomobil söylemi, seçim öncesi akıllara gelip
sonra unutulan bir vaat olmaya devam mı edecektir? 
BAŞKAN – Sayın
Karasu…
ULAŞ KARASU
(Sivas) – Teşekkür ediyorum Sayın Başkan.
Basın İlan
Kurumu, aylardır BirGün ve Evrensel gazetelerine, haber başlıkları ve kaynaksız
haber kullanımı gibi diğer basın organlarına uygulamadıkları ve daha sonra
ortadan kalkan gerekçelerle reklam ve ilan ambargosu uygulamış durumda. Söz
konusu uygulamanın arka planında, muhalif ve çok sesli basın kurumları üzerinde
oluşturulmak istenen baskı ve tahammülsüzlük vardır. Okur desteğiyle yayın
hayatını sürdürmeye çalışan her iki gazeteye karşı uygulanan yaptırımlar
hukukla bağdaşmamaktadır. 
Bu bağlamda
sormak istiyorum: BirGün ve Evrensel gazetelerine uygulanan reklam ve ilan
yasağını kaldıracak mısınız? Her iki gazeteye de tebliğ edilen gerekçeler
ortadan kalkmasına rağmen, hangi sebeplerle ilan ve reklam yasağı uygulamasına
devam edilmektedir?
BAŞKAN – Sayın
Filiz…
İMAM HÜSEYİN
FİLİZ (Gaziantep) – Teşekkür ederim Sayın Başkan.
İslam diniyle,
inançla, ibadetle ve ahlak esaslarıyla ilgili işleri yürütmek, bu konuda
toplumu aydınlatmak Diyanet İşleri Başkanlığının görevidir.
Diyanet İşleri
Başkanlığına sormak istiyorum: Türkiye’de ulusal ve yöresel yayın yapan birçok
televizyon kanalında sarıklı bazı adamlar çıkıp yüce dinimiz hakkında
“Caizdir.” “Caiz değildir.” “Olur.” “Olmaz.” diye fetvalar vermektedirler.
Ülkemizde cami sayıları, dinî eğitim veren imam hatip liseleri, ilahiyat
fakülte sayıları artmasına rağmen, ateizm ve deizm de artmaktadır. Ayrıca, dinî
olduğu kadar siyasi bir faaliyet olduğu bilinen Selefiliğin de arttığına dair
endişeler mevcuttur. Diyanet İşleri Başkanlığının bu konularda ne düşündüğünü
öğrenmek istiyorum. 
Din adamlarının
vatanperver olmaları beklenir ve öyledir. Ancak 4 Haziran 2019 Ramazan Bayramı
namazı vaazında “Yunanlıları denize döktüler. Nerede döktüler? Hepsi yalan.
Keşke o gün savaşı kaybetseydik, belki Osmanlıyı daha sonra yeniden
kurabilirdik.” diyen Gaziantep Şahinbey ilçesi İyinacar Camisi imamı hakkında
ne tür bir işlem yapılmıştır? 
Teşekkür ederim.
BAŞKAN – Sayın
Şahin...
FİKRET ŞAHİN
(Balıkesir) – Teşekkür ederim Sayın Başkan.
Sayın Oktay,
OHAL şartları altında ve referandum oy sayımı esnasında alınan hukuksuz
kararlarla gerçekleştirilen Anayasa değişikliğine göre Cumhurbaşkanlığı Yardımcılığı
görevine atandınız. Yapmakta olduğunuz göreve seçilmeyen, atanan bir kişi
olarak seçimle göreve gelen Cumhurbaşkanına vekâlet etmeniz, Cumhurbaşkanlığı
yetkilerini kullanmanız hukukun evrensel ilkelerine aykırıdır. Daha önce olduğu
gibi, Cumhurbaşkanına, milletin iradesini temsil eden ve göreve seçimlerle
gelen Türkiye Büyük Millet Meclisi Başkanımızın vekâlet etmesinin hukuken daha
uygun olacağı açıktır. Bu bağlamda Türkiye Büyük Millet Meclisi ve Türkiye
Büyük Millet Meclisi Başkanımıza karşı haksızlık içinde olduğunuzu düşünüyor
musunuz, vicdanınız rahat mı? 
Teşekkür
ediyorum.
BAŞKAN – Sayın
Topal... Yok.
Sayın Aygun…
İLHAMİ ÖZCAN
AYGUN (Tekirdağ) – Sayın Oktay, savunma sanayisinde ASELSAN, TAI ve diğer
kurumlarda Hayra Davet Vakfı üzerinden gerçekleşen kadrolaşmayı Plan ve Bütçe
Komisyonunda Millî Savunma Bakanına sorduk. Sayın Akar verdiği yanıtta ASELSAN,
TAI personel atamalarının Bakanlıkla ilgisinin olmadığını, savunma sanayisi
personel atamalarının Cumhurbaşkanının onayıyla yapıldığını söyledi. Bu
atamalarda neden Hayra Davet Vakfı başı çekmektedir?
Yine, Özgür
Suriye Ordusu mensuplarının ailelerine ne gibi haklar tanınıyor? Şehit maaşı,
ev gibi haklar veriliyor mu? Türk vatandaşlığı veriliyor mu? 
Tekirdağ
Süleymanpaşa İlçe Müftüsü Ayhan Okur’un, Diyanet İşleri Başkanlığı Kuruluş ve
Görevleri Hakkında Kanun’a göre siyaset yapması yasak olmasına rağmen 23
Haziran seçimleri öncesinde Cumhuriyet Halk Partisine yapmış olduğu saldırıya
istinaden asaleten atanmasını nasıl görüyorsunuz? 
Yine, 10 Kasım
2019’da Tekirdağ İl ve Süleymanpaşa İlçe Müftülükleri Türk Bayrağı Kanunu’na
aykırı olarak bayrağı yarıya indirmemişlerdir. Suudi Kral öldüğünde üç gün yas
tutanlar acaba o Türk Bayrağı Kanunu’na rağmen bayrağın yarıya indirilmemesini
nasıl görmemişlerdir? Bununla ilgili çalışmanız var mı?
BAŞKAN – Sayın
Özdemir…
SİBEL ÖZDEMİR
(İstanbul) – Sayın Cumhurbaşkanı Yardımcısı bütçenin Komisyon aşamasında ve
özellikle de Genel Kurulda bazı bakanların sunumlarında, tavırlarında tam da
bizim ortaya koyduğumuz gibi kurumsuzlaşan, kişiselleşen ve maalesef partileşen
bir yönetim yapısını yansıttılar. Siz bu durumun böyle olmadığını bütün
sorumluluğunuzla ortaya koydunuz ancak bu gerçekliğe bütün Meclis şahit oldu. 
Bugünkü
sunumunuzda da Yatırım Ofisinden bahsederken uluslararası danışmandan
bahsettiniz. Hangi ülkelerden kaç danışmanla çalışıldığını ve ne kadar ücret
ödendiğini açıklayabilir misiniz? 
Son olarak da
Cumhurbaşkanlığı için sipariş edilen Yakamoz yatının tedarikçisi için bütçeden
ne kadar para ayrıldı? Bu yatın dönüşüm işlemi nerede yapılıyor ve bu dönüşüm
için ne kadar para harcandı bütçeden, açıklayabilir misiniz?
Teşekkürler.
BAŞKAN – Sayın
Sümer…
ORHAN SÜMER
(Adana) – Teşekkür ederim Başkan. 
Sorum Sayın Fuat
Oktay’a: Bilindiği gibi, Anayasa Mahkemesi memurluk ve kamuda işe alımlarda
güvenlik soruşturması yapılmasını Anayasa’ya aykırı bularak iptal etmişti. Bir
OHAL uygulaması olan ve içeriğinin neleri kapsadığı kamuoyu tarafından
bilinmeyen bu uygulama iptal edilmesine karşın, birçok yerde fiilen bu uygulamanın
devam ettiği ileri sürülmektedir. Bizlere gelen bilgi, işe alımlar için
valilikler bünyesinde oluşturulan bir birim tarafından güvenlik soruşturması
yapıldığı yönündedir. Bu uygulama hukuku dolanmak değil midir? Anayasa
Mahkemesinin iptal kararlarından sonra kaç kişi güvenlik soruşturması
yapılmadan kamuya alınmıştır? Söz konusu KHK düzenlemesinin yürürlüğe girdiği 1
Şubat 2018’den Anayasa Mahkemesinin düzenlemeyi iptal ettiği 29 Kasım 2019’a
kadar kaç kişi güvenlik soruşturmasını geçemediği için kamuda göreve
başlatılmamıştır? İptal kararından önce güvenlik soruşturması başlatılmış
kişilerden hâlen göreve başlatılmayan var mıdır? Bu kişilerin bekletilme
gerekçesi nedir? 
BAŞKAN – Sayın
Çepni… 
MURAT ÇEPNİ
(İzmir) – Teşekkürler Başkan. 
IŞİD, El Kaide,
El Nusra gibi cihadist çete artıklarından Suriye Millî Ordusu kuruldu. Millî
Savunma Bakanlığı, bu çetenin maaşlarının kendi bütçelerinden ödenmediğini
belirtti. Peki, bu çetenin maaşları hangi bütçeden ödeniyor? Örtülü ödenekten
mi ödeniyor? Kaçına maaş ödeniyor ve kaç TL ödeniyor? 
BAŞKAN – Sayın
Yayman… Yok. 
Sayın Akın… 
AHMET AKIN
(Balıkesir) – Sayın Başkan, teşekkürler. 
Cumhurbaşkanlığı
hükûmet sistemine geçişle birlikte İnsan Kaynakları Ofisi kuruldu.
Cumhurbaşkanı Yardımcısı Sayın Fuat Oktay’ın Komisyonda verdiği bilgiye göre,
projelere de imza atıldı. Bunlar Üni-Veri Projesi, “Yetenek Her Yerde” kariyer
planlama derslerinin zorunlu hâle getirilmesi gibi projeler. Ama gelin görün ki
genç nüfusta işsizlik oranı her geçen gün artıyor, şu anda yüzde 26,1. İktidar
ülkenin umudu gençlerimize iş vermiyor. Yılın başında Hazine ve Maliye Bakanı
Sayın Berat Albayrak “2019 yılında 2,5 milyon yeni istihdamı hayata
geçireceğiz.” dedi. Bırakın 2,5 milyon istihdamı, 623 bin kişi işini kaybetti.
Ortaya koyduğunuz projeler, açıkladığınız paketler vatandaşımıza ne iş sağlıyor
ne de aş.
Soruyorum:
Ülkenin en büyük yarasına ne zaman merhem olacaksınız?
BAŞKAN – Sayın
Şevkin…
MÜZEYYEN ŞEVKİN
(Adana) – Teşekkür ederim Sayın Başkan.
Önce, geçen kış
aylarında fırtına, dolu ve sel baskını nedeniyle narenciye üreticimiz mağdur
olmuştu, bu bahar aylarında da yine Çukurova bölgesindeki aşırı sıcak ve poyraz
nedeniyle ciddi bir yara aldı, verim kaybı neredeyse yüzde 70’e ulaştı. Zaten
zor şartlarda üretim yapan çiftçimiz büyük bir zararla karşı karşıya. 2018 yılı
DFİF desteklerini ne zaman ödeyeceksiniz? Ayrıca, mağdur çiftçilerimizin Ziraat
Bankası ve tarım kredi kooperatiflerine olan borçlarını iki yıl süreyle faizsiz
erteleyecek misiniz? 
Bir de
bugünlerde çok gündemde olan, Ziraat Bankasının, Simit Sarayının yüzde 51
hissesini devralmaya hazırlandığı biliniyor. Bunun doğruluk payı nedir?
Türkiye’deki kamu bankalarının, kredi dağıttığı, finanse ettiği ya da ortak
olduğu başka herhangi bir yatırımı mevcut mudur? 
Evrensel ve BirGün
gazetelerine uygulanan resmî ilan kesme cezası neye göre uygulanmaktadır?
Devletin hiçbir imkânını kullanmayan bu gazeteler…
(Mikrofon
otomatik cihaz tarafından kapatıldı) 
BAŞKAN – Sayın
Barut…
AYHAN BARUT
(Adana) – Sayın Oktay, Adana metrosu Adanalı hemşehrilerimizin sırtında bir
kambur hâline gelmiştir. Metronun, Ankara, İstanbul ve Antalya gibi, Ulaştırma
ve Altyapı Bakanlığına devrolmasını istiyoruz. Cumhurbaşkanı Erdoğan, Adana’da,
12 Haziran 2011 seçimlerinde “Metro yapımını Ulaştırma Bakanlığımıza
devralıyoruz. Kardeşlerim, biz söz verirsek yaparız.” demişti. Yine, 4 Şubat
2017’de, dönemin Başbakanı Binali Yıldırım, Adana’da Adnan Menderes Spor
Salonu’nda aynı sözü vermişti. Şimdi Bakanlık bize “Bakanlığımızın
devralabilmesi Cumhurbaşkanlığı kararnamesiyle mümkün olmaktadır.” demektedir.
Cumhurbaşkanı ve Binali Yıldırım’ın sözleri Adana’da asılı duruyor. Bu sözünüzü
ne zaman yerine getireceksiniz?
Türk örf
âdetlerinde söz namus değil midir? Adana metrosu için Cumhurbaşkanlığı
kararnamesini ne zaman çıkaracaksınız? Kanal İstanbul’a kaynak bulan
Cumhurbaşkanı, Adana metrosundan bu kaynağı neden esirgemektedir, yoksa Adana
sizin için üvey evlat muamelesi mi görmektedir?
BAŞKAN – Şimdi,
soruları cevaplamak üzere sözü Cumhurbaşkanı Yardımcısı Sayın Fuat Oktay’a
veriyorum. 
Süreniz on
dakikadır.
Buyurun Sayın
Oktay.
CUMHURBAŞKANI
YARDIMCISI FUAT OKTAY – Teşekkür ediyorum. 
Sayın Başkan,
ben elimden geldiği kadar soruları cevaplamaya çalışacağım.
Bir hatibimizin
Osmanlı Arşivi Külliyesi’yle ilgili bir sorusu vardı. O soruya ilişkin bir
cevap vereceğim ama şu anda yanımda değil, birazdan o soruya da cevap vereceğim
Sayın Başkan, bir başka yerde zannediyorum.
HAYDAR AKAR
(Kocaeli) – Zaman geçiyor, zaman.
CUMHURBAŞKANI
YARDIMCISI FUAT OKTAY – Merak etmeyin, ilave zaman alırım.
“Osmanlı Arşivi
Külliyesi’nin dere yatağına kurulduğu doğru mudur?” konusu: Burada, basında
çıkan, arşiv belgelerinin bulunduğu alanların su altında kaldığı, belgelerin
zarar gördüğü ve uygun olmayan alanlarda muhafaza edildiği iddiaları gerçeği
yansıtmamaktadır. İlgili kurumlardan alınan zemin etüdü raporlarında Osmanlı
Arşivi Külliyesi’nin üzerinde bulunduğu konumun gerekli mühendislik ve mimari
projeler açısından uygun olduğu belirtilmiştir. Aynı raporlara göre içinde
bulundurduğu hazinenin önemine binaen ilave önlem olarak yapı eteğinin artı 7
kotunda olması gerektiği belirtilmiştir. Bu değer ise inşaat aşamasında
külliyenin her bir noktasında artı 8,20 olarak uygulanmıştır. Böylelikle ilave
bir önlemin de ilerisine gidilmiş ve oluşabilecek bütün sıkıntıların önüne
geçilmesi amaçlanmıştır. 
Bir başka soru
vardı, Silahlı Kuvvetlerle alakalıydı. Türk Silahlı Kuvvetlerini Güçlendirme
Vakfıyla ilgili olarak verilen yardımların nereye harcandığı ve bu Vakfın
Cumhurbaşkanlığına bağlı olup olmadığı soruldu. Cumhurbaşkanımızın
Başkanlığındaki Türk Silahlı Kuvvetlerini Güçlendirme Vakfının mütevelli
heyetinde Cumhurbaşkanı Yardımcısı, Millî Savunma Bakanı, Genelkurmay Başkanı
ve Savunma Sanayii Başkanı bulunmaktadır. Vakfın brüt gelirinin yüzde 20’si
Vakfın idari harcamalarına, yüzde 80’lik bölümü ise Genelkurmay Başkanlığınca
belirlenen Türk Silahlı Kuvvetleri projelerine, yatırımlara ve sermaye
artırımına tahsis edilmektedir. Vakıf 2018 yılında 29 milyon 449 bin 311 TL’lik
bağış toplamıştır. 2018’de diğer kalemler de dâhil edildiğinde, gelirlerin 52
milyon 492 bin 831 TL’si Vakfın Yatırım Fonu’na, 149 milyon 810 bin 262 TL’si
Türk Silahlı Kuvvetleri projelerinde kullanılmak üzere Savunma Sanayii
Destekleme Fonu’na aktarılmıştır. 14 milyon 461 bin 511 TL’si genel idari
giderler için, 35 milyon 694 bin 541 TL’si ihtiyat payı olarak ayrılmış,
419.721 TL ise Vakfın mal varlığını artırıcı yatırımlarda kullanılmıştır.
Yine konuşmamda
cevaplayamadığım -sonra cevaplarım diye- bir başka soru vardı: “Çözüm sürecinin
sonlandırılmasında MGK’yle gerçekleştirilen bir mutabakat var mıdır veya
mutabakat mı vardır?” şeklinde. Çözüm süreciyle alakalı bir soruyu soruyor
anladığımız kadarıyla. Bu süreci bitiren PKK/KCK terör örgütünün kanlı
eylemleri ve yandaşlarının devletin samimi yaklaşımlarını istismarıdır. 
Yine bir başka
konu vardı “Ceylan Önkol’un faili neden bulunamamıştır?” diye. Diyarbakır Lice
Şenlik köyü, Paşaçiya mezrası, Cemaltepe mevkisinde, 28 Eylül 2009 günü, saat
on sıralarında çobanlık yapan Ceylan Önkol, hayvanlarını otlattığı esnada,
PKK/KONGRA-GEL katil bölücü terör örgütü mensuplarınca araziye döşenen mayına
basması sonucu ölmüştür, öldürülmüştür. 
“Belediyelere
atanan kayyumlar için ‘Dağa para gönderiyorlardı.’ vesaire şeklinde, buna
ilişkin açıklamalar vardı. Bununla ilgili bana bir tane belge gösterin.”
şeklinde bir şey vardı. Yine, 2014-2019 döneminde, görevden alınan belediye
başkanlarından 42’si hakkında ilk derece mahkemelerince çok ciddi cezalar
verilmiştir -bunları açıklayabilirim de burada gerekirse, vakit müsait olursa-
bazı davaları da devam etmektedir. Aradığınız belgeleri bu mahkeme kayıtlarına
bakarsanız çok rahatça bulabilirsiniz. 
Yerel yönetim
bütçelerine neden ulaşılamadığıyla alakalı bir başka soru vardı. Tüm
belediyeler Hazine ve Maliye Bakanlığına üçer aylık dönemler hâlinde varlık ve
yükümlülüklerini göndermektedir. Bu kapsamda hazırlanan konsolide tablolara
Bakanlığın internet adresinden erişim sağlanabilmektedir. Ayrıca, bu veriler
konsolide edilerek “Mahallî İdareler Genel Faaliyet Raporu” adıyla Çevre ve
Şehircilik Bakanlığı tarafından da kamuoyuna sunulmaktadır. 
İlk yerli
otomobil prototipinin tanıtımıyla ilgili bir soru vardı, buna gururla cevap
verebilirim. Bu sizlerin de her birinizin de gurur duyacağı bir projedir, cevap
da olacaktır diye ümit ediyorum. Çok yakında araçlarımız hazır. İnşallah, hem
Türk kamuoyuna hem de ümit ediyoruz ki ulaşabileceğimiz pazarlar dâhil, tüm
pazarlara prototipin tanıtımı çok çok kısa bir süre içerisinde yapılacaktır,
sizler de göreceksiniz. Mutlu olacağınızı, seveceğinizi düşünüyoruz. (AK PARTİ
sıralarından alkışlar)
Bir başka soru:
“Diyanet İşleri Başkanlığı bir spor kulübü mü kurmuştur? Bütçesi nereden
karşılanmıştır? Spor Toto’dan bu kulübe kaynak aktarılmış mıdır?” şeklindeydi.
Diyanet İşleri Başkanlığı personeli geçmiş dönemde kendi inisiyatifiyle amatör
bir spor kulübü kurmuş olmakla birlikte, 2011 yılında söz konusu kulübü
feshetmiştir. Anılan kulübe herhangi bir bütçeden herhangi bir kaynak aktarımı
gerçekleşmemiştir. 
Yakamoz yatıyla
ilgili bir soru vardı. Bu da yine, Deniz Kuvvetlerinden devralınmıştır,
herhangi bir bedel ödenmemiştir Deniz Kuvvetlerine. Bununla ilgili, yatın
bakım, onarımıyla ilgili bir çalışma yürütülmektedir, yürütülmüştür. 
Diyanet İşleri
Başkanlığı bütçesiyle ilgili, gene, bir şey var, onu geçeceğim müsaadenizle. 
Millî Güvenlik
Siyaset Belgesi’yle ilgili, yine “Hangi amaçlarla güncellenmiştir?”le alakalı
soru: Bu, bildiğiniz gibi, milletimizin, ülkemizin, devletimizin güvenliğini
sağlamak için ana hedefleri ve esasları ihtiva eden, çerçeve niteliğinde bir
metindir. Bu belge 1973, 1992, 1998, 2005, 2010, 2015 yıllarında da
güncellenmiştir. Bu güncellenme de bu çerçevedeki bir güncellenmedir. 
Yine,
konuşmalarda “Bütçede yer alan ‘hane halkına transferler’le kastedilen nedir?”
şeklinde bir soru vardı: Merkezî yönetim bütçesinin sınıflandırılması devlet
mali istatistikleri çerçevesiyle uyumludur. Hane halkına transferler, eğitim,
sağlık, barınma gibi muhtelif amaçları gerçekleştirmek üzere ve cari nitelikli
harcamalarına katkı amacıyla hane halkına yapılan karşılıksız ödemeleri
içermektedir. Hane halkına transferler kapsamında, tarımsal destekleme
ödemeleri, burs ödemeleri, engelli evde bakım ödemeleri, 2022 sayılı Kanun
kapsamında bağlanan aylıklar, bireysel emeklilik sistemine devlet katkısı
ödemeleri sayılabilir. 
Yine “Ankara’da
Siteler mevkisinde bulunan esnaf vergi dairelerinden bir tanesi ekonomik
bunalımdan dolayı mı kapanmıştır?” sorusu vardı: Ankara ili Siteler bölgesinde
vergi hizmetlerinin yürütülmesi için Yahya Galip Vergi Dairesi Müdürlüğü ile
Muhammet Karagüzel Vergi Dairesi Müdürlüğü olmak üzere 2 adet vergi dairesi
faaliyet göstermektedir. Söz konusu vergi daireleri hizmetlerine devam
etmektedir, bana ulaşan bilgiler çerçevesinde, kapatılan herhangi bir vergi
dairesi bulunmamaktadır. 
Yine, Ziraat
Girişim Sermayesiyle ilgili bir soru vardı: Simit Sarayı şirketinin…
(Mikrofon
otomatik cihaz tarafından kapatıldı) 
BAŞKAN – Onları
yazılı bildirelim Sayın Cumhurbaşkanı Yardımcım. 
Şimdi,
sırasıyla, sekizinci turda yer alan kamu idarelerinin bütçeleri ile kesin
hesaplarına geçilmesi hususunu ve bütçeleri ile kesin hesaplarını ayrı ayrı
okutup oylarınıza sunacağım. 
Sayın
milletvekilleri, bütçe ve kesin hesaplarda okunacak bütün değerler Türk lirası
cinsindendir.
Cumhurbaşkanlığının
2020 yılı merkezî yönetim bütçesine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Genel toplamı
okutuyorum:
01) CUMHURBAŞKANLIĞI
1) Cumhurbaşkanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 3.152.937.000
BAŞKAN – Kabul
edenler... Etmeyenler... Kabul edilmiştir.
Cumhurbaşkanlığının
2020 yılı merkezî yönetim bütçesi kabul edilmiştir.
Cumhurbaşkanlığının
2018 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir. 
Genel toplamları
okutuyorum:
2) Cumhurbaşkanlığı 2018 Yılı Merkezî Yönetim Bütçesi
Kesin Hesabı
(A)
CETVELİ










Toplam Ödenek 1.719.066.064,83
Bütçe Gideri 1.648.678.956,42
İptal Edilen Ödenek 70.387.108,41
BAŞKAN – Kabul
edenler... Etmeyenler... Kabul edilmiştir.
Cumhurbaşkanlığının
2018 yılı merkezî yönetim kesin hesabının bölümleri kabul edilmiştir.
ÖZGÜR ÖZEL
(Manisa) – Sayın Başkan, bir bakalım, bir baksın arkadaşlar kimin sayısı çok.
Sayın Başkan, AKP ve MHP Grubunun toplamıyla İYİ PARTİ, HDP, CHP Grubunun
toplamına baktığınızda… Böyle bütçe geçmez. 
BAŞKAN - Millî
İstihbarat Teşkilatı Başkanlığının 2020 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamı
okutuyorum:
01.75) MİLLÎ İSTİHBARAT TEŞKİLATI
BAŞKANLIĞI
1) Millî İstihbarat Teşkilatı Başkanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 2.182.381.000
BAŞKAN – Kabul
edenler... Etmeyenler... Kabul edilmiştir.
Millî İstihbarat
Teşkilatı Başkanlığının 2020 yılı merkezî yönetim bütçesi kabul edilmiştir.
Millî İstihbarat
Teşkilatı Başkanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Millî İstihbarat Teşkilatı Başkanlığı
2018 Yılı Merkezî Yönetim Kesin Hesabı
(A)
CETVELİ










Toplam Ödenek 2.902.908.696,69
Bütçe Gideri 2.884.707.312,40
İptal Edilen Ödenek 18.201.384,29
Ertesi Yıla Devredilen Ödenek 6.901.406,92
BAŞKAN –Kabul
edenler... Etmeyenler... Kabul edilmiştir.
Millî İstihbarat
Teşkilatı Başkanlığının 2018 yılı merkezî yönetim kesin hesabının bölümleri kabul
edilmiştir.
Millî Güvenlik
Kurulu Genel Sekreterliğinin 2020 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
01.76) MİLLÎ GÜVENLİK KURULU GENEL
SEKRETERLİĞİ
1) Millî Güvenlik Kurulu Genel Sekreterliği 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 34.787.000
BAŞKAN – Kabul
edenler... Etmeyenler... Kabul edilmiştir.
Millî Güvenlik
Kurulu Genel Sekreterliğinin 2020 yılı merkezî yönetim bütçesi kabul
edilmiştir.
Millî Güvenlik
Kurulu Genel Sekreterliğinin 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Millî Güvenlik Kurulu Genel Sekreterliği 2018 Yılı Merkezî Yönetim Kesin Hesabı
(A)
CETVELİ










Toplam Ödenek 29.363.745,00
Bütçe Gideri 29.043.823,15
İptal Edilen Ödenek 319.921,85
BAŞKAN – Kabul
edenler... Etmeyenler... Kabul edilmiştir.
Millî Güvenlik
Kurulu Genel Sekreterliğinin 2018 yılı merkezî yönetim kesin hesabının
bölümleri kabul edilmiştir.
Diyanet İşleri
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
01.77) DİYANET İŞLERİ BAŞKANLIĞI
1) Diyanet İşleri Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 11.519.609.000
BAŞKAN – Kabul
edenler... Etmeyenler... Kabul edilmiştir.
Diyanet İşleri
Başkanlığının 2020 yılı merkezî yönetim bütçesi kabul edilmiştir.
Diyanet İşleri
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Diyanet İşleri Başkanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 5.168.004.603,87
Bütçe Gideri 8.356.036.203,35
Ödenek Üstü Gider 3.203.779.037,70
İptal Edilen Ödenek 11.856.963,49
Ertesi Yıla Devreden Ödenek 3.890.474,73
BAŞKAN – Kabul
edenler... Etmeyenler... Kabul edilmiştir.
Diyanet İşleri
Başkanlığının 2018 yılı merkezî yönetim kesin hesabının bölümleri kabul
edilmiştir.
Devlet Arşivleri
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
01.78) DEVLET ARŞİVLERİ BAŞKANLIĞI
1) Devlet Arşivleri Başkanlığı 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 101.632.000
BAŞKAN – Kabul
edenler... Etmeyenler... Kabul edilmiştir.
Devlet Arşivleri
Başkanlığının 2020 yılı merkezî yönetim bütçesi kabul edilmiştir.
Milli Saraylar
İdaresi Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
01.79) MİLLİ SARAYLAR İDARESİ
BAŞKANLIĞI
1) Milli Saraylar İdaresi Başkanlığı 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 157.398.000
BAŞKAN – Kabul
edenler... Etmeyenler... Kabul edilmiştir.
Milli Saraylar
İdaresi Başkanlığının 2020 yılı merkezî yönetim bütçesi kabul edilmiştir.
Milli Saraylar
İdaresi Başkanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Milli Saraylar İdaresi Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 27.435.970,00
Bütçe Gideri 22.600.938,75
İptal Edilen Ödenek 2.736.629,93
Ertesi Yıla Devreden Ödenek 2.098.401,32
BAŞKAN –Kabul
edenler... Etmeyenler... Kabul edilmiştir.
Milli Saraylar
İdaresi Başkanlığının 2018 yılı merkezî yönetim kesin hesabının bölümleri kabul
edilmiştir.
Strateji ve
Bütçe Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
01.80) STRATEJİ VE BÜTÇE BAŞKANLIĞI
1) Strateji ve Bütçe Başkanlığı 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 9.073.161.000
BAŞKAN – Kabul
edenler... Etmeyenler... Kabul edilmiştir.
Strateji ve
Bütçe Başkanlığının 2020 yılı merkezî yönetim bütçesi kabul edilmiştir.
Strateji ve
Bütçe Başkanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Strateji ve Bütçe Başkanlığı 2018 Yılı Merkezî
Yönetim Kesin Hesabı
(A) CETVELİ










Toplam Ödenek 69.836.532,00
Bütçe Gideri 45.514.564,24
İptal Edilen Ödenek 24.321.967,76
BAŞKAN –Kabul
edenler... Etmeyenler... Kabul edilmiştir.
Strateji ve
Bütçe Başkanlığının 2018 yılı merkezî yönetim kesin hesabının bölümleri kabul edilmiştir.
Kalkınma
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
32) KALKINMA BAKANLIĞI
1) Kalkınma Bakanlığı 2018 Yılı Merkezî Yönetim Kesin
Hesabı
(A) CETVELİ










Toplam Ödenek 610.657.200,00
Bütçe Gideri 201.047.116,05
İptal Edilen Ödenek 409.610.083,95
BAŞKAN –Kabul
edenler... Etmeyenler... Kabul edilmiştir.
Kalkınma
Bakanlığının 2018 yılı merkezî yönetim kesin hesabı kabul edilmiştir.
İletişim
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
ÖZGÜR ÖZEL
(Manisa) – Asla, asla, 5 maaş alıyor adamlar. 
BAŞKAN - Genel toplamı
okutuyorum:
01.81) İLETİŞİM BAŞKANLIĞI
1) İletişim Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 368.136.000
BAŞKAN – Kabul
edenler... Etmeyenler... Kabul edilmiştir.
İletişim
Başkanlığının 2020 yılı merkezî yönetim bütçesi kabul edilmiştir.
İletişim
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) İletişim Başkanlığı 2018 Yılı Merkezî Yönetim Kesin
Hesabı
GELİR CETVELİ













Toplam Ödenek 127.034.768,00
Bütçe Gideri 114.306.428,08
İptal Edilen Ödenek 12.728.339,92
BAŞKAN –Kabul
edenler… Etmeyenler… Kabul edilmiştir.
İletişim
Başkanlığının 2018 yılı merkezî yönetim kesin hesabının bölümleri kabul
edilmiştir.
Basın-Yayın ve Enformasyon
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
07.77) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın ve Enformasyon Genel Müdürlüğü 2018 Yılı
Merkezî Yönetim Kesin Hesabı
GELİR CETVELİ













Toplam Ödenek 248.218.732,00
Bütçe Gideri 248.217.923,38
İptal Edilen Ödenek 808,62
BAŞKAN –Kabul
edenler… Etmeyenler… Kabul edilmiştir.
Basın-Yayın ve
Enformasyon Genel Müdürlüğünün 2018 yılı merkezî yönetim kesin hesabı
kabul edilmiştir.
Savunma Sanayii
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
40.28) SAVUNMA SANAYİİ BAŞKANLIĞI
1) Savunma Sanayii Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 100.839.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 100.839.000
BAŞKAN – Kabul
edenler… Etmeyenler… Kabul edilmiştir.
Savunma Sanayii
Başkanlığının 2020 yılı merkezî yönetim bütçesi kabul edilmiştir.
Savunma Sanayii
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Savunma Sanayii Başkanlığı 2018 Yılı Merkezî Yönetim
Kesin Hesabı
(A)
CETVELİ










Toplam Ödenek 88.322.050,00
Bütçe Gideri 83.244.855,11
İptal Edilen Ödenek 5.077.194,89
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 66.011.000,00
Tahsilat 84.022.857,57
BAŞKAN – Kabul
edenler… Etmeyenler… Kabul edilmiştir.
Savunma Sanayii
Başkanlığının 2018 yılı merkezî yönetim kesin hesabının bölümleri kabul
edilmiştir.
Başbakanlığın
2018 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
07) BAŞBAKANLIK
1) Başbakanlık 2018 Yılı Merkezi Yönetim Kesin Hesabı
(A)
CETVELİ










Toplam Ödenek 1.794.942.479,85
Bütçe Gideri 1.700.160.104,94
İptal Edilen Ödenek 94.782.374,91
BAŞKAN –Kabul
edenler... Etmeyenler... Kabul edilmiştir.
Başbakanlığın
2018 yılı merkezî yönetim kesin hesabı kabul edilmiştir. 
Sayın
milletvekilleri, sekizinci turda yer alan kamu idarelerinin bütçeleri ve kesin
hesapları kabul edilmiştir; hayırlı olmalarını temenni ederim.
Sekizinci tur
görüşmeleri tamamlanmıştır.
Böylece, 2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanun Teklifi’nin 1’inci maddeleri kapsamına giren kamu idarelerinin
bütçeleri ve kesin hesapları ile 2020 Yılı Merkezi Yönetim Bütçe Kanun
Teklifi’nin gelir ve finansmanla ilgili 2’nci maddesinin görüşmeleri
tamamlanmış bulunmaktadır.
Şimdi, program
uyarınca sırasıyla 2020 Yılı Merkezi Yönetim Bütçe Kanun Teklifi’nin
maddelerini görüşüp oylamalarını yapacağız.
2020 Yılı
Merkezi Yönetim Bütçe Kanun Teklifi’nin gider bütçesiyle ilgili 1’inci
maddesini tekrar okuttuktan sonra oylarınıza sunacağım.
Buyurun okuyun.
2020 YILI MERKEZİ YÖNETİM BÜTÇE KANUN TEKLİFİ
BİRİNCİ BÖLÜM
Gider, Gelir, Finansman ve Denge
Gider
MADDE 1- (1)
Bu Kanuna bağlı (A) işaretli cetvellerde gösterildiği üzere, 10/12/2003 tarihli
ve 5018 sayılı Kamu Malî Yönetimi ve Kontrol Kanununa ekli;
a) (I) sayılı cetvelde yer alan genel bütçe kapsamındaki kamu
idarelerine 1.082.021.197.000 Türk lirası,
b) (II) sayılı cetvelde yer alan özel bütçeli idarelere 82.423.174.000
Türk lirası,
c) (III) sayılı cetvelde yer alan düzenleyici ve denetleyici kurumlara
7.623.700.000 Türk lirası,
ödenek verilmiştir.
BAŞKAN – 1’inci
maddeyi daha evvel kabul edilmiş bulunan cetvelleriyle birlikte oylarınıza
sunuyorum: Kabul edenler… Kabul etmeyenler… Kabul edilmiştir.
Gelir bütçesine
ilişkin 2’nci maddeyi tekrar okutuyorum.
Buyurun okuyun.
Gelir ve finansman
MADDE 2- (1)
Gelirler: Bu Kanuna bağlı (B) işaretli cetvellerde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin gelirleri 941.944.001.000
Türk lirası,
b) (II) sayılı cetvelde yer alan özel bütçeli idarelerin gelirleri
12.464.193.000 Türk lirası öz gelir, 71.162.721.000 Türk lirası Hazine yardımı
olmak üzere toplam 83.626.914.000 Türk lirası,
c) (III) sayılı cetvelde yer alan düzenleyici ve denetleyici kurumların
gelirleri 7.488.375.000 Türk lirası öz gelir, 135.325.000 Türk lirası Hazine
yardımı olmak üzere toplam 7.623.700.000 Türk lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde gösterildiği
üzere, 5018 sayılı Kanuna ekli (II) sayılı cetvelde yer alan özel bütçeli
idarelerin net finansmanı 138.350.000 Türk lirası olarak tahmin edilmiştir.
BAŞKAN – Şimdi,
2’nci maddeye bağlı cetvelin bölümlerini okutup ayrı ayrı oylarınıza sunacağım:

B – CETVELİ



Kodu


Açıklama


2020 Yılı Bütçe Geliri



 01  Vergi
Gelirleri 912.523.630.000
BAŞKAN – Kabul
edenler... Etmeyenler... Kabul edilmiştir.
 03  Teşebbüs
ve Mülkiyet Gelirleri  64.428.192.000
BAŞKAN – Kabul
edenler... Etmeyenler... Kabul edilmiştir.
 04  Alınan
Bağış ve Yardımlar ile Özel Gelirler 11.076.712.000
BAŞKAN – Kabul
edenler... Etmeyenler... Kabul edilmiştir.
 05  Diğer
Gelirler 70.115.170.000
BAŞKAN – Kabul
edenler... Etmeyenler... Kabul edilmiştir.
 06  Sermaye
Gelirleri 13.600.426.000
BAŞKAN – Kabul
edenler... Etmeyenler... Kabul edilmiştir.
 08  Alacaklardan
Tahsilat 913.863.000
BAŞKAN – Kabul
edenler... Etmeyenler... Kabul edilmiştir.
 Toplam
Bütçe Geliri 1.072.657.993.000
BAŞKAN – Kabul
edenler... Etmeyenler... Kabul edilmiştir.
 09  Ret
ve İadeler (-) 130.713.992.000
BAŞKAN – Kabul
edenler... Etmeyenler... Kabul edilmiştir.
 Net
Bütçe Geliri 941.944.001.000
BAŞKAN – Kabul
edenler... Etmeyenler... Kabul edilmiştir.
2’nci maddeyi
kabul edilen ekli cetveliyle birlikte oylarınıza sunuyorum: Kabul edenler...
Etmeyenler... Kabul edilmiştir.
Sayın Cinisli,
siz buraya geldiniz, bir söz talebiniz oldu.
Buyurun.
V.- AÇIKLAMALAR (Devam)
40.- Erzurum Milletvekili Muhammet Naci Cinisli’nin, On Birinci Kalkınma
Planı’nda hedeflenen rakamların 2023’te gerçekleşme ihtimalinin başarı olarak
kabul edilip edilmediğini Cumhurbaşkanı Yardımcısından öğrenmek istediğine
ilişkin açıklaması
MUHAMMET NACİ
CİNİSLİ (Erzurum) – Teşekkür ederim Sayın Başkanım.
Sayın Oktay, AK
PARTİ yetkililerinin âdeta bir slogan gibi 2023 hedeflerinden bahsettiklerine
şahit oluyoruz. Konuşmanızda zatıaliniz de 2023 hedeflerini zikrettiniz. Daha
önce ilan edilmiş olan yüksek 2023 hedeflerinin On Birinci Kalkınma Planı’nda
neredeyse yarı yarıya indirildiğinden haberdar olduğunuzu düşünüyorum. Son
planda hedeflenen fakat zaten kimileri 2007, 2008, 2011 yıllarında bile
yakalanmış olan rakamların 2023’te gerçekleşme ihtimalini başarı olarak kabul
ediyor musunuz? Veya sözde 2023 hedeflerini sanki hiç düşürülmemiş gibi bugün
hâlâ referans göstermeniz doğru bir davranış mıdır?
BAŞKAN –
Birleşime beş dakika ara veriyorum.
Kapanma Saati:
23.34
ALTINCI OTURUM
Açılma Saati:
23.49
BAŞKAN: Başkan
Vekili Celal ADAN
KÂTİP ÜYELER:
Mustafa AÇIKGÖZ (Nevşehir), Barış KARADENİZ (Sinop)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 36’ncı Birleşiminin Altıncı
Oturumunu açıyorum. 
2020 Yılı
Merkezi Yönetim Bütçe Kanun Teklifi’nin görüşmelerine kaldığımız yerden devam
edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN –
Komisyon yerinde.
3’üncü maddeyi
okutuyorum:
Denge
MADDE 3- (1) 1
inci maddenin birinci fıkrasının (a) bendinde belirtilen ödenekler toplamı ile
2 nci maddenin birinci fıkrasının (a) bendinde yer alan tahmini gelirler
toplamı arasındaki fark, net borçlanma ile karşılanır.
BAŞKAN – Madde
üzerinde ilk söz İYİ PARTİ Grubu adına Adana Milletvekili İsmail Koncuk’a
aittir. 
Buyurun Sayın
Koncuk. (İYİ PARTİ sıralarından alkışlar)
İYİ PARTİ GRUBU
ADINA İSMAİL KONCUK (Adana) – Sayın Başkan, değerli milletvekilleri; yüce
heyetinizi saygıyla selamlıyorum. 
Tabii, gecenin
ilerleyen bu vaktinde ben size Adana’yla ilgili birtakım bilgiler vermek
istiyorum germeden. Hepinizin bildiği gibi, TEMSA diye bir kuruluş var;
Adana’da faaliyet gösteren, elli bir yıldır otomotiv sektöründe olan,
Türkiye’nin medarıiftiharı bir kuruluş TEMSA. Bu TEMSA 30 Haziran 2018
tarihinde el değiştirdi. Sabancı ailesindeydi, Enver ve Rukiye Ünver’in kurduğu
İsviçre merkezli True Value Capital Partners diye bir fona satıldı. Bu TEMSA
otobüsleri yüzde 100 Türk mühendisleri tarafından tasarlanmış otobüslerdir,
yüzde 100. Hani az önce Sayın Fuat Oktay “İlk arabayı yakında piyasaya
süreceğiz.” filan dedi de aslında otobüsümüzü piyasaya sürdük TEMSA
vasıtasıyla. TEMSA Avrupa ve Amerika’daki çalışmalarıyla çok ciddi isim yapmış
bir şirket. Yılda 4 bin otobüs ve midibüs, 7.500 hafif kamyon olmak üzere tek
vardiyada yılda 11.500 araç üretiyor ve ürettiğinin yüzde 80’ini ihraç ediyor.
Nereye? Fransa, Almanya, İngiltere, Avusturya, İtalya, İsveç, Litvanya,
Benelüks gibi 66 ülkeye, Türk Cumhuriyetleri de bu ülkelerin içerisinde. Kendi
segmentinde Avrupa’da ilk 8’in içinde, Amerika Birleşik Devletleri’nde ilk 4’te
yer alıyor. Elektrikli üretimde, otobüs üretiminde kendi muadillerinin
teknolojik bakımdan önüne geçmiş TEMSA, Adana’da, Türkiye’de. 
Değerli
milletvekilleri, daha on beş gün önce TEMSA’nın CEO’su Aslan Uzun hedeflerini
şöyle ortaya koyuyor, on beş gün önce, diyor ki: “Beş yılda en az 5 kat daha
büyüyeceğiz. 2020’de yüzde 30’un üzerinde büyüme planlıyoruz. Türkiye’de pazar
lideri biziz, Türkiye yollarında gezen her 3 otobüsten 1’i TEMSA’ya ait. On yıl
sonra sadece Türkiye’de değil, Amerika’da da üretim yapacağız. Hem ciroda -bu
cümle önemli- hem adette hedeflerimizi tutturuyoruz.” Şimdi, on beş gün önce
TEMSA’nın CEO’su bunları söylerken on beş gün sonra bu TEMSA batıyor.
Söylentilere göre, duyduklarımızdan hareketle söylüyorum, bir resmî bilgi falan
veren de yok, geçen Sanayi Bakanımız Sayın Mustafa Varank’a sordum ama tek bir
cümle cevap vermedi, onun için basından aldığımız bilgilerle burada TEMSA’nın
içinde bulunduğu ödeme güçlüğünü öğreniyoruz, bir bankadan aldığı krediyi
bankanın öne çekmesi sebebiyle. Hangi banka? Bu krediyi öne çekme sebebi nedir?
Acaba dünya piyasasında, işte, Amerika’da ilk 4’te, Avrupa’da ilk 8’de olan bir
Türk kuruluşunun rekabet dolayısıyla birtakım eller tarafından batırılması mı
söz konusu? Adana tabiriyle bir üçkâğıt mı var, onu da bilmiyoruz. Bir üçkâğıt
mı var, bunları bilmiyoruz. Ve Hükûmetimizden bu konuda bir bilgi yok ve 1.500
kişi çalışıyor. Yan sanayi eklemeleriyle binlerce insan Adana’da TEMSA’dan
ekmek yiyor. Aslında TEMSA, ürettiği değerle sadece Adana’nın medarıiftiharı
değil Türkiye’nin medarıiftiharı. 
Değerli
milletvekilleri, bir tartışma söz konusu olsun diye söylemeyeceğim ama Simit
Sarayına 500 milyon vererek ortak oluyorsunuz, Ziraat Bankası olarak. TEMSA
gibi bir dünya devi olmuş bir şirketi kurtarmak adına ben, Hükûmetin ne
yapacağını doğrusu merak ediyorum. Bu bilgileri özellikle burada verdim ki bir
yerlerde sizin de kullanmanız gerekebilir, yani bu hepimizin değeri,
Türkiye’nin değeri ve binlerce insan buradan ekmek yiyor. Ve basının da
-enterasandır- bu TEMSA konusuna Simit Sarayı kadar dikkat etmediğini, haber
bile yapmadığını da görüyorum. Değerli milletvekilleri bu, hepimizi
ilgilendiren bir durumdur, onun sahibinin kim olduğu bizi ilgilendirmiyor, o
batmış, çıkmış önemli değil ama TEMSA’yı kurtarmak bizim için millî bir görev
olarak görülmelidir diye düşünüyorum. Bu bilgileri sizlerle paylaşmak istedim.
Değerli
milletvekilleri, bugünlerde Asgari Ücret Tespit Komisyonu görev yapıyor. Bugün
TÜİK, Komisyona bir rakam sunmuş, hafif iş kolu için 1.940 lira, orta iş kolu
için 2.086 TL, ağır iş kolu içinse 2.331 TL asgari ücret önermiş. TÜİK’e göre,
ağır statüde çalışan bir işçinin geçim maliyeti sadece yüzde 5,4 artmış, sadece
5,4. Hâlbuki hedeflenen enflasyon bile 2019 yılı sonu itibarıyla yüzde 12. Bu
TÜİK talimatlara göre hareket eden bir kuruluş hâline geldi maalesef. Yani
artık bu TÜİK’in rakamlarının vatandaşların, halkın, memurun, işçinin,
çalışanın durumunu anlatmadığını sizler de biliyorsunuz, herkes biliyor; çok
çirkin. Bu kadar önemli bir faaliyet gösteren bir kuruluşun böyle gayriciddi
rakamlarla… Efendim, geçim maliyeti yüzde 5,4 artmış. Bu nasıl bir yaklaşım ya?
Bu hesabı sen nerede yaptın? Nerede yaptın bu hesabı? Utanmaları gerek. 
Dolayısıyla,
geçen sene aynı TÜİK yüzde 37,4 artış öngörmüştü. Ne değişti? Oradaki
görevliler değişti, yetkililer değişti. Birilerinin adamı geldi TÜİK’in başına,
o insanların istediği rakamları ortaya çıkarmaktan zerre geri adım atmıyor
TÜİK, ne istiyorlarsa o rakamlar çıkıyor.
Bakın, şimdi ben
size TÜRKİYE KAMU-SEN’in son açıkladığı kasım ayı geçim endekslerini vereceğim,
TÜRKİYE KAMU-SEN yıllardır bu çalışmayı yapar: Çalışan tek kişinin açlık sınırı
2.625 lira 90 kuruş, tek kişinin açlık sınırı, tek başına yaşıyorsa bir insan.
Çalışan tek kişinin yoksulluk sınırı -açlık ve yoksulluk sınırları farklı
terimlerdir- 3.388 lira 32 kuruş. 4 kişilik bir ailenin sadece gıda ve barınma
harcamaları ortalama 2.503 lira 94 kuruş, 4 kişilik bir ailenin sadece aylık
gıda harcaması 1.504 lira 65 kuruş.
Değerli
milletvekilleri, şimdi, her sene âdeta tombala çeker gibi asgari ücret tespiti
yapıyoruz. Böyle bir tespit olmaz, bunun bir kuralının olması lazım; iki
yıllık, üç yıllık, dört yıllık, beş yıllık, on yıllık hedefler ortaya koymamız
lazım. Mesela, 4 kişilik bir ailenin asgari geçim haddi 7 bin TL şu anda, 7 bin
TL. Bir hedef ortaya koyması lazım Hükûmetin yani yıllar içerisinde -ben hemen
bu sene yapın demiyorum- Türkiye’de asgari ücreti asgari geçim sınırına
ulaştıracağım diyebilmeniz lazım. Böyle bir hedef var mı? Hayır. Sadece
yaptığınız şudur, Sayın Fuat Oktay da geçen burada konuşmasında memur
zamlarıyla ilgili filan rakamları verdi “Yüzde 400 artırdık.” filan, bunlar
meseleyi çözmez. Yani enflasyon oranında zam sıfır zam demektir, sıfır zam. 
(Mikrofon
otomatik cihaz tarafından kapatıldı)
İSMAİL KONCUK
(Devamla) – Sayın Başkanım, bir dakika daha…
BAŞKAN –
Buyurun, toparlayın.
İSMAİL KONCUK
(Devamla) – Yani siz her yıl çalışanların, asgari ücretlinin zammını sadece
enflasyonla paralel yürütüyorsanız siz sıfır zam yapıyorsunuz demektir. O zaman
bu ülkede büyüme rakamları ne işe yarıyor? Övünüyorsunuz ya büyüme
rakamlarıyla, ne işe yarıyor? Ne yapmak lazım? Çalışanlara, asgari ücretli
dâhil, işçi dâhil, memur dâhil refah payı vermeniz lazım, büyüme oranlarından
faydalanmasını sağlamanız lazım ki eğer o büyüme vatandaşın cebine yansımıyorsa
bu büyümenin vatandaş için, millet için bir anlamı olmadığı çok açıktır. Onun
için bu konuyu çok geniş anlatabilirim ama tabii, zaman çok yetersiz. Onun için
üç yıllık, beş yıllık, on yıllık planlar konsun. 
TÜRK-İŞ’ten de
çok fazla bir şey bekleyemiyorum, çünkü sendikacılık eylem yapma özelliğini
kaybetti Türkiye’de, eylem yapma özelliğini kaybetti. 
(Mikrofon
otomatik cihaz tarafından kapatıldı)
İSMAİL KONCUK
(Devamla) – Sayın Başkanım, son cümleyi bağlamak adına…
BAŞKAN –
Buyurun, bağlayın sözünüzü.
İSMAİL KONCUK
(Devamla) – Sendikacılık önemli faaliyet ama sendikacılığın fonksiyonu maalesef
ortadan kalktı çünkü ne kadar demokrasi o kadar sendikal mücadeledir. Öyle bir
ortam yok maalesef. Dolayısıyla burada, zaten o Asgari Ücret Tespit
Komisyonunda çoğunluk Hükûmet yanlısı, işveren yanlısı olduğu için TÜRK-İŞ o
komisyonda hangi rakamı ortaya koyarsa koysun eylem gücünü sahaya yansıtmadığı
sürece bir şey alabilmesi mümkün değil. Yani dediğiniz olacak. Ama istirham
ediyorum: Bu ülkede aklı başında insanların, maliyecilerin, efendim, para
politikalarını takip eden insanların bir hedef ortaya koyması lazım yoksa
asgari ücretin sonucunu her yıl böyle tombaladan ne çıkacak şeklinde bekler
dururuz, vatandaşın da refahını artırmamız mümkün olmaz diyorum.
Hepinize
saygılar sunuyor, teşekkür ediyorum. (İYİ PARTİ sıralarından alkışlar)
BAŞKAN – Söz
sırası Milliyetçi Hareket Partisi Grubu adına Ankara Milletvekili Mevlüt
Karakaya’ya ait. 
Buyurun Sayın
Karakaya. (MHP sıralarından alkışlar)
MHP GRUBU ADINA
MEVLÜT KARAKAYA (Ankara) – Sayın Başkan, değerli milletvekilleri; 2020 Merkezi
Yönetim Bütçe Kanun Teklifi’nin “Denge” başlıklı 3’üncü maddesi üzerine söz
aldım, Milliyetçi Hareket Partisi Grubunun görüşlerini aktaracağım. Genel
Kurulu saygılarımla selamlıyorum. 
Değerli
arkadaşlar, 2020 Merkezi Yönetim Bütçe Kanun Teklifi, 1 trilyon 95 milyar 461
milyon gider, 956 milyar 588 milyon gelir, 138 milyar 873 milyon TL açıkla
bağlanmaktadır. Açığın gayrisafi yurt içi hasılaya oranıysa yüzde 2,9; faiz
dışı fazlaysa 67 milyon TL. Aslında, üzerinde konuştuğum 3’üncü madde genel
bütçe giderleri yani (I) sayılı cetveldeki kamu idarelerine tahsis edilen 1
trilyon 82 milyar 21 milyon 197 bin TL ödenek ile yine (I) sayılı cetvelde yer
alan bütçe geliri 941 milyar 944 milyon bin TL arasındaki farkın yani 140
milyar 77 milyon 196 bin TL’nin net borçlanmayla karşılanmasına ilişkin
yönetime yetki verilmesi maddesi. 
Değerli
milletvekilleri, bütçe, esas itibarıyla iki ayaklıdır. Bu ayaklardan birisi,
kamu idarelerine tahsis edilen ödenekler yani giderler; diğeri ise bu
ödeneklerin karşılanacağı kaynakları oluşturuyor. Makul olanı, makbul olanı bu
iki ayağın birbirine denk gelmesidir. Öyle olursa bir aksama söz konusu olmaz.
2020 bütçemiz, bu anlamda, 138 milyar 873 milyon TL bir açıkla bağlanıyor.
“Bütçe açığı” dediğimiz şey, gelirin gideri karşılayamaması anlamına geliyor.
Ne yapacaksınız, bu durumda, borçlanacaksınız. İşte, biz de bu 3’üncü maddeyle
birlikte o borçlanma yetkisini merkezî Hükûmete vermiş olacağız. 
Değerli
arkadaşlar, tabii bütçe açıkları aynı zamanda kamu finansman açıklarının da
önemli bir kısmını oluştururlar ve 1970’li yıllardan bu yana da kamu finansman
açıklarının önemli bir kısmı bütçe açıkları olarak gelmiştir. Günümüzde belli
bir oranda bütçe açığının varlığı, kontrol edilebilir seviyelerde olduğu sürece
bir bütçe aracı olarak da kullanılabilmektedir, daha doğrusu, bir ekonomik araç
olarak da kullanılabilmektedir. Tabii ki bu açığın ne kadar olduğu, taşınabilir,
sürdürülebilir olması ekonomik şartlara bağlıdır. Yine, bütçenin o ayaklarını
oluşturan gelir ve gider ayaklarının içerikleri, tertipleri ve bunlarla ilgili
politikalar son derece önemlidir. Bu açıdan baktığımızda, evet, kaç gündür
bütçe konusu Meclisin gündemine geldiğinden bu yana bütçenin bu yönleriyle
değerlendirilmesi buradan, bu kürsüden yapıldı, komisyonlarda bu konular
tartışıldı. Burada bütçe açığının olması çok önemli bir sorun değil, biraz önce
ifade etiğim gibi, içerikleri önemlidir ancak dikkat edilmesi gereken çok
önemli bir husus var ki o da bunların yapısal hâle dönüşmemesidir, yapısal hâle
dönüşümü konusunda dikkatli olunmasıdır.
Değerli
arkadaşlar, tabii ki, bu açıkları konuşurken bazı şeyleri de dikkate almamız
gerekir. Türkiye uzun zamandır iç ve dış güvenlik konularında önemli
harcamalarda bulunmaktadır, bunların önemli bir kısmı terörle mücadele için
yapılmaktadır. Kırk yıldır PKK terör örgütüyle mücadele ediyoruz yani bunların
elbette ekonomik anlamda da ciddi bir maliyeti var. İşin sosyal maliyeti ayrı
bir yerde, civanlarımızı veriyoruz, canlarımızı veriyoruz. Bunun tabii ki
ekonomik bir karşılığının olması mümkün değil, bunun parasal bir değerle
ölçülebilmesi mümkün değil ancak parasal anlamda da baktığımızda ciddi şekilde
harcamalarda bulunuyoruz. Buradaki harcamalar değildir sadece maliyet, bir de
kaybettiğimiz kaynakların alternatif maliyeti vardır, fırsat maliyeti vardır.
Alternatif ve fırsat maliyetlerine baktığımızda, yine aynı şekilde FETÖ terör
örgütüyle mücadelede yaptığımız harcamalar ve kullanamadığımız kaynaklar,
onlara ilişkin alternatif ve fırsat maliyetlerini de dikkate aldığımızda -belki
de bugün çok eleştirdiğimiz- Türkiye'nin dış borcuna denk gelebilecek bir
kaynaktan bahsediyorum.
Evet, bütçe
konuşmaları, tartışmaları sırasında bazı konularda bazı alanlara kaynak tahsisi
konusunda buradan eleştirilerimiz oldu, daha çok kaynak istiyoruz, daha çok
kaynağı devlet işlev ve fonksiyonlarının yerine getirilmesinde, ekonomi
politikalarının uygulanmasında, teşviklerde elbette kullanmak istiyoruz ama
Türkiye gerçeklerini de görmemiz gerekiyor, bilmemiz gerekiyor. Bu kaynak
tüketimleri bu anlamda Türkiye’yi gerçekten ciddi sıkıntıya sokan konular ama
buna rağmen Türkiye bütçesi de ekonomisi de güçlü. 
Değerli
arkadaşlar, bu vesileyle, terörle mücadelede görev alan asker, polis, korucu,
tüm güvenlik mensuplarımızı milletin kürsüsünden bir kez daha minnetle
selamlıyorum.
Değerli
arkadaşlar, aslında bütçe kanunlarını önemli yapan, milletin bütünüyle ilgili
olmasıdır. Çok önemli bir şeye karar veriyoruz. Neye karar veriyoruz? Biz,
köylüsüyle, çiftçisiyle, işçisiyle, esnafıyla, çalışanıyla 2020 yılında bir yıl
içerisinde üreteceğimiz tüm malların ve hizmetlerin parasal karşılığının
yaklaşık yüzde 22,6’sını merkezî hükûmete toplama yetkisi veriyoruz. Bir yıl
içerisinde kazanılacak gelirin, milletin elde edeceği gelirin yüzde 22,6’sını
alma, toplama kararını veriyoruz ve bunu tekrar dağıtma kararını veriyoruz. Bu
açıdan baktığımızda gerçekten çok önemli bir karar. İşte, bunun için de buna
biz “bütçe hakkı” diyoruz, bunun için de “Bütçe hakkı kutsaldır.” diyoruz,
“Veballi.” diyoruz. 
Bu vesileyle ben
2020 yılı bütçesinin Türk milletine hayırlar getirmesini, hayırlara vesile
olmasını diliyorum. 
Değerli
milletvekilleri, değerlendirme konusunda söylenecek elbette çok şey var ama
zaman sınırlı. Ben sürem bitmeden bir başka konuyu da gündeme getirmek
istiyorum. Malumlarınız, 27 Aralık tarihi Büyük Atatürk’ün, Gazi Mustafa Kemal
Atatürk’ün Ankara’ya gelişinin 100’üncü yıl dönümü. Ben, öyle zannediyorum ki
27 Aralıkta Türkiye Büyük Millet Meclisi tatilde olacak. Ben, buradan bir
Ankara milletvekili ve bir Ankara çocuğu olarak, aynı zamanda Ankaralı birisi
olarak bu 100’üncü yılın kutlu olmasını diliyorum ve bu vesileyle bir hususu da
dikkatlerinize çekmek istiyorum Ankara milletvekili sıfatımla. 
Ankara bir
metropol. Evet, hepimiz aslında burada yaşıyoruz, tüm milletvekilleri, 600
milletvekili Ankara’da yaşıyoruz ama aslında Ankara’yı da çok fazla görmüyoruz.
Bir Ankara daha var Ankara’da, hepinizin dikkatini oraya çekmek istiyorum,
Ankara’nın bir de taşrası var. 
Ben, başkent
Ankara’mıza hep birlikte, 600 milletvekiliyle sahip çıkalım diyorum.
Hepinizi tekrar
saygıyla selamlıyorum. (MHP ve AK PARTİ sıralarından alkışlar)
BAŞKAN – Söz
sırası, Halkların Demokratik Partisi Grubu adına Siirt Milletvekili Meral Danış
Beştaş’ta. 
Buyurun Sayın
Beştaş. (HDP sıralarından alkışlar) 
HDP GRUBU ADINA
MERAL DANIŞ BEŞTAŞ (Siirt) – Sayın Başkan, değerli milletvekilleri; gecenin bu
saatinde dinlemek kadar konuşmak da zor. Hepinizi saygıyla selamlıyorum. 
Evet, bütçe
görüşmelerinin sonuna yaklaşıyoruz; üç günümüz kaldı ve bütçeyle ilgili
şüphesiz çok şey söylendi ama bütçeyi siyasetten, ülkenin içinde bulunduğu
durumdan ari düşünmek mümkün değil. 
Bugün yapılan tartışmalara
ilişkin birkaç hususta görüşlerimizi ifade edeceğim. Her şeyden önce, bize
yönelik suçlamaların başında, topluma düşmanlık yaptığımız, halka düşmanlık
yaptığımız, terör, terörizm, artık, böyle gırla bu cümleler, bu da yetmedi,
bugün bir de yeni bir şey eklendi; efendim, biz Türk ordusunu suçluyormuşuz.
Bunları bir açalım, nedir? Bir kere, bizim Türkiye halkıyla, halklarıyla,
Türkiye toplumuyla hiçbir sorunumuz yok. Bizim Türk halkıyla da Kürt halkıyla
da diğer kimliklerle de hiçbir sorunumuz yok. Bizim sorunumuz iktidarla;
iktidardaki partinin kendi bekası için, kendi geleceği için halkları karşı
karşıya getirme, düşmanlaştırma ve kutuplaştırma politikasıdır. 
Şimdi, neticede,
HDP’ye düşmanlıkta öyle bir sınırsızlık var ki, öyle bir sınır tanımama var ki
bugün Mecliste “Biz Kürt halkına değil, HDP’ye düşmanız.” dendi. Bunu Grup
Başkan Vekillerimiz yanıtladı. HDP’ye düşmanlık, HDP’ye oy verenlere de
düşmanlıktır, HDP’ye sempati duyan milyonlarca insana da düşmanlıktır. Bunu
kimlik ayırmadan söylüyorum. 
Bir kere bunun
adını koyalım: Tek taraflı bir propagandayla bütün Türkiye yurttaşlarına ve
dünya kamuoyuna HDP kriminalize edilerek, ötekileştirilerek, dışlanarak -bugün
yeni bir şey eklendi- düşman ilan edilerek iktidarın bekası sağlanmaya
çalışılıyor. Hayır, buna izin vermeyiz. 
Türk halkının
bölünme korkusu var, Kürt halkının asimilasyon korkusu var. Birçok araştırmada
bu çıktı. Niye buraya geldim? Türk halkına şunu partimiz adına hep söyledik,
bir daha söylüyorum: HDP’nin bölme falan gibi bir düşüncesi zaten yok. Biz bu
ülkeyi bölmeyi değil, bu ülkeyi demokratikleştirmeyi, bu ülkede 82 milyon
yurttaşın eşit ve özgür olarak demokratik bir Anayasa’yla yönetilmesini
savunuyoruz. Biz ne Kürtlerin Türklerden ne İstanbul’un Diyarbakır’dan
ayrılmasını ne de başka bir ilin bir yerlerden ayrılmasını savunan bir
partiyiz. Biz Mecliste 3’üncü büyük grubuz. Bizim programımız, ilkelerimiz,
tüzüğümüz, eş başkanlarımızın açıklamaları ortadadır. Biz -Meclis Grubumuz- şu
anda bütün gruplardan çok daha kapsayıcı, farklılıkları içeren ve aynı
programla, aynı ilkelerle hareket eden bir parti konumundayız ve Türk halkına,
Türkiye halklarına Meclisten söylüyorum: Biz sizin bölünme korkunuzu
besleyenlere tutum almanızı istiyoruz. Bölen biz değiliz, bölen bu iktidardır;
duyguda bölüyor. Bir kere her şeyden önce kopuş duyguda başlar. Bugüne kadar
hep şununla övünülürdü: “Halklar karşı karşıya gelmiyor” Doğru. Türkler ile
Kürtler çok iyi komşuluk yapabilir, yapıyoruz da. Kız alıp vermek... Ya, bu çok
klasik. Kız alıp vermek ne ya? Bu tahakküm ne? Yani evlilik ilişkisi özgür
iradeyle olur, iki kişi -Türk, Kürt, Laz, Çerkez, Arap; bunu ayırmayız ki biz-
otururlar, evlenmeye karar verirler ve evlenirler; biz buna böyle bakmıyoruz.
Biz hep atılan tırnak, hep alınan kız, yok efendim hep… Yani böyle garip bir
ruh hâli var. Kürtler de asimilasyondan korkuyor evet; dilinin, kültürünün,
kimliğinin yok edilmesinden korkuyor ve buna dair yüz yıllık tarihimizde yüz
binlerce örnek var. Şark Islahat Planı’ndan bugüne kadar geldik; hâlâ Kürt dili
özgür değil, hâlâ Kürtçe özgürce konuşulamıyor, hâlâ ben ana dilim olan
Kürtçeyle bu kürsüde konuşup yazı yazamıyorum, hâlâ benim çocuklarım ana
dilinde eğitim göremiyor. İşte, bu korkuları aşmak bizim elimizde, bu Meclisin
elinde. 
Şimdi, demin
Sayın Cumhurbaşkanı Yardımcısı “işgal” lafına tepki gösterdi ve bize, grubumuza
atfen şunu dedi: “Türk ordusuna nasıl böyle dersiniz?” Biz Türk ordusuna falan
söylemiyoruz. Bizim askerlerle bir sorunumuz yok. O askerleri cepheye süren,
savaşa gönderen burasıdır, burası; siyasi iradedir. Askerlerin kendi kendine
“Hadi ben gideyim Cerablus’a -şimdi de nur topu gibi yeni bir terör örgütümüz
oldu: Hafter- hadi Libya’da savaşa gideyim.” gibi bir tutumu yok ki. Meclis
karar alıyor, siyasi iktidar kendi bekası için yeni savaş kararları alıyor ve
askerler gidiyor. Biz askerleri seviyoruz, o askerler bizim de evlatlarımız. 
ZEHRA
TAŞKESENLİOĞLU BAN (Erzurum) – Sevdiğiniz için mi şehit ediyorlar? 
MERAL DANIŞ
BEŞTAŞ (Devamla) – Biz bu nedenle barışı savunuyoruz, tam da bu nedenle savaş
politikasına karşı çıkıyoruz. Kimse bizi Türk ordusuna, askerlere, topluma,
halka düşmanlıkla suçlamasın; tam tersine, daha çok seven aslında biziz. 
KAMİL AYDIN
(Erzurum) – Biz sizi iyi tanıyoruz!
MERAL DANIŞ
BEŞTAŞ (Devamla) – “İşgal” kavramı nedir -bunu biz söylemiyoruz, bunu Türk Dil
Kurumu söylüyor- birkaç tanım çıkardım: “Bir yeri ele geçirme”, “bir yeri
geçici bir süreyle ele geçirme.” Başka bir tanım: “Başkasının elinde bulunan
bir toprağı, bir yeri ele geçirme.” Elli ayrı sözlükten bakın. 
Şimdi, Suriye
sınırları içinde Türkiye Cumhuriyeti devleti adına gidip okul kurarsanız,
hastane kurarsanız, üniversite kurarsanız… Metin Feyzioğlu hızını alamadı,
gidip oraya bir de anayasa yapacak. Ee? “Orada biz bunları inşa ediyoruz.”
diyorsunuz, sonra “Biz işgal etmedik.” diyorsunuz. Bu konuda siyasi hamaset
olmaz. “İşgal” nedir, “ilhak” nedir, bir ülke başka bir ülkenin sınırlarına
hangi koşullarda gider, bunu tartışabiliriz, biz bu tartışmaya her zaman varız.

Şimdi, Plan ve
Bütçe Komisyonunda Dışişleri konuşulunca, bir de Millî Savunma, biz basit bir
soru sorduk, dedik ki: Ya, bu ÖSO’ya, bu “Kuvayımilliye” dediğiniz ÖSO’ya
-“millî ordu” her neyse, bir sürü adı var- kim veriyor parayı, gerçekten kim
veriyor? Çünkü her gün diyorsunuz ki: “Onlar Mehmetçik’imizle kol kola.” Millî
Savunma “Biz vermiyoruz.” dedi, Dışişleri de “Vermiyoruz.” dedi. E, peki, kim
veriyor? Bu soruyu tekrar soruyorum ve Sayın Cumhurbaşkanı Yardımcısı burada,
tekrar soruyorum: Bunların bütçesini kim karşılıyor? Çünkü o ÖSO çetesi,
görüntülerle… Demin Sayın Meclis Başkan Vekili görev sınırlarını aşarak dedi
ki: ”Size bir film göndereyim.” Ben Sayın Meclis Başkan Vekiline ve Meclise
yüzlerce video göndereyim; ÖSO’cuların kadınları nasıl taciz ettiğini, nasıl
tecavüz tehdidinde bulunduğunu, çocukları nasıl öldürdüğünü gösterelim, bütün
medyada dönüyor bunlar. İşte, bunları tartışalım.
HAYATİ ARKAZ
(İstanbul) – PKK’nınkileri de göstersene!
MERAL DANIŞ
BEŞTAŞ (Devamla) – “İşgal” nasıl “ilhak” olur? Göstermelik bir plebisitle
ilhaka dönüşür. Bu benim metnim değil, bu benim beyanım değil. Zamanım olsa,
Birleşmiş Milletlerin ilgili sözleşmelerini, Medeni ve Siyasi Haklara İlişkin
Uluslararası Sözleşme’sini tek tek burada anlatıp uluslararası hukukta bu
nedir, anlatabilirim. Bu gecelik bu konuya ilişkin bu kadarını söyleyeyim.
Diğer bir
mesele, Ceylan Önkol. Anlatacağım çok şey vardı ama Ceylan Önkol’a geçmek
istiyorum.
Ha, şunu da
söyleyeyim: Bu Meclisteki bizim Eş Genel Başkanımız Pervin Buldan’ın eşini
öldürenlerin yargılandığı davaya gittik biz. Bu Parlamentodaki bizim
milletvekillerinden birkaçının babaları, kardeşleri faili meçhul cinayet
kurbanı biliyor musunuz, Eş Genel Başkanımız dâhil. JİTEM, 19 sanıklı JİTEM, 19
kişiyi katleden JİTEM geçen hafta Diyarbakır Adliyesinde aklandı, beraat etti.
AKP “Biz 90’lı yıllarla hesaplaşacağız.” dedi, şimdi 90’lı yılların kanlı
mirasını sırtlanmaya başladı. Bu, o kanlı dönemi temize çekmektir. Bunu çok çok
önemsiyoruz ve bu konuda geçmişle yüzleşme olmadan hiçbir şey olmaz.
Ceylan Önkol, 10
yaşında bir Kürt çocuğu, bir Kürt kızı. Neyse ki Sayın Oktay “terörist” demedi,
o kadar insaflı davrandı. Ben konuşmasından sonra tekrar dosyasına baktım,
avukatıyla görüştüm. 2 karakol ve 1 taburun gördüğü yani görüş alanında olan
bir yerde öldürüldü Ceylan Önkol. Savcılık soruşturması henüz bitmedi. Sayın
Fuat Oktay’ın söylediği bilgiler savcılık dosyasında bile yok. İki iddia var:
Bir “havan topu” ikincisi “Mayın mı aldı eline?” Bilirkişi raporu alınmış,
bağımsız bilirkişi raporu. 
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın.
MERAL DANIŞ
BEŞTAŞ (Devamla) – Eli, ayakları ve kafası sağlam, sadece karından parçalanmış
ve biliyor musunuz, savcı olay yerine gitmemiş, güvenlik yok diye gitmemiş.
Muhtara demiş ki: “Cesedi getirin karakola, jandarmaya, ben orada otopsi
yapacağım.” Cesedi annesi toplayıp ailesi karakola götürmüş, orada otopsi
yapılmış. İki gün sonra savcı bey lütfetmiş olay yerine gitmiş ve bu da
yetmemiş, soruşturmayı fail olarak, şüpheli olarak soruşturulan jandarma yürütmüş.
Ve PKK’nin ya da başka bir örgütün koyduğu mayınlarla ya da başka bir şekilde
öldürüldüğüne dair bir bilgi yok, savcı bile bunu diyememiş. Ama burada,
milletin Meclisinde, her gün sizin deyiminizle “Gazi Meclis”te bize deniyor ki:
“Ceylan Önkol PKK tarafından öldürüldü.” El insaf ya! Bir de diyorsunuz ki
“Biz, Kürt düşmanı değiliz.” Kürtler size düşman değil ama siz Kürtlere
düşmansınız. Kürtlerin 10 yaşındaki çocuğunun, o Ceylan’ın gözlerini hiçbirimiz
unutamayız. 
(Mikrofon
otomatik cihaz tarafından kapatıldı) 
KAMİL AYDIN
(Erzurum) – On binlerce Ceylan öldürdü PKK.
MERAL DANIŞ
BEŞTAŞ (Devamla) – Ceylan Önkol’un gözlerine lütfen bu gece bir kez daha bakın
ve şunu vicdanınıza sorun: Savcılık dosyasını isteyen milletvekiline veririm.
Karakolun nasıl görüş alanında, isteyen milletvekiline veririm. Jandarmanın
yaptığı soruşturma dosyasının bütün evraklarını verebilirim ve bu konuda, havan
topuyla öldürüldüğüne dair bilirkişi raporunu istediğinize verebilirim. Halkı
nasıl bu kadar yanıltabilirsiniz? Bunu söylemek çok mu zor: Ceylan Önkol’un
ailesine başsağlığı dilemek ve “Faillerin bulunması için elimizden geleni
yapacağız.” demek? 
İşte bu
koşullarda gerçekten bütün sözler anlamını yitiriyor diyorum, teşekkür
ediyorum. (HDP sıralarından alkışlar)
IV.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Celal Adan’ın, Siirt Milletvekili
Meral Danış Beştaş’ın 129 sıra sayılı 2020 Yılı Bütçe Kanun Teklifi’nin 3’üncü
maddesi üzerinde HDP Grubu adına yaptığı konuşmasındaki şahsına yönelik
ifadelerine katılmadığına ve Barış Pınarı Harekâtı’nın Türkiye’nin birliğinin
mührü olduğuna ilişkin konuşması
BAŞKAN – Sayın
Beştaş, benim görevimle ilgili yaptığınız tarife katılmıyorum. Ben tarafım,
devleti kuran Gazi Meclisi yönetiyorum ve Türk devletinden tarafım. (AK PARTİ,
MHP ve İYİ PARTİ sıralarından alkışlar) Bugün, benim ölçülerime göre, Barış
Pınarı Harekâtı Türkiye'nin birliğinin mührüdür. (AK PARTİ, MHP ve İYİ PARTİ
sıralarından alkışlar) 
MERAL DANIŞ
BEŞTAŞ (Siirt) – Siz orada görüş bildiremezsiniz, tarafsız olmak zorundasınız.
BAŞKAN - Bir
dakika… Bir dakika…
Bu Mecliste,
Türkiye Büyük Millet Meclisinde, Türk Silahlı Kuvvetlerinin şehit vererek,
Türkiye'nin birliğini korumak için, tam da bir Kürt-Türk savaşını durdurmak
için, Amerikalısıyla, Rusyalısıyla Türkiye’yi bölmek noktasındaki bütün
iradelere karşı verdiği mücadeleye “işgal” derseniz, ben “İşgal değil.” derim. 
Ve davulla
zurnayla karşılandığı noktasında belge var, onu vereyim diyorum; bunu
dinlemeye, takip etmeye bile tahammülünüz yok. Dolayısıyla bizim görev
alanımızın sınırlarını siz çizemezsiniz, Türk devleti çizmiştir, Türk
milletinin iradesi çizmiştir. (AK PARTİ, MHP ve İYİ PARTİ sıralarından
alkışlar)
ÖZLEM ZENGİN
(Tokat) – Sayın Başkan…
FATMA KURTULAN
(Mersin) – Sayın Başkan…
BAŞKAN – Buyurun
Sayın Özlem Zengin. 
V.- AÇIKLAMALAR (Devam)
41.- Tokat Milletvekili Özlem Zengin’in, Siirt Milletvekili Meral Danış
Beştaş’ın 129 sıra sayılı 2020 Yılı Bütçe Kanun Teklifi’nin 3’üncü maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
ÖZLEM ZENGİN
(Tokat) – Sayın Başkanım, teşekkür ederiz açıklamalarınız için. 
AYŞE ACAR
BAŞARAN (Batman) – Size gerek kalmadı.
ÖZLEM ZENGİN
(Tokat) – Tabii, saat çok geç ama konuşmanızın başında ifade ettiniz, “Dinlemek
zor, konuşmak da zor.” dediniz; hakikaten öyle fakat muhakkak ki cevap vermek
gerekiyor. 
Şimdi, burada
tabii, bir kez daha söylememiz lazım. Diyorsunuz ki: “İktidarın bekası için
savaş politikası gerekiyor.” Bu, bir defa akla, mantığa tamamen ters bir şey.
Her zaman için, her zaman için bu tarz operasyonlar elzem olduğu için yapılır
Türkiye’de, elzem olduğu için ve böyle olduğu için de bunun altına girdiğinizde
siz o kadar insanın sorumluluğunu alıyorsunuz, maddi olarak, manevi olarak çok
önemli bir sorumluluk altında bu operasyonları gerçekleştiriyorsunuz. Bu sadece
ve sadece Türkiye'nin bekası için yapılan bir şeydir, Türkiye'nin bekası için;
AK PARTİ için değil, iktidar için değil, Türkiye'nin bekası için. Öyle olduğu
için, burada, bu Mecliste sizin dışınızda da bütün siyasi partiler buna oy
verdiler, lehte oy kullandılar Türkiye'nin bekasını gördükleri için. 
MEHMET RUŞTU
TİRYAKİ (Batman) – Bütün partiler değil Özlem Hanım. 
ÖZLEM ZENGİN
(Tokat) – Fakat siz burada yaptığınız bütün konuşmalarda, daha evvel de ifade
etmiştik, nedense Türkiye'nin sınırlarından değil, Türkiye sınırlarının
dışındaki başka bir meseleyi mesele ediniyorsunuz. 
MEHMET RUŞTU
TİRYAKİ (Batman) – Bütün partiler değil.
BAKİ ŞİMŞEK
(Mersin) – Anlamadınız, zaten “Siz hariç.” dedi. 
ÖZLEM ZENGİN
(Tokat) – “Siz hariç.” dedim zaten.
MEHMET RUŞTU
TİRYAKİ (Batman) – Öyle değil, 3 tane parti “hayır” diyor. 
KAMİL AYDIN
(Erzurum) – Siz hariç, siz!
MEHMET RUŞTU
TİRYAKİ (Batman) – “Grubu olan, sizin dışınızda.” deyin. 
ÖZLEM ZENGİN
(Tokat) – Hayır, siz hariç, siz hariç.
MEHMET RUŞTU
TİRYAKİ (Batman) – Saadet Partisi…
ÖZLEM ZENGİN
(Tokat) – Grubu olan 4 parti…
MEHMET RUŞTU
TİRYAKİ (Batman) – İşçi Partisi “hayır” diyor. 
ÖZLEM ZENGİN
(Tokat) – Ben ne söylediğimi gayet iyi biliyorum, grubu olan 4 siyasi parti oy
kullandı. İtirazı olan varsa zaten kendileri ifade ederler. Siz kendi adınıza
lütfen konuşunuz. 
Yani daha evvel
o kadar çocuk hayatını kaybetti, PKK bugüne kadar bir sürü insanı hiç çoluk
çocuk demeden öldürdü, öldürmeye devam ediyor. 
MERAL DANIŞ
BEŞTAŞ (Siirt) – Yapmayın ya! Bu ezberleri konuşmayın.
ÖZLEM ZENGİN
(Tokat) – Siz o öldürenlerin cenazelerini sırtlıyorsunuz, götürüyorsunuz. Ondan
sonra, oralarda bakıyoruz törenler yapıyorsunuz, seremoniler yapıyorsunuz. 
(Mikrofon
otomatik cihaz tarafından kapatıldı) 
ÖZLEM ZENGİN
(Tokat) – Tamamlayacağım Sayın Başkan. 
BAŞKAN –
Buyurun, toparlayın. 
ÖZLEM ZENGİN
(Tokat) – Ha, şunu söyleyeyim ben bir anne olarak: Bir çocuğun hayatını
kaybetmesi önemli bir meseledir. Bu konuya dair bize düşen ne varsa… Bu dosyayı
ben isterim, istiyorum Meral Hanım; verin, lütfen, ben de okumak istiyorum,
samimiyetle söylüyorum bunu, bunu biz takip ederiz. Bugüne kadar da grubumuz
olarak örneğin kadın milletvekillerimizle -bunu kamuoyunda çok
dillendirmiyoruz- bütün bu davaları kendi aramızda paylaşıyoruz, takip
ediyoruz. Bir çocukla alakalı olan meseleyi de biz takip ederiz, gerçeğin ne
olduğunu bilmek isteriz ve o çocuğumuzla alakalı gerekeni de yapmak isteriz.
Ama bunu yaparken siz burada gösterdiğiniz hassasiyetin zerresini başka konular
için göstermiyorsunuz. Kaçırılan çocuklara göstermiyorsunuz, dağlardaki tecavüz
edilen kızlarımıza göstermiyorsunuz. 
ALİ ŞAHİN
(Gaziantep) – Yasin Börü’ye göstermediniz.
ÖZLEM ZENGİN
(Tokat) – Biz bunu söylediğimiz zaman da dönüyorsunuz “Kürt düşmanlığı…” Nerede
Kürt düşmanlığı arkadaşlar ya! Siz sadece bütün meseleyi, her anlattığınız şeyi
günün sonunda bir mühür gibi Kürt düşmanlığı meselesine getiriyorsunuz,
maalesef, buraya getiriyorsunuz. Ya, sizin sizden başka düşmanınız yok ben size
söyleyeyim, siz kendi kendinizin düşmanısınız maalesef. (AK PARTİ sıralarından
alkışlar)
FATMA KURTULAN
(Mersin) – Sayın Başkan…
BAŞKAN – Sayın
Kurtulan, buyurun. 
FATMA KURTULAN
(Mersin) – Grup adına Meral Hanım konuşacak.
BAŞKAN – Ne diye
söz istiyor Sayın Beştaş?
MERAL DANIŞ
BEŞTAŞ (Siirt) – Sataşma var bana. 
FATMA KURTULAN
(Mersin) – Ben grup adına istiyorum ama arkadaşımıza veriyorum sözü. 
BAŞKAN –
Yerinizden söz veriyorum. 
Buyurun. 
SEMİHA EKİNCİ
(Sivas) – Bir de PKK nereden kaynak buluyor, onu da söylerseniz… 
HÜSEYİN KAÇMAZ
(Şırnak) – Kürt’ün inkârından kaynaklanıyor. 
FATMA KURTULAN
(Mersin) – Pardon, ne dediniz? Kürsüyü kullansanız, duyamıyoruz. 
BEKİR KUVVET
ERİM (Aydın) – İşinize geleni duyuyorsunuz. 
BAŞKAN –
Buyurun.
42.- Siirt Milletvekili Meral Danış Beştaş’ın, İç Tüzük ve Anayasa
gereği Meclis Başkan Vekillerinin Genel Kurulu tarafsız yönetmesi gerektiğini
ifade ettiğine ve Tokat Milletvekili Özlem Zengin’in yaptığı açıklamasındaki
bazı ifadelerine ilişkin açıklaması
MERAL DANIŞ BEŞTAŞ
(Siirt) – Sayın Başkan, benim sizinle Meclis Başkan Vekili olarak bir polemiğe
girmem söz konusu değil. Ben sadece İç Tüzük’ü ve Anayasa’yı hatırlatarak sizin
oturduğunuz koltuk itibarıyla, bizim partiden de otursa tarafsız yönetmesi
gerektiğini ifade ettim. Bu görüşümüz şahsi değil, bu, yasal mevzuatla ilgili
bir sorundur. 
Diğeri: Sayın
Zengin açıkladı, bizi Türkiye’ye, Türkiye halklarına, toplumuna düşman olarak
göstermekten vazgeçin. 
ÖZLEM ZENGİN
(Tokat) – Siz yapıyorsunuz, siz bize yapıyorsunuz bunu. 
MERAL DANIŞ
BEŞTAŞ (Siirt) – Çünkü bu, size kazandırmıyor. Artık bu konuda halkın aklıyla
daha fazla alay etmeyin. Biz bu ülkede, kimliği ne olursa olsun, dağda olsun,
bayırda olsun, askerde olsun, polis olsun, kim olursa olsun…
ÖZLEM ZENGİN
(Tokat) – Biz dağda olsun demiyoruz mesela. 
MERAL DANIŞ
BEŞTAŞ (Siirt) – …ölen her çocuğun, her insanın, soluk alan her insanın acısını
taşıyoruz. 
OYA ERONAT
(Diyarbakır) – Hiç de taşımıyorsun. Hadi oradan!
MERAL DANIŞ
BEŞTAŞ (Siirt) – Burada siz Grup Başkan Vekili olarak bana cevap vermeniz hiç
şık değil maalesef. 
(Mikrofon
otomatik cihaz tarafından kapatıldı) 
ALİ ŞAHİN
(Gaziantep) – Yasin Börü’nün acısını yaşadınız da mı konuşuyorsunuz?
OYA ERONAT
(Diyarbakır) – Hiç taşımıyorsun. Hadi oradan!
ÖZLEM ZENGİN (Tokat)
– “Dağda olsun, askerde olsun…” Ne güzel ya! Bunlar aynı şey mi, Allah rızası
için diyorum, bunlar aynı şey mi? 
BAŞKAN –
Meramınızı anlattınız, belli.
MERAL DANIŞ
BEŞTAŞ (Siirt) – Hayır, anlatamadım, sataşmalar oldu.
ÖZLEM ZENGİN
(Tokat) – Bunların ikisi aynı şey zaten. Sizin için ha dağ ha asker, hiçbir
farkı yok.
BAŞKAN - Buyurun
Sayın Beştaş.
MERAL DANIŞ
BEŞTAŞ (Siirt) - Yani ben bu suçlamaları… Ceylan Önkol’un adını parktan
kaldıran bir iktidarın temsilcisisiniz. 
ÖZLEM ZENGİN
(Tokat) – Şu hâle bak ya! Bir çocuğun üzerinden siyaset yapmayın. Bir çocuğun
cenazesi üzerinden siyaset yapmayın.
MERAL DANIŞ
BEŞTAŞ (Siirt) – 10 yaşındaki bir çocuğun adını parktan kaldırdınız. Siz,
Mehmed Uzun gibi uluslararası bir yazarın adını parktan kaldırdınız. 
AYŞE ACAR
BAŞARAN (Batman) – Ne demek bu ya! Siz sürekli cenazeler üzerinden siyaset
yapıyorsunuz.
ÖZLEM ZENGİN
(Tokat) – Bu Mecliste dağdaki ile askeri aynı tutamazsınız. Bu Mecliste, dağdan
gelen ile askeri aynı tutamazsınız!
FATMA KURTULAN
(Mersin) – Bu nasıl Grup Başkan Vekilliği ya!
MERAL DANIŞ
BEŞTAŞ (Siirt) - Biz tecavüze uğrayan da, biz ölen de, biz herkesin
savunucusuyuz ama siz yani şu anda kendinize bakın, lütfen aynaya bakın! 
OYA ERONAT
(Diyarbakır) – Sen git, aynaya bak, sen; sen, git aynaya bak! Kes sesini be!
Sen sus! Geri zekâlı!
ÖZLEM ZENGİN
(Tokat) – Tümüyle reddediyoruz. Reddediyoruz bunu. Olamaz böyle bir şey. 
MERAL DANIŞ
BEŞTAŞ (Siirt) - Reddetmekle hiçbir şey olmuyor. Elinizde yüzlerce televizyon
var, halk size inanmıyor artık. Bitişe gidiyorsunuz, bittiniz, son
çırpınışlarınızdır. Boşuna…
(Mikrofon
otomatik cihaz tarafından kapatıldı)
AYŞE ACAR
BAŞARAN (Batman) – Bu, suçluluğun göstergesidir.
BAŞKAN –
Cumhuriyet Halk Partisi Grubu adına Malatya Milletvekili Veli Ağbaba.
Buyurun Sayın
Ağbaba. (CHP sıralarından alkışlar)
OYA ERONAT
(Diyarbakır) – Bekanızı PKK’ya borçlusunuz!
AYŞE ACAR
BAŞARAN (Batman) – Senin orada niye oturduğun belli. 
MEHMET RUŞTU
TİRYAKİ (Batman) – Özlem Hanım, konuşmanızda ne dediğinize bakın? “Çocukları
dağa götüremezsiniz.” dediniz, biliyor musunuz, ne demek? 
KAMİL AYDIN
(Erzurum) – Niye belli, şehit annesi, niye belli? Onun yavrusunu da
söylesenize, onu da söyleyin.
MEHMET RUŞTU
TİRYAKİ (Batman) – Tutanakları getirin, ne söylediğinizi okuyun. Kim kimi dağa
götürdü?
ÖZLEM ZENGİN
(Tokat) – Arkadaşınız söyledi bunu “Ha dağda ha asker…” dedi.
MERAL DANIŞ
BEŞTAŞ (Siirt) – Şu anda yanında oturduğumun babası 8 yaşındayken öldürüldü. 
KAMİL AYDIN
(Erzurum) – On dakika Ceylan’ı anlattın bize ya! 
MERAL DANIŞ
BEŞTAŞ (Siirt) – Ne konuşuyorsun sen?
ÖZLEM ZENGİN
(Tokat) – Arkadaşınız söyledi “Ha dağda, ha asker…”
MERAL DANIŞ
BEŞTAŞ (Siirt) – Sana diyorum ki: “Yanımda oturuyor.”
KAMİL AYDIN
(Erzurum) – O karşında oturuyor, onu da söyle.
MERAL DANIŞ
BEŞTAŞ (Siirt) – 8 yaşındayken babasını öldürdüler. Nasıl utanmıyorsunuz ya!
KAMİL AYDIN
(Erzurum) – Utanmaz sensin!
ERKAN AKÇAY
(Manisa) – Kin fışkırıyor ifadelerinizde.
BAŞKAN – Sayın
milletvekilleri, lütfen…
FATMA KURTULAN
(Mersin) – Hep sizden bu ilhamı aldılar Başkan, siz yaptınız bunu.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN - Buyurun
Sayın Ağbaba.
CHP GRUBU ADINA
VELİ AĞBABA (Malatya) – Sayın Başkan, değerli milletvekilleri; hepinizi
saygıyla selamlıyorum.
MERAL DANIŞ
BEŞTAŞ (Siirt) – Bizi böyle suçlamayın.
ERKAN AKÇAY
(Manisa) – Kin kusuyorsun.
KAMİL AYDIN
(Erzurum) – On dakika suçladın şurada. 
FATMA KURTULAN
(Mersin) – Ne diyorsunuz arkadaşlar ya!
MERAL DANIŞ
BEŞTAŞ (Siirt) – Sen kim oluyorsun ya!
VELİ AĞBABA
(Devamla) - Bugün, MHP tarafından ilan edilen 17-25 Aralık rüşvet ve…
BAKİ ŞİMŞEK
(Mersin) – Sen kimsin ya!
MERAL DANIŞ
BEŞTAŞ (Siirt) – Sen kimsin!
KAMİL AYDIN
(Erzurum) – Sen kimsen ben de oyum!
MERAL DANIŞ
BEŞTAŞ (Siirt) – Sen kimsin!
BAKİ ŞİMŞEK (Mersin)
– Sen kimsin! Hayırdır…
BAŞKAN – Sayın
milletvekilleri, hatibi dinleyelim.
Buyurun Sayın
Ağbaba.
FATMA KURTULAN
(Mersin) – Burada köle mi var!
KAMİL AYDIN
(Erzurum) – Aynı şeyi biz söylüyoruz: Köle mi var! Burada on dakika resital
veriyorsunuz.
MERAL DANIŞ
BEŞTAŞ (Siirt) – Ya, siz kime bağırıyorsunuz ya!
KAMİL AYDIN
(Erzurum) – Şehit annesi var orada.
MERAL DANIŞ
BEŞTAŞ (Siirt) – Burada da babasını kaybeden vekiller var.
KAMİL AYDIN
(Erzurum) – Eyvallah. Ona bir şey söyledik mi? “Sen kimsin!” Bu tavırlar…
MEHMET RUŞTU
TİRYAKİ (Batman) – Siz söylüyorsunuz ya.
BAŞKAN – Buyurun
Sayın Milletvekili…
ÖZGÜR ÖZEL
(Manisa) – Sayın Başkan, bu işi bir nihayete erdirelim mi? 
MERAL DANIŞ
BEŞTAŞ (Siirt) – Şehitleri kullanmayın daha fazla!
KAMİL AYDIN
(Erzurum) – Ben ona “Sen kimsin!” demedim. 
MERAL DANIŞ
BEŞTAŞ (Siirt) – Kullanmayın, kullanmayın! 
KAMİL AYDIN
(Erzurum) – Senden mi izin alacağım! 
AYŞE ACAR
BAŞARAN (Batman) – O da bir milletvekili, ben de bir milletvekiliyim. 
KAMİL AYDIN
(Erzurum) – Kullanacağım! 
AYŞE ACAR
BAŞARAN (Batman) – O sataşırsa ben de sataşırım. 
KAMİL AYDIN
(Erzurum) – Gözünün içine baka baka kullanacağım!
AYŞE ACAR
BAŞARAN (Batman) – Olacak iş değil ya!
MERAL DANIŞ
BEŞTAŞ (Siirt) – Biz de sizin gözünüzün içine baka baka gerçekleri söyleyeceğiz.

KAMİL AYDIN
(Erzurum) – Haydi bakalım! 
MERAL DANIŞ
BEŞTAŞ (Siirt) – Gözünüzün içine baka baka! 
ERKAN AKÇAY
(Manisa) – Nefret saçıyorsunuz yani gözleriniz öfke ve kin, düşmanlık saçıyor. 
MERAL DANIŞ
BEŞTAŞ (Siirt) – Öfke ve kin size yakışır.
BAŞKAN – Veli
Bey, buyurun. 
VELİ AĞBABA
(Devamla) – Sayın Başkan, değerli milletvekilleri; hepinizi saygıyla
selamlıyorum. 
MHP tarafından
ilan edilen “17-25 Aralık Rüşvet ve Yolsuzlukla Mücadele Haftası” bugün, ben de
bu gününüzü kutluyorum. (CHP sıralarından alkışlar) 
“Ne kadar Omo
varsa, ne kadar Tursil varsa, ne kadar Persil varsa, ne kadar temizlik
malzemesi varsa alayını alacağım, Haliç’e dökeceğim ve AKP’yi 3 defa değil, 40
defa orada yıkayacağım.” Bu sözler, o dönemde akılda kalan sözlerden biri. 
CEMAL ENGİNYURT
(Ordu) – O Tursil yetmez sana, yetmez! Sana o Tursil yetmez!
VELİ AĞBABA
(Devamla) - Değerli milletvekilleri, 17 Aralıkta ayakkabı kutusunun sadece
ayakkabı kutusu olmadığını, elbise kılıfının sadece elbise kılıfı olmadığını,
taşımak için kullanılmadığını, çikolata paketinin sadece çikolatadan ibaret
olmadığını bütün Türkiye gördü. Artık öğrendik ki “ayakkabı kutusu” “elbise
kılıfı” denilince; yolsuzluk, hırsızlık ve yeşil dolarlar akla geliyor. 17
Aralıktan hemen bir gün sonra, operasyonun muhatabı olan Başbakanın, operasyonu
yaptığı iddia edilen Pensilvanya’daki şahsa aracı gönderdiğini hep birlikte
gördük. 
Değerli
milletvekilleri, gelelim bütçeye. Bu yılki bütçeye bir isim bulmak gerekirse
herhâlde en uygun isim “çiğ köfte bütçesi” olurdu. Bundan on yedi yıl önce
sınırlı sayıda çiğ köfteci varken, geldiğimiz bu noktada şehirlerde en çok
açılan iş yeri çiğ köfteci dükkânları. Bakkalı, şarküteri, daha doğrusu, küçük
esnaf kepenk kapatırken her sokakta, her caddede, her mahallede çiğ köfteci dükkânları
açılıyor.
MUHAMMED FATİH
TOPRAK (Adıyaman) – En lezzetli yemek çiğ köfte. 
VELİ AĞBABA
(Devamla) - Türkiye’nin her yanında, bütün şehirlerde en çok çiğ köfteci
dükkânları var.
MUHAMMED FATİH
TOPRAK (Adıyaman) – Adıyaman çiğ köftesini tavsiye ederiz.
VELİ AĞBABA
(Devamla) - Niye? Çünkü fakirin fukaranın, asgari ücretlinin, yüzde 4 zam
verdiğiniz memurun en ucuza karnını doyurduğu şey çiğ köfte, dürümü 3 TL. Sen
bilemezsin çiğ köftenin tadını da fiyatını da çünkü sen saraylarda yemeye
alışıksın. Burada çiğ köftecilere teşekkür ediyoruz insanlar açlıktan ölmediği
için. (CHP sıralarından alkışlar) 
ALİ ŞAHİN
(Gaziantep) – Gel, yoğurayım sana, gel. 
VELİ AĞBABA
(Devamla) - Belli azınlık dışında, sizin dışınızda herkes bunu biliyor ama siz,
şatafattan ve zevkten dünyayı göremiyorsunuz. 
Değerli
arkadaşlar, çiğ köfteci dükkânını kimler açıyor? AKP milletvekilleri ya da
sizin çocuklarınız açmıyor, onu biliyoruz; sizin çocuklarınız özel
memurluklarda, özel kurumlarda görev alırken, çiğ köfteci dükkânlarını atanamayan
öğretmenler, atanamayan mühendisler ve atanamayan üniversite mezunları açıyor.
Bir tarafta, değerli milletvekili, bir tarafta 3 TL’ye çiğ köfte dürümüyle
karnını doyuranlar; diğer tarafta, köşkte mevlit yapıp 40 günlük bebeğe tek taş
yüzük takan görgüsüzler. Bir tarafta, sabah, öğlen, akşam çiğ köfte yiyen
garibanlar; diğer tarafta, yüz binlerce lira maaş alan jöleliler. Bir tarafta,
pazar parası istenince cebindeki 1,5 TL’yi vermeyi utanıp intihar eden yoksul
vatandaş; diğer tarafta, 5 yerden maaş alan sarayın utanmaz danışmanları. Bir
tarafta, üç öğün simit hesabı yapanlar; diğer tarafta, Simit Sarayının 500
milyon dolar borcunu üstlenenler. Bir tarafta, atanamadığı için inşaatta
amelelik yaparken düşüp ölen yoksul çocukları; diğer tarafta, işe gitmeden maaş
alan torpilliler. Bir tarafta, evine haciz gelen şehit babaları; diğer tarafta
15 Temmuz şehitlerinin 309 milyonunu iç edenler. 
Değerli
arkadaşlar, aslında Türkiye'nin resmini bugün arkadaşlarımızın da dile
getirdiği BİRGün gazetesinden görebiliriz. BİRGün gazetesinde yazıyor -belki
takip etmiyorsunuzdur, siz yandaş medyayı takip ediyorsunuz- “Ayrı geminin
insanları.” diye. Ayrı geminin insanlarına bir bakın ve bakın da bu manzaradan
herkes utansın. 
Değerli
arkadaşlar, 2019 yılı hiç kuşkusuz şatafat ve israfla akla geldi. Niye akla
geldi? Çünkü 31 Martta ve 23 Haziranda bazı gerçekler, bazı pislikler
kamuoyunun dikkatine gelmeye başladı. 
Değerli
arkadaşlar, öyle makam araçları, konutlar, o kadar israf var ki hiçbir şeye
sığmıyor. Özellikle, sizin de yakından takip ettiğiniz, sosyal medyada trollük
yapan bir eski belediye başkanı var ki yaptıklarından ben bile utanıyorum. Bu
trol, kendini mıncıklamak için, kendini mıncıklamak için belediye kasasından
aylığı 3.800 liraya masöz tutuyor. 
RAVZA KAVAKCI
KAN (İstanbul) – Nasıl bir seviyesiz dil bu! Meclise uygun mu?
VELİ AĞBABA
(Devamla) – Bakın, kendini mıncıklatmak için aylık 3.800 liraya masöz tutuyor.
(AK PARTİ sıralarından gürültüler) Aynı trolün 3 tane cipi var.
RAVZA KAVAKCI
KAN (İstanbul) – Nasıl edepsizce… Meclisin konumuna uygun mu? Ama olmaz böyle
şey! Lütfen…
VELİ AĞBABA
(Devamla) – Utanmanız lazım ama bana laf atıyorsunuz. 
Hele bir de bu
kayyum var ya, kayyum… Savunduğunuz kayyumların yapmış olduğu uygulamalar var
ki ben utanıyorum. Belediye makam odalarının arkasında, kayyumların makam
odalarının arkasında neler var, neler var…
RAVZA KAVAKCI
KAN (İstanbul) – Ayıp! Ayıp!
VELİ AĞBABA
(Devamla) – Hamam var, sauna var… (AK PARTİ’li ve CHP’li bir grup
milletvekilinin karşılıklı laf atmaları, birbirlerinin üzerine yürümeleri; AK
PARTİ ve CHP sıralarından gürültüler)
(Mikrofon
otomatik cihaz tarafından kapatıldı) 
BAŞKAN – Bir
dakika… Bir dakika Sayın Veli Ağbaba…
RAMAZAN CAN
(Kırıkkale) – Başkanım, hatip temiz bir dil kullansın lütfen.
BAŞKAN – Sayın
milletvekilleri… 
Sayın Grup
Başkan Vekilleri, milletvekillerimizi yerlerine oturtalım. 
FATMA KURTULAN
(Mersin) – Tansiyonu çıktı, gitti, Grup Başkan Vekili yok ki AKP’nin.
BAŞKAN –
Birleşime beş dakika ara veriyorum. 
Kapanma Saati:
00.41
YEDİNCİ OTURUM
Açılma Saati:
00.48
BAŞKAN: Başkan
Vekili Celal ADAN
KÂTİP ÜYELER:
Mustafa AÇIKGÖZ (Nevşehir), Burcu KÖKSAL (Afyonkarahisar)
-----0-----
BAŞKAN – Sayın
milletvekilleri, Türkiye Büyük Millet Meclisinin 36’ncı Birleşiminin Yedinci
Oturumunu açıyorum. 
2020 Yılı
Merkezi Yönetim Bütçe Kanun Teklifi’nin görüşmelerine kaldığımız yerden devam
edeceğiz. 
Komisyon
yerinde.
3’üncü madde
üzerinde Cumhuriyet Halk Partisi Grubu adına Malatya Milletvekili Veli
Ağbaba’nın konuşmasında kalınmıştı.
Buyurun Sayın
Ağbaba. (CHP sıralarından alkışlar) 
VELİ AĞBABA
(Devamla) – Sayın Başkanım, hele bir de kayyumlar var -tam burada kalmıştım-
kayyumların yönetmiş olduğu belediyeler var ki odalarına bakınca insanın ağzı
açık kalıyor; saunalar, hamamlar vesaire vesaire. Yine, aynı kayyumların
bakanlara, devlet görevlilerine 600 bin lira hediye aldığını bu dönemde gördük.

Örnekler çok
uzatılabilir ama benim de çok önem verdiğim, sizin de dikkatinizi çekmek
istediğim iki kurumdan bahsetmek istiyorum sizlere değerli arkadaşlar: Biri
Anadolu Ajansı, diğeri TRT. 
On yedi yıl önce
devleti şirket gibi yönetmeye gelenler, devleti şirket gibi yönettiler,
cumhuriyetin bütün maddi kazanımlarını satarak çarçur ettiler, manevi
kazanımlarını ise sürekli tahrip ettiler. Şu anda devlet şirket gibi değil
-biraz sonra anlatacağım Anadolu Ajansı ve TRT’ye bakınca- âdeta bir suç örgütü
gibi yönetiliyor. 
Değerli
arkadaşlar, “İktidar yozlaştırır, mutlak iktidar mutlak yozlaştırır.” Önemli
bir söz. Devletin bazı kurumları suç örgütü gibi yönetiliyor. Bakın, size
birkaç örnek vereceğim: Atatürk’ün cepheler arası doğru haberleşme için sesini
millet duysun, milletin ve Türkiye'nin sesini de dünya duysun diye kurduğu
Anadolu Ajansı, bir partinin manipülasyon aracına dönüştü. Birçok seçimde
yanlış sonuçlar açıkladılar ama ben size iki örneği vermek istiyorum: Biri, 16
Nisan 2017 referandumundaki açıklanan sonuçlar. Bütün anket firmaları başa baş
gittiğini gösterdi ama o akşam açılan sonuçlara bir bakın değerli arkadaşlar,
yüzde 63,4’e yüzde 36,6’yla Anadolu Ajansı sonuç açıkladı, aynı Anadolu Ajansı
arkadaşlar ve bu sonuç yüzde 51’e yüzde 49 olarak bitti; Anadolu Ajansı
yöneticileri bundan hiç utanmadılar, hiç sıkılmadılar. Niçin yaptılar bunu?
Sandık görevlileri umutsuzluğa kapılsın, evlerine gitsin, rahat rahat hırsızlık
yapılsın diye onun önünü açtılar. (AK PARTİ sıralarından gürültüler) Ve yüzde
64’le başlayan sonuç yüzde 51’le tamamlandı. (CHP sıralarından alkışlar) 
Daha sonra, 31
Mart seçimleri akşamı, dünyada örneği olmayan bir rezilliği dünya canlı yayında
izledi değerli arkadaşlar. 31 Mart akşamı Anadolu Ajansı ilk açıklamada
Ankara’da Özhaseki’yi yüzde 73,24; Sayın Binali Yıldırım’ı yüzde 78,57 olarak
gösterdi, Antalya adayınızı yüzde 55,97 olarak gösterdi. Bu rakamlar, bu oy
oranında Millet İttifakı’nın oyları artmaya başlayınca yarım saat boyunca veri
girişi durduruldu. 
HASAN ÇİLEZ
(Amasya) – Hangi sandıklarda? Kaç sandık açılmış?
VELİ AĞBABA
(Devamla) – Yeniden veri girişi başlayınca Anadolu Ajansı 23.23’e kadar
verileri güncelledi. Yıldırım ve İmamoğlu arasındaki oy farkı 3.500’e düştü,
23.20’de Anadolu Ajansı tarihimizde görülmedik bir rezilliğe, bir kepazeliğe
imza attı. (AK PARTİ ve CHP sıraları arasında karşılıklı laf atmalar ve
gürültüler) 
BURHAN ÇAKIR
(Erzincan) – Sen burada…
ORHAN SARIBAL (Bursa)
– Otur, yeter artık!
BAŞKAN – Beyler,
bir dakika. 
Veli Bey, bir
saniye. 
VELİ AĞBABA
(Devamla) - Tam on üç saat verileri kesti, verileri girmedi. 23.30’da Binali
Yıldırım İstanbul seçimlerini kazandığını açıkladığı. Sonra, gece birde… (AK
PARTİ ve CHP sıraları arasında karşılıklı laf atmalar ve gürültüler)
BURHAN ÇAKIR
(Erzincan) – İftira atmasın!
VELİ AĞBABA
(Devamla) - Değerli arkadaşlar, lütfen dinleyin. 
Değerli
arkadaşlar, bakın, 23.23’te Anadolu Ajansı tarihinde görülmemiş bir rezilliğe
imza attı, on üç saat boyunca verileri kesti, 23.30’da çıktı, yedi dakika sonra
Binali Yıldırım seçimi kazandığını söyledi, saat gece birde Sayın Erdoğan
balkon konuşmasında “Halkımız büyükşehirde CHP’ye oy verdi ama ilçelerde bize
oy verdi.” dedi. İkinci gün, 1 Nisan on birde YSK Başkanı bir açıklama yaptı,
dedi ki: “Anadolu Ajansı benim müşterim değil, benden veri almıyor.” Saat
13.00’te Anadolu Ajansı, on üç saat boyunca verileri girmeyen Anadolu Ajansı
çaresizlik içinde İstanbul’da Ekrem İmamoğlu’nun kazandığını söyledi. (CHP
sıralarından alkışlar) Hem dünya gördü hem Türkiye gördü; bir ajans değil,
İstanbul seçimlerinde âdeta bir çete gibi sandığı değiştiren bir kurum hâline
dönüştü. İstanbul ittifakına destek veren, o seçimin alınmasını sağlayan
insanlara da partilere de buradan teşekkürlerimi sunuyorum. 
Değerli
arkadaşlar, Anadolu Ajansı bir suç örgütü gibi yönetildi, yetmedi, bir de âdeta
suç örgütü gibi yönetilen bir kurum, TRT var. Uzunca bir süreden beri sadece
iktidarın sözcülüğünü yapıp muhalefete hakaret eden TRT bir şeye imza attı
değerli arkadaşlar: Bakın, arkadaşlar, milletin vergisiyle yayın yapan TRT,
kendine verilen talimat sonucunda MİT’in ve Emniyetin kırmızı bültenle aradığı
ama bulamadığı Osman Öcalan’ı Erbil’de eliyle koymuş gibi buldu ve ona mikrofon
uzattı. 
(Mikrofon
otomatik cihaz tarafından kapatıldı) 
TAMER DAĞLI
(Adana) – Teröristleri en iyi sen bilirsin!
BAŞKAN – Veli
Bey, toparlayın.
VELİ AĞBABA
(Devamla) – Toparlıyorum Sayın Başkanım. 
Boşuna “suç
örgütü” demiyorum. Bakın, MİT’in ve Emniyetin arayıp bulamadığı Osman Öcalan’ı
İstanbul seçimini almak için Erbil’de eliyle koymuş gibi buldu, TRT mikrofon
uzattı. Biliyorum ki bugün siz de utanıyorsunuz bu durumdan.
Yine, aynı TRT…
Değerli arkadaşlar, İstanbul seçimlerini almak için -avukatlarının ve ailesinin
yıllardır görüşmediği- Türkiye’nin en iyi korunan yüksek güvenlikli cezaevine
iktidar tarafından bir akademisyen gönderildi ve oradan alınan mektup canlı
yayında bütün Türkiye’ye duyuruldu; amaç, İstanbul seçimleri.
Değerli arkadaşlar,
31 Mart ve 23 Haziran seçimlerinde devletin bakanları, belediye başkanları,
hatta Cumhurbaşkanı hem rakiplerine hem de karşıdaki adaylara hakaretler
ettiler, teröristlikle suçladılar. İmamoğlu nezdinde Trabzonlulara “Pontus”
denildi. Güneydoğu siyasetçilerine “terörist” denildi. “Beka” “savaş”
“terörist” terimleri âdeta havada uçuştu. “İstanbul seçiminde eğer bize oy
vermezseniz Sisi’ye oy verirsiniz.” denildi. Ankara’da seçimi CHP kazanırsa su
faturalarınızı 6-7 yaşındaki teröristler…
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) – Başkanım, demin mağduriyeti olmuştu ya, bir dakika daha verirseniz…
(AK PARTİ ve MHP sıralarından gürültüler)
BAŞKAN –
Mesajını verdin Veli Bey, tamam.
Bir dakika
veriyorum. 
ÖZGÜR ÖZEL
(Manisa) – Sayın Başkanım, ama bir dakika alacağımız var.
BAŞKAN – Verdik,
verdik yahu. Söylemediğin ne kaldı yahu? (MHP sıralarından alkışlar,
gülüşmeler) 
VELİ AĞBABA
(Devamla) – Bitiriyorum Başkanım, hemen bitiriyorum. 
BAŞKAN –
Buyurun, bir dakika daha verelim. 
VELİ AĞBABA
(Devamla) – “İstanbul’da İmamoğlu seçimi alırsa İSPARK’ta teröristler görev
alacak.” denildi ama bunların hiçbiri olmadı.
HASAN ÇİLEZ
(Amasya) – Meclisteki misafirlerinden bahset. 
VELİ AĞBABA
(Devamla) – Bir şey daha söyleyerek sözlerime son vermek istiyorum. Hele bir
olay yaşandı ki bir olay…
HASAN ÇİLEZ
(Amasya) – Mecliste ağırladıklarından bahset Sayın Ağbaba.
VELİ AĞBABA
(Devamla) – Bu “devleti çete gibi yönetenler” diyorum ya…
HASAN ÇİLEZ
(Amasya) – Mecliste kimleri ağırladın, ondan bahset.
VELİ AĞBABA
(Devamla) – Hele bir olay yaşandı ki Ankara’nın göbeğinde, 21 Nisanda, bir
partinin genel başkanını linç etme, öldürme girişiminde bulunuldu.
HASAN ÇİLEZ
(Amasya) – Mecliste ağırladıklarından bahset. Misafirlerin kim, ondan bahset. 
VELİ AĞBABA (Devamla)
– Bunu da tahrik eden İçişleri Bakanıydı. Bunu da tahrik eden sizin
söylemlerinizdi. Hırsız Osman hâlâ dışarıda geziyor, Cumhurbaşkanına “tweet”
atan, Facebook’ta beğeni yapanlar da cezaevinde. Batsın sizin adaletiniz,
batsın sizin iktidarınız. (CHP sıralarından alkışlar, AK PARTİ sıralarından
gürültüler)
HASAN ÇİLEZ
(Amasya) – Mecliste ağırladığın misafirlerin kim? 
VELİ AĞBABA
(Malatya) – Trollük yapma, trollük; çık, orada konuş.
HASAN ÇİLEZ
(Amasya) – Mecliste ağırladıklarını bir söyle.
VELİ AĞBABA
(Malatya) – Çık orada konuş, cevabını vereyim sana. 
BAŞKAN –
Bağıranlar şunu yapıyorlar… Her bağırtı, ayaklanma, gürültü, şamata yarım
saatimiz gidiyor yahu. Bağırmayın kardeşim, birbirinize bağırmayın. Niye yarım
saati gasbediyorsunuz yahu? Allah Allah! (MHP sıralarından alkışlar,
gülüşmeler) 
Buyurun Ramazan
Bey.
V.- AÇIKLAMALAR (Devam)
43.- Kırıkkale Milletvekili Ramazan Can’ın, Malatya Milletvekili Veli
Ağbaba’nın 129 sıra sayılı 2020 Yılı Bütçe Kanun Teklifi’nin 3’üncü maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
RAMAZAN CAN
(Kırıkkale) – Sayın Başkanım, değerli arkadaşlar; sayın hatip her defasında
Meclisi germeye devam etmektedir. Biz, aslında onun kaba ve yaralayıcı
sözlerine alıştık. Sadece şunu söyleyeceğim: Cumhur İttifakı’nı kimin
desteklediğinden bahsettiler; dağ kadrosu da kimi desteklemiştir, millet
bilmektedir. (AK PARTİ sıralarından alkışlar, CHP sıralarından gürültüler) 
ÖZGÜR ÖZEL
(Manisa) – Sayın Başkan…
BAŞKAN – Özgür
Bey, Erkan Bey söz istemişti. 
Erkan Bey,
buyurun. 
44.- Manisa Milletvekili Erkan Akçay’ın, Siirt Milletvekili Meral Danış
Beştaş’ın 129 sıra sayılı 2020 Yılı Bütçe Kanun Teklifi’nin 3’üncü maddesi
üzerinde HDP Grubu adına yaptığı konuşmasındaki bazı ifadelerine, Türkiye’de kimsenin
anne diliyle eğitim görmediğine, “anne dili” ile “ana dili” kavramlarının
karıştırılmaması gerektiğine ilişkin açıklaması
ERKAN AKÇAY
(Manisa) – Teşekkür ederim Sayın Başkan. 
Sabahtan beri
yürüttüğümüz bu görüşmelerde Ceylan Önkol evladımızın hayatını kaybetmesiyle
ilgili spekülasyonlar yapılıyor. Rahmetli Ceylan Önkol’un bir kazaya kurban
gittiği kesin fakat buradan bir istismarla Türk Silahlı Kuvvetleri, güvenlik
mensupları suçlanmak isteniyor ve terör örgütünün döşediği mayınlarla,
EYP’lerle, el yapımı patlayıcılarla yüzlerce çocuk, yüzlerce kişi hayatını
kaybetti, sakat kaldı. PKK terör örgütü yüzlerce çocuğu, bebeği, ana karnında
annesiyle birlikte öldürüp katletti. O yüzden, bu terör örgütü elebaşının bir
unvanı da “bebek katili”dir zaten, bütün milletimiz tarafından “bebek katili”
olarak ifade edilmektedir. Bu terör örgütünün saldırılarıyla on binlerce
insanımız şehit oldu, nice ocaklar söndürüldü ve anneler terör örgütünün
kaçırdığı evlatlarının peşinde. 
Sıkışınca
Kürtleri kalkan yapmaya hiç kimse çalışmasın, terör örgütüne ve politikalarına
sahip çıkmasın. Suriye’nin, Irak’ın kuzeyinden Türkiye’ye sığınan yüz binlerce
Kürt, Türkmen, Arap, Ezidi, Süryani neden başka ülkelere, Suriye’nin veya
Irak’ın güneyine değil de Türkiye’ye geliyor ve sığınıyor? Çünkü bu
kardeşlerimiz, bu soydaşlarımız Türkiye’yi en güvenli sığınak ve liman hatta
kendi ülkesi olarak görüyor. 
Deniyor ki:
“Benim çocuklarım ana dillerinde eğitim alamıyor.” Şimdi, Türkiye’de kimse anne
diliyle eğitim görmüyor ki böyle bir talepte bulunuluyor. Bu ülkenin bir resmî
dili var, hem Anayasa’da düzenlenmiş hem de ondan öte, en az bin yıllık bu
topraklarda Türkçe ortak dil olmuş.
(Mikrofon
otomatik cihaz tarafından kapatıldı)
BAŞKAN –
Buyurun.
ERKAN AKÇAY
(Manisa) – Bunu yok sayamayız. Türkiye Cumhuriyeti’nde hiç kimse annesinin
diliyle eğitim görmüyor. “Eğitim gördüm.” diyen doğru söylemez, bu kavramları
bilmiyor demektir. O yüzden “anne dili” ile “ana dili” kavramını kimse
karıştırmasın lütfen.
Teşekkür ederim
Sayın Başkan (MHP ve AK PARTİ sıralarından alkışlar)
BAŞKAN – Özgür
Bey, söz hakkınızı geri alın, devam edelim.
Veli Ağbaba…
ÖZGÜR ÖZEL
(Manisa) – Sayın Başkan, sizin hakkınız.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN – Adalet
ve Kalkınma Partisi Grubu adına Bursa Milletvekili Emin Yavuz Gözgeç.
Buyurun Sayın
Gözgeç (AK PARTİ sıralarından alkışlar)
CEMAL ENGİNYURT
(Ordu) – Emin Bey de feragat etti Başkanım, yok o da. (MHP sıralarından
gülüşmeler, alkışlar)
BAŞKAN – “Emin”
mi dedim ya? Öyle mi söyledim ya?
EMİNE YAVUZ
GÖZGEÇ (Bursa) – Evet.
BAŞKAN – Kusura
bakmayın.
Emine
Hanımcığım, buyurun.
AK PARTİ GRUBU
ADINA EMİNE YAVUZ GÖZGEÇ (Bursa) – Sayın Başkan, değerli milletvekilleri; 2020
Yılı Merkezi Yönetim Bütçe Kanun Teklifi’nin 3’üncü maddesi üzerine söz almış
bulunmaktayım. 
Osmanlı’ya
başkentlik yapmış, medeniyetimizin göz bebeği, vakıf şehri, evliyalar şehri,
kültür ve tarih kokan, Ahmet Hamdi Tanpınar’ın dizelerindeki “ovanın yeşili,
göğün mavisi ve mimarilerin en ilahisi” Bursa’mızın Vekili olarak, ancak
üniversite kapılarında başlayan niyet okuyucularına, dünden bugüne maalesef
değişmeyen, kendini her daim had bildirme makamında görenlere rağmen AK
PARTİ’nin tüm farklılıkları kucaklayan, ötekileştirmeyen, insan odaklı,
özgürlükçü anlayışıyla bugün milletin Meclisinde hizmet ediyor olmaktan onur
duyuyorum. (AK PARTİ sıralarından alkışlar) Bu nedenle diyorum ki: AK PARTİ,
devlet ile millet arasındaki pergeli kapatmıştır. Kadim medeniyet
değerlerimizle koparılmak istenen bağı yeniden inşa ederek devlet-millet
kaynaşmasını sağlamıştır, hatta millete tepeden bakan zihniyetin dahi sözle de
olsa biraz olsun milletin değerlerinden haberdar olmasına vesile olmuştur. Bu
bütçe devletin millet için var olduğu, “İnsanı yaşat ki devlet yaşasın.”
anlayışıyla hazırlanmış bir bütçedir. Bu bütçe milletin bütçesidir. Eğitimden
sağlığa, sanayiden ticarete, turizmden spora yeni Türkiye’de yeni hayaller
kurulur dedik, hayaller kurduk, hayallerimizi gerçekleştirdik. Yol medeniyettir
dedik, ülkemizde 6.100 kilometre olan bölünmüş yolu bugün 26.764 kilometreye
çıkardık; yetmiş dokuz senede 6.000 kilometre, on sekiz senede 20.000
kilometre. 
Dünyada sayılı
köprülerden bir tanesi Osmangazi Köprüsü, Bursa-İzmir otoyolu. Bursa’mıza toplam
maliyeti 1,5 milyar lira olan 18 kara yolu projemizin yapımı devam ediyor.
“Olmaya devlet cihanda bir nefes sıhhat gibi” dedik, Bursa’mıza 27’si hastane
olmak üzere 68 adet sağlık tesisi kazandırdık. 1.355 yataklı şehir hastanemiz
vatandaşımızın hizmetinde. 
“Geleceğimiz
gençlerimiz.” dedik, Gençlik ve Spor Bakanlığımızla yapılan gençlik
merkezlerini kapsayan protokollerle 85 milyarlık yatırımları Bursa’mıza
kazandırıyoruz. Naim Süleymanoğlu Spor Kompleksimizde ülkemizi gururla temsil
edecek sporcular yetiştireceğiz inşallah. 
Bursa’mız,
sanayisiyle ülke ekonomisine katkı koyan şehirlerden. 154 AR-GE ve tasarım
merkezimiz, 17 organize sanayi bölgemiz var. İhracatımız 15 milyar dolar
barajını aştı. Yüksek teknoloji alanında “Artık biz de varız.” diyoruz. Eğitimden
sağlığa, ulaşımdan sanayiye Bursa’mıza bugüne kadar yapılan yatırımların tutarı
50 katrilyonun üzerinde. 
Çevre ve
Şehircilik Bakanlığımızın destekleriyle Bursa’mızın tarihine, kimliğine uygun
projeleri Büyükşehir Belediyemizle birlikte hayata geçiriyoruz. Muradiye
Külliyesi, Kapalı Çarşı, Hanlar Bölgesi, Cumalıkızık’la Bursa’mız, UNESCO Dünya
Mirası Listesi’nde. 
Turizm
Bakanlığımızın 2023 hedefi 75 milyon turist. İnşallah bu hedefe ulaşmada,
özellikle dört mevsim Uludağ turizmiyle, turizm kenti Bursa’mızın önemli katkı
koyacağına inanıyorum. 
Birilerinin,
“Türkiye’ye gelmeyin, yatırım yapmayın.” çağrılarına rağmen ülkemiz 2018
yılında dünyanın en fazla turist çeken 6’ncı ülkesi.
İnsani Gelişme
Endeksi’nde, “Çok Yüksek İnsani Gelişme” kategorisine eriştik. Millî gelirine
göre dünyada en çok insani yardım yapan ülke konumundayız. Yerli ve millî
teknoloji hamlesiyle dünyada, ekonomide ve siyasette daha güçlü bir Türkiye
olma hedefimiz var. Dün olduğu gibi bugün de önümüze çıkarılmak istenen
engelleri milletimizle beraber aşacağız inşallah. 
367 krizi, parti
kapatma davası, 27 Nisan e-muhtırası, Gezi olayları, 17-25 Aralık darbesi, 15
Temmuz hain darbe teşebbüsü. Tüm bu engelleri, önce Allah’ın yardımı,
milletimizin feraseti, “Halkın gücünün üstünde bir güç tanımıyorum.” diyen
Sayın Cumhurbaşkanımız Recep Tayyip Erdoğan’ın liderliğiyle aştık. (AK PARTİ
sıralarından alkışlar) Bundan sonra da yazılmak istenen senaryoları yırtarak,
oyunları bozarak bu kutlu yolda milletimizle beraber yürümeye devam edeceğiz.
Bu nedenle bir kez daha diyoruz ki AK PARTİ’nin kaderi, Türkiye’nin kaderidir.
(AK PARTİ sıralarından alkışlar)
2020 yılı
bütçesinin ülkemiz için, milletimiz için hayırlı olmasını diliyorum. Tüm
milletvekillerimizi Bursa’nın güzelliğini görmeye davet ediyorum. 
Teşekkür ederim.
(AK PARTİ sıralarından alkışlar)
BAŞKAN – Bursa
milletvekilimiz Emine Yavuz Gözgeç’e teşekkürler. 
Kusura bakmayın
demin için Emine Hanım. (AK PARTİ, MHP ve İYİ PARTİ sıralarından alkışlar)
Madde üzerinde
şahsı adına söz isteyen Siirt Milletvekili Osman Ören.
Buyurun Sayın
Ören. (AK PARTİ sıralarından alkışlar) 
OSMAN ÖREN
(Siirt) – Sayın Başkan, değerli milletvekilleri; 2020 Yılı Merkezi Yönetim
Bütçe Kanun Teklifi’nin 3’üncü maddesi üzerinde şahsım adına söz almış
bulunmaktayım. Genel Kurulu bir kişi hariç saygıyla selamlıyorum. (AK PARTİ
sıralarından “Kim?” sesleri)
Onu herkes
biliyor zaten yani dolu konuşan birisi olsaydı cevap verirdim; boş konuştu,
kendime cevap vermeyi bile zül sayıyorum. (AK PARTİ sıralarından “Bravo”
sesleri ve alkışlar) Bomboş konuşuyor, hiçbir kelimesi yok.
Değerli
milletvekilleri, AK PARTİ hükûmetlerinin bütçeleri yatırım ve hizmet
bütçeleridir. Her bütçede olduğu gibi, bu bütçenin de hizmet bütçesi niteliği
yine ön plandadır. Ayrıca, 2020 yılında da özel sektörün yenilikçi ve üretken
yatırımlarına önem veriyor ve yatırımlar için kaynaklar arıyoruz. 
Bu kapsamda,
ekonomik büyümeyle ilgili birkaç veri sunmak isterim: Türkiye’nin son birkaç
yılda yaşadığı iç ve dış sıkıntılara rağmen alınan mali tedbirlerin ve yapılan
desteklerin etkisiyle önceki yıllardan güçlü bir büyüme sağladığına işaret
etmek isterim. Bu büyüme performansıyla ülkemizin G20 ülkeleri arasında en
hızlı büyüyen ülke olduğu gerçeğini de vurgulamak istiyorum. 
2019 yılının
üçüncü çeyreğinde Türkiye ekonomisi yüzde 0,9 büyüyerek yükselişini
sürdürmüştür. AK PARTİ iktidarları döneminde uygulanan başarılı ve ihtiyatlı
maliye politikaları sayesinde faiz giderlerinin bütçe içindeki payı da
düşmüştür. 2002 yılında her 100 liralık vergi gelirinin yaklaşık 86’sı faiz
ödemelerine giderken 2019 yılında bu rakamın sadece 16 lirası faiz ödemelerine
gitmiştir. Bu çok önemli çünkü kalan rakamlarla ihracat artışı, millî gelir
artışı ve ülkemiz adına, milletimiz adına çok önemli yatırımlar ve hizmetler
yapılmıştır. 
Değerli
milletvekilleri, iktidara geldiğimizde ülkemizi 4 temel sütun üzerinde
yükseltme sözü vermiştik: Eğitim, sağlık, adalet ve emniyet. Bu önceliğimizi
bütçede de görebilmek mümkün. Bütçe dağılımında en büyük pay eğitim, sağlık ve
sosyal politikalarımıza ayrılmış durumda. 2002’de ilk kez iktidara
geldiğimizden bu yana eğitimde bu payın 12 kat arttığını görüyoruz ve vergi
gelirlerinin yüzde 21’ini de eğitime harcıyoruz. Derslik sayısının, öğretmen
sayısının, üniversite sayısının ve buna bağlı üniversite öğrenci sayısının
artışına dikkat çekmek istiyorum. 2002’de 1 milyon 650 bin olan öğrenci sayısı
bugün 7 milyon 740 bine ulaştığı gerçeği de çok önemli. Yeni dönemde enerjimizi
ise eğitimde kalitenin yükselmesine teksif edeceğiz, evlatlarımızın zihniyle
birlikte gönüllerini de doyuracak bir eğitim sistemi kurulmasını çok
önemsiyoruz. 
Değerli
milletvekilleri, sağlıklı nesillerin yetişmesi için sağlık alanındaki
harcamaları da artırdık. 2019 yılında bütçemizden sağlığa 156,9 milyar TL
kaynak ayrılmaktadır. 2002 yılında yüzde 11,3 olan sağlık harcamalarının bütçe
içindeki payı 2019 yılında yüzde 16,3’e çıkarılmaktadır. Bu alandaki reformlara
da dikkat çekmek isterim. Sağlık alanında sistemin tamamen değiştiğini ve bu
sayede şu anda ülkemizde Genel Sağlık Sigortası şemsiyesinin dışında kalan hiç
kimse olmadığını ifade etmek istiyorum yani artık bizim ambulanslarımız,
uçaklarımız, helikopterlerimiz var ve sağlık alanında yeni bir çığır açtık. 
AHMET SALİH DAL
(Kilis) – Sayın Vekilim, büryan kebabı gelecek mi, büryan kebabı, onu
soruyorum. 
OSMAN ÖREN
(Devamla) – Başkanım, bunları tamamlamayayım, büryana cevap vereyim. 
Sayın Başkanım,
değerli milletvekilleri; tabii, dün akşam Bitlis Vekillerimiz bir büryan ikram
ettiler ellerine sağlık ama bizde geleneksel olarak Siirt büryanı sabah
namazından sonra ikram edilir. Biz sizi 1 kişi hariç, hatta 2 kişi hariç
Siirt’e…
NİHAT YEŞİL
(Ankara) – İstemiyoruz. 
OSMAN ÖREN
(Devamla) – Zaten sen gelmiyorsun.
BURAK ERBAY
(Muğla) – Senin büryanın sana kalsın sana, istemiyoruz!
OSMAN ÖREN
(Devamla) – Hepinizi fıstık diyarına, bal diyarına, zivzik narı diyarına davet
ediyoruz; şeref verirsiniz, onur duyarız. (AK PARTİ sıralarından alkışlar)
Siirt doğal güzelliğiyle, Kürt’üyle, Arap’ıyla, Türk’üyle sizi karşılamaya
hazırdır, şeref verirsiniz.
Bu bütçe zaten
hayırlı bir bütçedir. AK PARTİ hükûmetleri her zaman hayırlı işler yapmıştır,
bu bütçe de hayırlı bir bütçedir. 
Hepinizi saygı
ve sevgiyle selamlıyorum. 
İyi geceler
diliyorum. (AK PARTİ sıralarından alkışlar)
BAŞKAN – Madde üzerinde
şahsı adına söz isteyen Şanlıurfa Milletvekili İbrahim Özyavuz. (MHP
sıralarından alkışlar)
İBRAHİM ÖZYAVUZ
(Şanlıurfa) – Sayın Başkanım, çok değerli milletvekilleri; 2020 yılı Merkezi
Yönetim Bütçe Kanun Teklifi üzerine şahsım adına söz almış bulunmaktayım. Bu
vesileyle Şanlıurfalı hemşehrilerimi, büyük Türk milletini ve Gazi Meclisimizi
saygıyla selamlıyorum.
Sayın
milletvekilleri, Suriye’den ülkemize gelen mültecilerin barınma, güvenlik ve
genel hizmetlerden faydalanabilmesi için Göç İdaresi tarafından alınan işçiler
bazı kampların kapatılmasıyla geçici olarak çeşitli illere gönderilmişlerdir.
Urfa’dan gönderilen bu kardeşlerimizin aile yapısı, maaş ve genel hakları göz
önüne alındığında farklı bir ilde yaşamlarını sürdürmeleri imkânsızdır. Başka illere
gönderilen Göç İdaresi çalışanlarının Urfa’ya gönderilmesi, aile
bütünlüklerinin korunması gerekmektedir. Bu konuda çalışma yapılarak Urfalı
kardeşlerimin mağduriyeti önlenmelidir. 
Ülkemizin güney
sınırının güvenliğinin sağlanması için yapılan Barış Pınarı Harekâtı sonrası
Akçakale ve Ceylânpınar ilçelerimizde bulunan gümrük kapıları sınır ticareti
açısından çok önemlidir. Bahse konu gümrük kapılarının açılması için gerekli
çalışmaların hızlı bir şekilde tamamlanıp bir an önce bitirilmesi Türkmen şehrim
Şanlıurfa’m ve ülkem adına çok büyük bir kazanç sağlayacaktır. Sınır ticareti
yapacak vatandaşlarımız arasında kesinlikle ayrımcılık yapılmamalı, ihraç ve
ithal edilecek ürünlerle ilgili kritere uyan bütün firmalara izin verilmelidir.
Sayın milletvekilleri,
3083 sayılı Sulama Alanlarında Arazi Düzenlenmesine Dair Tarım Reformu
Kanunu’na göre, her yıl 1 milyon hektar arazinin toplulaştırılması
gerekmektedir. Bu bağlamda yapılan çalışmalar neticesinde, hâlen 20 milyon
dekar arazinin köyler arası sınır ya da araziler arası sınır adı altında
kullanılmadığı tespit edilmiştir. Bu da Türkiye ekonomisinde yıllık 17 milyar
kayba neden olmaktadır. İvedilikle bu arazilerin toplulaştırılması yapılıp atıl
durumdan tarım yapılabilecek duruma getirilmesi gerekmektedir. Tarımda
çiftçilerimiz tarafından kullanılan mazot miktarı yaklaşık olarak 4,5 milyar
litredir. Buna karşılık, tarımda kullanılan mazota verilen destek mazota ödenen
bedelin yüzde 5’ine tekabül etmektedir. Ayrıca, çiftçilerimizin gübreye ödediği
bedelin yaklaşık yüzde 18’i destekleme olarak geri ödenmektedir. Bu nedenle,
mazotta ÖTV ve KDV, gübrede de KDV düşürülmeli ve bu kapsamda çiftçilerimize
verilen destek arttırılmalıdır.
Seçim bölgem
Şanlıurfa’da Harran, Akçakale ve Ceylânpınar’da bulunan yaklaşık 3 bin aileye
senet karşılığı toprak dağıtılmıştı. Bu vatandaşlar arazi taksitlerini
ödeyemedikleri için icralık olmuşlardır. Bu arazi borçları için yeni
yapılandırma mağduriyeti önleyecektir. Ayrıca, bu araziler üzerindeki şerh
kaldırılarak kredi kullanma yetkisi de verilmelidir. 
Tarım
sulamalarında kullanılan enerji dolayısıyla birikmiş elektrik borçlarının
yeniden yapılandırılması ve düzenleme sonucu taksitlerin çiftçilerimizin
ödeyebileceği makul seviyelere çekilmesi gerekmektedir. 
Yine önemli bir
konu, İstanbul’da turizm seyahat acenteleri, TÜRSAB belgesi, Ulaştırma
Bakanlığı D2 yetki belgesi ve İstanbul Büyükşehir Belediyesinden alınan yol
güzergâh belgesiyle çalışmaktadırlar. Büyükşehir Belediyesi bu belgeyi
vermediği için araçlar bağlanmakta ve turistler yol ortasında bırakılmaktadır.
Bu uygulama, turizmi baltalamakta ve acenteleri mağdur etmektedir. Bu konuda
TÜRSAB Derneğinin taleplerinin karşılanması ve bu sorunun çözülmesi
gerekmektedir. 
Sayın
milletvekilleri, Şanlıurfa’nın kurtuluşunun 100’üncü yıl dönümü münasebetiyle
TRT imkânlarıyla bir Urfa Kurtuluş belgesel filmi çekilmesi Urfalılara bir
kurtuluş bayramı hediyesi olacaktır. İlgili talebin yerine getirilmesi
Şanlıurfalıların beklentisidir. 
Ayrıca, dünyanın
ilk yerleşim bölgesi ve insanlık tarihinin sıfır noktası olduğu bilinen Göbeklitepe’nin
tanıtımı için özel bir genel müdürlük kurulması insanlığa ve ülkemize çok büyük
bir hizmet olacaktır. 
Bölgeyi ve etnik
yapısını en iyi bilen milletvekili olarak Barış Pınarı Harekâtı’nın devam
etmesi gerektiğini ve binlerce Türkmen, Kürt ve Arap kardeşimizi göçe zorlayan
YPG ve PKK unsurlarının bölgeden temizlenerek mazlumların yanında olmaya devam
edeceğimizi bütün dünyaya göstermeliyiz. (MHP ve AK PARTİ sıralarından
alkışlar) 
Bu duygu ve
düşüncelerle 2020 bütçesinin ülkemize ve milletimize hayırlar getirmesini
temenni ediyor, milletimize ve Genel Kurula saygılarımı sunuyorum. (MHP ve AK
PARTİ sıralarından alkışlar) 
BAŞKAN – Şimdi,
soru-cevap işlemini başlatıyorum. Beş dakika soru, beş dakika cevap için süre
vereceğim.
Sayın Adıgüzel… 
MUSTAFA ADIGÜZEL
(Ordu) – Buradayım.
CEMAL ENGİNYURT
(Ordu) – O değil ama, Onursal Adıgüzel. Bak, bu Mustafa Adıgüzel.
ONURSAL ADIGÜZEL
(İstanbul) – Ben buradayım. Ben buradayım da ben değilim.
BAŞKAN – Mustafa
Adıgüzel…
ONURSAL ADIGÜZEL
(İstanbul) – Sallama.
CEMAL ENGİNYURT
(Ordu) – Ne salladım, ne oldu salladım da, iftira mı attım?
MUSTAFA ADIGÜZEL
(Ordu) – 2017-2018 yıllarında Ordu Valiliği YİKOB aracılığıyla tonlarca
çerezlik fındık alıyor, tonlarca, doğrulattım. Milyon TL’lerden bahsediliyor,
daha önce…
CEMAL ENGİNYURT
(Ordu) – Sen Adıgüzel değil misin, Allah Allah!
MUSTAFA ADIGÜZEL
(Ordu) – Başkanım, ben okuyamıyorum.
BAŞKAN – Devam
edin.
MUSTAFA ADIGÜZEL
(Ordu) – Başkanım, ben okuyamıyorum.
BAŞKAN –
Buyurun.
CEMAL ENGİNYURT
(Ordu) – Salladım, ne olacak, ne yapacaksın?
ONURSAL ADIGÜZEL
(İstanbul) – Sen ne yapacaksın?
MUSTAFA ADIGÜZEL
(Ordu) – Daha önce İçişleri Bakanlığına soru önergesi verdim, cevap yok.
CEMAL ENGİNYURT
(Ordu) – Ne yapacaksın? Ne yapacaksın?
ONURSAL ADIGÜZEL
(İstanbul) – Sen ne yapacaksın? Ben bir şey yapmıyorum.
BAŞKAN – Sayın
milletvekilleri…
CEMAL ENGİNYURT
(Ordu) – Hayır için yaptık, görmüyor musunuz?
BAŞKAN – Sayın
milletvekilleri…
Buyurun Sayın
Adıgüzel.
MUSTAFA ADIGÜZEL
(Ordu) – 2017-2018 yıllarında Ordu Valiliği YİKOB aracılığıyla tonlarca
çerezlik fındık alıyor. Daha önce İçişleri Bakanlığına soru önergesi verdim,
cevap yok, 3 defa CİMER’e sordum, fatura istedim, “Veremem.” dedi, “Miktar?”
dedim, “Veremem.” dedi, “Meblağ?” dedim, “Veremem.” dedi, kendi adıma sordum
“Veremem.” dedi, millet adına sordum “Veremem.” dedi. Sayın Oktay, bunlardan
cevap alamadım, şimdi size soruyorum: Ordu Valiliğinin yediği fındığın miktarı
ve meblağı ne zamandan beri devlet sırrı kapsamındadır? Valiliğin kuruyemiş harcamaları
örtülü ödenek kapsamında mıdır? Bunları soruyorum.
Teşekkür
ediyorum.
BAŞKAN – Sayın
Aygun…
İLHAMİ ÖZCAN
AYGUN (Tekirdağ) - Sayın Oktay, yıllardır kangren hâline gelen çiftçi borçları,
bu yıl yapılandırmaya gidilmediği için çiftçiyi mahvetti. Polatlı Ziraat Odası
Başkanı Bakara suresinin 280’inci ayetiyle size sesleniyor, Kur’an-ı Kerim’de
emreder ki: “Alacaklıların, borçları ödeyemezse onları sıkıştırmamak gerekir,
hatta borç veren de müsaitse bu alacağı bağışlamalıdır.” Bu sebepten dolayı
çiftçilerimizin borçlarını yapılandırmayı düşünüyor musunuz? Çünkü sizler
tüpçünün, Simit Sarayının ve birçok kişinin borçlarını affettiniz ama çiftçiye
geldiği zaman ise üç maymunu oynuyorsunuz.
Yine, bölgem
Tekirdağ’la ilgili bir sorum olacak. Ergene Nehri’nde Çevre ve Şehircilik
Bakanlığının başlatmış olduğu Ergene Hazvası Koruma Eylem Planı’nda maalesef
sekiz yılın sonunda Şafak Harekâtı son buldu. Şimdi, bakıyoruz ki bundan sonra
süreci Tarım Bakanlığı yürütecek. 3 milyar 340 milyon lirayı yediniz, 5 milyara
çıkan bütçeyle acaba Ergene Nehri’ni temizleyebilecek misiniz diyor, saygılar
sunuyorum. 
BAŞKAN – Sayın
Sümer…
ORHAN SÜMER
(Adana) – Teşekkür ederim Sayın Başkan. 
Sayın Oktay,
yeni hükûmet sistemiyle birlikte Basın-Yayın Enformasyon Genel Müdürlüğü Cumhurbaşkanlığı
İletişim Başkanlığına bağlanmıştır. Bu değişikliğin ardından Basın Kartı
Komisyonundan meslek örgütleri çıkarılmış ve tarafsız değerlendirme yapması
gereken bu Komisyon tamamen siyasi iradenin kontrolü altına girmiştir. Ayrıca,
Başkanlığın bir sansür kurumu gibi çalıştığına ilişkin basında çok sayıda haber
çıktı. Tüm şartları yerine getirmesine karşın kaç kişinin basın kartı başvurusu
İletişim Başkanlığı tarafından reddedilmiştir, ret gerekçesi nelerdir?
BAŞKAN – Sayın
Köksal…
BURCU KÖKSAL
(Afyonkarahisar) – Cumhurbaşkanlığı sarayının bir günlük ve bir aylık masrafı
ne kadardır, kaç kişi çalışmaktadır, kaç tane makam aracı vardır?
Cumhurbaşkanının yazlık sarayından, kışlık sarayından, uçan sarayından sonra
şimdi de yüzen sarayı oldu. Deniz Kuvvetlerindeki Yakamoz yatını restore
ettirerek himayesine aldığını öğrendik. Sayın Oktay, acaba bu yüzen sarayın
maliyeti ne kadardır? Bu yatın yenilenmesi için ne kadar para harcanmıştır?
Tank Palet
Fabrikasının modernizasyonu için 50 milyon dolar bulamayanlar, millî ve yerli
fabrikalarımızı haraç mezat satanlar, görüyoruz ki Simit Sarayının hisselerinin
yüzde 51’ini alıyorlar. Sayın Oktay, Simit Sarayının bu hisselerine ne kadar
para ödendi?
Çin’in Sincan
bölgesindeki Uygur Türklerine yönelik insan hakları ihlallerine son verilmesi
için, geçtiğimiz Temmuz ayında 22 ülkenin imzasıyla, Birleşmiş Milletler İnsan
Hakları Konseyine mektup sunuldu. Mektubun imzacıları arasında Türkiye neden
yoktu? Uygur Türklerinin, başta keyfî tutuklanmaları olmak üzere yaşadıkları
drama niçin sessiz kalıyorsunuz?
BAŞKAN – Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Sayın Oktay, on
yedi yıllık iktidarınızda en fazla personel alımı ve personel hareketliliği
Diyanet İşleri Başkanlığında olmuştur. Buna göre, 2003 yılından bugüne, Diyanet
İşleri Başkanlığının tüm birimlerine açıktan atama yoluyla kadrolu ve
sözleşmeli olarak atanan personel sayısı nedir? Yine, 2003’ten bugüne
Diyanetten diğer kurumlara nakil yoluyla geçen personel sayısı nedir? 
BAŞKAN – Sayın
Bayraktutan…
UĞUR BAYRAKTUTAN
(Artvin) – Teşekkür ediyorum Sayın Başkan.
Amerika Birleşik
Devletleri Kongresinde, Rus doğal gazını Avrupa’ya taşıyan Türk Akımı Projesi,
S-400’ler ve F-35’lerle ilgili yaptırım öngören yasa tasarısı biraz önce kabul
edildi. Güney Kıbrıs Rum Yönetimine yönelik silah ambargosu kaldırılıyor bu
yasa tasarısına göre. Bununla beraber, F-35’lerin Türkiye'ye teslim edilmesinin
önündeki bütün yasaklar ortaya konuluyor. 
Buna ilişkin
olarak, geçtiğimiz günlerde Sayın Erdoğan yapmış olduğu açıklamada, “ABD’nin
tutumuna göre Kürecik’teki ve İncirlik’teki üsleri kapatabiliriz.” dedi. Bu
konuda bir blöf mü yaptık, yoksa ABD’nin bu şekilde Kongrede aldığı karardan
sonra, Türkiye, ciddi anlamda, Kürecik ve İncirlik’le alakalı üslerin
kapatılması konusunda bir karar alacak mıdır? Buna ilişkin takvim net midir,
açık mıdır, bunu merakla bekliyoruz, kamuoyu da bekliyor, yoksa sadece laftan
mı ibarettir? 
Teşekkür
ediyorum.
BAŞKAN – Sayın
Şahin…
FİKRET ŞAHİN
(Balıkesir) – Sayın Başkan, teşekkür ederim.
Sayın Oktay, 2
kez size yazılı soru önergesiyle dört beş ay kadar önce başvurduğum ama cevap
alamadığım bir konu hakkında soru sormak istiyorum.
Yıllardır
Diyanet İşleri Başkanlığı, ülkemizin kurucusu, cumhuriyetimizin kurucusu
Mustafa Kemal Atatürk’ün adını cuma hutbelerinde neden anmamaktadır? Bu yönde
bir çalışmanız olacak mıdır? Mursi için gıyabi cenaze namazına karar veren,
Suudi Kralı için yas ilan eden Diyanet İşleri Başkanlığı ülkemizde Diyanetin de
kurucusu olan Mustafa Kemal Atatürk’ün adını neden anmamaktadır? Bu konuda
çalışma yapmanızı rica edeceğim. 
Teşekkür ederim.
BAŞKAN – Şimdi
soruları cevaplamak üzere sözü Komisyona veriyorum. 
Süreniz beş
dakikadır.
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Sayın Başkanım, soruların cevapları
Cumhurbaşkanı Yardımcımız Sayın Fuat Oktay tarafından verilecektir. 
Teşekkür ederim.
CUMHURBAŞKANI
YARDIMCISI FUAT OKTAY – Teşekkür ederim Sayın Başkan.
Sayın Başkan,
değerli üyeler; 3’üncü maddede, genel bütçe kapsamındaki kamu idarelerine
tahsis edilen ödenekler ile genel bütçenin gelir tahmini arasındaki farkın net
borçlanmayla karşılanacağına dair hüküm yer almakta. Biz, tabii, bütçemizde
sunduğumuz çerçevede de şunu görüyoruz ki gerek 2020 gerekse önceki yıllarda
Maastricht Kriterlerine göre üye ülkelerin kamu borç stokları… Bu açıdan
Türkiye 2004 yılından itibaren bu kriterleri karşılamakta, 2020 yılında da bu
oranın yüzde 33,2 olması beklenmekte. Yine, bu konuda da Maastricht
Kriterlerinin oldukça altında olduğumuzu ben bu vesileyle bir kez daha ifade
etmek istiyorum. 
Bir şey daha
ifade etmek istiyorum: 2020 yılıyla alakalı yine, mali disiplinden önceden
vazgeçmediğimiz gibi 2020’de de vazgeçmeyeceğimizi bir kez daha ifade etmek
istiyorum. Yine, Maastricht Kriterlerine baktığımızda, yüzde 3 olarak kabul
edilen bütçe açığının 2005 yılından itibaren, küresel krizin olduğu 2009 ve
2010 yılları dışında diğer yılların tamamında söz konusu kriterin
karşılandığını ve karşılanmaya da devam edileceğini ben bu vesileyle ifade
etmek istiyorum. 
Biz, tabii,
soruların gelir ve gider arasındaki açık çerçevesinde olacağını düşünerek biraz
orada da hazırlık yapmıştık ama yine genel amaçlı olduğu için ben müsaadenizle
genel amaçlı sorulara cevap vermeye devam etmek istiyorum. 
Yine, ilk
hatibimizin Suriye’de Fırat Kalkanı, Zeytin Dalı, Barış Pınarı bölgesinde
hastane yapılması, okul yapılması ve benzeri şeylerin işgal ve ilhakla ilgili
olduğuyla alakalı bir yorumu vardı. Bu, arkadaşlarımızın -kusura bakmasınlar
ama- insani faaliyetlerden ne kadar uzak olduklarının da bir göstergesidir.
Türkiye bu tür faaliyetleri sadece o bölgede değil, dünyanın her yerinde
yapmaktadır. Somali’den tutun da Irak’tan tutun da Balkanlara kadar birçok
yerde bu tür faaliyetlerimizi görürsünüz. 
MURAT ÇEPNİ
(İzmir) – FETÖ yapıyordu, FETÖ. 
YASİN ÖZTÜRK
(Denizli) – Keşke Doğu Türkistan’da da yapabilseniz. 
MURAT ÇEPNİ
(İzmir) – Önceden FETÖ yapıyordu, şimdi hangi cemaat yapıyor? 
CUMHURBAŞKANI
YARDIMCISI FUAT OKTAY – Türkiye'nin, hiçbir ülkenin toprağında gözü yoktur.
Önceden de ifade ettiğimiz gibi, şu anda da 4 milyon Suriyeli mülteciye,
sığınmacıya hizmet vermektedir. Türkiye’de kendi kamu hastanelerimizde
verdiğimiz sağlık hizmetlerimize baktığımızda yani gerek ameliyat sayısı gerek
yatan hasta sayısı ve poliklinik sayısına baktığımızda rakamlar oldukça yüksek.
Dolayısıyla, biz bu hizmetleri doğrudan yereldeki halkın ayağına götürmeye
çalışıyoruz. İnsani hizmetlerdir bunlar, onun dışında başka bir amaç
taşımamaktadır. 
Suriye Millî
Ordusu çete değildir; Türk Silahlı Kuvvetleriyle ortak operasyona müdahil olan
Suriyelilerdir, Araplardır, Türkmenlerdir, Kürtlerdir. 
Anadolu Ajansı
ve TRT’ye gelince; bunlar bir suç örgütü değil, bu milletin göz bebeği
kuruluşlardır; iktidarın değil, milletin kuruluşlarıdır. 
Yine şahsımla
ilgili bir soru vardı, onu önceden cevapladığımı zannediyorum ama bir kez daha
cevaplamış olayım: Atanmış Cumhurbaşkanı Yardımcısı olarak Cumhurbaşkanına
vekâlet edilmesi ve Meclis Başkanının yerine gibi… Böyle bir şey söz konusu
değil. Yeni sistemle, Cumhurbaşkanlığı hükûmet sistemiyle -defalarca ifade
ettik- Meclisin onayladığı, milletin onayladığı yeni sistemle düşünürseniz
kuvvetler ayrılığını, erkler ayrılığını… 
(Mikrofon
otomatik cihaz tarafından kapatıldı) 
İLHAMİ ÖZCAN
AYGUN (Tekirdağ) – Hiçbir soruya cevap vermediniz Sayın Oktay! 
BAŞKAN – 3’üncü
madde üzerinde görüşmeler tamamlanmıştır. 
3’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
ÖZGÜR ÖZEL
(Manisa) – Sayın Başkanım, Sayın Kaboğlu vardı. 
BAŞKAN – Evet,
Sayın Kaboğlu…
İBRAHİM ÖZDEN
KABOĞLU (İstanbul) – Sayın Oktay “hükûmet” kavramı yasama önünde sorumlu olan
ve yürütme erkini elinde tutan organ olarak Bakanlar Kuruluyla örtüşür “kabine”
ise genel siyaseti belirleme sorumluluğunu başbakanla paylaşan ve tam bir dayanışma
içerisinde olan ekibi ifade eder. Anayasa madde 104’e göre, yürütme yetkisi tek
başına Cumhurbaşkanına aittir yani bizde ne kabine var ne de hükûmet, tam
tamına bir monokrasi söz konusu. Ülkenin genel siyaseti de politika kurulları
tarafından belirleniyor. Buna karşılık, bakanlar ise siyasal makamdan çok görev
ve icra makamlarıdır. Ne var ki burada bakanlar daha çok siyasal konuşmalar
yapmışlardır, Anayasa yerine kişiye yollama yapmışlardır, kişi-parti-devlet
bütünleşmesini âdeta burada somutlaştırmışlardır. 
Şu çelişkiyi
nasıl açıklıyorsunuz Sayın Oktay, Cumhurbaşkanı Yardımcısı olarak…
(Mikrofon
otomatik cihaz tarafından kapatıldı) 
BAŞKAN –
Buyurun, Sayın Oktay…
İBRAHİM ÖZDEN
KABOĞLU (İstanbul) – Tamamlayamadım Sayın Başkan.
BAŞKAN –
Anlaşıldı ama. Yani lafın çoğu...
Kısa bir
değerlendirme yapalım Sayın Cumhurbaşkanı Yardımcısı.
CUMHURBAŞKANI
YARDIMCISI FUAT OKTAY – Değerlendirmemizi, önceden de yaptığımız
değerlendirmeyi yine tekrarlamak istiyorum. Yeni hükûmet sistemi çerçevesinde
düşündüğünüzde, milletin verdiği onay çerçevesinde düşündüğünüzde, milletle
barışık olduğunuzda bir sorununuz kalmayacaktır. Cumhurbaşkanı vardır ve
Cumhurbaşkanının millete verdiği yetkiyle Cumhurbaşkanı, Kabinesini ve
Cumhurbaşkanı Yardımcısı da dâhil bakanlarını belirlemiştir; bu yetkiyi millet
ve Meclis kendisine vermiştir. Dolayısıyla hem Cumhurbaşkanı Yardımcısı hem de
bakanlar şu sıralardaki sizlerin de sahip olduğunuz hakların yine bir çoğuna
sahiplerdir. Bunun içerisinde, siyasi kişilik olarak da fikirlerini beyan etme,
herhangi bir siyasi partiye üye olma hakkına da sahiplerdir. Yani bakanlar -ve
Cumhurbaşkanı Yardımcısı dâhil- bir siyasi partinin üyesi, kurucusu, yöneticisi
olabilir. Hâliyle de siyasi açıklama yapar, siyasi iradesini kullanır. Önceden
de yine açıklamıştık; siyaset, devletin etkinliklerini amaç, yöntem ve içerik
olarak düzenleme ve gerçekleştirme esaslarını belirlemektir ve Cumhurbaşkanı
Yardımcısı ve Bakanlar da bunların belirlenmesine en üst düzeyde katkı
sağlamaktadır. Üst düzey katkı sağlanan bir hususta da açıklama yapmak işin
tabiatı gereğidir.
BAŞKAN –
Teşekkür ederim.
Şimdi 4’üncü
maddeyi okutuyorum:
İKİNCİ BÖLÜM
Bütçe Düzenine ve Uygulamasına İlişkin Hükümler
Bağlı cetveller
MADDE 4- (1)
Bu Kanuna bağlı cetveller aşağıda gösterilmiştir:
a) 1 inci madde ile verilen ödeneklerin dağılımı (A)
b) Merkezi yönetim kapsamındaki kamu idareleri tarafından ilgili
mevzuata göre tahsiline devam olunacak gelirler (B)
c) Merkezi yönetim kapsamındaki kamu idarelerinin gelirlerine dayanak
teşkil eden temel hükümler (C)
ç) Bazı ödeneklerin kullanımına ve harcamalara ilişkin esaslar (E)
d) 5018 sayılı Kanuna ekli (II) ve (III) sayılı cetvellerde yer alan
idare ve kurumların nakit imkânları ile bu imkânlardan harcanması öngörülen
tutarlar (F)
e) 10/2/1954 tarihli ve 6245 sayılı Harcırah Kanunu hükümleri uyarınca
verilecek gündelik ve tazminat tutarları (H)
f) Çeşitli kanun ve kararnamelere göre bütçe kanununda gösterilmesi
gereken parasal sınırlar (İ)
g) Ek ders, konferans ve fazla çalışma ücretleri ile diğer ücret
ödemelerinin tutarları (K)
ğ) 11/8/1982 tarihli ve 2698 sayılı Millî Eğitim Bakanlığı Okul
Pansiyonları Kanununun 3 üncü maddesi gereğince Millî Eğitim Bakanlığı
tarafından yönetilen okul pansiyonlarının öğrencilerinden alınacak pansiyon
ücretleri (M)
h) 7/6/1939 tarihli ve 3634 sayılı Milli Müdafaa Mükellefiyeti Kanunu
uyarınca millî müdafaa mükellefiyeti yoluyla alınacak hayvanların alım
değerleri (O)
ı) 3634 sayılı Kanun uyarınca milli müdafaa mükellefiyeti yoluyla
alınacak motorlu taşıtların ortalama alım değerleri ile günlük kira bedelleri
(P)
i) 5018 sayılı Kanuna ekli (I), (II) ve (III) sayılı cetvellerde yer
alan kamu idarelerinin yıl içinde edinebilecekleri taşıtların cinsi, adedi,
hangi hizmette kullanılacağı ve kaynağı ile 5/1/1961 tarihli ve 237 sayılı
Taşıt Kanununa tabi kurumların yıl içinde satın alacakları taşıtların azami
satın alma bedelleri (T)
j) Kanunlar ve kararnamelerle bağlanmış vatani hizmet aylıkları (V)
BAŞKAN – Özgür
Bey, söz talebiniz mi var?
ÖZGÜR ÖZEL
(Manisa) – Evet.
BAŞKAN –
Buyurun.
V.- AÇIKLAMALAR (Devam)
45.- Manisa Milletvekili Özgür Özel’in, meri ve yürürlükte olan bazı
metinlerin meşru olmadığına ilişkin açıklaması
ÖZGÜR ÖZEL
(Manisa) – Çok kısaca benim de Sayın Cumhurbaşkanı Yardımcısı gibi bir meseleyi
not etmem gerekiyor tekraren de olsa. 
Bazı metinler
meridir, yürürlüktedir ama meşru değildir. Birçok dünya ülkesinde yasak olduğu
hâlde olağanüstü hâlde yapılan bir referandum, öncesinde, sırasında ve
sonrasında yaşanan dünya kadar hukuksuzluk, adaletsizlik ve eşitsizlikten
dolayı çok küçük farkla geçmiş olan bir halk oylamasında, o gün sonucu tam
tahmin eden bir şirket, dün bütün Türkiye’ye duyurdu ki, o gün “evet”
diyenlerin yüzde 25’i bugün bu kararlarından pişmanlar ve partili Cumhurbaşkanı
maddesi gitse, partisiz Cumhurbaşkanı kararı olur. Sayın Oktay gibi ben de bunu
ortaya koymak istedim. 
Bazı metinler
meridir bugünkü Anayasa gibi ama meşru değildir. Meşruiyet tartışması,
yapılacak yeni bir referanduma kadar peşinizi bırakmayacaktır. 
Teşekkür
ediyorum. 
BAŞKAN – Peki.
Sayın Özlem
Hanım, buyurun. 
46.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM ZENGİN
(Tokat) – Sayın Başkan, Sayın Özel bunların hepsini söylemişti zaten, daha
evvel çok net bir şekilde söyledi. 
ÖZGÜR ÖZEL
(Manisa) – Sayın Oktay da söylemişti aynısını.
ÖZLEM ZENGİN
(Tokat) – Ama siz sorduğunuz için cevap vermek durumunda kalıyor.
ÖZGÜR ÖZEL
(Manisa) – O da “Bir daha söyleyeyim.” dedi. 
ÖZLEM ZENGİN
(Tokat) – Yani sizin anlama zorluğunuz olabilir ama bizim yok yani,
söylemiştiniz, bir kez daha…
ÖZGÜR ÖZEL
(Manisa) – Ben bunu desem “Gücendim.” dersiniz.
ÖZLEM ZENGİN
(Tokat) – Hayır ama niye söylüyorsunuz?
ÖZGÜR ÖZEL
(Manisa) – Ben bunu desem odaya gidersiniz, gelirsiniz, kızarsınız.
ÖZLEM ZENGİN
(Tokat) – Hiç alakası yok, hiç öyle şeyler yapmıyoruz.
ÖZGÜR ÖZEL
(Manisa) – Ben böyle bir saygısızlık yapmıyorum size.
BAŞKAN – Buyurun
Özlem Hanım. 
ÖZLEM ZENGİN
(Tokat) – Ama lütfen yani… Gecenin bu saatinde aynı şeyleri bir daha, bir daha
niye söylüyorsunuz?
ÖZGÜR ÖZEL
(Manisa) – Ben bunu desem gücenirsiniz yani.
ÖZLEM ZENGİN
(Tokat) – Sonra Anayasa’ya, hukuka aykırı cümleler kullanıyorsunuz, diyorsunuz
ki: “Olağanüstü hâlde seçim yapmak yasak, referandum yasak.” Nerede yasak
yazıyor?
ÖZGÜR ÖZEL
(Manisa) – Dünyanın 7 ülkesinde yasak.
ÖZLEM ZENGİN
(Tokat) – Hayır efendim. Dünyada kaç tane ülke var? Yüzlerce ülke var.
Türkiye’deki seçimlerimizi hatırlatmak istiyorum. 
ÖZGÜR ÖZEL
(Manisa) – Meksika… Demin örnek verdiğiniz Meksika’dan başlayarak…
ÖZLEM ZENGİN
(Tokat) – Biz kendi Türkiye Cumhuriyeti Anayasamıza göre seçim yapıyoruz.
Hukuka uygun bir seçimdir, referandumdan geçmiştir. Hepsi bu kadar. 
Teşekkür ederim.

ÖZGÜR ÖZEL
(Manisa) – Meridir, meşru değildir. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN – Madde
üzerinde ilk söz, İYİ PARTİ Grubu adına Denizli Milletvekili Yasin Öztürk’te.
Buyurun Sayın
Öztürk. (İYİ PARTİ sıralarından alkışlar)
İYİ PARTİ GRUBU
ADINA YASİN ÖZTÜRK (Denizli) – Sayın Başkan, değerli milletvekilleri; tek adam
ve liyakat değil de sadakat üzerinden tam bağımlılık üzerine kurulan yeni
sistemin hazırladığı “Yoksulluk, işsizlik, borç, israf, faiz sarmalıyla size
yokluk ve sabır vadediyorum.” konu başlıklı gelir bütçesinin 4’üncü maddesi
üzerine İYİ PARTİ Grubu adına söz almış bulunmaktayım. Gazi Meclisi ve “Daha ne
kadar kemer sıkmak zorunda kalacağız?” diye merakla gecenin bu saatinde
ekranları başında bizleri izleyen vatandaşlarımızı saygıyla selamlıyorum. 
2020 yılına
138,9 milyar lira bütçe açığı planlayarak giriyoruz. Hükûmetin vadettiği tek
şey borç olunca, iş vatandaşa kalıyor. Allah milletimize ödeme kolaylığı
versin. Bütçede faiz giderleri bir önceki bütçede 74 milyar iken 2020 Yeni
Ekonomi Programı’na göre, iyimser tahminlerle 138,9 milyar lira hedeflenmiş.
Hedef gerçekleşse bile faiz bir önceki bütçeye nazaran yaklaşık 2 kat artmış ve
yüzde 87,7 olmuştur.
Dikkatimi çeken
ilk husus ise faiz gideri ile bütçe açığı aynı miktarda yani bir bakışta faiz
giderimiz olmasa bütçemiz tam, bütçe açık vermeyecek. Tekraren söylüyorum:
Bütçe açığı hedefi 138,9 milyar lira, faiz giderimiz 138,9 milyar lira. Allah
milletimize ödeme kolaylığı versin. 
2020 yılına
giderken millî gelirde küme düştük, son beş yılda kişi başı millî gelirimiz
12.112 dolardan 8.811 dolara gerilemiştir TÜİK verilerine göre. 12.112 dolardan
8.811 doları çıkarın, kişi başı fakirleşme rakamımız yıllık 3.201 dolar;
bugünkü kurla, 5,88’le çarpın, yılda 18.820 lira yapar; bölün 12’ye, 1.570 TL
yani beş yıl öncesine göre, kişi başı her ay 1.570 lira daha az kazanıyoruz.
Yani her vatandaşımız aylık 1.570 lira yoksullaştı. 
Bir de meşhur
TÜİK verileri var. TÜİK Başkanı, maşallah, Polyanna gibi hep iyimser, hep
iyimser. Sokağa çıktığımızda bütün etiketler “Biz uçtuk.” diyor, almış başını
gitmiş; TÜİK “Olur mu, ne uçması? Damping var, damping.” diyor. 
Ekonomist
çevreler finansal sıkıntıda olma durumunu “Çamaşır makinesi, televizyon,
telefon, otomobil sahipliği; beklenmedik harcamaları ödeme; evden uzakta bir
haftalık tatil, kira, konut kredisi, borç ödemeleri; iki günde bir et, balık,
tavuk içeren bir yemek yeme ve evin ısınma ihtiyacının ekonomik olarak
karşılanmaması.” şeklinde tanımlanmaktadır. Bu maddelerin 9’undan en az 4’ünü
karşılayamayanlar ciddi maddi yoksunluk içinde sayılıyorlar. TÜİK’e kalsa bu
maddi yoksunluk oranı 2017’de yüzde 28,7 iken 2018 yılında yüzde 26,5’a düşmüş.
Bir haftalık tatili boş verin, sadece bir gün tatile gitmek; iki günde bir et
yemeyi boş verin, kokusunu duymak bile vatandaş için hayal iken sadece 2019’un
ilk dokuz ayında elektrik faturasını ödeyemeyen vatandaş sayısı 3,5 milyon.
Doğal gazına işlem yapılan sayaç sayısı 710 bin -ki bu veriler henüz doğal gaz
kullanımına başlanmamış aylara ait veriler- 710 bin hane kış aylarına doğal gaz
sayacında icrayla girdi. Beyler, siz hangi yoksunluk oranından, hangi enflasyon
düşmesinden bahsediyorsunuz?
Gelelim
vergilere: Vergi kimlerden alınır? Anayasa’mıza göre vergi bir yükümlülüktür
ancak vatandaşa yüklenen vergi görevi için kanun yapıcı insaflı bir tavır
sergilemiş ve demiş ki “Kazancı nispetinde vergi alınır.” İktidar ne yapıyor?
En fazla vergiyi en az kazanandan alıyor. Kimden? Ücretli kesimden. Önce, daha
maaşını eline almadan gelir vergisini kesmeye çalışıyor, maaşını eline alınca
da tükettiği her mal ve hizmetten ÖTV, KDV ve bilumum vergi alınıyor.
Pırlantayı temel bir ihtiyaç görüp vergisini sıfırlayanlar, geçim hesabını
simit üzerinden yapanlar 3 çocuk tavsiyesinde bulunup bebek bezinden, bebek mamasından
yüzde 18 KDV alıyor. Bir de simit demişken, borcunu üç ay ödeyemeyen çiftçinin
traktörüne, besicinin ineğine icra gönderen Ziraat Bankası sarayın avukatını
-herhâlde adında “saray” var diye- kurtarmak için simitçi oluyor. 
2006 yılında
vergi tahsilinden vazgeçilen vergi tutarı, toplam vergi gelirlerinin yüzde 6’sı
iken 2018 yılında bu oran yüzde 24’lere yükselmiştir. Böylece, on iki yılda
yasalarla vergi ödemekten kurtulup zenginleşen imtiyazlı bir grup
yaratılmıştır. Vatandaş Mehmet’ten, vatandaş Cengiz’den vergi al, vatandaşın
anasını anan Mehmet Cengiz’in vergi borcunu affet! Vatandaş devleti baba görür
ama ne yazık ki devletimizin başı kimine öz, kimine üvey baba olmuş. Toplanan
paralarda tüyü bitmemiş yetimin hakkı var. Bu toplanan paralarla bütçe oluşur
ve harcanır. 
Değerli
milletvekilleri, el kesesinden harcamak kolaydır, devlet kesesinden yemek de
demek ki daha kolay.
Kıymetli
milletvekilleri, ben zaman zaman AK PARTİ iktidarına mensup kişilerin sözlerine
çok dikkat ediyorum, mesela Bülent Arınç. “İsraf konusu, bir partinin binasına
sığacak kadar küçük bir şey değildir, herkesi ilgilendiren bir konudur. İsrafın
önünü alsak sizden vergi almamıza gerek kalmaz ama israf konusunda karnemiz
kırıktır.” diyor 2015’te. Yine bir konferansta israf konusunu özellikle
vurgulayan biri daha var ama burada söyleyenin adını versem hemen sataşırsınız,
en iyisi “çantasına binlerce dolar para veren bir hanımefendi” diyelim, diyor
ki: ”Müslümanlar olarak israf meselesini şahsi tüketimlerin ötesinde
görebilmemiz gerekir. Biz sadece kendi çeşmemizden, ampulümüzden, soframızdan
değil, yeryüzünde halife olmanın sorumluluğunu taşımaktan mesulüz. İsraf
gündelik pratiğimiz olmuşsa sahabe efendilerimizi tanımıyoruz demektir,
çocuklarımıza kanaat etmeyi öğretememişiz demektir.” Güzel bir konuşma, bu
konuşmanın altına da imzamı atıyorum ama bu konuşmayı yapan kıymetli
hanımefendiye de soruyorum: Eşiniz beyefendiye “Ya, sen ne yapıyorsun? Tasarruf
etmek lazım.” demeniz beklenmez mi? Şimdi bu sözleri biz söylesek karşı çıkardınız
ama birisini ağabeyiniz, birisini yengeniz hanımefendi söylemiş. Katıldıkları
toplantılarda konuşmalarından da bahsettim. Siz, ne dendiğine değil, kimin
dediğine bakıyorsunuz; sizden birisi söyleyince makul görüp alkışlıyorsunuz,
muhalefet söyleyince yaygarayı koparıyorsunuz. Bakın, bu sözlerin sahibi ben
değilim, arkasında durup alkışlamanızı beklerdim. Kutsal kitabımız Kur’an-ı
Kerim’in Araf suresinin 31’inci ayetikerimesi der ki: “Yiyin, için fakat israf
etmeyin çünkü Allah israf edenleri sevmez.” Her neyse, bu, Allah ile sizin
aranızda. 
Değerli
milletvekilleri, biz yine tekrar vatandaşımıza dönelim. Bir vatandaşımız var,
aylık 2.500 TL maaş alıyor, yıllık geliri 30 bin lira yapar. Bu vatandaşımız
yılın bütününde 40 bin lira harcıyor ve her yıl 10 bin lira açık veriyor. Önce,
anadan babadan kalan ne varsa –ki herkes bu kadar şanslı değil- onu satmaya
başlıyor, tıpkı sizin ülkeyi, ülkenin doksan yıllık kazanımlarını sattığınız
gibi. Bu yetmiyor, bankalardan kredi almaya başlıyor, banka, kredisi için ipotek
istiyor, kefil istiyor, kendini güvence altına almak istiyor, tıpkı sizin
dışarıdan borç aldığınız gibi. Belirli bir süre sonra bu da yetmiyor, vatandaş
anasının babasının malını tüketiyor, bankadan kredi çekiyor ama ödeyemiyor
“Aman kapıma icra gelmesin; konuya komşuya rezil olmayayım." diye, bu
sefer, faizinin yüksek olduğunu bile bile tefeciden borç alıyor, tıpkı sizin
İngiltere’deki tefecilerden dünya ortalamasının çok üzerinde borç para
aldığınız gibi. Vatandaş da olsanız, devlet de olsanız borcun bedeli sadece
para değildir. “Borç bini aşınca baklava börek yenir.” gibi özlü sözlerimiz
olsa da tefecilere borçlanınca baklava börek yenmez. Parasal bedelini bırakın,
eliniz kolunuz bağlanır, tefecilerin her türlü artistliğine de göz yummak
zorunda kalırsınız ki ülkemizin düştüğü durum ne yazık ki budur.
Değerli
milletvekilleri, bir de hem tefecilere borçlanıp hem de “Dünya 5’ten büyüktür.”
güzellemesi üzerine birkaç söz söylemek istiyorum. Ben “güzelleme” diyorum ama
geçen hafta burada AK PARTİ’sine mensup bir milletvekili bunu manifesto ilan
etti. Türk Dil Kurumu sözlüğüne göre manifesto: “Toplumsal bir hareketin
siyasal inanç ve amaçlarının açık ifadesidir.” diye tanımlanıyor. Bunu söyleyen
kişinin inandırıcılığı olacak; önce, söylediğinin arkasında duracak. Bunu
söyleyen kişi yaptıklarıyla, uygulamalarıyla, söylediği sözlerin arkasında
duracak ve ömrünün sonuna kadar bu söylediklerinin arkasında duracak ki
manifesto olsun. Bir düşüncenin manifesto olması kararını hem tarih verir hem
de söyleyen kişinin duruşu. Duruşu bozulunca, bu büyük laf sulanır.
“Dünya 5’ten
büyüktür.” diyorsunuz. Kim bu 5’ler? Amerika, Rusya, İngiltere, Çin, Fransa.
İçeride, “Dünya 5’ten büyüktür.” ama Twitter üzerinden tehdit yediğimiz,
damatlar diplomasisi yürütülen Amerika’ya gidene kadar “Ey Trump, ver papazı,
al papazı!” gidince; verdik papazı, aldık gazı.
Parası verilen
F-35’lerin akıbeti hâlâ belirsiz. Ne oldu? 1’i eksildi. Neymiş? Dünya 4’ten
büyükmüş. Rusya’dan aldığımız S-400’leri Suriye’ye karşı kullanabileceğimizi
sanıyorsunuz? 1’i daha eksildi. Neymiş? Dünya 3’ten büyükmüş. 
(Mikrofon
otomatik cihaz tarafından kapatıldı)
BAŞKAN –
Buyurun, toparlayın, 3’ten aşağıya inin bakalım. 
YASİN ÖZTÜRK
(Devamla) - Majestelerinin ülkesi İngiltere’yle ilişkimiz, ülkenin altınlarını
ipotek edip en yüksek faizle borçlanmak üzerine. Neymiş? Dünya 2’den de
büyükmüş. Kaldı mı 2? Çin’le olan ilişkilerimiz konusunda ne diyeyim. Doğu
Türkistan’daki soydaşlarımıza uyguladıkları işkenceler ortada. Sesiniz çıkıyor
mu? Çıkmıyor. Kaldı mı 1. Neymiş? Dünya 1’den büyükmüş. Elimizde kaldı bir
Fransa. Şimdilik sadece Macron’a atarlanır hâle geldik, bakalım Fransa’ya ne
zaman taviz vermeye başlayacaksınız. Manifestonuz çöktü. Evet, dünya 5’ten
büyüktür ama sizin dünyanız değilmiş demek ki. Siz “Dünya 5’ten büyüktür.”
dedikçe dilinizin ucuyla söylüyorsunuz, biz “Türkiye de 1’den büyüktür.”
dediğimizde de alınıyorsunuz. Millet yetki verdi diye milletin tepesine
binmeyin. Tek adam olmaya çalışmayın. Unutmayın, teklik Allah’a mahsustur,
Allah'a ortak koşmayın, maazallah, şirke girersiniz. 
Genel Kurulu
saygıyla selamlıyorum. (İYİ PARTİ sıralarından alkışlar)
BAŞKAN –
Milliyetçi Hareket Partisi Grubu adına Afyonkarahisar Milletvekili Mehmet
Taytak. 
Buyurun Sayın
Taytak. (MHP sıralarından alkışlar)
MHP GRUBU ADINA
MEHMET TAYTAK (Afyonkarahisar) - Sayın Başkan, değerli milletvekilleri; 2020
Yılı Merkezi Yönetim Bütçe Kanun Teklifi’nin 4’üncü maddesine bağlı cetveller
üzerine Milliyetçi Hareket Partisi adına söz almış bulunmaktayım. Gazi Meclisi
ve yüce Türk milletini saygıyla selamlıyorum. 
Değerli
milletvekilleri, 4’üncü maddeye bağlı cetveller, teşvikler, tarım destekleri,
sanayi teşvikleri, 3600 isteyen öğretmenlerimiz ve polislerimiz,
öğretmenlerimizin ek ders sorunları, vergi kesintileri, taşımalı eğitim ve köy
okullarının sorunları gibi konuları içermektedir. 
Değerli
milletvekilleri, ülkemizin tarım alanı varlığı 22,6 milyon hektardır. Tarımda
çiftçilerimizin en çok şikâyet ettiği konu, girdi fiyatlarındaki artışın üretim
maliyetini yükseltmesidir. Bütçeden ayrılan 22 milyar lirayla tarımsal destek
sağlanması sektöre çok faydalı olacaktır. Ayrıca, Ziraat Bankası borçlarının
yapılandırılmasında faizler yüzde 10’un altına düşürülmelidir. Yine, tarım
kredi kooperatiflerinin ilaç, gübre, tohum ve benzeri tarımsal ürünlerde faiz
oranlarını yüzde 10’un altına çekmesi gerekmektedir. Ziraat, orman, gıda
mühendisleri ve veterinerlerin istihdam sorunları çözülmelidir. Gıda güvenliği,
sağlıklı ve kusursuz üretim amaçlar. Geçen hafta 2 yavrumuzu sağlıksız gıda
ambalajları sebebiyle kaybettik. Yavrularımızın acılı ailelerine sabırlar
diliyorum.
Değerli
milletvekilleri, memleketim Afyonkarahisar’da yaşanan tarımla ilgili sorunlara
değinmek istiyorum. Malumunuz, Afyonkarahisar Şeker Fabrikası özelleştirildi.
Özelleştirildiği günden itibaren sistem bir türlü yerine oturmadı. Şeker
fabrikası pancar alımları stoklama kapasitesinin altında kaldı. Kantarlar
belirlenen zamanda açılmadı, buna bağlı olarak da pancarda fire arttı. Bu durum
çiftçilerimizi mağdur etmiştir.
Haşhaş, diğer
tarım ürünlerine göre üreticisine daha fazla kazanç elde ettiren bir üründür.
Çiftçiler, bu sene haşhaş ekiminde Çiftçi Kayıt Sistemi Belgesi sebebiyle
sorunlar yaşamıştır. Yapılacak değişiklikler çiftçiye bir önceki ekim döneminde
aktarılmalı ve çiftçilerimiz bir sonraki ekim döneminde ne yapacağını
bilmelidir.
Afyonkarahisar
önemli bir tarım bölgesidir. Hayvancılık, süt ürünleri, yumurta, kırmızı ve
beyaz et tedariki, manda sütü ve manda kaymağı üretim alanlarında Türkiye’nin
öncü şehirlerinden bir tanesidir. Afyonkarahisar’ımıza verilecek tarım
desteklerinin, tesis kurulması için gereken teşviklerin bir an evvel hayata
geçirilmesi gerekmektedir.
Değerli
milletvekilleri, ülkemizin huzuru ve düzeni için gece gündüz fedakârca görev
yapan Türk polis teşkilatımız, çocuklarımızın geleceğini emanet ettiğimiz
öğretmenlerimiz ve memurlarımız 3600 ek gösterge beklemektedir.
Öğretmenlerimizin ek ders ücretlerinde düzenlemeler yapılmalı, atanamayan
öğretmenlerimize çözüm bulunmalıdır. Asgari ücret alan vatandaşlarımız ve tüm
meslek gruplarının vergi kesintilerinde iyileştirmeye gidilmelidir.
Değerli
milletvekilleri, ülkemizin huzura, mutluluğa, ekonomik ve toplumsal refaha
erişebilmesi için gündeminden kalkması gereken en önemli konu terördür.
İlk silahlı
eylemini gerçekleştirdiği 15 Ağustos 1984 tarihinden itibaren emperyalizmin
maşası, okyanus ötesinin taşeronu olarak çalışan PKK, haince şehit ettiği
canlarımızın, yaraladığı gazilerimizin, zarar verdiği insanlarımızın dışında
ülkemize bugüne kadar çok ciddi maddi kayıplar yaşatmıştır. PKK terör örgütüyle
mücadele için harcanan para 1 trilyon doların üzerindedir. Teröre harcadığımız
paralarla ülkemizin her yerine yüzlerce yatırım yapar, millî sanayi, tarım
hamleleri ve yerli savunma sanayisi projelerini hayata geçirir, istihdam
sağlar, milletimizin ekonomik ve sosyal refahını çok daha yüksek seviyelere
çıkarabilirdik. 
Ayrıca, FETÖ
gibi tarihin en alçak ve en aşağılık terör örgütlerinden biriyle mücadele
etmekteyiz. 15 Temmuz hain darbe girişiminde milletimizin vergileriyle alınan
ve yine milletimize, Meclisimize, Özel Harekât Dairemize bombalar atan, 251
canımızı şehit eden, devletin bütün kılcal damarlarına sızmakla
görevlendirilmiş bu yapıya milletçe “Dur.” dedik. Cumhur İttifakı’nın ruhuyla
Türk devleti hem PKK hem FETÖ hem de DEAŞ’la aynı anda yurt içinde ve yurt
dışında mücadele etmektedir. 15 Temmuz sonrası devletimizin ortaya koymuş
olduğu millî tavır ve politikalar sayesinde hem masada hem sahada tüm dünya
ülkelerine kim olduğumuzu bir daha hatırlatmış olduk. Türkiye Cumhuriyeti
iradesinin olmadığı hiçbir planın ne Orta Doğu’da ne Doğu Akdeniz’de ne de
Kuzey Afrika’da başarılı olması mümkün değildir. 
Devlet olarak,
İran’dan gelen teröristi karşılayan siyasi partilerle, katil övücülere Nobel
ödülü veren uluslararası Türk ve İslam düşmanlarıyla, Kandil’den emir
alan belediye başkanlarıyla, vatana ihanetle görevli FETÖ’yle, FETÖ’ye kucak
açan Amerika ve Avrupa ülkeleriyle sözde Ermeni soykırımını kabul eden ABD
Senatosuyla, bu Senato kararına karşı tüm Meclis karşı bildiri yayınlarken bu
karara alkış tutan ve bu milletin vergileriyle vekillik yapan HDP’yle,
uluslararası servislere uşaklık eden medya mensuplarıyla yani topyekûn ihanetle
mücadele etmekteyiz. Bizi soykırımla suçlayanlar önce kendi tarihlerine
baksınlar. Unuttukları şudur ki: Bu vatanın bir de milleti vardır. Bu millet
Allah’ın izniyle her türlü güçlüğü yenecek kudret ve kuvvete sahiptir. Bu
milletin tarihi başka milletler, başka ülkeler gibi elli, yüz yıllık değildir,
bin yıldır buradayız ve Cenab-ı Allah’ın izniyle sonsuza kadar bu topraklarda
yaşayacağız. 
Milliyetçi
Hareket Partisi millî beka, millî kimlik, millî varlık, kardeşlik ve iç
barışımızı ilgilendiren tüm konularda ve terörle mücadelede toplumsal huzur
için her zaman Türk milletinin, devletinin ve güvenlik güçlerinin hem yanında
hem destekçisi hem de duacısıdır. Milliyetçi Hareket Partisinin siyaset üslubu
kavga ve karışıklığa değil, kardeşlik ve kucaklaşmaya hizmet etmektir. Sağduyu,
sabır, sakinlik ve akıl, davamızın harcıdır ancak şunu herkes bilmelidir ki
hiçbir kanlı projenin, hiçbir hain planın birlik ve beraberliğimizi bozmasına
asla müsaade etmeyeceğiz. Bilge Türk liderimiz, Genel Başkanımız Devlet Bahçeli
Beyefendi’nin ifade ettiği gibi: “Türkiye kardeşçe yaşanan bir çiçek
bahçesidir. Ayrık otları ekerek çiçekleri kurutmalarına asla müsaade
etmeyeceğiz. Türk milleti bir ve beraberdir.” 
Bu duygu ve
düşüncelerle 2020 bütçesinin devletimize ve milletimize hayırlara vesile
olmasını diliyor, hepinizi sevgi ve saygıyla selamlıyorum. (MHP sıralarından
alkışlar) 
BAŞKAN – Buyurun
Sayın Kurtulan.
V.- AÇIKLAMALAR (Devam)
47.- Mersin Milletvekili Fatma Kurtulan’ın, Afyonkarahisar Milletvekili
Mehmet Taytak’ın 129 sıra sayılı 2020 Yılı Bütçe Kanun Teklifi’nin 4’üncü
maddesi üzerinde MHP Grubu adına yaptığı konuşmasındaki bazı ifadelerine
ilişkin açıklaması
FATMA KURTULAN
(Mersin) – Sayın Başkan, teşekkür ediyorum.
Burada sisteme
giremedim yani burası bozuk, olmuyor, onun için giremiyorum. 
Yani MHP
konuşmacısı topyekûn tüm ihanet çemberini sayarken aslında kendilerini
yerleştirmeleri gereken yere HDP’yi de dâhil ederek bir konuşma yaptı. Buradaki
varlık nedenleri, daha çok, HDP üzerinden kendilerini var etmeye çalışma;
koltuklarını, iktidarlarını, destek verdiği, hatta aslında bu iktidara destek
değil, biraz temel yürütücü gücü olarak… MHP de AKP de her alanda, her an
HDP’ye saldırarak, kriminalize ederek kendi varlıklarını sürdürmeye
çalışıyorlar. Tümünü kendilerine iade ederek size de teşekkür ediyorum.
BAŞKAN – Erkan
Bey, buyurun.
48.- Manisa Milletvekili Erkan Akçay’ın, Mersin Milletvekili Fatma
Kurtulan’ın yaptığı açıklamasındaki bazı ifadelerine ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Tabii, Sayın
Kurtulan’ın “Kendilerini yerleştirmeleri gereken yere HDP’yi yerleştirdi.”
ifadesini kabul etmemiz mümkün değil. Eğer kriminalize olmaktan dolayı
rahatsızlıkları var ise milletin beklentisi belli, kendilerine yönelik
eleştirilerin hangi hususta odaklandığı da belli. 
Değerli
arkadaşlar, Sayın Başkan; bugüne kadar bir tek defa PKK terör örgütünün
saldırılarını, işlediği cinayetleri, katliamları -bir defa olsun-
kınamamışların, bir siyasi davranışın kriminalize olması kaçınılmazdır. Şimdi,
bu bağ kopmadığı sürece bu sıkıntıyı yaşayacaklar; tek problemleri de budur.
Teşekkür ederim.
BAŞKAN – Sayın
Kurtulan, buyurun.
49.- Mersin Milletvekili Fatma Kurtulan’ın, iktidarın ve MHP’nin her
sıkıştığında başvurduğu tek argümanın “terör” olduğuna ve bu ülkenin barışa,
adalete, Kürt sorununun demokratik çözümüne ihtiyacı olduğuna ilişkin açıklaması
FATMA KURTULAN
(Mersin) – Teşekkürler Sayın Başkan.
İktidarın ve
MHP’nin her sıkıştığında başvurdukları tek yöntem, tek argüman, elinizdeki tek
seçenek bu; terör. Her şeyde “terör, terör, terör” diyorsunuz. 
ALİ ŞAHİN
(Gaziantep) – Başka ne diyeceğiz?
FATMA KURTULAN
(Mersin) – Başka ne diyeceksiniz? Bir de “barış” deyin. “Demokrasi” deyin.
“Adalet” deyin. 
METİN YAVUZ
(Aydın) – Lanetleyin terörü, bitsin bu iş. 
FATMA KURTULAN
(Mersin) – Ayağınızın altına aldığınız “Anayasa” deyin. “Yargı bağımsızlığı”
deyin. “İnsanlık” deyin. “Vicdan” deyin. “Adalet” deyin. Çok şey var.
ALİ ŞAHİN
(Gaziantep) – Siz de “PKK terördür.” deyin.
METİN YAVUZ
(Aydın) – PKK’yı lanetleyin, bitsin bu iş. 
FATMA KURTULAN
(Mersin) – Bunlar sizden uzaklaştığı için, doğrudur, haklısınız,
bilemiyorsunuz. Bunların ne demek olduğunu bilemiyorsunuz. Yapılması gereken…
Bir kez daha söylüyoruz, defalarca bunu size söylemeye devam edeceğiz: Bu
ülkenin bir barışa ihtiyacı var, demokrasiye ihtiyacı var, adalete ihtiyacı
var, Kürt sorununun demokratik çözümüne ihtiyacı var. İstediğimiz kadar kaçalım
burada, eninde sonunda bunu sağlamak durumundayız. Bizzat muhatapları var;
geçmişten günümüze bazı süreçleri yürütenleri az önce gördüm, buralarda. Tek
çare demokrasidir, barıştır; bundan daha fazla kaçamazsınız.
Teşekkürler. 
BAŞKAN – Erkan
Bey, buyurun. 
50.- Manisa Milletvekili Erkan Akçay’ın, terörün lanetlenip siyasi bağın
kesilip atılması gerektiğine ilişkin açıklaması
ERKAN AKÇAY
(Manisa) – Şimdi, terör sorununa hiç temas etmeden sanki terör saldırısı yokmuş
gibi davranmak sağlıklı bir yaklaşım değildir. Zaman zaman dinliyoruz kürsüdeki
konuşmacıları “Efendim, terör bir sebep değil sonuçtur.” diye meseleye
girdikten sonra zaten dolaylı da olsa teröre onay veriyorsunuz demektir, terörü
ve terör eylemlerini destekliyorsunuz demektir. (MHP sıralarından alkışlar)
Yani bu bahsettikleri sorunun gerekçesi terör olarak kabul ediliyor. Bugüne
kadar da tutumları hep bu yönde olmuştur bu bakış açısına sahip kişilerin. Yani
sadece partiler bakımından değil, kamuoyunda bilinen birtakım yapılar, odaklar
bu şekilde ifade etmişlerdir. Oysa “ama”sız, “lakin”siz, “fakat”sız terörün
lanetlenmesi gerekiyor ve her türlü fikrin ve siyasi bağın kesilip atılması
gerekiyor. Hatta bazıları diyor: “Efendim, terörle aranıza mesafe koyun.” Ya,
terörle arada mesafe mi olur? Bu sıfırdır. Hiçbir siyasi hareketin, legal
siyaset yapan hiçbir hareketin terörle 5 santim, 10 santim, 50 metre, 100 metre
diye bir mesafesi olamaz, hiçbir mesafesi olamaz; reddetmesi gerekir “ama”sız, “fakat”sız,
“lakin”siz. (MHP sıralarından alkışlar)
BAŞKAN – Peki,
teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
BAŞKAN –
Halkların Demokratik Partisi Grubu adına Ankara Milletvekili Sayın Filiz
Kerestecioğlu Demir, buyurun. (HDP sıralarından alkışlar) 
HDP GRUBU ADINA
FİLİZ KERESTECİOĞLU DEMİR (Ankara) – Sayın Başkan, değerli milletvekilleri;
bugün memleketteki düzen, yoksulluğu ve sömürüyü derinleştirerek büyütüyor.
Enflasyon verileri tüm manipülasyonlara rağmen korkunç seviyelerde. İstihdam
olanakları değil, işsizlik giderek büyüyor. Emek gücünün değeri her gün daha da
düşerken insan onuruna yakışır bir yaşam sürmek artık imkânsız. TÜRK-İŞ, kasım
ayında 4 kişilik bir hanenin açlık sınırının 2.102 lira, yoksulluk sınırının
ise 6.849 liraya çıktığını söylüyor. DİSK Birleşik METAL-İŞ Sendikası raporuna
göre asgari ücretli, kasım ayında eline geçen parayla gıdaya ancak günlük 18
lira ayırabiliyor arkadaşlar, günlük 18 lira. Buna göre, bir asgari ücretlinin
4 kişilik bir hanede 3 öğün için kişi başına ayırabildiği tutar 4,5 lira ve bu
tutar öğün başına 1,5 lira düzeyinde. Sizin çok sevdiğiniz hesapla söylersek
tüm gün bir kişiye ancak 1 simit parası düşebiliyor.
Sefalet sadece
sofrada değil, sağlıksız konutlarda da asgari ücretliyi bulmaya devam ediyor ve
asgari ücretlinin kira için ayırabildiği tutar 410 lira. Seçimden sonra peş
peşe yapılan zamlar sonucunda 4 kişilik bir hanenin elektrik faturası 123
liradan 163 liraya yükseldi ve bütçe görüşmeleri sayesinde öğreniyoruz ki
2019’un ilk dokuz ayında elektrik borcunu ödeyemeyen 3 milyon 365 bin 784 abone
var ve doğal gaz borcunu ödeyemeyen 710.364 abone hakkında işlem yapılmış,
zamlardan sonra bu sayının artacağını da hepimiz biliyoruz. Yanlış
duymuyorsunuz, yurttaşların dörtte 1’i bu kış gününde evin ısınma ihtiyacını bu
memlekette karşılayamıyor. 
Evde eğitim
yaşında bir çocuk mu var? Devlet okuluna gidiyor olsa bile özellikle büyük
şehirlerde ulaşım, kırtasiye giderleri, kurs ücreti derken aylık masraf en iyi
ihtimalle 500 lira. Eğitimde özelleştirmenin sonuçları ise öyle boyutlara
ulaştı ki yurttaşlar gelecek kaygısıyla kredi çekip çocuklarını özel okulda
okutmaya çalışıyor ancak bugün, inşaat ve gayrimenkul sektöründe de iş yapan bir
holdinge ait özel okul zinciri Doğa Koleji ekonomik kriz nedeniyle batma
noktasına geliyor. Bu hem 80 bin öğrenciyi ve ailelerini hem de bu şirkette
çalışan binlerce kişiyi etkiliyor. 
Bu iktidar
yurttaşlara şunu da söylüyor: “Sağlıksız konutlar, sağlıksız koşullara rağmen
sakın ha hasta olmayı aklından geçirme.” Çünkü en basit muayene için bile
asgari olarak 6 lira ödemek zorundasınız. İlacı, ilave tetkikleri ve hakiki bir
sağlık hizmetini ekleyince tek bir sefer için bu tutar 40 liraya çıkıyor. Tablo
buyken sosyal hayat ise tabii ki yok hükmünde. Bir sinema bileti halk gününde
dahi 15 lirayken bir asgari ücretli ne sinemaya ne tatile gidebilir. Bu ülkede
gerçekten milyonlarca insanın hakikati böyle arkadaşlar. Bu hakikati başka
şekilde de ifade edebiliriz. Gelir ve servet eşitsizliği sürekli artarken,
sınıflar arasındaki, zenginler ve yoksullar arasındaki uçurum giderek ve
giderek büyüyor. 
Bakın, popülizm
derdim ya da halkın gözüne girmek gibi ekstra bir gayem yok, hiçbir zaman da
olmadı. Ancak hayatta hakkaniyet diye bir şey varsa bu perspektifle bakarak
şunu ifade etmek isterim: Cumhurbaşkanının maaşı 81.250 lira oluyor, emekli
vekil maaşı ya da ödenek filan bunları saymıyorum, herhangi bir şeye hiçbir
para ödenmediğini. Bizim maaşlarımız ise 23.530 lira arkadaşlar. İşveren
sendikasının işçiler için önerdiği ücret tutarı ise 2.262 lira, o da ancak
devlet katkısı 100 liradan 200 liraya çıkarsa 2.262 lirayı öneriyor. Tekrar
hatırlatıyorum: Bir hanenin açlık sınırının 2.102 lira, yoksulluk sınırının
6.849 lira olduğu bir ülkede yaşıyoruz biz. Burada hangi mantıkla, hangi
hakkaniyetle gerçekten bu rakamları dile getirebiliyor ve bir de asgari ücreti,
işçi ve memur zamlarını konuşurken 10 liranın, 100 liranın pazarlığını
yapabiliyorsunuz? Ben nasıl yapabildiğinizi söyleyeyim; zenginler ile yoksullar
arasındaki ilişki, bir görmeme ilişkisidir arkadaşlar, orada gözler kapanır. Bu
yüzden, zenginler ve imtiyazlılar tarafından yapılan bu bütçe, dertleri,
sorunları görmediği gibi mevcut eşitsizlikleri ve adaletsizlikleri de asla
görmüyor. 
Yoksulluk ve
eşitsizlik yalnızca soyut bir kavram değil, yapısal ve köklü bir sorun. Fakat
burada sınıfsal olduğu kadar cinsiyet ilişkilerine dair bir uçurumdan,
eşitsizlikten de söz ediyoruz aynı zamanda. Örneğin, sosyal yardımlara başvuranların
yüzde 80’i kadın. Bunun nedeni, kadınların yoksulluğu daha kolay itiraf
edebilmesi yani erkeğe göre daha az gurur yapması değil, hayatı sürdürebilmenin
yükü nasıl kadınların omuzlarındaysa, yoksullukla baş edebilme sorumluluğu da
aynı şekilde kadınların omuzunda. Üstelik aile ve evlilikler içinde kadınlar
hâlâ ekonomik ve sosyal açıdan erkeklere yani kocaya, babaya, ağabeye bağımlı
yaşıyorlar. Erkeğin verdiği azıcık bir parayla geçinmek zorunda kalıyorlar ve
bu sadece yoksul ailelerde olmuyor, orta hâlli ya da daha iyi seviyede geliri
olan bir adamla evli pek çok kadın da çok benzer deneyimler yaşayabiliyor. Yani
aile, daha doğrusu erkek iyi hâlli olsa bile kadın yoksul olabiliyor ve bunun
adı “yoksulluk” olduğu kadar “ekonomik şiddet”tir de aynı zamanda. Yani
kadınlar, yoksulun da yoksulu durumundalar. 
Ama evet, bu
arada, ülkemizde hiç yoksul olmayanlar da var. Mesela bugünün haberi: “Aile,
Çalışma ve Sosyal Hizmetler Bakanlığının düzenlediği ve 50 kişinin katıldığı
Genç Müslüman Kadınlar İçin Liderlik Programı’na toplam 1 milyon 163 bin lira
harcandı. Programa Emine Erdoğan ile kızları Esra Albayrak ve Sümeyye Erdoğan
Bayraktar da katıldı.”
Şimdi bir de
yeni bir kavram var “himayesinde” deniyor “onların himayesinde.” Kimi himaye
ediyorsunuz arkadaşlar? Niye onların himayesinde olsun? Kimin parasıyla, neyi
himaye ediyorsunuz gerçekten ve niye bu insanlar her yerdeler? Yani, gerçekten,
bu kadar siyasetin içerisine, iktidarın içerisine, daha doğrusu erkin, gücün
içerisine kendi akrabalarınızı yerleştirmek ve onlarla yedi mahalle dolaşmak
biraz ayıp olmuyor mu? Mesela bunun Esma Esad’ın yaptığı davetlerden ne farkı
var? Ya da baktığınız zaman Kore’de Kim Song, Kim Jong ailesi, işte, ne
bileyim, zamanında ayların bile adını değiştirip ocak ayına “Türkmenbaşı” nisan
ayına annesinin adını veren Niyazov gibi ya da eşini Cumhurbaşkanı yardımcısı
yapan Aliyev gibi, dünya bunlarla dolu ve insanlar gerçekten, himaye değil,
hakkını, emeğinin karşılığını istiyorlar; asıl hak olan bu, kimsenin
himayesinde olmak istemiyorlar ve bu kadarcık paraları bunlara harcıyorsunuz
ama bunun dışında, sadece para harcamak değil, evet, diyebilirsiniz ki:
“Uluslararası toplantıdır, şöyledir böyledir.” janjanı vardır, jargonu vardır,
bilmiyorum artık ne dersiniz ama bunların dışında, toplantının adı “Genç
Müslüman Kadınlar İçin Liderlik Programı” aynı programı Müslüman olmayan
kadınlar için de yapacak mısınız mesela? Yani Hristiyan kadınlar için yapacak
mısınız, başka kadınlar için yapacak mısınız? Yani böyle bir şey gerçekten kabul
edilebilir değil. Eşitlikçi, sosyal adaletin sağlandığı, hakkaniyetli bir
ülkede yaşamak istiyorsak eğer mevcut sistemi ters yüz etmek zorundayız. 
(Mikrofon
otomatik cihaz tarafından kapatıldı) 
BAŞKAN –
Buyurun, toparlayın. 
FİLİZ
KERESTECİOĞLU DEMİR (Devamla) – Dolaylı vergiler yoluyla verginin çoğunu alt
sınıflardan toplayan, zengini daha zengin, yoksulu daha yoksul hâle getiren bu
adaletsiz sistemi baş aşağı çevirmeliyiz ve bugün ihtiyacımız olan şey
eşitsizlikleri kalıcılaştıran, normalleştiren bu düzene hakkaniyet duygusunu
temel alan devrimci bir müdahaledir. 
Son cümle olarak
da şunu söylemek istiyorum: Sınıfsal karakteri olmayan bir savaş da yoktur
arkadaşlar.
Saygılar
sunarım. (HDP sıralarından alkışlar) 
BAŞKAN – Özlem
Hanım, buyurun.
V.- AÇIKLAMALAR (Devam)
51.- Tokat Milletvekili Özlem Zengin’in, Ankara Milletvekili Filiz
Kerestecioğlu Demir’in 129 sıra sayılı 2020 Yılı Bütçe Kanun Teklifi’nin 4’üncü
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
ÖZLEM ZENGİN
(Tokat) – Sayın Başkanım, Sayın Kerestecioğlu’nun bahsettiği 50 Müslüman genç
kızın, farklı coğrafyalardan, Müslüman ülkelerden gelen 50 kızımızın davetli
olduğu programa ben de bizzat katıldım, konuşmacılardan bir tanesiydim. Doğrusu
çok da büyük mutluluk duydum. Çünkü Amerika’dan, Güney Amerika’dan,
Afganistan’dan, dünyanın pek çok farklı yerinden gelen genç Müslüman kızlar -ve
ilk defa da yapılmıyor bu program- bu program içerisinde gelen bu gençler,
birbirleriyle tanışıyorlar, kaynaşıyorlar. Çok iyi sorular vardı kendi
bölgelerine dair, yaşadıkları sorunlara dair ve dünyanın geleceğine dair.
Fevkalade faydalı bir programdı. Bu tarz programlar çok yerde yapılıyor. Mesela
-ben her sene görüyorum- Amerika Türkiye’den pek çok öğrenciyi davet ediyor,
Çin Halk Cumhuriyeti dünyanın farklı yerlerinden öğrencileri davet ediyor.
Hristiyanlar için, farklı dinden insanlar için yapılabilir mi? Elbette
yapılabilir. Bu, organizasyonlardan bir tanesi. Muhakkak farklı tür, farklı
şekillerde de yapılabilir. Böyle bakıldığında, bunları sadece harcanan rakam
üzerinden değerlendirmek hakikaten biraz abes oluyor.
“Himaye”
meselesine gelince, bugün Genel Kurulda hiç olmadığı kadar çok Hanımefendiye ve
kızlarına, çok değerli kızlarına hem aleni olarak hem üstü kapalı bir şekilde
tuhaf imalar görüyorum. Eğer siz bir ülkenin Cumhurbaşkanı eşiyseniz -çok doğal
olarak- çevreyle alakalı bir organizasyonda sizin öncülük yapmanız, işte, doğal
beslenme, çevrenin korunması, bu manalarda öncülük yapmanız tabii bir şeydir,
tabii bir şeydir, bunları zaten yaparsınız. Himayeden kastedilen şey yani bu
manada bir sahiplenmeyi gösteriyor yani bu konuya dair hassasiyeti, bunun tüm
Türkiye tarafından sahiplenilmesini aslında ifade ediyor ve bu yapılan işleri
böylesine küçültmek, değersizleştirmek hiçbirimize fayda getirmiyor. 
(Mikrofon
otomatik cihaz tarafından kapatıldı)
ARSLAN
KABUKCUOĞLU (Eskişehir) – 50 kişiyle ne yaptınız, 50 kişiyle?
ÖZLEM ZENGİN
(Tokat) – Bir cümle…
BAŞKAN – Buyurun
Özlem Hanım. 
ÖZLEM ZENGİN
(Tokat) – Ben kendi kanaatimi söylüyorum. Yani burada her şeyi para üzerinden
okumayı da biraz tuhaf buluyorum. Buraya dünyanın farklı coğrafyasından gelen,
dokuz gün kalan 50 genç kızdan bahsediyoruz; çok iyi eğitimliler; her biri
geldikleri ülkelerden özel seçilmiş, gelmiş genç kızlardan bahsediyoruz.
Doğrusu, Sayın Hanımefendinin yaptığı çalışmaları Suriye’deki Esed’in eşiyle
örtüştürmeyi, kıyaslamayı da hakikaten abesle iştigal olarak görüyorum.
Teşekkür ederim.
FİLİZ
KERESTECİOĞLU DEMİR (Ankara) – Sayın Başkan…
BAŞKAN – Sayın
Kerestecioğlu, buyurun. 
52.- Ankara Milletvekili Filiz Kerestecioğlu Demir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
FİLİZ
KERESTECİOĞLU DEMİR (Ankara) – Ben bu kadar hafifsenecek bir şey olduğunu
zannetmiyorum çünkü belli kişilere ayrıcalıklar tanınırken ve belli kişiler
ailecek bir yerde bulunabilirken, bu, siyaseten, aslında bizim siyasi
anlayışımıza uymuyor yani ben, gerçekten, ailemi hiçbir yere sokmam diye
düşünüyorum ama başkaları böyle yapabilir, bunu eleştirmek de bizim
hakkımızdır. 
Bunun dışında,
sadece bu da değil, aynı zamanda -Gazeteci Çiğdem Toker’in kitabını alır
okursunuz- mesela, 21/b ihaleleri diye de bir şey var gerçekten, aynı zamanda
bu ihaleler de böyle yapılıyor. Global Turizm diye bir şirkete veriliyor ve
pazarlıksız, hiçbir şey olmadan, daha önceki senelerde de böyle yapılmış. Ben
karşılaştırmaları tabii ki yaparım çünkü genelde bunlar demokrasi olmayan
ülkelerde oluyor, aile şirketi eliyle yönetiliyor. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN –
Cumhuriyet Halk Partisi Grubu adına Ordu Milletvekili Seyit Torun. 
Buyurun Sayın
Torun. (CHP sıralarından alkışlar) 
CHP GRUBU ADINA
SEYİT TORUN (Ordu) - 2020 Yılı Merkezi Yönetim Bütçe Kanun Teklifi’nin 4’üncü
maddesi üzerine Cumhuriyet Halk Partisi Grubu adına söz almış bulunuyorum. Yüce
heyeti saygıyla selamlıyorum, hâlâ ekranları başında izleyenler varsa da iyi
geceler diliyorum. 
On yedi yıl
önce, AKP iktidara geldiğinde vesayete karşı olduğunu ifade etmişti ve bütün
vesayetleri kaldıracağı iddiasını ortaya koymuştu ama on yedi yıl sonra
geldiğimiz nokta bir tek adam yönetimi oldu. Bu vesayeti aslında, tüm alanlarda
olduğu gibi, en fazla da yerel yönetimlerde, belediyelerde gördük. Öyle ki
bütün yetkiler aslında tek merkezde toplanmaya başladı ve her geçen gün de
bunun oranı artıyor. Artık belediye başkanları vatandaşlardan aldıkları
iradeyle değil, tek iradeye mahkûm edilerek, bazen ağlayarak, bazen korkutularak
istifa etmek zorunda kalıyor, bazen de halktan aldığı irade yok sayılarak,
kayyum atanarak görevden alınıyor; bunu kabul etmek mümkün değil. Demokrasiyi
geliştirmek istiyorsak, demokrasiyi güçlendirmek istiyorsak bunlar doğru
uygulamalar değil. Belediyeleri, demokrasinin beşiği ve halkın ihtiyaçlarının
karşılandığı önemli kuruluşlar diye ifade ediyoruz. Fakat AK PARTİ döneminde
maalesef bu tersine döndü.
Bakın, 2000’li
yıllarda 3.228 olan belediye sayısı bugün 1.397’ye düştü yani yarıdan daha
fazla azaldı. Niye kapatıldı bu belediyeler? Büyükşehir Yasası’yla belde
belediyeleri kapatıldı. Belde belediyelerinin kapatılma gerekçesi de yeterli
hizmeti verememesi, borçlanması, kaynaklarını doğru kullanamaması. Yani
borçlandı diye bir belediyeyi kapatacaksanız herhâlde kendi belediyelerinizin
çoğunu kapatmanız lazım. Bu anlayış doğru bir anlayış değil. Ve kapattığınız bu
beldeler de maalesef şu anda mahalle oldu ve inanılmaz bir göç yaşandı.
Kendi ilimde
yaklaşık 53 belde belediyesi vardı, bunlar kapatıldı, mahalle oldu; geçmişte
5.000 nüfuslu olan beldeler, şu anda 1.500 nüfusa kadar düştü. Orada belediye
başkanları hiç değilse vatandaşın iyi gününde, kötü gününde yanında
olabiliyordu, arabası kimi zaman gelin arabası olarak kimi zaman hasta taşımak
için bile kullanılabiliyordu. Ama şimdi tamamen yalnızlaştı ve maalesef köyden
kente göç de hızlandı, kırsaldan kente göç de hızlandı. Değerli arkadaşlar,
tabii ki, onlar aynı zamanda kırsaldaki üretimden de koparıldılar. Onlar
kırsalda üretirken bugün büyük kentlerde tüketici konumuna geldiler ve şu anda,
o şehrin varoşlarında yaşam mücadelesi veriyorlar. 
Bakın,
“demokrasi” dedik, demokrasisi gelişmiş ülkelerde bugün bakıldığında, 800
nüfuslu dahi belediyeler var ve buralarda mali ve idari yapılanmalar düzgün bir
şekilde ortaya koyulduğunda hizmet de en iyi şekilde, en verimli şekilde ortaya
koyuluyor. Bugün, yüz ölçümü yaklaşık bizimle aynı olan Almanya’da 16 bin
belediye var ve bu belediyelerin yarıdan fazlası da bin nüfusun altında.
Bakıldığında Fransa’da 36.571 belediye var ve 28 bin belediyeden fazlası bin
kişinin altında. Bunların hizmet alamadığını, o belediyelerde vatandaşa hizmet
gidemediğini ifade edebilir miyiz? Her birimiz gittiğimizde, orada yapılan
hizmetlerin de tanığı oluyoruz. 
Tabii, köyden,
kırsaldan kente gelen insanlar şehirde de var olma mücadelesi verirken, bir çok
değerini de kaybetmeyle karşı karşıya kalıyor ve maalesef üretimden kopan o
insanlar şehirlerde o tanzim satış çadırlarında üşüye üşüye domates ve
salatalık kuyruğuna girmek durumunda kalıyor. Ve şehirlerde gerçekten, her
tükettiklerini daha büyük maliyetlerle, çok daha büyük bedellerle tüketmek
zorunda kalıyor.
Değerli
arkadaşlar, belediyelerin yetkisini merkezde toplayarak gerçekten ciddi bir
yetki gaspı yaşanmıştır ve merkezden alınan kararlar maalesef vatandaşın
iradesinin üzerine ciddi bir tahakküm uygulamıştır. Kimi zaman belli
bakanlıklara verilmiştir bu yetkiler kimi zaman belli kurumlara ve sonuçta
vatandaşın iradesi hep yok sayılmıştır.
Bir de maalesef,
özellikle AK PARTİ’den aldığımız belediyelerde büyük bir borç yüküyle karşı
karşıya kalınmış, geçmişte ödenmeyen o borçlar, geçmişte hiçbir icra takibine
girmeyen o borçlar, şimdi CHP’li olunca, hepsine yağmur gibi, vergi ve sigorta
borcundan dolayı icralar başlatılmıştır. Öyle ki makam koltuğundan araca kadar
icra gelmiştir. Yani bu borçlar geçmişten gelen borçlarsa, bu uygulama niye
geçmişte yapılmadı, niye o belediyelere hiçbir işlem uygulanmadı? Zaten SGK ve
vergi borcu bugün yüzde 24’lere varan bir faizle cezalandırılıyor. Yani
tefecide bile bu kadar faiz yok, tefeciden alsanız bile bu kadar faiz
ödemezsiniz. Maalesef, bu borçlarla ilgili sadece bizim belediyelerimiz değil
tüm belediyeler ciddi anlamda sorun yaşamakta. 
Bir de
belediyelerimize, maalesef, bütün kamu bankaları kapılarını kapattı, kredi
imkânlarını tamamen ortadan kaldırdı, sonra belediye başkanlarımız yurt
dışından kredi bulunca da sanki hainlik yapıyormuş gibi, bilinçsiz
borçlanıyormuş gibi algı yaratılmaya çalışılıyor. Geçmişte yapılan hatalı
işlerden dolayı, belediye başkanlarımız tasarrufları ile öz kaynaklarını doğru
kullanarak hizmet vermeye çalışıyor. Bizim belediyelerimiz plastik heykellere,
dinozorlara, açılmamış su kuyularına harcadığınız milyonlarca borcu ödemeye
çalışıyor. Halkın vergileriyle yaptırılan bu imalatlar, maalesef şu anda atıl
ve kullanılamaz durumda. 
Bir de yerel
yönetimler yasasıyla ilgili sürekli gündem oluşturuluyor. Bununla ilgili,
yılbaşından sonra ele alınacağı yönünde duyumlarımız da var. AK PARTİ’nin ve
MHP’nin Genel Başkan Yardımcılarıyla bu konuyu görüştük, bazı arkadaşlarımıza
da ulaşmaya çalıştık; Sayın Cumhurbaşkanı Yardımcımızı da aradım. Bu
çalışmalarla ilgili ne yapılıyor? Karşılıklı diyalogla bunu çözmemiz
gerektiğini, sonuçta hangi siyasi partiye mensup olursa olsun bütün
belediyelerimizin vatandaşlarımıza hizmet götürmeye çalıştığını ifade ettik.
Sarayda 30 büyükşehir belediye başkanı toplandı. Orada birçok ifade kullanıldı,
birçok sözler verildi. Şu ana kadar yapılan, sadece bir WhatsApp grubu kurmak,
bir de bazı belediye başkanlarından, bizim 3 belediye başkanımızdan bu konu
hakkında görüşlerin alınması oldu. 
Sayın
Cumhurbaşkanı Yardımcımızı aradığımda en kısa sürede toplanılacağını ifade
etmişti ama bu kısa süre nedir, biz de bilmiyoruz. Ne zaman davet edilecek ve belediye
başkanlarımızın da görüşleri alınacak? 
Artık Büyükşehir
Yasası’nın ciddi sorunları vardır. Büyükşehre bağlı ilçe belediyelerimizin
büyük sorunları vardır. Hem idari hem mali çözülmesi gereken problemler vardır.
Yaklaşık altı yıldır uygulamada ama görülüyor ki bu yapıyla belediyeler borçtan
kurtulamayacak, belediyelerin hizmet vermesinde ciddi sorunlar…
(Mikrofon
otomatik cihaz tarafından kapatıldı) 
SEYİT TORUN
(Devamla) – Sayın Başkanım, bir dakika alabilir miyim.
BAŞKAN –
Buyurun, toparlayın Sayın Torun.
SEYİT TORUN
(Devamla) – Yani kısacası, yeni yerel yönetimler yasası ortak akılla yapılmak
zorundadır. Bakıldığında, büyükşehir yapılan yerlerde sorunlar gittikçe
büyümektedir. Şehirler büyük oldu ama sorunları da büyümeye başladı. Kendi
ilimde de yaşıyorum. Bakın, birçok konu hâlâ çözüm bekliyor. Vatandaş sürekli
bizi arıyor, yollarla ilgili ve belediyenin yapması gereken birçok hizmetle
ilgili, aksadığını, ulaşılamadığını, çözüm üretmede çok ciddi zorluklar
çekildiğini ifade ediyor. 
(Mikrofon otomatik
cihaz tarafından kapatıldı) 
SEYİT TORUN
(Devamla) – Bitiriyorum Sayın Başkanım.
BAŞKAN – Buyurun
Sayın Başkan.
SEYİT TORUN
(Devamla) – Teşekkür ederim.
Bu yüzden,
Büyükşehir Yasası’nın hazırlanmasında mutlaka ortak akılla hareket etmek
zorundayız. Yerel yönetimler, vatandaşa direkt hizmet veren birimlerdir. Bunu
siyaset üstü düşünerek çözüm üretmeye çalışmak zorundayız. Sorun yerel
yönetimlerin sorunu değil, bu milletin sorunudur. 
Hepinizi
saygıyla selamlıyorum. (CHP sıralarından alkışlar) 
BAŞKAN – Adalet
ve Kalkınma Partisi Grubu adına İstanbul Milletvekili Halis Dalkılıç. 
Buyurun Sayın
Dalkılıç. (AK PARTİ sıralarından alkışlar) 
AK PARTİ GRUBU
ADINA HALİS DALKILIÇ (İstanbul) – Saygıdeğer Başkanım, değerli milletvekilleri;
evet, gecenin bu ilerleyen saatinde 2020 Yılı Merkezi Yönetim Bütçe Kanun
Teklifi’nin 4’üncü maddesi üzerinde AK PARTİ Grubu adına söz almış bulunuyorum.
Heyetinizi, aziz milletimizi, saygıdeğer milletvekillerimizi saygıyla
selamlıyorum. 
Sözlerime
başlamadan önce şunu söylemek isterim: Biz burada yasa yapmak üzere bir
aradayız ancak sınır boylarında nöbet tutan kahraman ordumuzun mensupları
askerlerimiz, polislerimiz, güvenlik güçlerimiz vatanımızı korumak üzere kendi
canlarını âdeta feda ediyorlar. Kardeşlerimize müteşekkir olduğumuzu
iletiyoruz, yüce Meclisten onlara da selamlarımızı iletiyoruz ve bu uğurda
şehadete yürüyen kardeşlerimize de Allah’tan rahmet, yakınlarına başsağlığı
diliyoruz. 
Sayın Başkanım,
değerli milletvekilleri; Türkiye, AK PARTİ iktidarıyla tanıştığı 2002’den bu
yana eğitimden ulaşıma, sağlıktan sosyal politikalara kadar birçok alanda
gerçekleştirdiği dev yatırımlarla, dev atılımlarla milletimizin yüzünü
güldürmek, ekmeğini büyütmek, kardeşliğini büyütmek için çok büyük adımlar
atmıştır. Tabii, bu adımları atarken siyasi ve ekonomik birçok engellemeyle
karşılaştık. Türkiye’yi hedef alan terör örgütlerinin siyasal ve toplumsal
istikrarı bozma hamleleriyle, tarihimizin en kanlı darbe girişimleriyle ve
sonra da finansal saldırılarla karşı karşıya kaldık. Her şey Türkiye için, her
şey milletimiz içindir diyerek, durmadan, yorulmadan çalışarak milletimizin
duasıyla, desteğiyle bu saldırıları bertaraf ettik. Türkiye'nin diz çökmesini,
pes etmesini bekleyenler bugüne kadar boş durmadı, bundan sonra da boş durmayacak;
biz de boş durmadık, biz de boş durmayacağız.
Değerli
milletvekilleri, millet olarak, yüz yıllık cumhuriyetin, bin yıllık devlet
geleneğinin bağrından çıkan bu milletin evlatları olarak bizler, eşi benzeri
olmayan kurumlarımızla, sadece milletimizin değil tüm Müslümanların umudu ve
duası olmaya devam edeceğiz. (AK PARTİ sıralarından alkışlar)
AK PARTİ
hükûmetlerinin ve kadrolarının, on yedi yıldır, bütçe disiplininde istikrarlı
duruşuna bir iki örnek vermek gerekirse 2002 yılında, toplanan her 100 liralık
verginin yaklaşık 86 lirası faiz gideriydi, şimdi 2020 bütçesini konuştuğumuz
bu noktada, 100 liranın yüzde 17’sinin yani 17 lirasının faiz harcamalarına
ayrılacağı tahmin edilmektedir. AR-GE harcamaları 2002’de toplamda 1,8 milyar
iken 2018’de 38,5 milyar lira. 2020 bütçesinde 40 milyar lirayı aşan bir AR-GE
harcamasıyla inşallah milletimiz buluşacak. 
Bilinmelidir ki
attığımız her adım, ülkemizin aydınlık geleceği, milletimizin huzur ve refahı
içindir. Bu bağlamda, liderimiz, Cumhurbaşkanımız Recep Tayyip Erdoğan’ın
öncülüğünde, 2023, 2053, 2071 hedeflerine emin adımlarla yürümeye devam
edeceğiz.
Değerli
milletvekilleri, ne yazık ki küresel güçlerin kendi çıkarları için kadim
coğrafyamızı kan gölüne çevirdiklerine ve bütün kavgayı coğrafyamıza taşıdıklarına
şahit oluyoruz. Doğu Akdeniz’de de geçtiğimiz günlerde, Türkiye’yi yok sayarak
hareket eden devletler Akdeniz’i âdeta Rum ve Yunan gölüne çevirme planları
yapmışlardır. Yüce milletimizin de bu konuda birlik ve beraberlik içerisinde…
En güzel cevabı verdiğimiz Libya’yla yaptığımız anlaşma için tüm parti
gruplarına teşekkür ediyorum, tabii HDP hariç, destek veren gruplara çok çok
teşekkür ediyorum milletimiz adına. 
Tabii, Türkiye
eski Türkiye değil. Türkiye, bölgede verilen kararları seyreden, verilen kararlara
razı olan bir Türkiye değil artık. Bölgede aktif rol oynayan, bölgenin
kaderiyle ilgili, bölgenin planıyla ilgili ne yapılıyorsa öncülük eden,
diplomasiyle bölgedeki huzurun ve insanlığın devam etmesi için elinden geldiği
kadar koşturan ve çözüm üreten bir Türkiye var artık.
Sayın
milletvekilleri, bu coğrafyada bin yıllık geçmişi olan kadim bir devletiz.
Milletimizin tarihinde hesabını veremeyeceği kara bir leke yoktur. Bizim
geçmişimizde kan yok, gözyaşı yok, hedefimizde de yok. Geçmişi kan, bugünü
katliam, geleceği intikam ve sömürü olanların aldıkları sözde soykırım
tasarısıyla ilgili sadece planlarını örtmeye çalıştıklarını, sadece ve sadece
kendi hedeflerini gizlemeye çalıştıklarını görüyoruz. Türkiye’de yaklaşık 100
bin Ermeni vatandaşımız yaşıyor. Bunlardan biri de bizim AK PARTİ
Milletvekilimiz Markar Eseyan kardeşimiz, ona da Allah’tan şifalar diliyorum,
bir rahatsızlık geçiriyor. Dolayısıyla Türkiye'nin üzerinde böyle kirli
propagandalar devam ediyor. Cumhurbaşkanımız defalarca söyledi, dedi ki:
“Buyurun gelin, çözelim. Gelin, arşivlerimizi açalım, inceleyelim.” Ancak yok,
arşivleri açtıklarında gerçekle yüzleşeceklerini bildikleri için bunu siyaset
malzemesi, bu gibi konuları siyaset malzemesi yapmaya devam ediyorlar.
Sayın Başkanım,
değerli milletvekilleri; günlerdir süren Cumhurbaşkanlığı hükûmet sistemi
bütçesi görüşmelerine devam ediyoruz. Bir yılını tamamlamış, 2’inci yılının
bütçesini görüşüyoruz. Lakin bir yıldır devam eden ve maalesef bütçe
görüşmelerinde de gördüğümüz, bütçesinin üzerine ve Cumhurbaşkanlığı hükûmet
sisteminin üzerine… Ki Türkiye bir tecrübe yaşıyor, aksaklıklar olabilir; gece
gündüz, aksaklıkları gidermek üzere AK PARTİ, Hükûmetimiz, yürütme bu konuda
gayret ediyor. Muhalefet bu konuda ezberlemiş: “Saray, saray, saray; tek adam,
tek adam, tek adam…” Başka muhalefet üretemedikleri için sürekli kısır döngü ve
-kişiselleştirerek- hükûmet sistemine dair bir öneri olmadığı için bunları
dinliyoruz. Doğrusu, bunu söyleyen muhalefet
milletvekillerine şunu söylüyoruz: Değerli arkadaşlar “saray” dediğiniz
milletin evi ve milletin bütün fertlerine açık. “Sarayda tek adam” dediğiniz de
milletin
iradesiyle seçilmiş Cumhurbaşkanı. Sayın İnce’nin dediği gibi “yenmiş de
yenmiş, yenmiş de yenmiş” ve Cumhurbaşkanlığına devam ediyor. Sizin derdiniz
eğer Cumhurbaşkanımızla değilse milletle olması gerekiyor çünkü onu oraya
milletin iradesi getirdi. (AK PARTİ sıralarından alkışlar) Milletin
iradesine saygısızlık yapmamak için lütfen seçimin sonuçlarına ve milletin
iradesine, milletin iradesiyle gelen Cumhurbaşkanımıza siz de saygı gösterin,
her fırsatta saldırı malzemesi yapmayın. 
SEYİT TORUN
(Ordu) – Siz de saygı duyun, siz de bizim belediyelere saygı gösterin. 
HALİS DALKILIÇ
(Devamla) - Bakın, biz saygı gösteriyoruz. İstanbul’da bir seçim yaşadık ve
İstanbul seçimlerinde 23 Haziranda bir arkadaş Belediye Başkanı seçildi HDP’nin
desteğiyle. (CHP sıralarından gürültüler)
ÖZGÜR ÖZEL
(Manisa) – 31 Martta seçildi.
SEYİT TORUN
(Ordu) – 31 Marta gel!
HALİS DALKILIÇ
(Devamla) - Bakıyorum, 23 Hazirandan bugüne bir tane proje yok, bir tane açılış
yok; sadece polemik var, sadece sevimli çocuk tripleri var ve İstanbul halkına
verilen hiçbir hizmet yok. Hâlbuki, biz, AK PARTİ iktidarında, yirmi beş
yıldır, altyapısı bitmiş… 
Bakın, Kanal
İstanbul tartışılıyor burada. Kanal İstanbul’la ilgili bir tane bilimsel veri
yok. 
SEYİT TORUN
(Ordu) – Gelin, göstereyim size. Ne kadar bilimsel veri var, gösterelim size.
HALİS DALKILIÇ
(Devamla) - “Karşı çıkıyoruz…” Ya, bu zaten CHP’nin klasik karşı çıkması;
Avrasya’ya karşı çıkarsınız, Marmaray’a karşı çıkarsınız, üçüncü köprüye karşı
çıkarsınız. Siz karşı çıkarsınız, biz yaparız, siz slogan atarsınız; bunu
herkes biliyor, Türkiye biliyor. (AK PARTİ sıralarından alkışlar, CHP
sıralarından gürültüler) 
İLHAMİ ÖZCAN AYGUN
(Tekirdağ) – Melen Barajı… 
HALİS DALKILIÇ
(Devamla) - Doğrusu, su problemi konuşuluyor, su. Bakın, ben diyorum ki
İstanbul’un su problemi, altyapı problemi yoktur. 
SEYİT TORUN
(Ordu) – Siz çözmüştünüz ya, otuz senelik çözmüştünüz! 
HALİS DALKILIÇ
(Devamla) - Şimdi Cumhuriyet Halk Partisi milletvekili arkadaşlarımdan şunu
rica ediyorum: Konuşun, eğer çözülemiyorsa, suyla ilgili bir endişe varsa bir
yasa teklifi getirsin Cumhuriyet Halk Partili milletvekilleri. 
SEYİT TORUN
(Ordu) – Çözmüştünüz ya siz sorunu!
HALİS DALKILIÇ
(Devamla) - Biz, İSKİ’yi Devlet Su İşlerine bağlayalım, bakalım İstanbul’da su
problemi kalıyor mu, kalmıyor mu? At binenin, kılıç kuşananın. (AK PARTİ
sıralarından alkışlar, CHP sıralarından gürültüler) 
SEYİT TORUN
(Ordu) – Siz çözmüştünüz hani!
HALİS DALKILIÇ
(Devamla) - Dolayısıyla bakın, seçim bitti, hatırlatın Belediye Başkanı
arkadaşınıza: Şimdi, artık, polemik değil, hizmet zamanı.
SEYİT TORUN
(Ordu) – Ediyor, ediyor, gayet güzel ediyor.
HALİS DALKILIÇ
(Devamla) - Sürekli polemikle, sürekli Türkiye'nin ulusal meseleleriyle gündeme
gelmesin. Onu da anlamaya çalışıyorum, CHP’nin içinde bir liderlik yarışı var
zannediyorum, bunun için yapıyor. Dolayısıyla onu da anlamaya çalışıyorum. (AK
PARTİ sıralarından alkışlar, CHP sıralarından gürültüler) 
SEYİT TORUN
(Ordu) – Bu seni ilgilendirmez, seni hiç ilgilendirmez.
İLHAMİ ÖZCAN
AYGUN (Tekirdağ) – Melen Barajı ne oldu, Melen Barajı?
HALİS DALKILIÇ
(Devamla) - Değerli arkadaşlar, bakın, bölgemizde olağanüstü gelişmeler var.
Biraz önce söylediğim gibi, millî birlik, beraberlik gerektiren durumlarda hep
beraber hareket etmemiz lazım. 
SEYİT TORUN
(Ordu) – Ayrıştıran sizsiniz.
HALİS DALKILIÇ
(Devamla) – Küresel operasyonlarla karşı karşıya kalan bölgeyi dizayn etmeye
çalışan güçlerle beraberce mücadele etmemiz lazım. Bizim, iyilik medeniyetinin,
merhamet medeniyetinin mensupları olduğumuzu asla unutmamamız gerekiyor. 
Ben bugüne kadar
bu bütçede emek veren, efendim, gayret gösteren bütün emektarlara, bütün
kardeşlerimize teşekkür ediyorum. Burada, bütçe görüşmelerinde tüm
milletvekillerimize katkılarından dolayı teşekkür ediyorum. Gecenin bu saatinde
hepinizi hürmetle, muhabbetle selamlıyorum, Allah’a emanet ediyorum. 
Bütçemiz hayırlı
uğurlu olsun. (AK PARTİ sıralarından alkışlar) 
BAŞKAN – Gruplar
adına konuşmalar tamamlanmıştır. 
ÖZGÜR ÖZEL
(Manisa) – Sayın Başkan…
BAŞKAN – Özgür
Bey, buyurun. 
V.- AÇIKLAMALAR (Devam)
53.- Manisa Milletvekili Özgür Özel’in, İstanbul Milletvekili Halis
Dalkılıç’ın 129 sıra sayılı 2020 Yılı Bütçe Kanun Teklifi’nin 4’üncü maddesi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
ÖZGÜR ÖZEL
(Manisa) – Sayın Başkan, şimdi, tabii, çok sevimsiz laflar duyduk. İstanbul’un
iradesiyle seçilmiş, hem de 31 Martta seçilmiş; hazmedememişsiniz, Yüksek Seçim
Kurulunun üzerinde baskı kurmuşsunuz.
MUSTAFA KÖSE
(Antalya) – Ya, milletin iradesiyle seçilen Cumhurbaşkanını hazmettiniz mi ki
konuşuyorsunuz?
ÖZGÜR ÖZEL
(Manisa) – Bu hazımsızlık sonucunda üç ayı hakaretlerle, meydan okumalarla geçirmişsiniz.

MUSTAFA KÖSE
(Antalya) – Her seçimi kazanabilecek Tayyip Erdoğan’ı hazmettiniz mi ki
konuşuyorsunuz?
ÖZGÜR ÖZEL
(Manisa) – On yedi yıldır televizyona asla rakibiyle çıkmayanlar ankette farkı
görmüşler, Ekrem Bey’le televizyon programından medet ummuşlar, olmamış ve en
sonunda, o günlerce saydırdığınız seçimin tekrarında yediyi yirmi geçe tası
tarağı toplayıp arabaya binip gitmişsiniz. 
YAŞAR KIRKPINAR
(İzmir) – Siz on sekiz yıldır nereye gittiniz?
ÖZGÜR ÖZEL
(Manisa) – Öyle bir noktaya gelmişsiniz ki “Osmanlı tokadı atacağız.” derken
İstanbulludan unutulmaz bir demokrasi tokadı yemişsiniz. 
Şimdi,
İstanbul’un seçtiği kişiye –kendi seçilmişlerinize saygı bekliyorsunuz ya- yok
“sevimli çocuk” yok bilmem ne, o, bu gibi sizin de ağzınıza yakışmayacak, Sayın
Ekrem İmamoğlu’nun da asla ve asla bu seviyeye inip de cevap vermeyeceği bir
üslubu benimsiyorsunuz. 
YAŞAR KIRKPINAR
(İzmir) – “Cici çocuk” değil mi?
ÖZGÜR ÖZEL
(Manisa) – Ama bir gerçek var: Bizim partimizden, Cumhurbaşkanı adayımızdan,
Ekrem İmamoğlu’ndan, parti içi falan… Ya, bir gerçeklikle karşı karşıyayız ya,
partinizin 2’nci Cumhurbaşkanına, Recep Tayyip Erdoğan’dan sonraki 2’nci
Başbakana, 3’üncü Başbakana ve bir gün bir talimatla tam 1.267 oyla Genel
Başkan yapıp bir talimatla alıp kapı önüne koyduğunuz kişilere “Et ile tırnak
gibiyiz, aramızda kardeşlik hukuku var, nifak sokamazsınız.” dediklerinize
şimdi partinizin kurucusu “Dolandırıcı bunlar.” diyor, en yakın arkadaşlarına
ve “Namussuz bunlar, bunların neresi dürüst!” diyor. E, şimdi, onlar da sizin
hakkınızda öyle şeyler söylüyorlar, anlatıyorlar ki, öyle bir hâldesiniz ki…
(Mikrofon
otomatik cihaz tarafından kapatıldı) 
YAŞAR KIRKPINAR
(İzmir) – Zorlama, çok zorluyorsun, buradan bir şey çıkmaz. 
BAŞKAN – Buyurun
Özgür Bey.
ÖZGÜR ÖZEL (Manisa)
– Bakın, partinizin içindeki karışıklığı…
ABDULLAH GÜLER
(İstanbul) – Partinizin içinde çete var, çete!
ÖZGÜR ÖZEL
(Manisa) – Gözünü seveyim Abdullah Bey, en büyük çete sensin! YSK’nin
üzerindeki baskı çetesinin üyesisin sen, sen sus! (CHP sıralarından alkışlar,
AK PARTİ sıralarından gürültüler) 
ABDULLAH GÜLER
(İstanbul) – Beni dinle! Cumhurbaşkanı adayınız sizin partinizde “Çete var.”
dedi.
ÖZGÜR ÖZEL
(Manisa) – Sayın Başkan, önce bir şey söyleyeyim: Bu olmaz. 
BAŞKAN – Bir
dakika… Saat bağırmaya müsait değil beyler.
Buyurun. 
ÖZGÜR ÖZEL
(Manisa) – Şimdi, önce Abdullah Bey’e bir söyleyeyim: Sayın Başkanım, Recep
Özel ile Abdullah Bey 23 Haziran seçimlerinden sonra mütemadiyen Meclise
geliyorlar, eskiden çok gelmezlerdi. 
ÖZLEM ZENGİN
(Tokat) – Hep gelirlerdi, hep gelirlerdi, onlar bizim grup yönetimimizde. 
ABDULLAH GÜLER
(İstanbul) – Hep gelirdik. 
ÖZGÜR ÖZEL
(Manisa) – Neden? Sayın Tayyip Erdoğan’ın Ankara’da giremediği tek salon bu.
Onlar Tayyip Erdoğan’ın eline düşmemek için Mecliste saklanıyorlar. Yoksa duman
olacak bu İstanbul seçimini iptal ettirenler. 
Sayın Başkan
-kesmeseydi- son sözüm: Kimse kendi içindeki karışıklığı CHP’ye ihraç etmeye
çalışmasın. Ama görüyorum ki muhalefet dilini benimsemişsiniz İstanbul’dan
sonra. İstanbul’da, uzun süredir hak ettiğiniz muhalefete kavuştunuz, Allah
genel iktidarda da çok yakında nasip edecek inşallah. (CHP sıralarından
alkışlar)
ÖZLEM ZENGİN
(Tokat) – Sayın Başkan…
ABDULLAH GÜLER
(İstanbul) – Ben de söz istiyorum. 
BAŞKAN – Özlem
Hanım, buyurun. 
ÖZLEM ZENGİN
(Tokat) – Sayın Başkanım, ben cevap vereceğim ama ben bugün son olarak Abdullah
Güler arkadaşımıza da söz vermenizi istiyorum, hatta önce Abdullah Bey’e
verelim çünkü söylenenler çok ağır -öyle “saklanmak” falan- bence bizzat
kendisi cevap versin fakat ben devam etmek istiyorum. 
BAŞKAN – Hayhay.
Abdullah Bey,
buyurun. 
54.- İstanbul Milletvekili Abdullah Güler’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ABDULLAH GÜLER
(İstanbul) – Çok teşekkür ederim Değerli Başkanım. 
Tabii, gecenin
bu saatinde ismimi anmasaydı Özgür Bey’e ben cevap vermezdim. 
ÖZGÜR ÖZEL
(Manisa) – Sen sataştın ya, sen sataştın. “Çete” dedin, bilmem ne dedin, senin
ismini sonra andım ben, ben ismini sonra andım yani. 
ABDULLAH GÜLER
(İstanbul) – Ama bir dakika …
BAŞKAN –
Dinleyelim, dinleyelim. 
Buyurun. 
ABDULLAH GÜLER
(İstanbul) – Değerli Başkanım, siz…
ÖZGÜR ÖZEL
(Manisa) – Yahu, ben isterim konuşulsun, sorun yok da “İsmimi anmasaydı.” deme,
sen sataştın “çete” dedin.
BAŞKAN –
Dinleyelim, dinleyelim. 
ABDULLAH GÜLER
(İstanbul) – Bir dakika ama…
Mevlâna
Hazretleri…
BAŞKAN – Bir
dakika, Abdullah Bey…
Sayın Grup
Başkan Vekilimiz, arkadaşlar; sabırla birbirimizi dinleyelim, süreci
tamamlayalım.
ÖZGÜR ÖZEL
(Manisa) – Tamam.
BAŞKAN –
Buyurun.
ABDULLAH GÜLER
(İstanbul) – Ben sadece, milletvekili arkadaşlarımla ilgili, “Aynaya bakarken
kendisini görürmüş.” diye değerlendirme yaparım. 
Özgür Bey bir
hususu dile getirirken bu hususun aynısı kendi yanında, karşısında, çevresinde,
partisinde yaşanıyorsa karşısındaki kişiye o ifadeyi söylerken aynı ifadenin
kendisine geleceğini de düşünmeli. Şimdi, kendisi, bir seçimle ilgili olarak
değerlendirme yaparken… Kendilerinin -daha yakın, on beş gün önce-
Cumhurbaşkanı adayları “Benim partimin içinde bir çete var ve bu çete bana oyun
kuruyor, iftira, kumpas hazırlıyor.” diyor. (AK PARTİ sıralarından alkışlar)
(Mikrofon
otomatik cihaz tarafından kapatıldı) 
ÖZGÜR ÖZEL
(Manisa) – Konuşuruz daha. 
BAŞKAN –
Buyurun, tamamlayın.
ABDULLAH GÜLER
(İstanbul) – Şimdi, bu lafları ben demiyorum Özgür Bey, sizin Cumhurbaşkanı
adayınız diyor. Ben bunu niçin diyorum, biliyor musunuz? Siz dediniz ya “AK
PARTİ içerisinde görev yapmış insanlara siz bunu diyorsunuz.” diye. Siz bu lafı
derseniz, aynen bu lafı işitirsiniz.
ÖZGÜR ÖZEL
(Manisa) – Öyle diyorsunuz, diyeceksin tabii.
ABDULLAH GÜLER
(İstanbul) – İki: Ben, AK PARTİ’nin Grup Yönetim Kurulu üyesiyim. Her gün saat
on birden itibaren bu bütçe dönemlerinde burada görev yaptım, ondan önce de
görev yapıyordum. Partim, Genel Merkezim bana 31 Mart seçimlerinden sonra, 6
Mayıs günü iptal edilince -ve 10 Mayıs gerekçeli kararıyla beraber- İstanbul’da
seçim kurullarıyla ilgili olarak çalışma görevi verdi ve o görev gereğince de
İstanbul’da -bir de Meclis çalışmalarını takip ederek- gittik, görev yaptık.
Siz, partinizin verdiği görevi ihmal ederek, savsaklayarak, bugün yine geç
gelerek…
(Mikrofon
otomatik cihaz tarafından kapatıldı)
ABDULLAH GÜLER
(İstanbul) – Öyle oldu mu? Nöbetçiydiniz değil mi?
BAŞKAN – Özlem
Hanım, buyurun.
ÖZGÜR ÖZEL
(Manisa) – Kaç kere değişiyor senin Grup Başkan Vekillerin? Aklı başında laflar
söyle ya! Grup Başkan Vekilin günde kaç kere gelip gidiyor?
BAŞKAN - Özlem
Hanım, buyurun.
Sayın
milletvekilleri…
ÖZLEM ZENGİN
(Tokat) – Sayın Başkanım, cevap…
BAŞKAN –
Buyurun.
ABDULLAH GÜLER
(İstanbul) – Bir dakika… 
ÖZLEM ZENGİN
(Tokat) – Abdullah Bey, ben tamamlayacağım.
ÖZGÜR ÖZEL
(Manisa) – Hayır, ya, daha ne konuşacaklar? Senin ne haddine!
ABDULLAH GÜLER
(İstanbul) – Başkanım, ben, bir milletvekiline…
ÜMİT YILMAZ
(Düzce) – Sayın Başkan, siz oylamayı yapın, oylama bitsin, bunlar sabaha kadar
konuşsun.
BAŞKAN –
Bitiriyor, bitiriyor. 
ABDULLAH GÜLER
(İstanbul) – Bitiriyorum Başkanım. 
BAŞKAN - Değerli
milletvekilleri…
ÖZLEM ZENGİN
(Tokat) – Sizinkiler bize karar veriyor! 
ABDULLAH GÜLER
(İstanbul) – Başkanım, ben partisinin…
BAŞKAN –
Gerekeni söylediniz ya. 
ABDULLAH GÜLER
(İstanbul) – Başkanım, son cümlem. 
BAŞKAN – Anladım
da yarım saat… 
ABDULLAH GÜLER
(İstanbul) – Hayır, son cümlem.
BAŞKAN –
Söylediniz işte. 
ÖZGÜR ÖZEL
(Manisa) – Sayın Başkan, tutanağa geçsin, daha da bir şey demiyorum. Diyor ki:
“Bugün görevini aksatmışsın.”
ABDULLAH GÜLER
(İstanbul) – Ben bir şey demedim.
ÖZGÜR ÖZEL
(Manisa) – Dur bakalım, dur! (AK PARTİ sıralarından “Otur yerine!” sesleri)
ABDULLAH GÜLER
(İstanbul) – Bir dakika, benim adıma konuşamazsın! 
ÖZGÜR ÖZEL
(Manisa) – Öyle bir şey yok!
BAŞKAN – Hayır,
bir dakika…
ÖZGÜR ÖZEL
(Manisa) – Dur bakalım, dur, dur!
ÖZLEM ZENGİN
(Tokat) – Bir saniye, bir saniye, bağırma yok! Bir saniye, bağırma yok!
ABDULLAH GÜLER
(İstanbul) – Benim adıma konuşamazsın! 
BAŞKAN – Bir
dakika!
ÖZLEM ZENGİN
(Tokat) – Bir saniye, bağırma yok! 
BAŞKAN - Susar
mısınız beyler! 
ÖZLEM ZENGİN
(Tokat) – Hayır, Sayın Başkanım…
ABDULLAH GÜLER
(İstanbul) – Benim adıma konuşamaz! 
BAŞKAN – Ya,
kardeşim, gel buraya. Konuştunuz, verdiniz cevabı.
ABDULLAH GÜLER
(İstanbul) – Hayır, diyorki… Benim adıma konuşamaz, asla.
BAŞKAN - Özlem
Hanım’a söz verdim. 
ÖZGÜR ÖZEL
(Manisa) – Hayır, dedin mi, demedin mi? “Görevini aksattın bugün.” diyor. Sen
biliyor musun ben neredeydim? 
BAŞKAN - Özgür
Bey, rica ediyorum. 
ABDULLAH GÜLER
(İstanbul) – Men ederim. Bana: “Siz Sayın Cumhurbaşkanından saklanmak için…”
diyor. 
ÖZGÜR ÖZEL
(Manisa) – Sen işine bak, işine! İşine bak! 
ABDULLAH GÜLER
(İstanbul) – Men ederim! Reddederim!
ÖZGÜR ÖZEL
(Manisa) – Seçimi iptal ettiren çetenin üyesi. 
ABDULLAH GÜLER
(İstanbul) – Çete sensin! 
ÖZGÜR ÖZEL
(Manisa) – Sensin! 
ABDULLAH GÜLER
(İstanbul) – Çete sensin!
ÖZGÜR ÖZEL
(Manisa) – Sensin! 
ÖZLEM ZENGİN
(Tokat) – Sayın Başkan…
BAŞKAN – Ben
duyamıyorum birtakım şeyleri. 
Özlem Hanım,
buyurun, toparlayın. 
55.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine, Genel Kurul salonunun
saklanma yeri değil, onurlu insanların görevlerini yaptığı bir yer olduğuna
ilişkin açıklaması
ÖZLEM ZENGİN
(Tokat) – Şimdi, Sayın Özel, bakın, biraz evvelki bana hitabınızda da -o zaman
mikrofonunuz açık değildi- şimdi de neden bilmiyorum, işler daraldığı yerde
insanların şahsına saldırıyorsunuz.
ÖZGÜR ÖZEL
(Manisa) – Ya, ne şahsına ya!
ÖZLEM ZENGİN
(Tokat) – Hayır, ben kendimden ve arkadaşımdan, beraber bahsediyorum. 
ÖZGÜR ÖZEL
(Manisa) – Allah Allah!
BAŞKAN – Ya,
karşılıklı konuşmayın arkadaşlar, karşılıklı konuşmayın. 
ÖZLEM ZENGİN
(Tokat) – Lütfen…
BAŞKAN - Buyurun
Özlem Hanım. 
ÖZLEM ZENGİN
(Tokat) – Sayın Başkanım, şunu söylüyorum. 
BAŞKAN – Hitap
edin Meclise, buyurun. 
ÖZLEM ZENGİN
(Tokat) – Şimdi, biz burada derdimizi anlatıyoruz, Özgür Bey diyor ki:
“Kaçarsınız, gidersiniz, odalara saklanırsınız!” Ya, biraz üslup, biraz üslup;
ayıp hakikaten!
ÖZGÜR ÖZEL
(Manisa) – Biz öyle bir laf etsek öyle diyorsunuz. 
ÖZLEM ZENGİN
(Tokat) – Hayır, öyle değil, bir saniye!
Değerli
arkadaşlarım, bakın, ben sabahtan beri buradayım, vaktinde geldim, sabahtan
beri ben buradayım.
ÖZGÜR ÖZEL
(Manisa) – Gene kızıp da bir şey demeyin de biraz sakin olun, biraz sakin olun,
biz sabahtan beri sakince konuşuyoruz. 
ÖZLEM ZENGİN
(Tokat) – Ben kendi söyleyeceğim şeye kendim karar veririm, siz karar
vermeyeceksiniz.
ÖZGÜR ÖZEL
(Manisa) – Bir süre sonra yine…
ÖZLEM ZENGİN
(Tokat) – Hayır, bakın, aynı şeyi tekrar edeceksiniz, aynı şeyi tekrar
edeceksiniz. 
BAŞKAN – Özgür
Bey, susar mısınız lütfen ya! Bırakın da Grup Başkan Vekili konuşsun ya!
ÖZLEM ZENGİN
(Tokat) – Burada Grup Başkan Vekilleri -çünkü bir bütünlük içinde ben
değerlendiriyorum- “Bunlardan Grup Başkan Vekili olmaz.” Yok şöyle, yok böyle,
her şeye kendileri karar verecekler. Burada hangi saatte oturacağıma ben karar
veririm -grubumla beraber- hangi saatte oturacağım, ne zaman namaz kılmaya
gideceğim, ne zaman yemek yemeye gideceğim, kendim karar veririm.
ÖZGÜR ÖZEL
(Manisa) – Onu diyen Abdullah, ben değilim ki.
ÖZLEM ZENGİN
(Tokat) – Bizler burada 3 kişi aynı anda nöbet tutuyoruz. 1’inci, 2’nci, 3’üncü
nöbetçi nöbet tutuyoruz. Burada benim gittiğim, geldiğim, kalktığımla ilgili
kimseye laf söylemek düşmez! Ben görevimi yapıyorum. 
Arkadaşlarımla
alakalı, Genel Kurul saklanma yeri değildir, Genel Kurul, onurlu insanların
yeridir, buraya gelirler, görevlerini yaparlar. (AK PARTİ sıralarından
alkışlar)
(Mikrofon
otomatik cihaz tarafından kapatıldı)
ÖZLEM ZENGİN
(Tokat) – Açar mısınız lütfen Sayın Başkanım. 
BAŞKAN –
Buyurun, toparlayın. 
ÖZLEM ZENGİN
(Tokat) – Benim partimi, partimdeki hiçbir milletvekili arkadaşımı sizler
çeteci olmakla suçlayamazsınız. Eğer bunu söylerseniz, cevabınızı alırsınız.
Hayatınız muhalefetle geçmiş, hayatınızda ilk defa bir seçim kazanmışsınız,
maşallah, gerim gerim geriniyorsunuz. Bakalım, devamı ne olacak. Biz, sonuçta,
yaptığımız her işi mütevazı bir tavır içerisinde yapıyoruz, kimsenin şahsına
saldırmıyoruz ama sizin üslubunuz, daraldığınız yerde insanların şahsına
saldırmak. 
Teşekkür ederim.
(AK PARTİ sıralarından alkışlar) 
BAŞKAN – Peki,
teşekkür ediyorum. 
ÖZGÜR ÖZEL
(Manisa) – Hayır, bu sefer cevabını vereceğiz Sayın Başkan. 
BAŞKAN – Özgür
Bey, bir cevap hakkı doğurmadan toparlayalım. 
YUSUF BAŞER
(Yozgat) – Ne oldu Başkan ya? 
56.- Manisa Milletvekili Özgür Özel’in, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR ÖZEL
(Manisa) – Zaten cevap hakkının falan doğduğu yok. 
ÖZLEM ZENGİN
(Tokat) – Nereden doğacak, efendi konuşuyoruz. 
ÖZGÜR ÖZEL
(Manisa) – Özlem Hanım yanlış duymuş. Sorun şuradan kaynaklanıyor… 
ÖZLEM ZENGİN
(Tokat) – Hiç de yanlış duymuyorum, gayet iyi duyuyorum ben. Ne demek “Yanlış
duymuş.” Ben yanlış duymadım. 
ÖZGÜR ÖZEL
(Manisa) – Bir dinler misiniz, ben dinledim sizi, ben dinledim. Bu kadar da
olmaz ki canım. 
ÖZLEM ZENGİN
(Tokat) – Kabul etmiyorum, ne demek “Yanlış duymuş.”
BAŞKAN – Özlem
Hanım, bir şey söyleyeceğim, bir dakika. 
Yani bir Grup
Başkan Vekilini veya bir milletvekilini muhatap almadan, Meclisi muhatap alarak
konuşunuz lütfen. 
ÖZGÜR ÖZEL
(Manisa) – Sayın Başkan, size anlatayım: Abdullah Bey “Özgür Özel görevini
aksattı, bugün de geç geldi.” dedi. Ben, biricik kızımın yaş günü için
gitmiştim, İzmir’den uçak sisten kalkamadı diye Engin Bey’den rica ettim. Yirmi
dakika geç kalktı, otuz dakika geç indi, bir saat geciktim. Ben bunu söylüyordum,
o “Görevini aksattın.” deyince ben de “Sizin Grup Başkan Vekilleriniz de günde
kaç kere değişiyor, buna kimse karışamaz.” dedim. 
ÖZLEM ZENGİN
(Tokat) – Ha, lafı çeviriyor! 
ÖZGÜR ÖZEL
(Manisa) – Hayır, aynen böyle dedim, aynen böyle dedim.
ÖZLEM ZENGİN
(Tokat) – Hiç de böyle demediniz. 
MEHMET NACİ
BOSTANCI (Ankara) – Böyle değil…
BAŞKAN – Neyse,
düzeltmiş oluyor ya, düzeltmiş oluyor. Naci Bey, düzeltmiş oluyor ya.
ÖZGÜR ÖZEL
(Manisa) – Aksine bir lafım yok. 
ÖZLEM ZENGİN
(Tokat) – Hayır, hayır, biraz evvel söylediniz. 
ÖZGÜR ÖZEL
(Manisa) – Aksine bir lafım yok. 
Özlem Hanım’ın
sinirleri bozulmuş. Yok böyle bir şey. 
ENEZ KAPLAN
(Tekirdağ) – Başkan, bu ne ya, bu ne ya, böyle bir şey yok! 
ÖZGÜR ÖZEL
(Manisa) – Ben öyle bir şey desem “Dedim.” derim. 
ÖZLEM ZENGİN
(Tokat) – Olmaz, kabul etmiyorum. 
(AK PARTİ ve CHP
sıraları arasında karşılıklı laf atmalar) 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN – Evet,
madde üzerinde şahsı adına söz isteyen Nevşehir Milletvekili Yücel Menekşe. 
Buyurun Sayın
Menekşe. (AK PARTİ sıralarından alkışlar) 
YÜCEL MENEKŞE
(Nevşehir) – Sayın Başkan, değerli milletvekilleri… (AK PARTİ sıralarından
“Devam” sesi)
ÖZGÜR ÖZEL
(Manisa) – Dinle! Doğru dinle.
ÖZLEM ZENGİN
(Tokat) – Ne zaman geleceğime, ne zaman gideceğime, ne diyeceğime de kendim
karar veririm.
ÖZGÜR ÖZEL
(Manisa) – Dinle! Durduk yerde sinir krizi geçiyorsun. Doğru dinle!
ÖZLEM ZENGİN
(Tokat) – Sen kendin kriz geçiyorsun! Sen kendi üslubuna bak!
ÖZGÜR ÖZEL
(Manisa) – Ben “Sizinkiler de kaç kez değişiyor.” dedim. 
ÖZLEM ZENGİN
(Tokat) – Üslubuna bak, üslubuna!
ÖZGÜR ÖZEL
(Manisa) – Ben Abdullah Bey’e cevaben söyledim. Size bir şey demedim. 
ÖZLEM ZENGİN
(Tokat) – Aynen böyle söylediniz. Ben kelime kelime dinledim. 
BAŞKAN –
Oylamayı yaptıktan sonra devam edebiliriz. 
Buyurun Sayın
Milletvekili.
YÜCEL MENEKŞE
(Devamla) – …2020 yılı yönetim bütçesinin 4’üncü maddesi üzerinde şahsım adına
söz almış bulunuyorum. Bu vesileyle hepinizi saygıyla selamlıyorum. 
ÖZGÜR ÖZEL
(Manisa) – Doğrusunu duymadan bağırıp çağırıyorsun.
ÖZLEM ZENGİN
(Tokat) – Hiç de değil. Kelime kelime duydum. 
ÖZGÜR ÖZEL
(Manisa) – Herkes duydu. 
ÖZLEM ZENGİN
(Tokat) – İnsanların şahsına saldırıyorsun. 
ÖZGÜR ÖZEL
(Manisa) – Kimsenin şahsına saldırmıyoruz.
ÖZLEM ZENGİN
(Tokat) – Aynen öyle, şahsına saldırıyorsunuz.
YÜCEL MENEKŞE
(Devamla) – Sözlerime başlamadan önce vefatının 746’ncı yıl dönümünde Mevlâna
Celâlettin Rûmi’yi rahmetle anıyorum. 
Gecenin bu
vaktinde şu gerginleşen havayı, Kapadokya’yı anlatıp gerekirse… 
ÖZLEM ZENGİN
(Tokat) – Bellemişsiniz böyle laf sokmayı, bıçak gibi laf sokuyorsunuz, yok
gider, gelir; gider, gelir...
ÖZGÜR ÖZEL
(Manisa) – Abdullah karışmasaydı hiçbir şey olmazdı. 
ÖZLEM ZENGİN
(Tokat) – Hayret bir şey ya! “Saptırıyor.” diyor ya. Her şeye bunlar karar
verecek. 
BAŞKAN – Sayın
milletvekilimiz Mevlâna’dan bahsediyor beyler, dolayısıyla Mevlâna’nın
hoşgörüsüyle…
Buyurun Sayın
Milletvekili.
YÜCEL MENEKŞE
(Devamla) – Teşekkür ederim Başkanım.
Kapadokya diyarına
götürmek istiyorum sizleri. Hiç değilse şu ortamı inşallah yumuşatmaya vesile
oluruz. 
9 ayrı
medeniyeti bünyesinde barındırmış, dünyanın barış merkezi UN-HABITAT tarafından
onaylanmış, tarih ve kültür şehri olan Kapadokya, 7 ilçesiyle, 15 beldesiyle,
153 köyüyle dünyanın ve Türkiye’mizin tarih ve kültür şehri olarak Anadolu’nun
merkezinde yer almış bir vilayettir. 
Kısaca
ilçelerimizden bahsetmek istiyorum. Sizleri, tüm milletvekillerimizi, bugün
dünyanın en güzel kabak çekirdeğinin yetiştiği Acıgöl ilçemizi ve çanak
çömleğin meşhur olduğu Avanos ilçemizi, bunun yanı sıra “İncinsen de incitme.”
felsefesini dünyaya zikretmiş Hacı Bektaş Veli’nin ilçesini, yine yer altı
şehriyle, patates deposuyla Derinkuyu’sunu, “sağlık turizmi” “termal turizm”
dediğimizde Kozaklı’mızı ve yine tarihî ve kültürüyle hayat bulmuş Ürgüp’ümüzü
görmeye davet ediyorum ve bütün dünya insanlarını da bölgemize davet ediyorum
bu kürsüden. Türk turizmine katkı sağlayan, Türk turizminin ekonomisine katkı
sağlayan, bugün Turizm Bakanımızın ve Bakanlığımızın koymuş olduğu “75 milyon
turist, 65 milyar dolar gelir” inancıyla… Kapadokya, bugün 11’inci ayında 3
milyon 867 bin turistiyle ve yıl sonunda inşallah 4 milyon turisti ağırlamak
suretiyle ülke ekonomisine turizmde katkı sağlayan bir bölgedir. 
AK PARTİ
iktidarımızda şehrimize yapılan yatırımlardan kısaca bahsetmek istiyorum.
“Sosyal devlet” anlayışıyla aile, çalışma ve sosyal hizmetler için 1,48 milyar
TL, tarım ve orman için 1,27 milyar TL, ulaşım ve haberleşme için 711,8 milyon TL,
sağlıkta 329 milyon TL, eğitimde 297 milyon TL, çevre ve şehircilik için 128,6
milyon TL, kültür ve turizmde 105,70 milyon TL olmak üzere diğer yatırımlarla
birlikte Nevşehir bölgemiz, on yedi yılda toplam 8,21 milyar TL gelir elde
etmiştir ve kaynak aktarılmıştır. Dolayısıyla devletimizin,
Hükûmetimizin, Sayın Cumhurbaşkanımızın ilimize yapmış olduğu bu katkıdan
dolayı kendilerine çok teşekkür ediyorum. 
(Mikrofon
otomatik cihaz tarafından kapatıldı) 
YÜCEL MENEKŞE
(Devamla) – Başkanım… 
BAŞKAN – En büyük
Nevşehir. (AK PARTİ ve MHP sıralarından alkışlar)
Buyurun. 
YÜCEL MENEKŞE
(Devamla) – Teşekkür ederim Sayın Başkanım.
Aslında,
Nevşehir’i böyle beş dakikada özetlemek çok zor. Söylemek istediğim epey bir
konu vardı ama zaman yetmiyor. Affınıza sığınarak…
Sonuç olarak,
2020 yılı bütçesi, mali disiplini sürdürmek, ihracatı artırmak, kaynakları
üretken alanlara yönlendirmek, yatırımları, istihdamı artırmak, tasarruf
oranını yükseltmek, cari açıkları azaltmak amaçlarıyla hazırlanmıştır. 
2020 Yılı Bütçe
Kanun Teklifi’nin hazırlanmasında emeği geçen başta Cumhurbaşkanımız Recep
Tayyip Erdoğan olmak üzere, Hazine ve Maliye Bakanlığımıza, Plan ve Bütçe
Komisyonumuza ve bürokratlarımıza teşekkürü bir borç biliyorum. 
Cumhurbaşkanlığı
hükûmet sisteminin 2’nci ve AK PARTİ hükûmetlerinin 18’inci bütçesi olan 2020
yılı merkezî yönetim bütçesinin devletimize, milletimize hayırlı olmasını
diliyorum. Bu duygu ve düşüncelerle Gazi Meclisimizi ve aziz milletimizi
selamlıyor, saygılar sunuyorum. En kısa zamanda hepinizi Kapadokya’ya
bekliyorum. 
Teşekkür ederim,
sağ olun. (AK PARTİ ve MHP sıralarından alkışlar) 
BAŞKAN – Madde
üzerinde şahsı adına söz isteyen Adana Milletvekili Burhanettin Bulut. 
Buyurun Sayın
Bulut. (CHP sıralarından alkışlar) 
BURHANETTİN
BULUT (Adana) – Sayın Başkan, değerli milletvekilleri; gecenin üçünde iyi
geceler mi denir, iyi sabahlar mı denir bilemiyorum ama hepinize saygılar
sunuyorum. 
Bu geçen on gün
içerisinde bütçeyle ilgili yapılan konuşmalarda ortaya çıkan tablo şudur: Bütçe
sadece rakamlarla ifade edilmez. Bütçenin içerisinde o iktidarın vizyonu vardır,
o iktidarın politik anlayışı vardır, demokrasi vardır; asıl önemlisi de hangi
kesimlere yakın olduğunuz vardır. Çıkardığınız bütçede hangi kesimlere
yönelmişseniz o kesimler size daha yakındır. Örneğin, bir bütçe hazırlarsınız,
bir kriz vardır misal -Türkiye’de yaşandığı gibi- o bütçenin içerisine onları
dâhil edersiniz, onların iyileştirilmesini içeren maddeler koyarsınız; örneğin,
asgari ücretle geçinemeyen, sosyal yardıma ihtiyacı olan insanlara biraz katkı
verirsiniz, biraz derman olursunuz. Ama bakıyoruz, bu bütçe, 140 milyar faiz
ödemesi ihtiva eden, şehir hastanesi gibi, otoyollar gibi, otobanlar gibi,
havalimanları gibi projelere milyarların akıtıldığı, yine, o müteahhitlere,
sarayın çevresindeki, 30-40 kişiyi bulan müteahhitlere akıtılan milyarların
olduğu bir bütçe; doğal olarak, üreticiden, üretimden yana değil; doğal olarak,
yoksuldan yana hiç değil ama bu bütçenin Türkiye’de sıkıntı çeken kesimlere
yönelik olmasını dilerdik. Bunu da afaki olarak söylemiyoruz. Türkiye’deki son
çıkan rakamları söyleyeyim size: Örneğin, vatandaşın borcu 550 milyara
yaklaşmış. Örneğin, icra dairelerindeki dosya sayısı 21 milyonu aşmış durumda.
Örneğin, sadece bu yıl artan işsiz sayısı Türkiye’deki 55 ilin nüfusundan daha
fazla, 817 bin yeni işsiz kazanmış Türkiye. Örneğin, asgari ücret, açlık
sınırının altında. Örneğin, Türkiye’de 16 milyon yoksul insan var, 14 milyon da
sosyal yardım alan insan var. Örneğin, bu yılın ilk dokuz ayında 3 milyon 365
bin kişinin elektriği kesilmiş, doğal gaz faturasını ödeyemeyen 700 bin kişi
var. Yine, 5,5 milyon kişiye e-haciz gönderilmiş yani hesaplarına bloke
konulmuş. Yine, burada, esnafın borcu, EYT’de yaşanan sorunlar ya da demin
bahsettiğim, işsizlik, en önemlisi, genç kesim öğrenciyken aldığı kredi
borçlarını ödeyemiyorlar. Yine, bu kesime ilişkin son rakam: Genç kadın işsiz
oranı Türkiye'de yüzde 33’ü bulmuş durumda. Bu bir rekor; gelişmiş ülkelerle
zaten mukayese edilmez ama gelişmekte olan ülkelere ilişkin en yüksek
rakamlardan biri.
Peki, bu
milletin derdine derman olmayan bütçe kime derman oluyor? Geriye baktığımızda,
her fırsatta, teşvikle, çıkan yasayla, kamu kaynaklarını aktararak yine bu
saray müteahhitlerine destek oluyor. Nasıl mı? Örnek diye söyleyeyim, bir
Varlık Fonu kuruluyor. Bu Varlık Fonundan İstanbul’da Finans Merkezine bir
kaynak aktarılıyor, 1 milyar 650 milyon lira. Kim bu? Hepiniz yakından
tanırsınız, Ali Ağaoğlu. Ali Ağaoğlu’nun yaptığı projeye 1 milyar 650 milyon
lira destek veriliyor. Peki, diğer müteahhitler ne durumda? Hani, diğer kesimin
içerisinde de müteahhitler var. Onlardan da Adana’dan bir örnek göstereyim
size: Müteahhidimiz intihar etti. Sadece Adana’da geçen sene 3 müteahhit,
tanıdığım müteahhit intihar etti ekonomik kriz yüzünden. Peki, yakın zamanda
destek verdiğiniz birisi daha var, o kim? Onu da hemen göstereyim, Bay Simit,
birçoğunuz tanırsınız. Bay Simit’e ne kadar para verildi? 500 milyon. Peki, bu
arkadaşımız neden ünlü? Gazetelere bakın, araştırın, özel uçağıyla, klasik arabalarıyla…
Şunu kaçırmayayım, bu arkadaşımız da çok ünlü genç sevgililerine aldığı
hediyelerle değil mi? Türkiye'de sayılı araba sahibi, pahalı arabalar
içerisinde, dünyada az sayıda üretilen arabaların sahibi bu Ali Ağaoğlu. Şimdi,
biz buna destek veriyoruz. Niye destek veriyoruz? Yani nedir, amacımız nedir?
(Mikrofon
otomatik cihaz tarafından kapatıldı) 
BURHANETTİN
BULUT (Devamla) – Hemen bitiriyorum, bir cümleyle. 
BAŞKAN –
Toparlayın Sayın Milletvekili. 
BURHANETTİN
BULUT (Devamla) – Bunlara destek veriyoruz, buna destek veriyoruz ama Adana’da
“TEMSA” diye bir şirket var, elli senelik bir şirket, dünyada 70 ülkeye ihracat
yapıyor. Avrupa’yı gezen, Amerika’ya giden mutlaka bu araçlara rastlamıştır
çünkü daha çok turizm sektöründe turistlerin gezilerinde minibüsleri
kullanılıyor, hepsinde TEMSA markası var. Bu marka Adana’nın, kapanan
BOSSA’dan, TEKEL’den, ÇUKOBİRLİK’ten, PAKTAŞ’tan, Millî Mensucattan sonra tek
kalan şirketi. 
Sizler yerli ve
millî konusunda sürekli atıfta bulunuyorsunuz. Bu şirket yerli ve millî otobüs
üretiyor, minibüs üretiyor. 1.300 çalışanı var, 3 bin kişiyi etkiliyor; aile
olarak bakıldığında 10 bin kişiyi etkiliyor. Ama bunların ötesinde bir şey var:
TEMSA markasını Avrupa’ya gittiğinizde görüyorsunuz. TEMSA markasını görmek
yerlilik ve millîliktir işte. 
Ama siz -tekrar
göstereyim- bu arkadaşı destekliyorsunuz. Tekrar göstereyim... Güzel
arkadaşımız nerede? (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN – Peki,
teşekkür ederim Sayın Milletvekili. 
Şimdi soru-cevap
işlemini, beş dakika soru, beş dakika cevap olarak yapacağız.
Sayın Köksal…
BURCU KÖKSAL
(Afyonkarahisar) – Seçim bölgem Afyonkarahisar ili Sinanpaşa ilçesi Güney
kasabasının belediyesi kapatılarak köy oldu ancak köylüler yargıya gittiler ve
yargı belediyenin yeniden açılmasına karar verdi. Seçim döneminde AKP de söz
vermişti ancak yargı kararına rağmen belediyeleri hâlâ açılmadı. “Yargı
kararları başımızın üstünde.” diyorsunuz ama Güney için verilen yargı kararına
uymuyorsunuz. 
Merkezî yönetim
borçlarındaki artışla, doğmamış çocuklar bile borçlu hâle gelirken, milyonlarca
emekli 1.000 lirayla, 1.500 lirayla ayın sonunu getirmeye çalışırken, 6 milyon
asgari ücretli geçinemezken, 1 milyon 800 bin kişi asgari ücretin altında geçim
mücadelesi verirken dar gelirliye 100 bin sosyal konut müjdesi verdiniz.
Verdiniz vermesine ama yüzde 10 peşinat ve aylık 894 lira taksitlerle
vereceğinizi söylediniz. 
Sayın Oktay, dar
gelirli yoksul vatandaş bu konutların peşinatını nereden bulacak? Hadi buldu
diyelim, aylık taksitlerini nasıl ödeyecek? 
Mevsimlik orman
işçilerinden gelen bir mesaj var…
(Mikrofon
otomatik cihaz tarafından kapatıldı)
BAŞKAN – Sayın
Aygun…
İLHAMİ ÖZCAN
AYGUN (Tekirdağ) – Sayın Cumhurbaşkanı Yardımcısı Fuat Oktay, saat 03.05. Bu
saatte de uykunuzu açın lütfen. 
Türk çiftçisine
sahip çıkın diyorum. Türk çiftçisinin Tarım Kredi Kooperatiflerine, Ziraat
Bankasına olan borçlarını gelin hep beraber yapılandıralım. Anaparayı 5 eşit
takside bölelim, faizlerini silelim. Nasıl birilerinin vergilerini sildiyseniz,
yine, Ali Ağaoğlu’nu nasıl kurtardıysanız, nasıl Simit Sarayını kurtardıysanız,
gelin, bu ülkeye sağlıklı, güvenilir gıda üreten çiftçileri kurtaralım diyorum,
esnafı kurtaralım diyorum ama siz kulaklarınızı tıkıyorsunuz, maalesef yapılandırma
dediğimiz zaman kaçıyorsunuz. Siz başkalarının borçlarını yapılandırıyorsunuz;
Rus, Ukrayna, Fransız çiftçisini destekliyorsunuz ama Türk çiftçisine, Türk
esnafına geldiği zaman kulaklarınızı tıkıyorsunuz. Bütçenizde yüzen saraya 56
milyon, uçaklarınıza 406 milyon lira ayırmışsınız; gelin, bu paraları Türk
çiftçisine, Türk esnafına ayırın diyorum. Hep beraber, birlikte getireceğimiz
kanunu destekleyelim, Türk çiftçisinin borçlarını affedelim diyorum.
(Mikrofon
otomatik cihaz tarafından kapatıldı)
BAŞKAN – Sayın
Bayraktutan…
UĞUR BAYRAKTUTAN
(Artvin) – Teşekkür ediyorum Sayın Başkan.
Sayın
Cumhurbaşkanı Yardımcısına soruyorum, biraz önce sorduğum soruyu tekrarlıyorum:
Biraz önce ABD Kongresinde geçtiğimiz saatlerde Rus doğal gazını Avrupa’ya
taşıyan Türk Akımı Projesi’yle ilgili S-400’ler ve F-35’lerle ilgili yaptırımı
öngören yasa tasarısı kabul edildi. Bu konuda Güney Kıbrıs Rum Yönetimine
yönelik olarak da silah ambargosunun kaldırılmasına ilişkin bir karar verildi,
F-35’lerin Türkiye’ye verilmemesine, teslim edilmemesine ilişkin de karar
verildi. Bu konuda ne düşünüyorsunuz? Biraz önce de sordum. Cumhurbaşkanı daha
önce yapmış olduğu açıklamada “Kürecik ve İncirlik’teki üslerin kapatılmasına
ilişkin her an bir karar verebiliriz.” dedi. Bu konuda bir sınavdan
geçeceksiniz Sayın Cumhurbaşkanı Yardımcısı. Eleştiriler şu: Siz devlet memuru
musunuz, siyasetçi misiniz? Bu konuda biraz önce sorduğum soruyu kaçamak
geçtiniz, lütfen bu konuda net bir yanıt verin, vereceğiniz yanıt yarın gündem
oluşturacaktır diye düşünüyorum.
(Mikrofon
otomatik cihaz tarafından kapatıldı)
BAŞKAN – Sayın
Şevkin…
MÜZEYYEN ŞEVKİN
(Adana) – Türkiye genelinde ve Adana ilimizde 2015-2019 yılları arasında kredi
kartı, bireysel ve ticari krediler ile konut ve tüketici kredilerini ödeyemediği
için icra takibine maruz kalan vatandaş sayımız kaçtır? Yine, Türkiye geneli ve
Adana’da son beş yılda borçlarını ödeyemediği için mahkûm olan vatandaş sayısı
kaçtır? 2014-2019 yılları arasında Türkiye ve Adana ilinde esnaf ve kefalet
kooperatiflerine olan borçları nedeniyle icra takibine uğrayan esnaf sayısı
kaçtır? 
Sayın
Cumhurbaşkanı Yardımcısı, atama bekleyen 26 bin fizik tedavi teknikeri
seslerinin duyulmasını istiyor. 88 puanla açıkta kaldıklarını ifade ediyorlar.
Bunlar için atama düşünülüyor mu?
Ayrıca kâğıt
fiyatlarının aşırı arttığı bu dönemde Anadolu basını için büyük önem taşıyan
Basın İlan Kurumu ilan ücretlerine zam yapılması düşünülmekte midir? Basın İlan
Kurumu, gazetelerden yaptığı kesintinin düşürülmesi için bir çalışma yapacak
mıdır?
(Mikrofon
otomatik cihaz tarafından kapatıldı)
BAŞKAN – Sayın
Taşkın…
ALİ CUMHUR
TAŞKIN (Mersin) – Teşekkür ederim Sayın Başkan.
Üç sorum olacak:
Savunma Sanayii Başkanlığı 1990’lı yıllarda ağırlıklı olarak hazır alım
projeleri yürütürken 2000’li yılların başından itibaren ortak üretim ve yurt
içi geliştirme yöntemiyle projeler gerçekleştirmiş, günümüzdeyse kara
araçlarından İHA’lara, askerî gemilerden elektronik harp sistemlerine kadar çok
geniş bir proje portföyünü yönetmektedir. Gelinen aşama itibarıyla Savunma
Sanayii Başkanlığı yüksek teknolojiye erişme konusunda neler yapıyor? Bu konuda
son dönemde gerçekleştirilen önemli faaliyet alanları nelerdir?
İkinci sorum:
İSEDAK faaliyetlerinin ülkemize katkıları nelerdir?
Üçüncü sorum:
Türkiye’de yerel gazeteciliğin desteklenmesi için hangi çalışmalar
yapılmaktadır?
Teşekkür ederim.
BAŞKAN – Şimdi,
soruları cevaplamak üzere sözü Komisyona veriyorum.
Süreniz beş
dakikadır.
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Sayın Başkanım, tüm soruların cevapları
Cumhurbaşkanı Yardımcımız Sayın Fuat Oktay Bey tarafından verilecektir.
Teşekkür ederim.
CUMHURBAŞKANI
YARDIMCISI FUAT OKTAY – Teşekkür ederim Sayın Başkan.
Sayın
Bayraktutan’ın sorusuyla başlayacağım ama Sayın Bayraktutan, siz beni ne sınava
çekecek ne de değerlendirebilecek konumdasınız. Önce bunu ifade etmek isterim.
(AK PARTİ sıralarından alkışlar, CHP sıralarından gürültüler)
HAYDAR AKAR
(Kocaeli) – Ne demek istiyorsun! Ne bu kibir!
CUMHURBAŞKANI
YARDIMCISI FUAT OKTAY – Amerika Birleşik Devletleri Savunma Bakanlığının askerî
faaliyetleri, askerî inşaatları ile Enerji Bakanlığının ulusal güvenlik
faaliyetleri için ayrılan yıllık federal bütçenin nasıl ve hangi amaçlarla
kullanılacağını düzenleyen 2020 Ulusal Savunma Yetki Yasası’nın Temsilciler Meclisi
versiyonu 12 Temmuz 2019, Senato versiyonuysa 27 Haziran 2019 tarihinde kabul
edilmiştir. Bu tasarıda, Türkiye’ye yaptırım içeren maddeler de bulunmaktadır.
HAYDAR AKAR
(Kocaeli) – Ee?
CUMHURBAŞKANI
YARDIMCISI FUAT OKTAY – Tabii, burada, özellikle iç siyasi hesaplaşmaların
peşinde koşan Kongre üyeleri Amerika’yla ilişkilerimizin iyileştirilmesi
vizyonuna zarar vermeye devam etmektedir. Burada da Türkiye’ye karşı çevrelerin
etkisi kaçınılmaz, bunu da yakinen biliyoruz. 
Nasıl karşılık
vereceğimizle ilgili, aslında geçmişte yaptıklarımız, gelecekte
yapacaklarımızın da teminatıdır, ipucudur.
HAYDAR AKAR
(Kocaeli) – Ne yaptınız?
CUMHURBAŞKANI
YARDIMCISI FUAT OKTAY – Biz bu konuda önceden ön değerlendirmelerimizi ve
alternatif senaryolarımızı, bütün alternatif senaryolara karşı da ön
hazırlıklarımızı yapmış durumdayız. Yine, Sayın Cumhurbaşkanımız Meclis dâhil
ilgili tüm Bakanlık ve kurumlarımızla gerekli değerlendirmeleri en hassas
şekilde yapacak ve nihai hareket tarzımıza ilişkin de yine nihai kararımızı vereceğiz.
Tehdit dili ve yaptırımlar bizi dik durmaktan, Türkiye’nin çıkarları
doğrultusunda hareket etmekten zerre geri adım attırmaz. Tüm opsiyonlar da
masadadır. 
Diğer sorulara
gelince, ben yine müsaadenizle sorular çerçevesinde devam edeyim. Özellikle
asgari ücretle ilgili tartışmalar vardı. Burada 2018 yılına kıyasla asgari
ücrette yüzde 26’nın üzerinde bir oranda artış sağlayarak işçilerimizi
enflasyona ezdirmeyeceğimize dair verdiğimiz sözü tutmuş olduk. 2002 yılında
184 lira olan net asgari ücreti 2019 yılında 2.020 liraya çıkararak nominal
olarak 10 kat artırdık. Reel anlamda ise asgari ücreti yaklaşık 1,5 kat
artırmış bulunmaktayız. Asgari ücretin satın alma gücüne yansımasına
baktığımızda, AB üye ve aday ülkeler arasında 2002 yılı başında 15’inci sırada,
2017 ve 2018 yıllarında 12’nci sıradayken bu yıl ülkemiz 10’uncu sıraya
yükselmiş durumdadır. İmkânlarımız ölçüsünde de çalışanlarımıza yine en iyisini
vermeye çalışacağız. Vereceksek yine en iyisini biz veririz. 
Ergene’yle
ilgili bir soru vardı, Ergene’nin temizlenip temizlenmeyeceğiyle alakalı, yine
onu da izah etmek isterim. Ergene Nehri’nin kirliliğinin önlenmesiyle ilgili
havza koruma planı hazırlandı biliyorsunuz. 15 adet eylem belirlenmiş olup
maliyeti 4 milyar lira. Bu eylemlerden 7 tanesi tamamlanmış, 5 eylem tamamlanma
aşamasına gelinmiş, 3 eylem ise süreklidir. 2011 yılında nüfusta 10 binden
büyük yerleşimlerde 1 tane arıtma tesisi varken şu an bu arıtma tesisleri 13’e
çıkarılmıştır. 12 adet evsel biyolojik ileri arıtma tesisi DSİ Genel Müdürlüğü
tarafından yapılmıştır. Dağınık hâldeki sanayiler 10 adet organize sanayi
bölgesi altında toplanmıştır. Bu organize sanayi bölgeleri için 5 adet müşterek
sanayi atık su arıtma tesisinden 3 adedi tamamlanmıştır. 
(Mikrofon
otomatik cihaz tarafından kapatıldı) 
CUMHURBAŞKANI
YARDIMCISI FUAT OKTAY – Müsaadenizle bunu tamamlayayım. 
BAŞKAN – Buyurun
tamamlayınız. 
CUMHURBAŞKANI
YARDIMCISI FUAT OKTAY – Bu organize sanayi bölgelerinden kaynaklanan atık sular
ileri arıtma tesisinden geçirildikten sonra Marmara Denizi’nin dip akıntısına
verilecektir. Marmara Derin Deniz Deşarj Sistemi’nin doğu hattı yüzde 99
mertebesinde tamamlanmış olup 2020 yılı Mart ayında açılması planlanmaktadır.
Sistemin tamamı 2020 yılı sonu veya en geç 2021’de tamamlanacak olup 460 bin
metreküp/gün ileri derecede arıtılmış atık su Marmara Denizi’ne deşarj
edildiğinde Ergene Nehri’nin sulama suyu kalitesine geleceği öngörülmektedir. 
(Mikrofon
otomatik cihaz tarafından kapatıldı) 
CUMHURBAŞKANI
YARDIMCISI FUAT OKTAY – Devam edebilirim. 
BAŞKAN – 4’üncü
madde üzerindeki görüşmeler tamamlanmıştır. 
4’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, programımız gereğince bugünkü görüşmeler tamamlanmıştır.
Programa göre
2020 yılı Merkezi Yönetim Bütçe Kanun Teklifi’nin 5 ila 13’üncü maddelerini
sırasıyla görüşmek için 18 Aralık 2019 Çarşamba günü saat 11.00’de toplanmak
üzere birleşimi kapatıyorum.
Kapanma Saati:
03.16




(x) 129, 130 S. Sayılı Basmayazılar ve
Ödenek Cetvelleri 09/12/2019 tarihli 28’inci Birleşim Tutanağı’na eklidir.


(x) Bu bölümde hatip tarafından Türkçe
olmayan bir kelime ifade edildi.


(xx) Bu bölümde hatip tarafından Türkçe
olmayan bir kelime ifade edildi




