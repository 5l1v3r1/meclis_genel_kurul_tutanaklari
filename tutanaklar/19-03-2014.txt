



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 72’nci
Birleşim (Olağanüstü)
 19
Mart 2014 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- BAŞKANLIĞIN GENEL KURULA SUNUŞLARI
A) Önergeler
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay, Yalova
Milletvekili Muharrem İnce ve 129 milletvekilinin, Türkiye Büyük Millet
Meclisine intikal etmiş olan bazı eski bakanlar hakkındaki fezlekelerin okunarak
Genel Kurulun bilgisine sunulması ile CHP
Grubu adına, grup başkan vekilleri İstanbul Milletvekili Mehmet Akif Hamzaçebi,
Sinop Milletvekili Engin Altay ve Yalova Milletvekili Muharrem İnce’nin, bazı
eski bakanlar hakkında hazırlanan fezlekelerin Türkiye Büyük Millet Meclisine
intikaline ve milletvekillerinin bilgisine sunulmasına ilişkin işlemler
konusunda bir genel görüşme açılmasına ilişkin önergesini görüşmek üzere Anayasa’nın
93’üncü, TBMM İçtüzüğü’nün 7’nci maddeleri gereğince Türkiye Büyük Millet
Meclisinin olağanüstü toplantıya çağrılmasına ilişkin önergesi (4/149)

B) Tezkereler
1.- Türkiye Büyük Millet Meclisi Başkanlığının,
Olağanüstü toplantı isteminin Anayasa ve İç Tüzük hükümlerine uygun bulunduğuna
ve bu nedenle TBMM Genel Kurulunun 19 Mart 2014 Çarşamba günü saat 15.00’te
olağanüstü toplantıya çağrıldığına ilişkin tezkeresi (3/1447)
2.-
Anayasa’nın 100’üncü maddesine göre gereği yapılmak üzere 28/2/2014 tarihinde
Başkanlığa intikal ettirilen Çevre ve Şehircilik eski Bakanı ve Trabzon Milletvekili
Erdoğan Bayraktar’ın nüfuz ticareti yaparak başkasına menfaat temin ettiği ve
görevini kötüye kullandığına ilişkin suçlamalara yönelik İstanbul Cumhuriyet
Başsavcılığının 27/2/2014 tarihli ve 2013/20765/CM sayılı yazısı ve eki gereği
Meclis soruşturması açılması Türkiye Büyük Millet Meclisi üye tam sayısının en
az onda 1’inin (55 üye) vereceği bir önergeyle istenebileceğinden ve böyle bir
önerge olmadan Türkiye Büyük Millet Meclisi Başkanlığının anılan yazıyla ilgili
olarak Meclis soruşturmasına ilişkin resen bir işlem başlatması mümkün
bulunmadığından gereğinin tayin ve takdirinin yüce heyetin bilgisine
sunulduğuna ilişkin tezkeresi (3/1448)
3.- Türkiye Büyük Millet Meclisi Başkanlığının,
Anayasa’nın 100’üncü maddesine göre gereği yapılmak üzere 28/2/2014 tarihinde
Başkanlığa intikal ettirilen İçişleri eski Bakanı ve Mardin Milletvekili
Muammer Güler hakkında sahte belge düzenlemek, soruşturmanın gizliliğini ihlal,
nüfuz suistimali ve birden çok kez rüşvet aldığına ilişkin suçlamalara; Ekonomi
eski Bakanı ve Mersin Milletvekili Mehmet Zafer Çağlayan hakkında 5607 sayılı
Kaçakçılıkla Mücadele Kanunu’na muhalefet, resmî belgede sahtecilik, birden çok
kez rüşvet aldığına ilişkin suçlamalara ve Avrupa Birliği eski Bakanı ve
İstanbul Milletvekili Egemen Bağış hakkında birden çok kez rüşvet aldığına
ilişkin suçlamalara yönelik İstanbul Cumhuriyet Başsavcılığının 27/2/2014
tarihli ve 2013/20764/CM sayılı üst yazısı ve ekleri gereği Meclis soruşturması
açılması Türkiye Büyük Millet Meclisi üye tam sayısının en az onda 1’inin (55
üye) vereceği bir önergeyle istenebileceğinden ve böyle bir önerge olmadan
Türkiye Büyük Millet Meclisi Başkanlığının anılan yazıyla ilgili olarak Meclis
soruşturmasına ilişkin resen bir işlem başlatması mümkün bulunmadığından gereğinin
tayin ve takdirinin yüce heyetin bilgisine sunulduğuna ilişkin tezkeresi
(3/1449)

C) Genel Görüşme Önergeleri
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Yalova
Milletvekili Muharrem İnce’nin, bazı eski bakanlar hakkında hazırlanan
fezlekelerin Türkiye Büyük Millet Meclisine intikaline ve milletvekillerinin
bilgisine sunulmasına ilişkin işlemler konusunda genel görüşme açılmasına
ilişkin önergesi (8/11)

V.-
AÇIKLAMALAR
1.-
İzmir Milletvekili Oktay Vural’ın, Başkanlığın olağanüstü toplantıya çağrı
önergesini Genel Kurula sunuş işleminin Anayasa ve İç Tüzük hükümlerine uygun
yapılması gerektiğine ilişkin açıklaması
2.-
İstanbul Milletvekili Mehmet Akif Hamzaçebi’nin, Başkanlığın olağanüstü
toplantıya çağrı önergesini Genel Kurula sunuş işleminin Anayasa ve İç Tüzük
hükümlerine uygun yapılması gerektiğine ilişkin açıklaması


3.-
Şırnak Milletvekili Hasip Kaplan’ın, Başkanlığın olağanüstü toplantıya çağrı
önergesini Genel Kurula sunuş işleminin Anayasa ve İç Tüzük hükümlerine uygun
yapılması gerektiğine ilişkin açıklaması
4.-
Giresun Milletvekili Nurettin Canikli’nin, fezleke eklerindeki dosyalarda yer
alan bilgilerin milletvekillerinin denetiminden kaçırılması gibi bir durumun söz
konusu olmadığına ve bir soruşturma komisyonu kurulmasının talep edilmesi için
fezleke eklerinin Türkiye Büyük Millet Meclisine gelmesine gerek bulunmadığına
ilişkin açıklaması
5.-
İstanbul Milletvekili Mehmet Akif Hamzaçebi’nin, olağanüstü toplantıya çağrı
önergesinin konusunun fezlekelerin okunması olduğuna ve Giresun Milletvekili
Nurettin Canikli’nin yaptığı açıklamasındaki bazı ifadelerine ilişkin
açıklaması
6.-
Kayseri Milletvekili Yusuf Halaçoğlu’nun, Başkanlığın olağanüstü toplantıya
çağrı önergesini Genel Kurula sunuş işleminin Anayasa ve İç Tüzük hükümlerine
uygun yapılması gerektiğine ilişkin açıklaması
7.-
Şırnak Milletvekili Hasip Kaplan’ın, milletvekillerinin fezlekelerin içeriğine
ulaşabilmeleri gerektiğine ilişkin açıklaması
8.- Mersin Milletvekili Ertuğrul Kürkcü’nün, Türkiye
Büyük Millet Meclisine intikal etmiş olan bazı eski bakanlar hakkındaki
fezlekelerin içeriğinin Meclise yansıması konusunda konulan engellerin kabul
edilebilir bir tarafı olmadığına ilişkin açıklaması 

VI.-
OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut’un,
Başkanlığın, olağanüstü toplantı çağrısına konu olan Türkiye Büyük Millet
Meclisine intikal eden savcılık dosyalarıyla ilgili işlemlerinin teamüllere ve
hukuka uygun olduğuna ilişkin konuşması 

VII.- USUL HAKKINDA GÖRÜŞMELER
1.- Başkanlığın olağanüstü toplantı çağrısına konu olan
Türkiye Büyük Millet Meclisine intikal eden savcılık dosyalarının içeriğiyle
ilgili Genel Kurula bilgi verilmemesi yönündeki uygulamasının İç Tüzük hükümlerine
uygun olup olmadığı hakkında
2.- Başkanlığın (8/11) esas numaralı Genel Görüşme
Önergesi’nin oylama sonucunun açıklanması sırasındaki tutumunun teamüllere
uygun olup olmadığı hakkında





VIII.- GENEL GÖRÜŞME
A) Ön Görüşmeler
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Yalova
Milletvekili Muharrem İnce’nin, bazı eski bakanlar hakkında hazırlanan
fezlekelerin Türkiye Büyük Millet Meclisine intikaline ve milletvekillerinin
bilgisine sunulmasına ilişkin işlemler konusunda genel görüşme açılmasına
ilişkin önergesi (8/11) 

IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Akif Hamzaçebi’nin,
Adalet Bakanı Bekir Bozdağ’ın (8/11) esas numaralı Genel Görüşme Önergesi
üzerinde Hükûmet adına yaptığı konuşması sırasında Cumhuriyet Halk Partisine
sataşması nedeniyle konuşması 

X.-
ÖNERİLER
A)
Siyasi Parti Grubu Önerileri
1.-
AK PARTİ Grubunun, 30/3/2014 tarihinde yapılacak mahallî idareler genel
seçimleri nedeniyle Türkiye Büyük Millet Meclisinin çalışmalarına 26 Mart 2014
Çarşamba gününden itibaren on gün ara verilmesine ilişkin önerisi 

XI.-
YAZILI SORULAR VE CEVAPLARI
1.- Bursa
Milletvekili İsmet Büyükataman’ın, Diyanet İşleri Başkanlığına 2007-2013
yılları arasında alınan personel sayısına ilişkin Başbakandan sorusu ve
Başbakan Yardımcısı Emrullah İşler'in cevabı (7/36675)
2.- Mersin Milletvekili Ali Öz’ün, 2010 yılından bu
yana yurt dışına gönderilen Bakanlık personeline ilişkin sorusu ve Sağlık
Bakanı Mehmet Müezzinoğlu'nun cevabı (7/37074)
3.- Ankara Milletvekili Özcan Yeniçeri’nin, 2002-2013
yılları arasında Güdül’de bulunan iş yerlerinin sayısına ilişkin sorusu ve
Gümrük ve Ticaret Bakanı Hayati Yazıcı’nın cevabı (7/37194)
4.- İstanbul Milletvekili Mustafa Sezgin Tanrıkulu’nun,
asaleten ve vekâleten görev yapan bürokratlara ilişkin sorusu ve Başbakan
Yardımcısı Emrullah İşler'in cevabı (7/37538)
5.- Kocaeli Milletvekili Lütfü Türkkan’ın, ABD Ticaret
Bakanlığının çıkardığı bir kararnameye ilişkin sorusu ve Ekonomi Bakanı Nihat
Zeybekçi'nin cevabı (7/37940) 
6.- Ankara Milletvekili Özcan Yeniçeri’nin, 2002-2014
yılları arasında TBMM ile bağlı kurum ve kuruluşlarınca yaptırılan kamu
spotlarına ilişkin sorusu ve Türkiye Büyük Millet Meclisi Başkan Vekili Sadık Yakut’un
cevabı (7/38014)
7.- Aydın Milletvekili Metin Lütfi Baydar’ın, gelir
desteğine ve yararlanılmasında karşılaşılan sorunlara ilişkin Başbakandan
sorusu ve Gıda, Tarım ve Hayvancılık Bakanı Mehmet Mehdi Eker’in cevabı
(7/38046)
8.- İstanbul Milletvekili Celal Dinçer’in, 2003-2013
yılları arasında Vakıflar Genel Müdürlüğü tarafından dernek ve vakıflara
kiralanan veya tahsis edilen taşınmazlara ilişkin Başbakandan sorusu ve
Başbakan Yardımcısı Bülent Arınç’ın cevabı (7/38061)
9.- İstanbul Milletvekili Erdoğan Toprak’ın, kömür
üretim miktarındaki düşüşe ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/38100)
10.- İstanbul Milletvekili Mustafa Sezgin
Tanrıkulu’nun, eski bakanlara tahsis edilen makam araçlarına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/38101)
11.- İstanbul Milletvekili Abdullah
Levent Tüzel’in, Manisa’nın Köprübaşı ilçesindeki eski uranyum madeninin
radyoaktif kirliliğe yol açtığı iddiasına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/38102)
12.- İzmir Milletvekili Rahmi Aşkın
Türeli’nin, elektrik tüketim bedellerindeki vergi ve fonlara ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/38103)
13.- İstanbul Milletvekili Ali
Özgündüz’ün, Iğdırlı çiftçilerin bankalara ve Tarım Kredi Kooperatiflerine olan
borçlarına,
- Giresun Milletvekili Selahattin
Karaahmetoğlu’nun, ihraç edilen fındıklarda Aflatoksin maddesine rastlanıldığı
iddialarına,
2003-2013 yılları arasındaki fındık
üretimi ve ihracatına,
- Kırklareli Milletvekili Turgut
Dibek’in, Kırklareli genelinde yaşanan kuraklıkla ilgili yapılan çalışmalara,
- Manisa Milletvekili Özgür Özel’in,
kuraklık nedeniyle Manisalı çiftçilerin yaşadığı sorunlara,
- İstanbul Milletvekili Mahmut Tanal’ın,
ithalatı yapılan ürünlere,
- İstanbul Milletvekili Mustafa Sezgin
Tanrıkulu’nun, eski bakanlara tahsis edilen makam araçlarına,
- Mersin Milletvekili Vahap Seçer’in,
ülkemizde yaşanan kuraklıkla ilgili alınan önlemlere,
- İstanbul Milletvekili Abdullah Levent
Tüzel’in, Manisa’nın Köprübaşı ilçesindeki eski uranyum madeninin radyoaktif
kirliliğe yol açtığı iddiasına,
- İstanbul Milletvekili Umut Oran’ın, yem
fiyatlarındaki artışın etkilerine,
İlişkin soruları ve Gıda, Tarım ve
Hayvancılık Bakanı Mehmet Mehdi Eker’in cevabı (7/38106), (7/38107),
(7/38108), (7/38109), (7/38110), (7/38111), (7/38112), (7/38113), (7/38114),
(7/38115) 
14.- İzmir Milletvekili Mustafa
Moroğlu’nun, dövizli askerlikten yararlananlara ilişkin sorusu ve Millî Savunma
Bakanı İsmet Yılmaz’ın cevabı (7/38149)
15.- Muğla Milletvekili Ömer Süha
Aldan’ın, özelleştirme kapsamındaki termik santrallere ve çeşitli iddialara
ilişkin Başbakandan sorusu ve Maliye Bakanı Mehmet Şimşek’in cevabı (7/38171)
16.- İstanbul Milletvekili Celal Adan’ın,
Zonguldak Çatalağzı Termik Santralinin özelleştirme kapsamına alınmasına
ilişkin Başbakandan sorusu ve Maliye Bakanı Mehmet Şimşek’in cevabı (7/38189)
17.- İstanbul Milletvekili Mustafa Sezgin
Tanrıkulu’nun, TMO tarafından Dahilde İşleme İzin Belgesi kapsamında buğday
satılmasına ilişkin Başbakandan sorusu ve Gıda, Tarım ve Hayvancılık Bakanı
Mehmet Mehdi Eker’in cevabı (7/38209)
18.- Adana Milletvekili Ali
Demirçalı’nın, Adana’ya yönelik yatırımlara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/38232)
19.- İstanbul Milletvekili Sedef
Küçük’ün, 2002-2014 yılları arasında EPDK tarafından verilen elektrik enerjisi
üretim lisanslarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/38233)
20.- Çanakkale Milletvekili Ali
Sarıbaş’ın, BOTAŞ’ın bazı ihalelerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/38234)
21.- Manisa Milletvekili Özgür Özel’in,
radyoaktif maden sahalarındaki ölçümlere ve Manisa’nın Köprübaşı ilçesinde
ölçülen yüksek değerlere ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/38235)
22.- Balıkesir Milletvekili Ahmet Duran
Bulut’un, TİKAS Projesi kapsamında gerçekleştirilen bir eğitim programı ile
ilgili harcamalara,
- Antalya Milletvekili Osman Kaptan’ın,
yaş meyve, sebze ile kesme çiçek ve narenciye üretimi ile ilgili Meclis
Araştırması Komisyonu Raporu’ndaki önerilere,
- Samsun Milletvekili Cemalettin
Şimşek’in, Samsun’un Bafra ilçesindeki Karaköy Tarım İşletmesinin kiralama
ihalesine,
- Hatay Milletvekili Mehmet Ali
Ediboğlu’nun, tarım politikalarına,
İlişkin soruları ve Gıda, Tarım ve
Hayvancılık Bakanı Mehmet Mehdi Eker’in cevabı (7/38240), (7/38241),
(7/38242), (7/38357) 
23.- İstanbul Milletvekili Melda Onur’un,
İstanbul Maslak’ta İstanbul Golf Kulübünce kullanılan bir arazinin askeri
hastane yapılacağı gerekçesiyle boşalttırılmasına ilişkin sorusu ve Millî
Savunma Bakanı İsmet Yılmaz’ın cevabı (7/38326) 
24.- Eskişehir Milletvekili Ruhsar
Demirel’in, din görevlilerinin evlilik yaşına ulaşmamış kişilere dinî nikâh
kıymalarının önlenmesine yönelik çalışmalara ilişkin sorusu ve Başbakan
Yardımcısı Emrullah İşler'in cevabı (7/38338)
25.- İstanbul Milletvekili Kadir Gökmen
Öğüt'ün, elektrik faturalarındaki kesme bağlama ücretlerine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/38412)
26.- Batman Milletvekili Ayla Akat
Ata'nın, Batman Valiliği tarafından dağıtılan kömürlere ve Batman'daki hava
kirliliğine ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/38413)
27.- Iğdır Milletvekili Pervin Buldan'ın,
Iğdır Valiliği tarafından dağıtılan kömürlere ve Iğdır'daki hava kirliliğine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/38414)
28.- Mersin Milletvekili Vahap Seçer'in,
Mersin'de elektrik dağıtımı konusunda yaşanan sıkıntılara ve elektrik
dağıtımını gerçekleştiren firmaların denetimine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/38415)
29.- Manisa Milletvekili Erkan Akçay'ın,
elektrik abonelerinden çeşitli adlar altında tahsil edilen bedellere ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/38416)
30.- Giresun Milletvekili Selahattin
Karaahmetoğlu'nun, FİSKOBİRLİK'e satılan fındıklara ve FİSKOBİRLİK 'e yönelik
soruşturmalara,
- Mersin Milletvekili Mehmet Şandır'ın,
Bakanlıktaki gıda mühendisliği kadrolarına ve yapılan atamalara,
İlişkin soruları ve Gıda, Tarım ve
Hayvancılık Bakanı Mehmet Mehdi Eker’in cevabı (7/38417), (7/38418) 
31.- Artvin Milletvekili Uğur
Bayraktutan'ın, Artvin genelindeki HES projelerine ilişkin sorusu ve Orman ve
Su İşleri Bakanı Veysel Eroğlu’nun cevabı (7/38442)
32.- İstanbul Milletvekili Melda Onur'un,
Batman'da bir çocuğun ölümüne yol açan atık su kuyusu ile ilgili ihmal
iddialarına ilişkin sorusu ve Orman ve Su İşleri Bakanı Veysel Eroğlu’nun
cevabı (7/38445)
33.- İstanbul Milletvekili Mustafa Sezgin
Tanrıkulu'nun, Erzurum'un Pasinler ilçesine bağlı bir köyde bedelsiz olarak bir
firmaya verildiği iddia edilen bir arsaya ilişkin Başbakandan sorusu ve Maliye
Bakanı Mehmet Şimşek’in cevabı (7/38469)
34.- Balıkesir Milletvekili Haluk Ahmet
Gümüş'ün, kış olimpiyatlarında bir spor branşına ait bazı yarışmaların TRT'de
yayınlanmayacağı iddialarına ilişkin sorusu ve Başbakan Yardımcısı Bülent
Arınç’ın cevabı (7/38477)
35.- Ankara Milletvekili Özcan
Yeniçeri'nin, gençliğe yönelik yayın yapan televizyon kanallarının ve
televizyon programlarının artırılmasına ilişkin sorusu ve Başbakan Yardımcısı
Bülent Arınç’ın cevabı (7/38478)
36.- Ankara Milletvekili Özcan
Yeniçeri'nin, kültürel mirasımızın tanıtımına yönelik çalışma ve projelere
ilişkin sorusu ve Başbakan Yardımcısı Bülent Arınç’ın cevabı (7/38479)
37.- Ankara Milletvekili Özcan
Yeniçeri'nin, 2002-2014 yılları arasında, yıllara göre bağlı kurum ve
kuruluşlar tarafından yaptırılan kamu spotlarına ilişkin sorusu ve Başbakan
Yardımcısı Bülent Arınç’ın cevabı (7/38480)
38.- Ankara Milletvekili Özcan
Yeniçeri'nin, 2002-2014 yılları arasında, yıllara göre bağlı kurum ve
kuruluşların taraf olduğu davalara ilişkin sorusu ve Başbakan Yardımcısı Bülent
Arınç’ın cevabı (7/38481)
39.- Ankara Milletvekili Özcan
Yeniçeri'nin, 2002-2014 yılları arasında, yıllara göre bağlı kurum ve
kuruluşlar bünyesinde görev yapan kadrolu ve sözleşmeli avukatlara ilişkin
sorusu ve Başbakan Yardımcısı Bülent Arınç’ın cevabı (7/38482)
40.- İstanbul Milletvekili D. Ali
Torlak'ın, bağlı, ilgili veya ilişkili kurum ve kuruluşlarda çalıştırılan
taşeron işçilere ilişkin sorusu ve Başbakan Yardımcısı Bülent Arınç’ın cevabı
(7/38483)
41.- Ankara Milletvekili Özcan
Yeniçeri'nin, 2002-2014 yılları arasında, yıllara göre bağlı kurum ve
kuruluşlar tarafından yaptırılan kamu spotlarına, 
2002-2014 yılları arasında, yıllara göre
bağlı kurum ve kuruluşların taraf olduğu davalara,
2002-2014 yılları arasında, yıllara göre
bağlı kurum ve kuruluşlar bünyesinde görev yapan kadrolu ve sözleşmeli
avukatlara,
- İstanbul Milletvekili D. Ali Torlak'ın,
bağlı, ilgili veya ilişkili kurum ve kuruluşlarda çalıştırılan taşeron
işçilere, 
İlişkin soruları ve Başbakan Yardımcısı
Beşir Atalay’ın cevabı (7/38492), (7/38493), (7/38494), (7/38495) 
42.- Ankara Milletvekili Özcan
Yeniçeri'nin, 2002-2014 yılları arasında, yıllara göre Bakanlık ve bağlı kurum,
kuruluşlar tarafından yaptırılan kamu spotlarına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/38562) 
43.- İstanbul Milletvekili D. Ali
Torlak'ın, bağlı, ilgili veya ilişkili kurum ve kuruluşlarda çalıştırılan
taşeron işçilere ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/38563)
44.- Ankara Milletvekili Özcan
Yeniçeri'nin, 2002-2014 yılları arasında, yıllara göre Bakanlık ve bağlı kurum,
kuruluşlar bünyesinde görev yapan kadrolu ve sözleşmeli avukatlara ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/38564)


45.- Ankara Milletvekili Özcan
Yeniçeri'nin, 2002-2014 yılları arasında, yıllara göre Bakanlık ile bağlı kurum
ve kuruluşların taraf olduğu davalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/38565)
46.- İstanbul Milletvekili D. Ali
Torlak'ın, bağlı, ilgili veya ilişkili kurum ve kuruluşlarda çalıştırılan
taşeron işçilere ilişkin sorusu ve Gümrük ve Ticaret Bakanı Hayati Yazıcı’nın
cevabı (7/38598)
47.- Ankara Milletvekili Özcan
Yeniçeri'nin, 2002-2014 yılları arasında, yıllara göre Bakanlık ile bağlı kurum
ve kuruluşların taraf olduğu davalara ilişkin sorusu ve Gümrük ve Ticaret
Bakanı Hayati Yazıcı’nın cevabı (7/38600)
48.- Ankara Milletvekili Özcan
Yeniçeri'nin, 2002-2014 yılları arasında, yıllara göre Bakanlık ve bağlı kurum,
kuruluşlar tarafından yaptırılan kamu spotlarına ilişkin sorusu ve Kalkınma
Bakanı Cevdet Yılmaz’ın cevabı (7/38613)
49.- Ankara Milletvekili Özcan
Yeniçeri'nin, 2002-2014 yılları arasında, yıllara göre Bakanlık ve bağlı kurum,
kuruluşlar bünyesinde görev yapan kadrolu ve sözleşmeli avukatlara ilişkin
sorusu ve Kalkınma Bakanı Cevdet Yılmaz’ın cevabı (7/38615)
50.- Kırklareli Milletvekili Turgut
Dibek'in, bir açıklamasına ilişkin Başbakandan sorusu ve Başbakan Yardımcısı
Bülent Arınç’ın cevabı (7/38671)
51.- İstanbul Milletvekili Mahmut
Tanal'ın, Türk Solu gazetesinin dağıtımının durdurulmasına ilişkin Başbakandan
sorusu ve Başbakan Yardımcısı Bülent Arınç’ın cevabı (7/38674)
52.- İstanbul Milletvekili Mustafa Sezgin
Tanrıkulu'nun, Gümrük Müsteşarlığı Teftiş Kurulu Başkanlığı tarafından
hazırlandığı iddia edilen bir rapora ilişkin Başbakandan sorusu ve Gümrük ve
Ticaret Bakanı Hayati Yazıcı’nın cevabı (7/38687)
53.- İstanbul Milletvekili Kadir Gökmen
Öğüt'ün, TRT'nin buz pateni kategorisindeki bazı yarışmaları yayınlamama kararı
aldığı iddialarına ilişkin sorusu ve Başbakan Yardımcısı Bülent Arınç’ın cevabı
(7/38702)
54.- İstanbul Milletvekili Sabahat
Akkiray'ın, TRT Müzik kanalında yayınlanan bir programda Alevilerin
aşağılandığı iddiasına ilişkin sorusu ve Başbakan Yardımcısı Bülent Arınç’ın
cevabı (7/38703)
55.- Bilecik Milletvekili Bahattin
Şeker'in, Vakıflar Genel Müdürlüğünce muhtaç aylığı bağlanan kişi sayısına ve
muhtaç aylığı bağlanma kriterlerine ilişkin sorusu ve Başbakan Yardımcısı
Bülent Arınç’ın cevabı (7/38704)
56.- İstanbul Milletvekili Mahmut
Tanal'ın, Mersin Akkuyu'da yapılması planlanan nükleer santral için sözleşme
imzalanan firmaya ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/38737) 
57.- Ankara Milletvekili Levent Gök'ün,
Ankara'nın Mamak ilçesine bağlı bir mahallenin elektrik hizmetinden kaynaklanan
sorunlarına ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/38738)



58.- İzmir Milletvekili Rahmi Aşkın
Türeli'nin, tarımsal istihdamla ilgili verilerdeki sorunlara,
Hayvanların nakil ve satış şartları ile
ilgili yönetmelik değişikliğine ve yaşanan sorunlara,
- Bilecik Milletvekili Bahattin
Şeker'in, Bilecik iline yönelik tarımsal yatırım ve desteklere,
- Malatya Milletvekili Veli Ağbaba'nın,
Malatya kayısı araştırma istasyonunun belediyeye devredilmesi sürecine,
- Balıkesir Milletvekili Ahmet Duran
Bulut'un, kuraklıkla mücadele konusunda alınan tedbirlere,
Çiğ süt fiyatlarına,
Çiğ süt için belirlenen alım fiyatına,
- Manisa Milletvekili Erkan Akçay'ın,
2010 yılı Nisan ayından itibaren gerçekleştirilen canlı hayvan ve et
ithalatına,
2014 yılı içerisinde Bakanlığın teknik
hizmetler sınıfı kadrolarına yapılacak personel alımı sayısına,
İlişkin soruları ve Gıda, Tarım ve
Hayvancılık Bakanı Mehmet Mehdi Eker’in cevabı (7/38746), (7/38747),
(7/38748), (7/38749), (7/38750), (7/38751), (7/38752), (7/38753), (7/38754) 
59.- İzmir Milletvekili Rahmi Aşkın Türeli'nin,
dahilde işleme rejimine ilişkin sorusu ve Kalkınma Bakanı Cevdet Yılmaz’ın
cevabı (7/38775)
60.- İzmir Milletvekili Rahmi Aşkın
Türeli'nin, kâr transferleri ile ilgili verilere ilişkin sorusu ve Kalkınma
Bakanı Cevdet Yılmaz’ın cevabı (7/38777)
61.- İstanbul Milletvekili Mustafa Sezgin
Tanrıkulu'nun, MASAK'a yapılan ihbar ve şikâyetlere ilişkin Başbakandan sorusu
ve Maliye Bakanı Mehmet Şimşek’in cevabı (7/38857)
62.- Ankara Milletvekili Levent Gök'ün,
elektrik kesilen abonelerden açma/kapama adı altında ücret alınmasına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/38914)
63.- İstanbul Milletvekili Mustafa Sezgin
Tanrıkulu'nun, bir TRT spikeri tarafından kullanılan bir ifadeye ilişkin sorusu
ve Başbakan Yardımcısı Bülent Arınç’ın cevabı (7/38987)
64.- Ankara Milletvekili Özcan
Yeniçeri'nin, 2002-2014 yılları arasında Atatürk Araştırma Merkezi tarafından
incelenen yayınlara ilişkin sorusu ve Başbakan Yardımcısı Bülent Arınç’ın
cevabı (7/38988)
65.- Ankara Milletvekili Özcan
Yeniçeri'nin, 2002-2014 yılları arasında TRT tarafından yayınlanan sportif
faaliyetler ve organizasyonların sayısına ilişkin sorusu ve Başbakan Yardımcısı
Bülent Arınç’ın cevabı (7/38989)
66.- Ankara Milletvekili Özcan
Yeniçeri'nin, RTÜK tarafından ceza kesilen spor programlarının sayısına ilişkin
sorusu ve Başbakan Yardımcısı Bülent Arınç’ın cevabı (7/38990)
67.- Ankara Milletvekili Özcan
Yeniçeri'nin, sporun yaygınlaşması için kamu spotlarının etkin kullanımı adına
yürütülmekte olan çalışma ve projelere ilişkin sorusu ve Başbakan Yardımcısı
Bülent Arınç’ın cevabı (7/38991)
68.- Ankara Milletvekili Özcan
Yeniçeri'nin, sporun geliştirilmesi ve yaygınlaştırılması adına yürütülmekte
olan çalışma ve projelere ilişkin sorusu ve Başbakan Yardımcısı Bülent Arınç’ın
cevabı (7/38992)
69.- İstanbul Milletvekili Mustafa Sezgin
Tanrıkulu'nun, 2002-2013 yılları arasında yıllara göre kuruma alınan memurlarla
ilgili çeşitli verilere ilişkin sorusu ve Başbakan Yardımcısı Bülent Arınç’ın
cevabı (7/38993)
70.- İstanbul Milletvekili Mustafa Sezgin
Tanrıkulu'nun, bağlı kurum ve kuruluşlardaki kadın personelin toplam personel
içerisindeki oranı ile üst düzey kadın yöneticilerin sayısına ilişkin sorusu ve
Başbakan Yardımcısı Bülent Arınç’ın cevabı (7/38994)
71.- Ankara Milletvekili Özcan
Yeniçeri'nin, Türkiye otomotiv sektöründe iç pazarı geliştirmek adına
yürütülmekte olan çalışma ve projelere ilişkin sorusu ve Ekonomi Bakanı Nihat
Zeybekçi'nin cevabı (7/39044)
72.- Ankara Milletvekili Özcan
Yeniçeri'nin, Türkiye otomotiv sanayinin dış pazarlara açılımının desteklenmesi
adına yürütülmekte olan çalışma ve projelere ilişkin sorusu ve Ekonomi Bakanı
Nihat Zeybekçi'nin cevabı (7/39045)
73.- Ankara Milletvekili Özcan
Yeniçeri'nin, otomotiv sektöründe iç pazarı büyütecek faaliyetlerin
geliştirilip desteklenmesi adına yürütülmekte olan çalışma ve projelere ilişkin
sorusu ve Ekonomi Bakanı Nihat Zeybekçi'nin cevabı (7/39046)
74.- İstanbul Milletvekili Mustafa Sezgin
Tanrıkulu'nun, 2002-2013 yılları arasında yıllara göre kuruma alınan memurlarla
ilgili çeşitli verilere ilişkin sorusu ve Ekonomi Bakanı Nihat Zeybekçi'nin
cevabı (7/39047)
75.- Ankara Milletvekili Levent Gök'ün,
Mamak'taki elektrik kesintilerine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/39049)
76.- İstanbul Milletvekili Mustafa Sezgin
Tanrıkulu'nun, 2002-2013 yılları arasında yıllara göre kuruma alınan memurlarla
ilgili çeşitli verilere ilişkin sorusu ve Gümrük ve Ticaret Bakanı Hayati
Yazıcı’nın cevabı (7/39099)
77.- İstanbul Milletvekili D. Ali
Torlak'ın, Avrupa Birliği ülkeleri ile ülkemizdeki vergilere ilişkin sorusu ve
Maliye Bakanı Mehmet Şimşek’in cevabı (7/39137)
78.- Ankara Milletvekili Özcan
Yeniçeri'nin, düşük karbon emisyonu olan çevre dostu araçların vergilendirme
bakımından teşvik edilmesine yönelik çalışma ve projelere ilişkin sorusu ve
Maliye Bakanı Mehmet Şimşek’in cevabı (7/39139)
79.- Erzincan Milletvekili Muharrem
Işık'ın, İsrail ile ticaret yapıldığı iddialarına ilişkin Başbakandan sorusu ve
Ekonomi Bakanı Nihat Zeybekçi'nin cevabı (7/39179)
80.- Diyarbakır Milletvekili Nursel
Aydoğan'ın, medyada yer alan nefret söylemlerine ve alınması gereken önlemlere
ilişkin Başbakandan sorusu ve Başbakan Yardımcısı Bülent Arınç’ın cevabı
(7/39192)
81.- İstanbul Milletvekili Osman Oktay
Ekşi'nin, Anadolu Ajansına 2000-2014 yılları arasında aktarılan kaynağa ilişkin
sorusu ve Başbakan Yardımcısı Bülent Arınç’ın cevabı (7/39209)
82.- Ankara Milletvekili Zühal Topcu'nun,
2003-2013 yılları arasında oluşan iç ve dış borç stokuna ilişkin sorusu ve
Ekonomi Bakanı Nihat Zeybekçi'nin cevabı (7/39251)
83.- Ankara Milletvekili Zühal Topcu'nun,
2003-2013 yılları arasında oluşan cari işlemler açığına ilişkin sorusu ve
Ekonomi Bakanı Nihat Zeybekçi'nin cevabı (7/39252)
84.- Ankara Milletvekili Zühal Topcu'nun,
2003-2013 yılları arasında yurda kaçak sokulmak istenen ürünler ve bunların
bedeline ilişkin sorusu ve Gümrük ve Ticaret Bakanı Hayati Yazıcı’nın cevabı
(7/39262)
85.- İstanbul Milletvekili Mehmet Akif
Hamzaçebi'nin, 2012 yılına ait Sayıştay Raporu ekinde yer alan denetim
bulgularına ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/39300)
86.- İstanbul Milletvekili Umut Oran'ın,
yurt dışı gezisinde kendisine eşlik edecek medya organı temsilcilerine ilişkin Başbakandan
sorusu ve Başbakan Yardımcısı Bülent Arınç’ın cevabı (7/39307)
87.- Ankara Milletvekili Özcan
Yeniçeri'nin, yazılı ve görsel basında futbol dışındaki sporlara daha fazla yer
verilmesine yönelik projelere ilişkin sorusu ve Başbakan Yardımcısı Bülent
Arınç’ın cevabı (7/39331)
88.- Ankara Milletvekili Zühal Topcu'nun,
Bakanlık ile Bakanlığa bağlı kurum ve kuruluşlardaki üst düzey yöneticilerin
cinsiyetlerine göre dağılımına ilişkin sorusu ve Ekonomi Bakanı Nihat
Zeybekçi'nin cevabı (7/39384)
89.- Bursa Milletvekili İsmet
Büyükataman'ın, İpsala gümrüğünde bazı tırlara öncelik verilmesi gerekliliğine
ilişkin sorusu ve Gümrük ve Ticaret Bakanı Hayati Yazıcı’nın cevabı (7/39415)
90.- İstanbul Milletvekili Fatma Nur
Serter'in, bir vakıf üniversitesinin kurulmasını öngören kanun teklifinin
komisyonlara havale işlemine ilişkin sorusu ve Türkiye Büyük Millet Meclisi
Başkan Vekili Sadık Yakut’un cevabı (7/39477)
91.- İstanbul Milletvekili Mustafa Sezgin
Tanrıkulu'nun, TRT'de yayımlanmamasına karar verilen spor müsabakalarında
kıyafet hassasiyetinin etkisi olduğu iddiasına ilişkin Başbakandan sorusu ve
Başbakan Yardımcısı Bülent Arınç’ın cevabı (7/39482)
92.- Gaziantep Milletvekili Edip Semih
Yalçın'ın, TRT'nin yayınlarına ilişkin sorusu ve Başbakan Yardımcısı Bülent
Arınç’ın cevabı (7/39530)
93.- Bursa Milletvekili Sena Kaleli'nin,
basının ve basın mensuplarının sorunlarına ilişkin sorusu ve Başbakan
Yardımcısı Bülent Arınç’ın cevabı (7/39531)
94.- Bursa Milletvekili Aykan Erdemir'in,
TRT'nin resmî twitter hesabına ilişkin sorusu ve Başbakan Yardımcısı Bülent
Arınç’ın cevabı (7/39532)
95.- İstanbul Milletvekili Umut Oran'ın,
bir medya grubunun satışıyla ilgili işlemlere ilişkin sorusu ve Başbakan
Yardımcısı Bülent Arınç’ın cevabı (7/39533)
96.- Mersin Milletvekili Ali Öz'ün,
THY'nin yurt dışı uçuşlarında yolculara sunulan bazı gazetelerin dağıtımının
durdurulmasına ilişkin sorusu ve Başbakan Yardımcısı Bülent Arınç’ın cevabı
(7/39534)
97.- Mersin Milletvekili Ali Öz'ün,
Emniyet Genel Müdürlüğü'nün il emniyet müdürlüğü binalarına gazetecilerin
alınmaması kararına ilişkin sorusu ve Başbakan Yardımcısı Bülent Arınç’ın
cevabı (7/39535)
98.- Mersin Milletvekili Ali Öz'ün,
Emniyet Genel Müdürlüğünün il emniyet müdürlüğü binalarına gazetecilerin
alınmaması kararına ilişkin sorusu ve Başbakan Yardımcısı Emrullah İşler'in
cevabı (7/39542)
99.- Ankara Milletvekili Özcan
Yeniçeri'nin, ithalattan kaynaklanan zarar ve tehditlere karşı üretim
dallarının korunmasına ve ithal ürünlerin kalite yönünden tespiti ile
denetimine ilişkin çalışma ve projelere ilişkin sorusu ve Ekonomi Bakanı Nihat
Zeybekçi'nin cevabı (7/39569)
100.- Ankara Milletvekili Özcan
Yeniçeri'nin, uluslararası doğrudan yatırımların artırılmasına ve ihtiyaca göre
yönlendirilmesine yönelik çalışma ve projelere ilişkin sorusu ve Ekonomi Bakanı
Nihat Zeybekçi'nin cevabı (7/39570)
101.- Ankara Milletvekili Özcan
Yeniçeri'nin, uluslararası rekabet gücü yüksek stratejik yatırımlara öncelik
verilmesine, sektörel ve bölgesel kuruluşlarla etkili işbirliği ve
koordinasyonun sağlanmasına ve teşvik mevzuatının ihtiyaçlara göre
güncellenmesine yönelik çalışma ve projelere ilişkin sorusu ve Ekonomi Bakanı
Nihat Zeybekçi'nin cevabı (7/39571)
102.- Ankara Milletvekili Özcan
Yeniçeri'nin, dış ticaret ve yatırımlar ile ilgili paydaşlar nezdinde bilgi
paylaşımına ve ihracatçıların dış pazarlar hakkında bilgilendirilmesine yönelik
çalışma ve projelere ilişkin sorusu ve Ekonomi Bakanı Nihat Zeybekçi'nin cevabı
(7/39572)
103.- Ankara Milletvekili Özcan
Yeniçeri'nin, çevre ülkelerdeki siyasi belirsizliklerin dış ticarete ve bu
ülkelerdeki yatırımlara etkilerine, enerji bağımlılığının cari açık üzerindeki
etkisinin giderilmesine, Avrupa pazarında yaşanan durgunluğun Türk ekonomisine
olumsuz etkilerine ilişkin sorusu ve Ekonomi Bakanı Nihat Zeybekçi'nin cevabı
(7/39573)
104.- Ankara Milletvekili Özcan
Yeniçeri'nin, Türkiye'de görevli yabancı ekonomi ve ticaret müşavirleri ile
ilişkilere, üniversiteler ile koordinasyona, dış pazarlarla ilgili elektronik
ortamda bilgi teminine yönelik altyapının geliştirilmesine ve bu konulardaki
projelere ilişkin sorusu ve Ekonomi Bakanı Nihat Zeybekçi'nin cevabı (7/39574)
105.- Ankara Milletvekili Özcan
Yeniçeri'nin, 2011-2014 yılları arasında ihracatçıların bilgilendirilmesi
amacıyla düzenlenen eğitim ve seminerlere ilişkin sorusu ve Ekonomi Bakanı
Nihat Zeybekçi'nin cevabı (7/39575)
106.- Ankara Milletvekili Özcan
Yeniçeri'nin, Bakanlık bünyesindeki bölge müdürlükleri ve bunlara bağlı
müdürlük ve başkanlıklar tarafından kiralanan mülklere ve bunlara yönelik
harcamalara ilişkin sorusu ve Ekonomi Bakanı Nihat Zeybekçi'nin cevabı
(7/39576)
107.- Ankara Milletvekili Özcan
Yeniçeri'nin, mal ve hizmet ihracatının geliştirilmesine, ithalatın yerli
üretici yararına düzenlenmesine ve ülkemizin ticari menfaatlerinin takibine
yönelik çalışma ve projelere ilişkin sorusu ve Ekonomi Bakanı Nihat
Zeybekçi'nin cevabı (7/39577)
108.- Ankara Milletvekili Özcan
Yeniçeri'nin, dış paydaşların planlama sürecine katkılarının artırılması ve
Bakanlık faaliyetlerinin etkin bir şekilde gerçekleştirilmesine yönelik
engellerin giderilmesi amacıyla yürütülen çalışma ve projelere ilişkin sorusu
ve Ekonomi Bakanı Nihat Zeybekçi'nin cevabı (7/39578)
109.- Ankara Milletvekili Özcan
Yeniçeri'nin, yerli ürün ve teknolojiler geliştirilmesine yönelik araştırma
programlarının desteklenmesine yönelik çalışma ve projelere ilişkin sorusu ve
Ekonomi Bakanı Nihat Zeybekçi'nin cevabı (7/39579)
110.- Ankara Milletvekili Özcan
Yeniçeri'nin, devlet desteklerinin ülke ekonomisi yararına düzenlenmesine ve
serbest bölgelerden azami düzeyde katkı alınmasına yönelik çalışma ve projelere
ilişkin sorusu ve Ekonomi Bakanı Nihat Zeybekçi'nin cevabı (7/39580)
111.- Ankara Milletvekili Özcan
Yeniçeri'nin, yüksek katma değer üreten alanların belirlenmesine, bölgesel şoklara
karşın ihracat direncinin artırılmasına ve dış ticaret mevzuatının
basitleştirilmesine yönelik çalışma ve projelere ilişkin sorusu ve Ekonomi
Bakanı Nihat Zeybekçi'nin cevabı (7/39581)
112.- Ankara Milletvekili Özcan
Yeniçeri'nin, yerli ürün ve teknolojiler geliştirilmesine yönelik araştırma
programlarının desteklenmesine ve ihracatçıların karşılaştığı pazara giriş
engellerinin kaldırılmasına yönelik çalışma ve projelere ilişkin sorusu ve
Ekonomi Bakanı Nihat Zeybekçi'nin cevabı (7/39582)


113.- Ankara Milletvekili Özcan
Yeniçeri'nin, yenilikçi fikirlere ve AR-GE'ye dayalı ürün ve hizmetlerin üretim
ve ihracattaki payının artırılmasına, ara malı ithalatının azaltılmasına ve
döviz kazandırıcı hizmet ihracatının artırılmasına yönelik çalışma ve projelere
ilişkin sorusu ve Ekonomi Bakanı Nihat Zeybekçi'nin cevabı (7/39583)
114.- Hatay Milletvekili Refik
Eryılmaz'ın, Hatay'ın Yayladağı Sınır Kapısı’nın güvenlik gerekçesiyle
kapatılmasına ilişkin sorusu ve Gümrük ve Ticaret Bakanı Hayati Yazıcı’nın
cevabı (7/39618)
115.- Ardahan Milletvekili Ensar Öğüt'ün,
görevde yükselme sınavına ve bölüm sorumlusu görevlendirmelerine ilişkin sorusu
ve Türkiye Büyük Millet Meclisi Başkan Vekili Sadık Yakut’un cevabı (7/39667)
116.- Ankara Milletvekili Özcan
Yeniçeri'nin, TBMM personeline servis hizmeti sağlanmasına ve personel ile
ailelerine yönelik düzenlenen aktivitelere ilişkin sorusu ve Türkiye Büyük
Millet Meclisi Başkan Vekili Sadık Yakut’un cevabı (7/39668)
117.- Çanakkale Milletvekili Ali
Sarıbaş'ın, 2013 yılı cari işlem, bütçe ve dış ticaret açıkları ile geçim
sıkıntısına karşın alınması planlanan önlemlere ilişkin sorusu ve Ekonomi
Bakanı Nihat Zeybekçi'nin cevabı (7/39723)
118.- Mersin Milletvekili Ali Rıza
Öztürk'ün, 17’nci Yasama Dönemi’nden itibaren yasalaşan kanun tasarı ve
tekliflerine ilişkin sorusu ve Türkiye Büyük Millet Meclisi Başkan Vekili Sadık
Yakut’un cevabı (7/39785)
119.- Adana Milletvekili Ümit Özgümüş'ün,
Türk firmalarının sınıflandırılarak potansiyellerine erişmelerinin sağlanmasına
ilişkin sorusu ve Ekonomi Bakanı Nihat Zeybekçi'nin cevabı (7/39824)
120.- İstanbul Milletvekili Mustafa
Sezgin Tanrıkulu'nun, 2013 yılından itibaren bağlı kurum ve kuruluşlarca
düzenlenen ihalelere ilişkin sorusu ve Ekonomi Bakanı Nihat Zeybekçi'nin
cevabı (7/39952)
121.- İstanbul Milletvekili Mustafa
Sezgin Tanrıkulu'nun, Bilgi Edinme Hakkı Kanunu kapsamında yapılan başvurulara
ilişkin sorusu ve Gümrük ve Ticaret Bakanı Hayati Yazıcı’nın cevabı (7/39982)
122.- İstanbul Milletvekili Mustafa
Sezgin Tanrıkulu'nun, Bilgi Edinme Hakkı Kanunu kapsamında yapılan başvurulara
ilişkin sorusu ve Maliye Bakanı Mehmet Şimşek’in cevabı (7/40045)

19 Mart 2014
Çarşamba
BİRİNCİ OTURUM
Açılma Saati:
15.00
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
----- 0 -----
BAŞKAN – Sayın
milletvekilleri, Anayasa’nın 93’üncü, İç Tüzük’ün 7’nci maddesine uygun olarak,
Cumhuriyet Halk Partisi Grup Başkan Vekilleri İstanbul Milletvekili Mehmet Akif
Hamzaçebi, Sinop Milletvekili Engin Altay ve Yalova Milletvekili Muharrem İnce
ile 129 milletvekili tarafından Başkanlığımıza verilen önerge üzerine
olağanüstü toplanan Türkiye Büyük Millet Meclisinin 72’nci Birleşimini
açıyorum.
III.- YOKLAMA
BAŞKAN –
Elektronik cihazla yoklama yapılacaktır.
Yoklama için beş
dakika süre veriyorum.
(Elektronik
cihazla yoklama yapıldı)
BAŞKAN – Sayın
milletvekilleri, lütfen yerlerimize oturalım.
İsimlerini
okuduğum sayın milletvekillerimiz burada olduklarını belirtirlerse…
Sayın Recep
Gürkan, Edirne? Burada.
Sayın Ertuğrul Kürkcü?
Burada.
Sayın Bengi
Yıldız? Burada.
Sayın Gülser
Yıldırım? Burada.
Sayın Kemal
Kılıçdaroğlu? Burada.
Sayın Bülent
Tezcan? Burada.
Sayın Müslim
Sarı, İstanbul Milletvekili? Burada.
Sayın Kemalettin
Yılmaz, Afyonkarahisar Milletvekili? Burada.
Sayın Sümer
Oral, Manisa? Burada.
Sayın Edip Semih
Yalçın? Burada.
Sayın Sadir
Durmaz, Yozgat? Burada.
Sayın Erkan Akçay, Manisa?
Burada. 
Sayın Atila Kaya, İstanbul
Milletvekili? Burada. 
Sayın Faruk Bal, Konya
Milletvekili? Burada. 
Sayın Tunca Toskay? Burada. 
Sayın Yıldırım Tuğrul Türkeş?
Burada. 
Sayın Faysal Sarıyıldız, Şırnak?
Burada. 
Sayın Mehmet Günal, Antalya?
Burada. 
Sayın Erdal Kalkan, İzmir?
Burada. 
Sayın Meral Akşener, İstanbul?
Burada. 
Sayın Kadir Gökmen Öğüt,
İstanbul? Burada. 
Sayın Faruk Loğoğlu, Adana
Milletvekili? Burada. 
Sayın Şevki Kulkuloğlu, Kayseri?
Burada. 
Sayın Turhan Tayan, Bursa?
Burada. 
Sayın Bihlun Tamaylıgil,
İstanbul? Burada. 
Sayın Umut Oran? Burada. 
Sayın Faik Öztrak? Burada.
Sayın Sabahat Akkiray? Burada. 
Sayın Gökhan Günaydın? Burada. 
Sayın Gülsün Bilgehan? Burada. 
Sayın Erdoğan Toprak? Burada.
Sayın Emine Ülker Tarhan? Burada.
Sayın Mehmet Haberal? Burada.
Sayın İhsan Kalkavan, Samsun
Milletvekili? Burada.
Sayın Nurettin Demir, Muğla?
Burada.
Sayın Hurşit Güneş? Burada.
Sayın Celal Dinçer? Burada.
Sayın Şafak Pavey? Burada.
Sayın Adnan Keskin? Burada.
Sayın Fatma Nur Serter, İstanbul?
Burada.
Sayın Binnaz Toprak? Burada.
Sayın Oğuz Oyan, İzmir? Burada.
Sayın Sencer Ayata? Burada.
Sayın Rıza
Türmen? Burada.
Sayın Mustafa
Balbay? Burada.
Sayın Atilla
Kart, Konya Milletvekili? Burada.
Sayın Güldal
Mumcu? Burada.
Sayın Murat
Başesgioğlu? Burada.
Sayın Osman
Korutürk, İstanbul Milletvekili? Burada.
Sayın Engin
Özkoç? Burada.
Sayın İhsan
Özkes? Burada.
Sayın Gürsel
Tekin? Burada.
Sayın Musa Çam,
İzmir? Burada.
Sayın Metin
Lütfi Baydar? Burada.
Sayın Yıldıray
Sapan, Antalya? Burada.
Sayın Deniz
Baykal, Antalya? Burada.
Sayın Gürkut
Acar ? Burada.
Sayın Faik
Tunay, İstanbul? Burada.
Sayın Arif
Bulut, Antalya? Burada.
Sayın Osman
Kaptan, Antalya? Burada.
İdris Yıldız?
Burada.
MUHARREM İNCE
(Yalova) – Sıfır fire, helal olsun!
ÖZCAN YENİÇERİ
(Ankara) – Bu uygulama yeni, ilk defa böyle bir şey oluyor.
MUHARREM İNCE
(Yalova) – Hiç hile yok, muhalefette hile yok.
MİHRİMAH BELMA
SATIR (İstanbul) – 15 mükerrer var Muharrem Bey.
BAŞKAN – Sayın
milletvekillerinin isimlerini okumadım ama 15 tane mükerrer pusula var. Niye
itiraz ediyorsunuz? (Gürültüler) Lütfen ama…
15 tane mükerrer
pusulayı ayırdım ben efendim.
YILMAZ TUNÇ
(Bartın) – Mükerrerleri okuyun Sayın Başkanım.
BAŞKAN – Sayın
milletvekilleri…
MUHARREM İNCE
(Yalova) – Sayın Başkan…
BAŞKAN – Açmadım
ki henüz efendim, açmadım ki Sayın İnce.
MUHARREM İNCE
(Yalova) – Meclise yanlış bilgi veriyorsunuz. Onlar mükerrer değil; giriyor,
yanlış oluyor, bu sefer oy pusulası gönderiyor (AK PARTİ sıralarından
gürültüler) 
BAŞKAN – Sayın
İnce, ben isim okumadım zaten, itirazlar üzerine…
YILMAZ TUNÇ
(Bartın) – Sayın Başkan mükerrerleri de okuyun.
MUHARREM İNCE
(Yalova) – Bakın, siz de biliyorsunuz ki…
BAŞKAN – Sayın
İnce, onun için isim okumadım, açmadım henüz.
MUHARREM İNCE
(Yalova) – Onlar mükerrer değil, giremediği için… Yanlış bilgi vermeyin.
MUSTAFA ELİTAŞ
(Kayseri) – O pusulaları niye iptal ediyorsunuz?
YILMAZ TUNÇ
(Bartın) – Mükerrerleri okuyun Sayın Başkan.
BAŞKAN – Sayın
milletvekilleri, toplantı yeter sayısı vardır, gündeme geçiyoruz. (CHP
sıralarından alkışlar) 
OKTAY VURAL (İzmir) – Sayın Başkan,
efendim, Türkiye Büyük Millet Meclisini yönetmek üzere Meclis Başkanı nöbet
çizelgesi hazırlar. Türkiye Büyük Millet Meclisinin toplanacağı ilk gün Meral
Akşener Hanımefendi nöbet çizelgesinde yer almıştı. Dolayısıyla, teamüllere göre
nöbet çizelgesinde yer alan Sayın Meclis Başkan Vekilinin bu oturumu yönetmesi
lazım. Bu konuda doğrudan doğruya size tevdi edilmiş bir görev var mıdır, varsa
Meclis Başkanının bu konuda görevlendirmesi var mı -çünkü daha öncekiler
görevlendirmeyle oluyor- yoksa özel bir görevle mi çıktınız buraya? 
BAŞKAN – Evet,
teşekkür ediyorum Sayın Vural. 
Türkiye Büyük
Millet Meclisi Genel Kurul görüşmelerini yönetme görevi İç Tüzük’ün 14’üncü
maddesinin birinci fıkrasının (2) numaralı bendine göre Türkiye Büyük Millet
Meclisi Başkanına aittir. Sayın Başkanın hazırladığı çizelgeyi -fotokopisini
çekip- gönderiyorum efendim size. 
OKTAY VURAL
(İzmir) – Evet. 
Sayın Başkanım,
tabii …
BAŞKAN –
Buyurun. 
OKTAY VURAL
(İzmir) – Kanunlar ve Kararların verdiği şeyde diyor ki: “Genel Kurulu
yönetecek başkan vekili ve kâtip üyeleri belirlemek için nöbet çizelgesi
hazırlanır. Oturumu TBMM Başkanı yönetebileceği gibi nöbet çizelgesinde
belirtilen başkan vekili de yönetebilir.” Bununla ilgili 2 Ağustos 1988 tarihli
75’inci Birleşim, 13 Temmuz 2005 tarihli 126’ncı Birleşim var. Bize gönderilen
nöbet çizelgesinde Meclisin ilk toplanma gününde Sayın Meral Akşener görevli.
Bize böyle bir nöbet çizelgesi gelmedi. O zaman, bu nöbet çizelgesini bize
gönderin, bakalım. Bize göndermeden… Belirlenmiş nöbet çizelgesi varken niye
özellikle sizin buraya çıkmanızı Meclis Başkanı talep ediyor? 
BAŞKAN – Evet,
Meclis Başkanının yazısını okuyorum Sayın Vural: “Olağanüstü toplantının
haftanın diğer günlerinde devam etmesi hâlinde yukarıdaki Genel Kurul Başkanlık
Divanı üyeleri görev yapacaktır.” diyor. Meclis Başkanının görevlendirme
yazısını, fotokopisini çekerek gönderiyorum grup başkan vekillerine. 
OKTAY VURAL
(İzmir) – Hangi tarihte efendim? 
BAŞKAN – Hangi
tarihte? 19 Mart 2014 tarihi. 
OKTAY VURAL
(İzmir) – Evet, “Gelmedi” diyorum. 
BAŞKAN –
Bilmiyorum. 
OKTAY VURAL
(İzmir) - Size gelmiş demek ki gruplara gönderilmiş değil. 
BAŞKAN - Ben
şimdi gönderiyorum hemen fotokopi...
OKTAY VURAL
(İzmir) - Bir de Meclisin teamülü vardır; teamül, eğer daha önce toplanırsa
toplantı günüde belirlenen nöbetçi oraya gider. Dolayısıyla, burada anlaşılıyor
ki bundan sonraki atılacak adımlar konusunda Adalet ve Kalkınma Partisi Grubunda
ya da genel merkezde hazırladığınız adımları atmak üzere
görevlendirilmişsinizdir. 
BAŞKAN -
Gündemin “Başkanlığın Genel Kurula Sunuşları” bölümünde yer alan olağanüstü
toplantı çağrı istemi önergesini okutuyorum:
IV.- BAŞKANLIĞIN GENEL KURULA SUNUŞLARI
A) Önergeler
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay, Yalova
Milletvekili Muharrem İnce ve 129 milletvekilinin, Türkiye Büyük Millet
Meclisine intikal etmiş olan bazı eski bakanlar hakkındaki fezlekelerin
okunarak Genel Kurulun bilgisine sunulması ile CHP
Grubu adına, grup başkan vekilleri İstanbul Milletvekili Mehmet Akif Hamzaçebi,
Sinop Milletvekili Engin Altay ve Yalova Milletvekili Muharrem İnce’nin, bazı
eski bakanlar hakkında hazırlanan fezlekelerin Türkiye Büyük Millet Meclisine
intikaline ve milletvekillerinin bilgisine sunulmasına ilişkin işlemler
konusunda bir genel görüşme açılmasına ilişkin önergesini görüşmek üzere Anayasa’nın
93’üncü, TBMM İçtüzüğü’nün 7’nci maddeleri gereğince Türkiye Büyük Millet
Meclisinin olağanüstü toplantıya çağrılmasına ilişkin önergesi (4/149)
13/03/2014
Türkiye Büyük Millet Meclisi Başkanlığına
Anayasa’nın 93
ve Türkiye Büyük Millet Meclisi İçtüzüğü’nün 7’nci maddeleri gereğince TBMM’ye
intikal etmiş olan bakanlar hakkındaki fezlekelerin okunarak Genel Kurulun
bilgisine sunulması ile ekte yer alan genel görüşme önergesini görüşmek üzere
18 Mart 2014 Salı günü saat 15.00’te Türkiye Büyük Millet Meclisinin olağanüstü
toplantıya çağırlmasını arz ve talep ederiz. 
 Mehmet Akif Hamzaçebi  Engin
Altay  Muharrem İnce 
 İstanbul  Sinop
 Yalova

1) Ali Demirçalı (Adana)
2) Turgay Develi  (Adana)
3) Osman Faruk Loğoğlu  (Adana)

4) Ümit Özgümüş  (Adana)

5) Ahmet Toptaş  (Afyonkarahisar)

6) Ramis Topal  (Amasya)
7) S. Sencer Ayata   (Ankara)
8) Sinan Aydın Aygün (Ankara)

9) Ayşe Gülsün Bilgehan (Ankara)

10) İzzet Çetin  (Ankara)

11) Levent Gök  (Ankara)

12) Gökhan Günaydın (Ankara)
13) Mehmet Emrehan Halıcı  (Ankara)

14) Bülent Kuşoğlu (Ankara)
15) Aylin Nazlıaka  (Ankara)
16) Emine Ülker Tarhan (Ankara)
17) Gürkut Acar  (Antalya)
18) Deniz Baykal (Antalya)
19) Arif Bulut (Antalya)
20) Osman Kaptan (Antalya)
21) Yıldıray Sapan (Antalya)
22) Ensar Öğüt (Ardahan)
23) Uğur Bayraktutan (Artvin)
24) Osman Aydın (Aydın)
25) Metin Lütfi Baydar (Aydın)
26) Bülent Tezcan (Aydın)
27) Ayşe Nedret Akova  (Balıkesir)
28) Haluk Ahmet Gümüş (Balıkesir)
29) Namık Havutça  (Balıkesir)
30) Muhammet Rıza Yalçınkaya  (Bartın)
31) Tanju Özcan (Bolu)
32) Ramazan Kerim Özkan  (Burdur)
33) İlhan Demiröz  (Bursa)
34) Kemal Ekinci  (Bursa)
35) Aykan Erdemir (Bursa)
36) Sena Kaleli (Bursa)
37) Turhan Tayan (Bursa)
38) Ali Sarıbaş  (Çanakkale)
39) Mustafa Serdar Soydan (Çanakkale)
40) Tufan Köse (Çorum)
41) İlhan Cihaner (Denizli)
42) Adnan Keskin (Denizli)
43) Kemal Değirmendereli  (Edirne)
44) Recep Gürkan (Edirne)
45) Muharrem Işık (Erzincan)
46) Bedii Süheyl Batum (Eskişehir)
47) Kazım Kurt (Eskişehir)
48) Ali Serindağ (Gaziantep)
49) Mehmet Şeker   (Gaziantep)
50) Selahattin Karaahmetoğlu (Giresun)
51) Hasan Akgöl (Hatay)
52) Mevlüt Dudu (Hatay)
53) Mehmet Ali Ediboğlu (Hatay)
54) Refik Eryılmaz (Hatay)
55) Ali Haydar Öner (Isparta)
56) Sabahat Akkiray (İstanbul)
57) Ferit Mevlüt Aslanoğlu (İstanbul)
58) Aydın Ağan Ayaydın (İstanbul)
59) Ercan Cengiz (İstanbul)
60) Süleyman Çelebi  (İstanbul)
61) Ayşe Eser Danışoğlu (İstanbul)
62) Celal Dinçer  (İstanbul)
63) Osman Oktay Ekşi (İstanbul)
64) Aykut Erdoğdu  (İstanbul)
65) Haluk
Eyidoğan  (İstanbul)
66) Osman Taney
Korutürk (İstanbul)
67) Sedef Küçük (İstanbul)
68) Melda Onur (İstanbul)
69) Umut Oran (İstanbul)
70) Kadir Gökmen
Öğüt (İstanbul)
71) Ali Özgündüz (İstanbul)
72) İhsan Özkes (İstanbul)
73) Şafak Pavey (İstanbul)
74) Müslim Sarı (İstanbul)
75) Fatma Nur
Serter (İstanbul)
76) Bihlun
Tamaylıgil (İstanbul)
77) Mahmut Tanal (İstanbul)
78) Mustafa
Sezgin Tanrıkulu (İstanbul)
79) Gürsel Tekin (İstanbul)
80) Binnaz
Toprak (İstanbul)
81) Erdoğan
Toprak (İstanbul)
82) Faik Tunay (İstanbul)
83) Erdal
Aksünger (İzmir)
84) Mustafa Ali
Balbay (İzmir)
85) Musa Çam (İzmir)
86) Aytun Çıray (İzmir)
87) Birgül Ayman
Güler (İzmir)
88) Hülya Güven (İzmir)
89) Mustafa
Moroğlu (İzmir)
90) Oğuz Oyan (İzmir)
91) Mehmet Ali
Susam (İzmir)
92) Rahmi Aşkın
Türeli (İzmir)
93) Mahmut
Türmen (İzmir)
94) Alaattin
Yüksel  (İzmir)
95) Durdu
Özbolat (Kahramanmaraş)
96) Mehmet Şevki
Kulkuloğlu (Kayseri)
97) Turgut Dibek (Kırklareli)
98) Mehmet S.
Kesimoğlu (Kırklareli)
99) Haydar Akar (Kocaeli)
100) Hurşit
Güneş (Kocaeli)
101) Mehmet
Hilal Kaplan (Kocaeli)
102) Atilla Kart (Konya)
103) Veli Ağbaba
 (Malatya)
104) Hasan Ören (Manisa)
105) Sakine Öz (Manisa)
106) Özgür Özel (Manisa)
107) Aytuğ Atıcı (Mersin)
108) İsa Gök (Mersin)
109) Ali Rıza
Öztürk (Mersin)
110) Vahap Seçer (Mersin)
111) Ömer Süha
Aldan (Muğla)
112) Tolga
Çandar (Muğla) 
113) Nurettin Demir (Muğla)
114) Doğan Şafak (Niğde)
115) İdris
Yıldız  (Ordu)
116) Engin Özkoç (Sakarya)
117) Ahmet İhsan
Kalkavan (Samsun)
118) Haluk Koç (Samsun)
119) Malik Ecder
Özdemir (Sivas)
120) Emre
Köprülü (Tekirdağ)
121) Faik Öztrak (Tekirdağ)
122) Candan
Yüceer (Tekirdağ)
123) Orhan
Düzgün (Tokat)
124) Mehmet
Volkan Canalioğlu (Trabzon)
125) Hüseyin
Aygün (Tunceli)
126) Kamer Genç (Tunceli)
127) Dilek
Akagün Yılmaz (Uşak)
128) Mehmet
Haberal (Zonguldak)
129) Ali İhsan
Köktürk (Zonguldak) 
Gerekçe: 
Meclis
soruşturmasına konu olan yolsuzluk olaylarına ilişkin olarak hazırlanan
fezlekeler çok uzun bir süre geçmesine karşın yüce Meclisin bilgisine
sunulmamıştır. Bu süreçte ilgili makamlar birbirleri ile çelişkili, dayanağı
olmayan açıklamalar yapmış, fezlekelerin ulaşımında ve bilgiye sunulmasındaki
gecikme nedenleri konusunda kamuoyunu tatmin eden gerekçeler ortaya
konulamamıştır. Fezlekelerin ilgili makamlara gönderilmesine ilişkin yaşanan
süreçte, yüce Meclisin zamanında bilgilendirilmesini engelleyen idari işlemler
ile bu işlemleri gerçekleştirenlerin buna ilişkin tüm uygulamalarının ele
alınması bir zorunluluk hâline gelmiştir. TBMM’nin denetim yollarını
kullanmasını engelleyen uygulamaların ivedilikle ele alınmasını sağlamak
amacıyla olağanüstü toplantı öngörülmektedir.
BAŞKAN – Şimdi
de Başkanlığın çağrı yazısını okutuyorum:
B) Tezkereler
1.- Türkiye Büyük Millet Meclisi Başkanlığının,
Olağanüstü toplantı isteminin Anayasa ve İç Tüzük hükümlerine uygun bulunduğuna
ve bu nedenle TBMM Genel Kurulunun 19 Mart 2014 Çarşamba günü saat 15.00’te
olağanüstü toplantıya çağrıldığına ilişkin tezkeresi (3/1447)
14.03.2014
Türkiye Büyük Millet Meclisi Başkanlığından Bildirilmiştir
Türkiye Büyük
Millet Meclisini; Türkiye Büyük Millet Meclisine intikal etmiş olan eski bakanlar
hakkındaki fezlekelerin okunarak Genel Kurulun bilgisine sunulması ile
Cumhuriyet Halk Partisi Grubu adına Grup Başkan Vekilleri İstanbul Milletvekili
Mehmet Akif Hamzaçebi, Sinop Milletvekili Engin Altay ve Yalova Milletvekili
Muharrem İnce’nin bazı eski bakanlar hakkında hazırlanan fezlekelerin Türkiye
Büyük Millet Meclisine intikaline ve milletvekillerinin bilgisine sunulmasına
ilişkin işlemler konusunda bir genel görüşme açılmasına ilişkin önergesini
görüşmek için yeter sayıdaki üyenin istemi üzerine Anayasa’nın 93’üncü ve
Türkiye Büyük Millet Meclisi İçtüzüğü’nün 7’nci maddeleri gereğince 19 Mart
2014 Çarşamba günü saat 15.00’te olağanüstü toplantıya çağırıyorum.
Sayın
milletvekillerinin belirtilen gün ve saatte Genel Kurul toplantısına
katılmalarını rica ederim.
  Cemil
Çiçek
 
Türkiye Büyük Millet Meclisi 
 Başkanı
BAŞKAN - Sayın
milletvekilleri, olağanüstü toplantı çağrı istemi önergesi uyarınca, bilgiye
sunulması gereken konuyla ilgili Türkiye Büyük Millet Meclisi Başkanlığının iki
tezkeresi vardır, okutuyorum:
2.-
Anayasa’nın 100’üncü maddesine göre gereği yapılmak üzere 28/2/2014 tarihinde
Başkanlığa intikal ettirilen Çevre ve Şehircilik eski Bakanı ve Trabzon Milletvekili
Erdoğan Bayraktar’ın nüfuz ticareti yaparak başkasına menfaat temin ettiği ve
görevini kötüye kullandığına ilişkin suçlamalara yönelik İstanbul Cumhuriyet
Başsavcılığının 27/2/2014 tarihli ve 2013/20765/CM sayılı yazısı ve eki gereği
Meclis soruşturması açılması Türkiye Büyük Millet Meclisi üye tam sayısının en
az onda 1’inin (55 üye) vereceği bir önergeyle istenebileceğinden ve böyle bir
önerge olmadan Türkiye Büyük Millet Meclisi Başkanlığının anılan yazıyla ilgili
olarak Meclis soruşturmasına ilişkin resen bir işlem başlatması mümkün
bulunmadığından gereğinin tayin ve takdirinin yüce heyetin bilgisine
sunulduğuna ilişkin tezkeresi (3/1448)
… … 2014
Türkiye Büyük Millet Meclisi Genel Kuruluna
Çevre ve
Şehircilik eski Bakanı ve Trabzon Milletvekili Erdoğan Bayraktar’ın nüfuz
ticareti yaparak başkasına menfaat temin ettiği ve görevini kötüye kullandığına
ilişkin suçlamalara yönelik İstanbul Cumhuriyet Başsavcılığının 27.02.2014
tarihli ve 2013/20765/C.M. sayılı yazısı ve eki Anayasa’nın 100’üncü maddesine
göre gereği yapılmak üzere 28.02.2014 tarihinde Başkanlığımıza intikal
ettirilmiştir. 
Bilindiği gibi,
Anayasa’nın 100’üncü maddesi uyarınca Meclis soruşturması açılması Türkiye
Büyük Millet Meclisi üye tamsayısının en az onda birinin (55 üye) vereceği bir
önergeyle istenebilmektedir. 
Böyle bir önerge
olmadan, Türkiye Büyük Millet Meclisi Başkanlığının anılan yazı ile ilgili
olarak Meclis soruşturmasına ilişkin resen bir işlem başlatması mümkün
bulunmadığından gereğinin tayin ve takdiri yüce heyetin bilgisine sunulur. 
 Cemil
Çiçek
 Türkiye
Büyük Millet Meclisi 
 Başkanı
OKTAY VURAL
(İzmir) – Sayın Başkan…
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Sayın Başkan, böyle bir sunuş yapamazsınız. 
MEHMET AKİF
HAMZAÇEBİ (İstanbul) – Sayın Başkan, bu, bu şekilde sunulamaz, okunamaz.
OKTAY VURAL
(İzmir) – Siz usule aykırı yönetiyorsunuz. Böyle bir sunuş yapmanız mümkün
değildir. Lütfen…
BAŞKAN – Bir
saniye… Diğer tezkereyi de okutayım.
OKTAY VURAL
(İzmir) – Hayır efendim.
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Bu, bu sunuş usule aykırı, gayrimeşru bir sunuştur. 
BAŞKAN – Sayın
Vural, Başkanlığın sunuşlarını okutuyorum ben burada. 
OKTAY VURAL
(İzmir) – Efendim, hayır. Efendim, bakın, hayır. 
BAŞKAN – Genel
görüşme açılacak, o zaman fikirlerinizi söyleyeceksiniz. 
V.-
AÇIKLAMALAR
1.-
İzmir Milletvekili Oktay Vural’ın, Başkanlığın olağanüstü toplantıya çağrı
önergesini Genel Kurula sunuş işleminin Anayasa ve İç Tüzük hükümlerine uygun
yapılması gerektiğine ilişkin açıklaması
OKTAY VURAL
(İzmir) – Sayın Başkan, milletvekillerinin tetkikine açılmasıyla ilgili… Bundan
önce bütün Başkanlık sunuşları tezkerelerin milletvekilinin tetkikine
açıldığına ilişkin bir ibareyle okunur. Siz milletvekillerinin, milletimizin
rüşvet ve yolsuzlukları, haram paracıları bilmesini engelliyorsunuz! (AK PARTİ
sıralarından “Şov yapma!” sesi, gürültüler) 
Bu bakımdan,
Sayın Başkan, bundan önceki bütün sunuşlar Meclis soruşturması taleplerinin
Meclisin onda 1’iyle…
BAŞKAN – Meclis
soruşturması değil efendim, Meclis soruşturması değil.
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Değil efendim, tezkereyi sunuşunuz. Bizim sizden isteğimiz, bundan
önce Başkanlığa gelen, bakanlarla ilgili tezkerelerde nasıl ibareler
kullanılmışsa Başkanlığın aynı ibareleri sunması. Sizin bu konuda takdir
yetkiniz yoktur. 
BAŞKAN – Benim
değil ki efendim. Başkanlığın sunuşlarını okutuyorum ben sadece burada Sayın
Vural. 
OKTAY VURAL
(İzmir) – Efendim, hayır, sizin neden buraya çağrıldığınız belli oldu. 
BAŞKAN –
Başkanlıktan gönderilen yazıyı okutuyorum.
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Bir dakika… Sayın Başkan, böyle bir şey olmaz. “Milletvekillerinin
tetkikine sunuldu.” ibaresinin Meclis Başkanlığı tarafından okunması lazım.
Milletvekillerinin tetkikine sunmadığınız bir konuyla ilgili bir soruşturma
önergesi hazırlanması söz konusu bile olamaz. Kaldı ki Sayın Başkan, bu
sunuşunuzda, bu sunuşta Meclis soruşturmasıyla ilgili, fezlekesi gelen Sayın
Bakanın hangi suçu işlediği, Türk Ceza Kanunu’nun hangi maddesine istinaden
bununla ilgili bir fezlekenin hazırlandığına ilişkin bir bilgi de yoktur.
Lütfen sunuşunuzu tekemmül ettirin çünkü bu sunuşunuz bundan sonraki sunuş için
de emsal teşkil edebilir. Bu sunuşunuz düzenlenmelidir, düzeltilmelidir.
Milletten saklamayınız. Milletin vekillerine tevdi edilmiş bir konu hakkında
Türk milletinden saklayacak bir şeyiniz yoksa, lütfen, size gelen dosyayı biz
de görmek istiyoruz, incelemek istiyoruz. 
Bu bakımdan,
yaptığınız bu sunuş, bugüne kadar Meclis Başkanlarının yaptığı sunuşların
aksine bir tutumdur. Doğrudan doğruya gizlemek, saklamak, milletvekillerinin,
milletin egemenliğini kullanan milletvekillerinin iradesine darbe vurmaktır.
Türkiye Büyük Millet Meclisi, bu milletin egemenliğine, milletin iradesine
darbe vurma yeri değildir, kısıtlama yeri değildir. O bakımdan, lütfen,
gereğini yapınız ve bu konuda milletvekillerine bu dosyaların açıldığına
ilişkin iradenin Meclis Genel Kuruluna ifade edilmesi Meclis Başkanının
görevidir. Görevinizi kötüye kullanmayın. Böyle bir şey olur mu ya! Nasıl böyle
bir sunuş yaptırıyorsunuz! Böyle kanun mu yapılır? Böyle Meclis mi çalışır!
İstifa edin!
ÜNAL KACIR
(İstanbul) – Otur yerine!
BAŞKAN –
Teşekkür ediyorum. 
MEHMET AKİF
HAMZAÇEBİ (İstanbul) – Sayın Başkan…
BAŞKAN – Buyurun
Sayın Hamzaçebi.
MEHMET AKİF
HAMZAÇEBİ (İstanbul) – Sayın Başkan, yapmış olduğunuz işlem…
KAMER GENÇ
(Tunceli) – Sayın Başkan, konuşmaları duymuyoruz, kürsüden konuşsun ya da
mikrofonu açın.
MEHMET AKİF
HAMZAÇEBİ (İstanbul) – Mikrofonu açar mısınız?
BAŞKAN – Açıldı
Sayın Hamzaçebi, buyurun.
2.-
İstanbul Milletvekili Mehmet Akif Hamzaçebi’nin, Başkanlığın olağanüstü
toplantıya çağrı önergesini Genel Kurula sunuş işleminin Anayasa ve İç Tüzük
hükümlerine uygun yapılması gerektiğine ilişkin açıklaması
MEHMET AKİF
HAMZAÇEBİ (İstanbul) – Sayın Başkan, yapmış olduğunuz işlem hem Anayasa’ya
aykırıdır hem İç Tüzük’e aykırıdır hem de olağanüstü toplantı gündemine
aykırıdır. 
Bizim olağanüstü
çağrımızı siz okudunuz, Genel Kurulun bilgisine sundunuz. Çağrımız iki bölümden
oluşuyor. Birincisi, 4 Bakanla ilgili olarak Türkiye Büyük Millet Meclisine
intikal etmiş olan fezlekelerin okunması. Birinci bölüm bu. İkinci bölüm de,
fezlekelerin Meclise intikalinde ve intikal ettikten sonra da Genel Kurulun
bilgisine sunulmasında yaşanan gecikme. Şu anda birinci bölümü görüşüyoruz.
Siz, olağanüstü çağrı gündemine sadık olmak zorundasınız. Birinci olarak
söyleyeceğim bu.
Fezlekelerin
okunması gündemli bir çağrı gerçekleşmiş ise siz fezlekelerin özetini veya onun
kısaltılmış bir hâlini Genel Kurula sunma hakkına ve yetkisine sahip
değilsiniz. İkincisi, Anayasa’mızın 98’inci maddesinin birinci fıkrası gayet
açıktır. Meclis soruşturması milletvekillerinin bilgi edinme ve denetim
yollarından biridir, tıpkı...
BAŞKAN – Meclis
soruşturması değil mi?
MEHMET AKİF
HAMZAÇEBİ (İstanbul) – Geliyorum, geliyorum, oraya geleceğim. Benim bir şeyimi
yakalamış gibi araya girmenize gerek yok. Ben ne diyeceğimi biliyorum Sayın
Başkan.
Meclis soruşturması
denetim yollarından biridir ve Meclis soruşturmasında Türkiye Büyük Millet
Meclisi Genel Kurulu cumhuriyet savcılığının görevini yapar. Soruşturmaya gerek
var mı, yok mu kararını verecek olan Türkiye Büyük Millet Meclisi kendisine
intikal eden soruşturma konusu dosyayı, fezlekeyi baştan sona kadar inceleme
hakkına ve yetkisine sahiptir. Bugüne kadarki Meclis teamülleri de bu
şekildedir. 
Bakın, burada,
80’li yıllardan örnek var. Size Kanunlar ve Kararlar Genel Müdürlüğü bunu
çıkarmış olmalı. Cumhuriyet savcılığından Türkiye Büyük Millet Meclisine
intikal eden bir fezleke nedeniyle Başkanlık makamı Genel Kurula yapmış olduğu
sunuşta, hem o cumhuriyet savcısının talebini okuyor hem de dosyaların
milletvekillerinin tetkik ve takdirlerine açılmasını söylüyor, ifade ediyor.
90’lı yıllardaki
uygulama yine bu şekilde. Bir bakan hakkında Başbakanlıktan gelen bir teftiş
kurulu raporu ve bu raporla birlikte yine bir cumhuriyet savcılığı yazısı Genel
Kurulun bilgisine sunuluyor, dosyalar milletvekillerinin incelemesine açılıyor.

80’ler böyle,
90’lar böyle, 2000’li yıllar da bu şekilde. 90’lı yıllardaki çağrıyı yapan
Sayın Hüsamettin Cindoruk Türkiye'nin hukukçu başkanlarından birisi; 2000’li
yıllardaki çağrıyı yapan Sayın Bülent Arınç, dönemin Meclis Başkanı, yine
hukukçu bir milletvekili, hukukçu bir Meclis Başkanı ve o da diyor ki:
“Dosyaların milletvekillerinin takdir ve değerlendirmesine sunulması…” 
Sıra 2010’lu yıllara geliyor. Bir
başka hukukçu Meclis Başkanı hukuku katlederek milletvekillerinin denetim hakkını
elinden alıyor. Milletvekili görmediği, bilmediği, incelemediği bir konuda bir
başka türlü karar verme imkânına sahip değildir. Milletvekillerinden bu bilgiyi
saklama hakkına sahip değilsiniz. Aksi takdirde Anayasa’ya karşı bir suç
işlemiş olacaksınız Sayın Başkan, tutumunuzu düzeltmeye davet ediyorum sizi.
BAŞKAN –
Teşekkür ediyorum.
Buyurun Sayın
Kaplan.
3.-
Şırnak Milletvekili Hasip Kaplan’ın, Başkanlığın olağanüstü toplantıya çağrı
önergesini Genel Kurula sunuş işleminin Anayasa ve İç Tüzük hükümlerine uygun
yapılması gerektiğine ilişkin açıklaması
HASİP KAPLAN
(Şırnak) – Sayın Başkan, Meclis Başkanlığının sunuş yazısının fotokopisini rica
ettim, zor bela yeni alabildim. Yani burada parti grupları Mecliste bir çalışma
yapıyorlar, Meclisteki çalışma için bu bilgilendirmeyi yapmanız lazım. Tamam,
olağanüstü bir toplantı yapıyoruz ama yani İç Tüzük’ün usulüne göre işlemesi
lazım. 
Yine, CHP’nin
genel görüşme önergesinin fotokopisini de rica ettim, Başkanlık Divanınızdan,
Kanunlar dairesinden alabildim hele şükür, elhamdülillah. Yani o kadar zor mu
ki? Burada, AK PARTİ Grubunun 55 milletvekiliyle vermiş olduğu bir soruşturma
istemi başvurusunun Meclis Başkanlığına bugün verildiği basına yansıdı yani
kendi bakanlarıyla ilgili, AK PARTİ Grubunun verdiği. Belki seçimden sonra bu
gündeme alınacak, yani kendilerinin istediği. Muhalefetin de istediği, bu
konuda fezlekelerin denetime açılmasıdır. 
Şimdi, tabii ki
Barış ve Demokrasi Partisi olarak biz gerçekten bu konuda biraz tecrübeli
sayılırız; bizim 945 tane fezleke -maşallah- geldi, Sayın Başkan çoğunu da
okudunuz bu kürsüden. Okunduğu gibi, hepsinin de eşit okunmasını istiyoruz. Biz
Kürtçe “Su ver.” demişiz, “…”(x) fezleke gelmiş. Kürtçe demişiz: “…”(x),
“Günaydın.” fezleke gelmiş. 
Şimdi, burada
bazı fezlekeler kaplumbağa hızıyla geliyor, mehter marşı eşliğinde, hayret
ediyorum. İşte “Akşam söyledi, fezlekeler sabah Meclise geldi.” Bizimle ilgili.
“BDP’lilere dokunuluyor.” Anında, daha fezlekeyi görmeden basına, televizyona
sızdırılıyor, veriliyor. Başbakan diyor ki: “Parlamentoda bununla ilgili öyle
bir şey yapacağız ki dünyada eşi benzeri yok.” Gazeteler yazıyor BDP’yle ilgili
jet hızıyla. Yani kardeşim, bu devlet bize mi çalışıyor? Yani başka işi yok,
bizim düşünce açıklamasına, ondan sonra, “…”(x)dememize, “Nevroz”u
kutlamamıza izinsiz gösteri diye 945… Elhamdülillah, zimmet yok, hırsızlık da
yok, yolsuzluk da yok, ihale de yok, dolandırmak da yok, cinsel saldırı suçları
da yok, yüz kızartıcı da yok, Allah’a şükür 945 tane. Bu, büyük bir farktır ama
jet hızıyla gelen fezlekeler konusunda herkesin ve bütün partilerin de
fezlekesinin eşit gelmesini istiyoruz yani iktidarın da ana muhalefetin de
hepsinin de eşit okunmasını istiyoruz. Allah aşkına, hakkınız var mı? Burada
BDP milletvekilleriyle ilgili -henüz yargılama aşamasında bile yokken- bu
kürsüden terör örgütü olduğu iddiasıyla ilgili “Örgüt mensubu olmamakla beraber
örgüt üyesi gibi davranmaktan fezlekesi geldi.” diye okuyorsunuz.
BAŞKAN –
Teşekkür ediyorum Sayın Kaplan.
HASİP KAPLAN
(Şırnak) – Sayın Başkan, bitiriyorum.
Şimdi, bu Meclis
işleyişinin İç Tüzük’e uygun olması ve Meclisin olgun bir tartışma yürütmesi,
tüm parti gruplarının da buna dikkat etmesi -öncelikle Başkanlık Divanınızın-
inanın, Türkiye’nin gelecek demokrasisine katkı sunacaktır. Yani bunu
tartışabilme seviyesini göstermek zorundadır Meclis ve usul tartışmalarına
boğmamamız lazım diye düşünüyoruz. 
Sayın Başkan,
gerçekten yani “Kürt Mehmet nöbete.” onu biliyoruz da bütün hassas torba
kanunlarda da hep siz nöbet tutuyorsunuz. Kayserili Sadık Yakut da hep nöbette
mi olacak? Yani buna da bir çare bulun.
BAŞKAN –
Teşekkür ediyorum Sayın Kaplan.
Buyurun Sayın
Canikli.
4.-
Giresun Milletvekili Nurettin Canikli’nin, fezleke eklerindeki dosyalarda yer
alan bilgilerin milletvekillerinin denetiminden kaçırılması gibi bir durumun
söz konusu olmadığına ve bir soruşturma komisyonu kurulmasının talep edilmesi
için fezleke eklerinin Türkiye Büyük Millet Meclisine gelmesine gerek
bulunmadığına ilişkin açıklaması
NURETTİN CANİKLİ
(Giresun) – Teşekkür ediyorum Sayın Başkanım.
Öncelikle şunu
çok açık bir şekilde ifade etmek gerekir ki bu fezlekelerin ekindeki dosyalarda
yer alan bilgilerin herhangi bir şekilde üstünün örtülmesi, kapatılması
amacıyla böyle bir durumun ortaya çıkması söz konusu değil. Çünkü, bu bilgiler
zaten şu anda tüm Türkiye’ye servis edilmiş durumda. Yani bu bilgiler o anlamda
bakıldığında kanuna aykırıdır, değildir o başka bir tartışma konusu ama sonuç
itibarıyla bu dosyalarda yer alan bilgilerin tamamı hemen hemen herkeste
mevcuttur. Dolayısıyla, bu bilgilerin karartılması, bu bilgilerin
milletvekillerinin denetiminden kaçırılması gibi bir durum söz konusu değildir.

Olay şudur,
bakın: Bu, dokunulmazlıkların kaldırılması talebinden farklı bir durumdur.
Dokunulmazlıkların kaldırılması talebinde bir iddianame söz konusudur ve
soruşturmanın gizliliği kalkmıştır. Dolayısıyla, buna ilişkin olarak, gelen
fezlekelerdeki tüm bilgilerin kamuoyuyla paylaşılması CMK açısından bir sorun
teşkil etmemektedir. Ama çok açıktır ki şu anda gelen fezlekelerle ekli olan
dosyalardaki bilgilerin gizliliği devam etmektedir. Bütün bunlar, herkesin
elinde olmasına rağmen… Yani herkesin elinde vardır ve sosyal medyada, İnternet
ortamında tamamı servis edilmektedir. Buradaki hassasiyet, sadece çok açık bir
hukuk kuralının ihlal edilmemesi isteğinden kaynaklanmaktadır.
Bakın, ayrıca,
bir soruşturma komisyonu kurulması talep edilmesi için bu tür bilgilerin,
fezlekelerin eklerinin Türkiye Büyük Millet Meclisine gelmesine gerek yok,
bunun sayısız örnekleri vardır. Nitekim şu anda bunların bilinmesine ayrıntılı
bir şekilde -gizliliği devam eden soruşturmalarla ilgili olarak söylüyorum-
gerek yok. Her aşamada, Türkiye Büyük Millet Meclisinde usulüne uygun bir
şekilde soruşturma komisyonu kurulması için yeterli sayıda imzanın bulunması
hâlinde bu talep Meclis Başkanlığına intikal ettirilebilir. Nitekim, şu anda bu
4 bakanla ilgili olarak soruşturma komisyonu kurulması için imzalar toplanmakta
ve bakanların kendi talepleri çerçevesinde, bakanlarımızın kendileri hakkında
soruşturma komisyonu kurulması ve bu taleplerin sonuna kadar incelenmesi
talepleriyle bağlantılı olarak ve bunu dikkate alarak -bizler- AK PARTİ Grubu
olarak arkadaşlarımız şu anda imza topluyorlar. Bununla ilgili soruşturma
komisyonu kurulmasına ilişkin dilekçeler önümüzdeki günlerde Türkiye Büyük
Millet Meclisi Başkanlığına verilecek. Bu, şu açıdan önemlidir: Biz de resmî
olarak bunların görülebilmesini, denetlenebilmesini sağlamak amacıyla
soruşturma komisyonu kurulmasını talep ediyoruz çünkü soruşturma komisyonu
üyeleri, gizli dahi olsa, bu bilgilere, her türlü belgeye ulaşma imkânına
sahipler ve bu yolla ulaşacaklar yani biz de, milletvekillerinin, soruşturma
komisyonu yoluyla bu bilgilere ulaşmasını temin etmek istiyoruz. Dolayısıyla,
burada, ne kaçırılan ne örtülen ne gizlenen herhangi bir durum söz konusu
değildir. Gizlilik nedeniyle -CMK’nın ilgili maddesi gereğince- böyle bir
açıklama buradan yapılamaz ama zaten ellerinde vardır. Dolayısıyla, soruşturma
komisyonu kurulduğunda, soruşturma komisyonu üyesi arkadaşlarımız -muhalefete
mensup arkadaşlarımız da iktidar partisine mensup arkadaşlarımız da- bu
bilgilerin tamamına ulaşacaklardır, erişeceklerdir, denetleyeceklerdir ve ona
göre kararlarını vereceklerdir Sayın Başkanım.
BAŞKAN –
Teşekkür ediyorum Sayın Canikli.
MEHMET AKİF
HAMZAÇEBİ (İstanbul) – Sayın Başkan…
YUSUF HALAÇOĞLU
(Kayseri) – Sayın Başkan…
MEHMET AKİF
HAMZAÇEBİ (İstanbul) – Sayın Başkan, şimdi, efendim…
BAŞKAN – Sayın
Hamzaçebi, isterseniz usul tartışması açayım.
MEHMET AKİF
HAMZAÇEBİ (İstanbul) – Hayır, hayır, bir saniye efendim. Bu konu usul
tartışmasına feda edilemez.
OKTAY VURAL
(İzmir) – Yok, yok, usulle ilgili değil efendim.
MEHMET AKİF
HAMZAÇEBİ (İstanbul) – Usulle ilgili bir konu yok.
OKTAY VURAL
(İzmir) – Geri çekilecek, böyle bir sunuş mu olur!
MEHMET AKİF
HAMZAÇEBİ (İstanbul) – Bugüne kadarki uygulamalar gayet net, usul tartışmasıyla
geçiştirilebilecek bir konu değil. 
Efendim,
mikrofonu bir açar mısın?
NURETTİN CANİKLİ
(Giresun) – Sayın milletvekilleri, 1980’den beri bütün uygulamalar böyle
olmuştur.
YUSUF HALAÇOĞLU
(Kayseri) – Ayrıca, bir dakika Sayın Başkan…
OKTAY VURAL
(İzmir) – Meclisin itibarını yerle bir ettiniz be!
BAŞKAN – Ama
birinize söz vereyim, Sayın Hamzaçebi’yi bir dinleyelim.
5.-
İstanbul Milletvekili Mehmet Akif Hamzaçebi’nin, olağanüstü toplantıya çağrı
önergesinin konusunun fezlekelerin okunması olduğuna ve Giresun Milletvekili
Nurettin Canikli’nin yaptığı açıklamasındaki bazı ifadelerine ilişkin
açıklaması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; konu usul
tartışmasıyla geçiştirilemeyecek, ona feda edilemeyecek kadar açıktır. Bugüne
kadarki Meclis uygulamaları açıktır, hepsinin örneklerini getirdim, arzu eden
arkadaşlara verebilirim.
BAŞKAN –
Efendim, biz de görüşümüzü söyleyeceğiz.
MEHMET AKİF
HAMZAÇEBİ (İstanbul) – Elbette söyleyeceksiniz yani ne söyleyeceğinizi tahmin
ediyorum ama söylediğinizde bir daha değerlendiririz. Biz olağanüstü toplantı
çağrısını yapmışız. Toplantının, toplantı çağrısının gündemi fezlekelerin
okunması; siz bunu değiştirme hakkına sahip değilsiniz. Eğer soruşturmanın
gizliliği nedeniyle fezlekelerin okunmaması gibi bir düşünceniz var ise çağrıyı
yapmayacaksınız o zaman ya da bu çağrıyı düzeltmemizi isteyeceksiniz; çağrıyı
yaptıktan sonra bunu değiştirme hakkına sahip değilsiniz, bu mümkün değildir,
İç Tüzük buna izin vermiyor. 
İkincisi, Sayın
Canikli’nin söylediğine kargalar bile güler. 4 bakan hakkında soruşturma
açılması için dilekçe vermişler.
NURETTİN CANİKLİ
(Giresun) – Verdi, verdi. 
MEHMET AKİF
HAMZAÇEBİ (İstanbul) – Yani, Türkiye Büyük Millet Meclisi olağanüstü toplantıya
çağırılmış, çağırmışız, bütün muhalefet partileri gelmiş, bağımsızlar gelmiş
-gelen, katılan tüm muhalefet partilerine ve bağımsız milletvekili
arkadaşlarımıza buradan çok teşekkür ediyorum- olağanüstü, tarihî, önemli bir
gün yaşıyoruz, böyle bir gündemde konu fezlekeler, bakanların işledikleri iddia
edilen suçlar ve 4 bakan dilekçe veriyor. Bugüne kadar niye beklemişler acaba? 
MUSTAFA ELİTAŞ
(Kayseri) – Siz bugüne kadar niye beklediniz, açmadınız? 
MEHMET AKİF
HAMZAÇEBİ (İstanbul) – Yani, 17 Aralık operasyonu başladıktan sonra 25’ine
kadar Başbakan neden onları görevde tutmuş acaba? 25’inde ikinci operasyon
başlayınca mı onların görevden ayrılma zorunluluğu ortaya çıktı? 
OKTAY VURAL (İzmir)
– Haram para aklamacı Rıza için oy kullanıyor ya. 
MEHMET AKİF
HAMZAÇEBİ (İstanbul) – Eğer Adalet ve Kalkınma Partisinin, Hükûmetin bu fezleke
dosyalarının açılmasından bir endişesi olmasaydı…
ÜNAL KACIR
(İstanbul) – Sayın Başkan, bu kürsü neye yarıyor? 
MEHMET AKİF
HAMZAÇEBİ (İstanbul) – …kendilerine güvenseydiler bu dosyalar açılırdı. 
ÜNAL KACIR
(İstanbul) – Bu usul ne usulü? 
MEHMET AKİF
HAMZAÇEBİ (İstanbul) – Kendilerine güvenemiyorlar, bakanların, Başbakanın
işlediği iddia edilen suçların delilleri bu dosyada çünkü. Bu dosyaların
Parlamentonun, milletin bilgisine sunulmasından korkuyorsunuz, korkmayanlar
“Hadi açıyoruz.” derler. 4 bakan dilekçe vermiş de, soruşturma istemişler de,
buna herkes güler. (CHP sıralarından alkışlar) 
NURETTİN CANİKLİ
(Giresun) – Sayın Başkanım, biz de…
YUSUF HALAÇOĞLU
(Kayseri) – Sayın Başkan…
ÜNAL KACIR
(İstanbul) – Sayın Başkan, lütfen İç Tüzük’ü uygulayın efendim. Bu İç Tüzük’ün
neresinde var bu görüşme? 
YUSUF HALAÇOĞLU
(Kayseri) – Sayın Başkan…
ÜNAL KACIR
(İstanbul) – Böyle bir görüşme şekli var mı İç Tüzük’te? 
BAŞKAN – Buyurun
Sayın Vural.
YUSUF HALAÇOĞLU
(Kayseri) – Ben konuşuyorum efendim. 
BAŞKAN – Buyurun
Sayın Halaçoğlu.
6.-
Kayseri Milletvekili Yusuf Halaçoğlu’nun, Başkanlığın olağanüstü toplantıya
çağrı önergesini Genel Kurula sunuş işleminin Anayasa ve İç Tüzük hükümlerine
uygun yapılması gerektiğine ilişkin açıklaması
YUSUF HALAÇOĞLU
(Kayseri) – Sayın Başkan, demin AKP Grup Başkan Vekili Meclis Başkanının adına
konuşma yaptı burada, ona hakkı yok her şeyden önce. Neden…
AHMET AYDIN
(Adıyaman) – Ya, sizin hakkınız var da niye onun hakkı yok? Yani şuna bak hele
ya!
YUSUF HALAÇOĞLU
(Kayseri) – Hayır, Meclis Başkanı adına konuşma hakkına sahip değildir, burada
biz Meclis Başkanının aldığı kararı eleştiriyoruz. Diyoruz ki: Bu şekilde
Meclise sunamazsınız, Meclis sadece fezlekelerin adını anarak geçiştirme
yapamaz, bunların dosyalarını görmek gerekir, neye göre oylanacak, bunun biz
hesabını soruyoruz. 
BAŞKAN –
Teşekkür ediyorum. 
Sayın Kaplan,
son söz, buyurun.
7.-
Şırnak Milletvekili Hasip Kaplan’ın, milletvekillerinin fezlekelerin içeriğine
ulaşabilmeleri gerektiğine ilişkin açıklaması
HASİP KAPLAN
(Şırnak)- Sayın Başkan, Sayın Canikli demin kendi gruplarının soruşturma
önergesi verdiğini söylediler. 
MUSTAFA ELİTAŞ
(Kayseri) – Milletvekilleri.
NURETTİN CANİKLİ
(Giresun) – Tek tek imzaları toplanıyor yani
milletvekilleri.
HASİP KAPLAN
(Şırnak) – Yani, ne zaman? 
NURETTİN CANİKLİ
(Giresun) – Bakın, grup olarak değil, gruba mensup milletvekilleri. 
HASİP KAPLAN
(Şırnak) –55 milletvekili, biliyorum, evet. 
Eğer bugün
veriyorlarsa ki bunda bir engel yok.
KAMER GENÇ
(Tunceli) – Örtbas ediliyor.
HASİP KAPLAN
(Şırnak) – Sayın Başkan, milletvekillerinin ve grupların soruşturma
açılabilmesi için bilgi edinmesi lazım yani Bakan söz konusu. Anayasa 100’üncü
madde bakanlarla ilgili soruşturmayı ve Başbakanla ilgili olanı kapsıyor,
milletvekillerininki farklı. 
Şimdi, burada,
fezlekeye ulaşmak. Fezleke, iddianame gibi, karar gibi, bunlar aleni şeyler
yani Anayasa Komisyonuna gelir Meclis Başkanlığından, ilgili Bakan ve
milletvekilleri alabilir, gruplar da alabilir. 
Şimdi, Sayın
Başkan, bakın, şu 299 sayfa bir rapor, hepimizin elinde var. Yani, vermeseniz
de raporu elde dolaşıyor. Oysaki biz, fezleke olsun, daha isterdik. Yani, bu
“İnternet” denen olay bu. 
Şimdi, şurada
sorun şu: Bana demin, istediğim bir Başkanlık sunuşu geldi. Deniliyor ki: “55
milletvekili eğer isterse…” diyor Meclis Başkanı Sayın Çiçek, ”… bilgiye erişim
olur.” diyor. Şimdi, “Bilgiye erişim olur.” diyen Sayın Meclis Başkanı şu
yazıyı göndermiş. Bu yazının üstünde tarih, sayı yok. Meclis Başkanlığı tarih
atmaz mı yazılarına Sayın Başkan? Yani, Meclis Başkanı, bugün, 19 Mart,
olağanüstü toplantıya çağırıyor muhalefetin isteğiyle. Çağırdığı hâlde, bildiği
hâlde Sayın Meclis Başkanı bu yazılarına bir tarih atmaz mı Allah aşkına? Yani,
Meclis yazışmalarının resmiyeti, ciddiyeti bunu gerektirmez mi?
Şimdi, buradaki
yazıya göre “İlla soruşturma istemiyle ilgili bilgi verilmesi söz konusu.”
deniliyor. Oysaki birazdan genel görüşme yapacağız. Genel görüşme Anayasa
gereği. Anayasa gereği olan genel görüşme yine bu konuyla ilgilidir yani fark
eden bir şey yok. Soruşturma bir izin şartıdır, izin şartıdır. Genel görüşme de
ayrı bir konu, bilgilendirme gereğidir. Yani herhâlde kapalı oturum
istemezsiniz yani bu konuda kamuoyundan kaçma gibi bir derdiniz olacağını
sanmam. Soruşturma istediğinize göre kapalı oturum da istemezsiniz. 
Böyle bir kaygı
da yoksa, fezlekelerin milletvekillerine açılması normaldir. Açmadığınız
takdirde Sayın Başkanım, ha böyle, kürsüde açılır işte, 99 sayfa. Sizin cep
telefonuna da gelmiştir Başkanım, inanın. Bakın, resimlerle, notlarla. Yani
niye buna…
BAŞKAN – Evet,
teşekkür ediyorum Sayın Kaplan.
HASİP KAPLAN
(Şırnak) - Hayır, buna gerek yok Sayın Başkanım. Yani bakın, buna hiç gerek
yok. Var işte. Gerek yok. Yani birbirimizi kandırmayalım.
OKTAY VURAL
(İzmir) – Ayakkabı kutuları, çikolatalar…
HASİP KAPLAN
(Şırnak) – Kamu vicdanının önündeyiz arkadaşlar. Yani bu konularda olgun bir
tartışmayı yapabilelim istiyorum Sayın Başkanım.
BAŞKAN – Tamam,
teşekkür ediyorum.
VI.-
OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut’un,
Başkanlığın, olağanüstü toplantı çağrısına konu olan Türkiye Büyük Millet
Meclisine intikal eden savcılık dosyalarıyla ilgili işlemlerinin teamüllere ve
hukuka uygun olduğuna ilişkin konuşması 
BAŞKAN – Sayın
milletvekilleri, mevcut dosya, savcılıktan gelen ilk örnek. Savcılık
soruşturması sürüyor. Üzerinde, kanundan kaynaklanan bir gizlilik söz konusu.
Türkiye Büyük Millet Meclisi Başkanlığı da bu yeni duruma göre tezkereleri
yazdı. (CHP ve MHP sıralarından gürültüler)
OKTAY VURAL
(İzmir) – Sayın Başkan…
BAŞKAN - Sayın
milletvekilleri, bir saniye… Grup başkan vekillerini dinledik, açıklama
yapıyoruz.
Bu konuyla
ilgili çok saygın hukukçuların görüşleri:
Sayın Hikmet
Sami Türk: “İddianame hazırlanana kadar gizlilik kararı vardır.”
ERTUĞRUL KÜRKCÜ
(Mersin) – O değil, o olmaz…
SIRRI SÜREYYA
ÖNDER (İstanbul) – O saygın değil, başka bir tane söyle; onun elinde kan var,
kan. O değil.
BAŞKAN – Evet,
Sayın Taha Akyol: “Bu sorular haklı mı? Hayır, bu sorular haklı değil.
Kuvvetler ayrılığı ilkesine inanıyorsanız, yasama organı, yargıdaki
soruşturmanın gizliliği uygulamasına müdahale edemez. Yasama ve yürütme erkleri
yargının üstünde olamaz.” (CHP ve MHP sıralarından gürültüler)
OKTAY VURAL
(İzmir) – Ya, nereden buluyorsunuz? Hukukçu Faruk Bal’a sor.
İZZET ÇETİN
(Ankara) – Ayıp, ayıp!
BAŞKAN – Sayın
Vural, dinledik biz sizi. Dinleyeceksiniz.
OKTAY VURAL
(İzmir) – Yok mu başka hukukçu? Onlar öyle veriyorsa aksine olanlar yok mu?
Niye yani?
HASİP KAPLAN
(Şırnak) – Sayın Başkan, siz hukukçu değil misiniz?
YUSUF HALAÇOĞLU
(Kayseri) – Biz mi belirledik o hukukçuları?
BAŞKAN –
Efendim, Sayın Kanadoğlu Türkiye Büyük Millet Meclisinin yürütmeyi denetleme
yollarının en önemlisinin Meclis soruşturması olduğunu anımsatarak “Bir suç
işlendiğine ilişkin eldeki kanıtların ve açıklanmayan ancak içeriği bilindiği
ifade edilen fezlekelerde yer alan bilgiler ile belgeler kullanılarak soruşturma
önergesi verilebilir.”
OKTAY VURAL
(İzmir) – Kara para Rıza’yı korumayın, haram paracıları korumayın, İranlı
ajanın tuzağına düşmüş bakanları korumayın.
BAŞKAN – Şimdi
bu durumda, sayın milletvekilleri, Bakanlar Kurulu üyeleri hakkında, Anayasa’nın
100’üncü maddesi kapsamında Türkiye Büyük Millet Meclisi Başkanlığına intikal
eden dosyalarla ilgili uygulamalara bakıldığında, 22’nci Yasama Döneminden
itibaren istisnasız bir şekilde söz konusu dosyalara ilişkin Türkiye Büyük
Millet Meclisi Başkanlığı tezkeresiyle Genel Kurulda bilgilendirme yapılmış,
Türkiye Büyük Millet Meclisi Başkanlığına ulaştırılan dosyanın üst yazısı
ayrıca okutulmamıştır. Bugün okunan, okunacak olan Türkiye Büyük Millet Meclisi
Başkanlığı tezkereleriyle de hangi bakanlar hakkında hangi suçlamalardan dolayı
Anayasa’nın 100’üncü maddesi kapsamında dosyaların Türkiye Büyük Millet
Meclisine gönderildiği bilgiye sunulmuştur.
Bu nedenle,
teamül hâline gelmiş uygulamalar doğrultusunda işlem yapılmıştır. Üst yazıların
ayrıca okunmasına da gerek bulunmamaktadır. Bu nedenle… (CHP ve MHP
sıralarından gürültüler) 
OKTAY VURAL
(İzmir) – Sayın Başkan…
MEHMET AKİF
HAMZAÇEBİ (İstanbul) – Sayın Başkan…
BEDİİ SÜHEYL
BATUM (Eskişehir) – Sayın Başkan, böyle bir açıklama olur mu? “Hangi eylemin
hangi maddeye aykırılığı” diyor. 
MEHMET AKİF
HAMZAÇEBİ (İstanbul) – Sayın Başkan, teamül hâlindeki bir uygulamadan söz
ettiniz, teamül öyle değil. 
OKTAY VURAL
(İzmir) – Sayın Başkan, burada hangi kanunun hangi maddesine ilişkin, şey yok.
Bir kere, hangi eylemin…
MEHMET AKİF
HAMZAÇEBİ (İstanbul) – Sayın Başkan, hangi teamül?
BAŞKAN –
Efendim, okuyayım o zaman: “Çevre ve Şehircilik eski Bakanı Trabzon
Milletvekili Erdoğan Bayraktar’ın nüfuz ticareti yaparak başkasına menfaat
temin ettiği ve görevini kötüye kullandığına ilişkin suçlamalara yönelik
İstanbul Cumhuriyet Başsavcılığının…”
OKTAY VURAL
(İzmir) – Hangi suçlamalar efendim? Hangi suçlamalar?
BEDİİ SÜHEYL
BATUM (Eskişehir) - Hangi suçlama?
MUSTAFA ELİTAŞ
(Kayseri) - Okudu ya, dinlemiyorsun ki. 
NURETTİN CANİKLİ
(Giresun) – Demin okudu.
BAŞKAN – “…27/2/2014
tarihli ve sayılı eki Anayasa’nın 100’üncü maddesine göre gereği yapılmak üzere
28/2/2014 tarihinde Başkanlığımıza intikal ettirilmiştir. Bilindiği üzere,
Anayasa’nın 100’üncü maddesi uyarınca Meclis soruşturması açılması Türkiye
Büyük Millet Meclisi üye tam sayısının en az onda 1’inin vereceği bir önergeyle
istenebilmektedir. Böyle bir önerge olmadan Türkiye Büyük Millet Meclisi
Başkanlığının anılan yazıyla ilgili olarak Meclis soruşturmasına ilişkin resen bir
işlem başlatması mümkün bulunmadığından gereğinin tayin ve takdiri yüce heyetin
bilgilerine sunulmuştur.”
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Sayın Başkan, şunu diyorum…
BAŞKAN – Biraz
sonra genel görüşme açacağız. Zaten o konuda…
OKTAY VURAL
(İzmir) – Sayın Başkan, bırakın genel görüşmeyi. “Suçlamalar” diyor, hangi
eylem, hangi suç, hangi kanunun hangi maddesine göre, bunu bir kere açıklamanız
lazım. Açıklamanız lazım.
YUSUF HALAÇOĞLU
(Kayseri) - Savcılığın bir şeye kararı yok o konuda.
NURETTİN CANİKLİ
(Giresun) – Bakın, bu bir dokunulmazlığın kaldırılması talebi değil Sayın
Başkan. Bugüne kadar hep gelenler dokunulmazlıkların kaldırılması talepleriyle
ilgilidir ve gizlilik yoktur. Arada çok büyük fark vardır. 
OKTAY VURAL
(İzmir) – Bunu açıklamanız lazım.
MEHMET AKİF
HAMZAÇEBİ (İstanbul) – Sayın Başkan…
OKTAY VURAL
(İzmir) – Sayın Başkan böyle bir sunuş olmaz. Sayın Meclis Başkanına müracaat
ettik, biraz önce de konuştuk, Sayın Meclis Başkanının bu sunuşu çekmesi gerekiyor.

FARUK BAL
(Konya) – Sayın Başkan…
BAŞKAN – Sayın
Bal, böyle bir uygulamamız yok, grup başkan vekillerine söz veriyoruz. Lütfen…
FARUK BAL
(Konya) – Grup adına söz istiyorum.
MEHMET AKİF
HAMZAÇEBİ (İstanbul) – Sayın Başkan, bakın, siz “Teamüllere baktık.” dediniz.
OKTAY VURAL
(İzmir) – Sayın Başkan, şimdi burada yazınızda diyorsunuz ki yani 55
milletvekili verdi. Türkiye Büyük Millet Meclisinin bütün milletvekillerine
bunu açacak mısınız?
MUSTAFA ELİTAŞ
(Kayseri) - Açamaz.
NURETTİN CANİKLİ
(Giresun) – Hayır, hayır, soruşturma komisyonu üyeleri ancak kullanabilir.
MUSTAFA ELİTAŞ
(Kayseri) – Böyle soru-cevap usulü mü olur? Sayın Başkanım, biz ne yapıyoruz?
BAŞKAN – Hayır,
komisyondaki ilgililer okuyacak, geçmişteki olduğu gibi efendim. 
OKTAY VURAL (İzmir)
– Ya, böyle bir… Efendim, komisyon kurulmadan komisyon olur mu?
BAŞKAN –
Efendim, iktidar partisi ve ana muhalefet partisi, basından öğrendiğim
kadarıyla bugün verdiler Meclis araştırma önergesini. 
OKTAY VURAL (İzmir) – Sayın Başkan, Meclis
soruşturması açılmasıyla ilgili Meclis iradesi olmadan, bu 55 milletvekili
nasıl inceleyecek? 
MUSTAFA ELİTAŞ (Kayseri) – Sayın Başkan, karşılıklı
konuşuyorsunuz, biz bir şey anlamıyoruz, gündeme geçelim. 
OKTAY VURAL (İzmir) – Yani, çelişkilerle dolu bir
sunuş. Batıyorsunuz ya! Sayın Meclis Başkanı, çekin bu sunuşu, böyle bir şey olur
mu ya?
MEHMET AKİF HAMZAÇEBİ (İstanbul) – Sayın Başkan,
“bugüne kadarki uygulamalarda” dediniz, hangi uygulama efendim? Bugüne kadarki
uygulamalar bu tutumunuzu doğrulamıyor.
MUSTAFA ELİTAŞ (Kayseri) – Sayın Başkan, önerge
üzerine toplanıyoruz, olağanüstü toplanıyoruz. 
BAŞKAN – Sayın milletvekilleri, konu bilgilerinize
sunulmuştur. 
OKTAY VURAL (İzmir) – Ey milletim, rüşvet alanlar
korunuyor, altın kaçakçılığı yapanlar korunuyor. 
SIRRI SÜREYYA ÖNDER (İstanbul) – Sayın Başkan,
sizin tutumunuz hakkında bir şey söylemek istiyorum. 
BAŞKAN – Birleşime on dakika ara veriyorum. 
Kapanma Saati:
16.06
İKİNCİ OTURUM
Açılma Saati: 16.49
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 72’nci Birleşiminin İkinci
Oturumunu açıyorum.
SIRRI SÜREYYA
ÖNDER (İstanbul) – Sayın Başkan, bir önceki oturumdaki bir sözünüz üzerine bir açıklama
yapmak istiyorum.
BAŞKAN –
Buyurun.
SIRRI SÜREYYA
ÖNDER (İstanbul) – Siz, Hikmet Sami Türk için…
BAŞKAN – Barış
ve Demokrasi Partisi Grubu adına mı?
SIRRI SÜREYYA
ÖNDER (İstanbul) – Hayır, Halkların Demokratik Partisi adına.
BAŞKAN –
Buyurun, HDP adına…
SIRRI SÜREYYA
ÖNDER (İstanbul) – Siz, dediniz ki: “Saygın hukukçu Hikmet Sami Türk.”
BAŞKAN – “Saygın
hukukçular…” dedim, evet.
SIRRI SÜREYYA
ÖNDER (İstanbul) – Oradaki “saygın” ibaresinin tutanaklardan çıkarılmasını
istiyorum. Çünkü, bu memlekette “Hayata Dönüş Operasyonu” adı altında onlarca
mahkûmun ölümünde ve sakat kalmasında vebali olan bir insandır. “Saygın”
ibaresi sizin böyle leblebi gibi dağıtacağınız bir şey değildir. “Saygın”
ibaresinin tutanaklardan çıkarılmasını istiyorum. (BDP sıralarından alkışlar)
BAŞKAN –
Teşekkür ediyorum.
Ben, hukukçuluk
yönü itibarıyla söylemiştim.
Sayın
milletvekilleri, Anayasa’nın 100’üncü maddesi kapsamında Türkiye Büyük Millet
Meclisine gönderilen savcılık dosyalarına yapılacak işlemle ilgili, 1961
Anayasası döneminde, 17/2/1965 tarihli Türkiye Büyük Millet Meclisi Birleşik
Toplantısı İçtüzüğü’nün 13’üncü maddesinde, “Yargı mercilerince, bir işin
takibi sırasında görevde bulunan veya görevinden ayrılmış olan Başbakan veya
Bakanlar Kurulu üyelerinden birinin Bakanlar Kurulunun genel siyasetinden veya
Bakanlıklarının görevleriyle ilgili işlerden dolayı cezai sorumluluğu
gerektiren fiilleri sebebiyle görevsizlik kararı verilirse Başbakanlık eliyle
Türkiye Büyük Millet Meclisi Birleşik Toplantısı Başkanlığına başvurulur.”
hükmü uyarınca yargı mercilerine de Meclis soruşturması işlemleri için başvuru
yapma imkânı tanınmıştır. Birleşik Toplantı İçtüzüğü’nün ilerleyen
maddelerinde, bu şekilde bir başvuru geldiğinde yapılacak işlemler ayrıntılı
olarak düzenlenmiştir. 1982 Anayasası döneminde, Meclis Başkanlığına Meclis
soruşturması kapsamında gelen fezlekelerle ilgili işletilecek süreç konusunda
hüküm oluşturulmamıştır. 
Bu konudaki ilk
uygulamanın gerçekleştirildiği Genel Kurul 3/12/1985 tarihli 36’ncı Birleşimde,
Anayasa’nın 100’üncü maddesi kapsamında Meclis Başkanlığına gönderilen
dosyalardan milletvekillerinin bilgi sahibi olabilmeleri için, söz konusu
dosyaların Başkanlık tezkeresiyle Genel Kurulda bilgiye sunulmalarından sonra
milletvekillerinin tetkikine açılması şeklinde bir uygulama başlatılmıştır.
Konu hakkında açılan usul tartışmasında Başkanlığın tutumunda da bir değişiklik
olmamıştır. 
Uygulamaya
bakıldığında, Başbakanlık, Danıştay ve Sayıştaydan gelen ve Meclis
soruşturmasına konu olabilecek fiillerle ilgili dosyalara ilişkin 44 tezkere
gündemin “Başkanlığın Genel Kurula Sunuşları” kısmında milletvekillerine
Türkiye Büyük Millet Meclisi Başkanlığı tezkeresi olarak duyurulmuş ve bu
duyuru üzerine, söz konusu tezkereler ve ekleri örnek alınmamak şartıyla milletvekillerinin
incelemesine açılmıştır. Genel Kurulda bilgiye sunulan söz konusu 44 tezkereden
yalnızca 4’ü Danıştay ve 1’i Sayıştay tarafından Türkiye Büyük Millet Meclisi
Başkanlığına gönderilmiştir, diğer 39 tezkerenin ise Başbakanlıktan Türkiye
Büyük Millet Meclisi Başkanlığına intikal ettirildiği ve eklerinin teftiş
kurullarınca hazırlanan raporlardan oluştuğu görülmektedir. Olağanüstü toplantı
çağrısına konu olan ve biraz önce bilginize sunulan, İstanbul Cumhuriyet
Savcılığı yazıları ve ekleri hususunda ise yeni bir durumla karşı karşıya
bulunulmaktadır. 
Öncelikle, bir
cumhuriyet savcılığınca Türkiye Büyük Millet Meclisi Başkanlığına gönderilen
dosyalar hakkında Anayasa’nın 100’üncü maddesi çerçevesinde ilk defa bir işlem
yapılması ve bir uygulama şekli oluşturulması söz konusudur. 
İkinci olarak,
söz konusu dosyalar sadece adı geçen bakanlarla ilgili iddialarla sınırlı
olmayıp üçüncü şahısları da ilgilendirdiğinden, üçüncü şahısların mağdur
edilmesi ihtimali bulunmaktadır. 
Üçüncü olarak,
söz konusu dosyalar devam etmekte olan hazırlık soruşturması safhasında olup
soruşturma tamamlanmamış, dosya mahkemeye sunulmamış olduğundan, Ceza
Muhakemesi Kanunu’nun 157’nci maddesi anlamında dosya üzerindeki gizlilik devam
etmektedir. Bu gizlilik kanundan doğmaktadır. 
Bilindiği üzere,
idari işlemlerle hazırlanan dosyalar üstündeki gizlilik yine idari işlemlerle
kaldırılabilmektedir. Bu anlamda, Türkiye Büyük Millet Meclisi Başkanlığı
milletvekillerinin bilgisine sunulan bir teftiş kurulu raporundan gizli
evrakların örneklerinin alınması istemi üzerine, 25 Mart 1992 tarihinde
gizlilik kaydının kaldırılmasının mümkün olup olmayacağını Başbakanlıktan
sormuştur. Başbakanlık Teftiş Kurulunun 31 Mart 1992 tarihli cevabi yazısında
konunun milletvekillerinin bilgisine sunulmasıyla evrak üzerindeki gizliliğin
ortadan kaldırılmış olduğu belirtilmiştir. 
Görüleceği
üzere, idari işlemlerle oluşturulmuş gizli bir evrakın bilgiye sunulmakta
gizlilik kaydının kalmayacağı değerlendirilmiştir. Ancak gündemimizdeki konunun
gizliliği bir idari işlemden değil ilgili savcının soruşturmayı tamamlamamış ve
mahkemeye sunmamış olması nedeniyle kanun hükümlerinden kaynaklanmaktadır.
Önümüzde gizliliği kanunla korunan bir evrakın gizliliğinin korunması sorunu
bulunmaktadır. 
Diğer taraftan,
değerlendirmelerimize ışık tutacak bir örnek olduğu düşüncesiyle değinmek
gerekirse adli işlemin parçası olarak Türkiye Büyük Millet Meclisine gelen
dokunulmazlık dosyaları doğrudan Anayasa ve Adalet Komisyonlarından kurulu
Karma Komisyona gönderilmekte ve bu dosyaların içeriğini söz konusu komisyon
üyesi dışındaki milletvekilleri bile inceleyememektedir. Gizlilikle ilgili çok
katı hükümler bulunmayan dokunulmazlık dosyaları ile ilgili uygulama ortada
iken, gizliliği kanunla korunan tartışma konusu evrakın incelemeye açılması
korunması gereken hukuki değerin ihlali mahiyetinde olabilecektir.
Sonuç olarak, cumhuriyet
başsavcılığınca gönderilen evrak nedeniyle Anayasa’nın 100’üncü maddesi
çerçevesinde, ilk kez bir işlem yapılacağı, gizliliği yasayla korunan evrakın
alenileştirilmesinin kanun hükümlerinin ihlali oluşturacağı, dosya içeriğinde
isimleri geçen üçüncü kişilerin de bu surette mağdur edilebileceği ortadadır.
Mevcut uygulama bu hususların telif edilmesi ihtiyacı çerçevesindedir.
Bu nedenle…
OKTAY VURAL (İzmir) – “Bu
nedenle” dediniz, bu nedenle…
MEHMET AKİF HAMZAÇEBİ (İstanbul)
– Bu nedenle…
BAŞKAN - Bu nedenle
okutulmayacaktır diyorum, evet, görüşümde bir değişiklik yoktur.
MEHMET AKİF HAMZAÇEBİ (İstanbul)
– Sayın Başkan…
BAŞKAN - Buyurun.
OKTAY VURAL (İzmir) – Sayın
Başkan, bir kere, gizli olup olmadığını kim söylüyor? 
BAŞKAN - Efendim?
BÜLENT TEZCAN (Aydın) – Kararı
kim veriyor?
BAŞKAN - Kanundan kaynaklanıyor
efendim, Ceza Muhakemeleri Usulü Kanunu’nun 157’nci maddesinden kaynaklanıyor.
OKTAY VURAL (İzmir) – Ne diyor
orada, ne diyor orada efendim?
HASİP KAPLAN (Şırnak) – Anayasa
mı büyük CMK mı büyük? 
MEHMET AKİF HAMZAÇEBİ (İstanbul)
– Sayın Başkan…
OKTAY VURAL (İzmir) – Ne diyor
orada?
BAŞKAN - Ama sayın grup başkan
vekilleri, böyle bir usulümüz yok. Şöyle yapmamız lazım, o zaman usul
tartışması açacağız.
OKTAY VURAL (İzmir) – Sayın
Başkan, hayır, bununla ilgili değil. Bunun gizli olmadığına ilişkin…
BAŞKAN - Evet.
OKTAY VURAL (İzmir) – Bu gizli
değil. Gizli olmayan bir hususu Türkiye Büyük Millet Meclisinde milletten
saklamak için yapıyorsunuz bunu, gizli değil.
BAŞKAN - Hayır.
HASİP KAPLAN (Şırnak) – Usul
tartışması açmak istiyoruz.
OKTAY VURAL (İzmir) – Gizli
değil, milleti aldatmayın. Bu gizli değildir milletvekilleri için.
BAŞKAN - Efendim, AK PARTİ ve
Cumhuriyet Halk Partisi Grubu tarafından Meclis soruşturması önergesi
verilmiştir. 
OKTAY VURAL (İzmir) – Hayır
efendim…
BAŞKAN - Komisyon üyeleri
komisyon sırasında komisyon kurulduktan sonra her şeyden haberdar olacaktır,
inceleyecektir, soruşturacaktır.
OKTAY VURAL (İzmir) – Hayır
efendim, siz, böyle bir iradeyi şu anda belirtemezsiniz. Nerede verilmiş?
Nerede verilmiş?
BAŞKAN - Muharrem Bey, okuyun
lütfen.
OKTAY VURAL (İzmir) –
Soruşturmayla ilgili 55 imza nerede verilmiş? Millete yanlış ifade ediyorsunuz.
BAŞKAN - Şimdiye kadar yeterli
tartışmayı yaptık.
Muharrem Bey, okuyun.
IV.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
3.- Türkiye Büyük Millet Meclisi Başkanlığının,
Anayasa’nın 100’üncü maddesine göre gereği yapılmak üzere 28/2/2014 tarihinde
Başkanlığa intikal ettirilen İçişleri eski Bakanı ve Mardin Milletvekili
Muammer Güler hakkında sahte belge düzenlemek, soruşturmanın gizliliğini ihlal,
nüfuz suistimali ve birden çok kez rüşvet aldığına ilişkin suçlamalara; Ekonomi
eski Bakanı ve Mersin Milletvekili Mehmet Zafer Çağlayan hakkında 5607 sayılı
Kaçakçılıkla Mücadele Kanunu’na muhalefet, resmî belgede sahtecilik, birden çok
kez rüşvet aldığına ilişkin suçlamalara ve Avrupa Birliği eski Bakanı ve
İstanbul Milletvekili Egemen Bağış hakkında birden çok kez rüşvet aldığına
ilişkin suçlamalara yönelik İstanbul Cumhuriyet Başsavcılığının 27/2/2014
tarihli ve 2013/20764/CM sayılı üst yazısı ve ekleri gereği Meclis soruşturması
açılması Türkiye Büyük Millet Meclisi üye tam sayısının en az onda 1’inin (55
üye) vereceği bir önergeyle istenebileceğinden ve böyle bir önerge olmadan
Türkiye Büyük Millet Meclisi Başkanlığının anılan yazıyla ilgili olarak Meclis
soruşturmasına ilişkin resen bir işlem başlatması mümkün bulunmadığından
gereğinin tayin ve takdirinin yüce heyetin bilgisine sunulduğuna ilişkin
tezkeresi (3/1449)
“Türkiye Büyük Millet Meclisi Genel Kuruluna
“İçişleri eski…”
HASİP KAPLAN (Şırnak) – Usul
tartışması açıyorum.
OKTAY VURAL (İzmir) – Sayın
Başkan…
MEHMET AKİF
HAMZAÇEBİ (İstanbul) – Sayın Başkan, bir söz verir misiniz efendim?
BAŞKAN – Devam edin Muharrem Bey.
KÂTİP ÜYE MUHARREM IŞIK
(Erzincan) – Başkanım, oradaki grup başkan vekilleri söz istiyor. 
BAŞKAN - Saat 15.00’ten bu tarafa
aynı şeyleri konuşuyoruz efendim, lütfen okuyun Muharrem Bey, vermiyorum,
yeter.
OKTAY VURAL (İzmir) – Aynı şeyler
tabii ya! Haram paracı Rıza’yı, altın kaçakçılarını, koluna 760 milyarlık saati
takanları mı koruyacaksınız? Gizlilik onlara mı?
MEHMET AKİF HAMZAÇEBİ (İstanbul)
– Sayın Başkan…
BAŞKAN - Hayır efendim, Meclis
soruşturması önergesi verilmiştir. Komisyonda görüşülecektir. 
Devam et Muharrem Bey.
“…Bakanı ve Mardin Milletvekili
Muammer Güler’in hakkında sahte…”
OKTAY VURAL (İzmir) – Komisyonda
değil. 
Sayın Başkan…
BAŞKAN - Lütfen Sayın Vural…
OKTAY VURAL (İzmir) – Sayın
Başkan, usul tartışması açıyorum, “gizli” dediniz bu evraka, bu evraka “gizli”
dediniz.
HASİP KAPLAN (Şırnak) – Usul
tartışması…
OKTAY VURAL (İzmir) – Buna
“gizli” dediniz, böyle bir değerlendirme yapma hakkınız yoktur.
BAŞKAN –
Muharrem Bey, okuyun lütfen.
OKTAY VURAL
(İzmir) – Bu değerlendirmenizle ilgili usul tartışması açıyorum.
“İçişleri Bakanı
ve Mardin Milletvekili Muammer Güler hakkında sahte belge…”
KÂTİP ÜYE
MUHARREM IŞIK (Erzincan) – Usul tartışması istiyor Başkanım. Allah Allah!
BAŞKAN – Oku
lütfen arkadaşım.
“…düzenlemek,
sorgulamanın gizliliğini ihlal, nüfuz suistimali ve…”
(CHP ve MHP
sıralarından sıra kapaklarına vurmalar, gürültüler)
OKTAY VURAL
(İzmir) – Sayın Başkan, usul tartışması açıyorum.
HASİP KAPLAN
(Şırnak) – Sayın Başkan…
OKTAY VURAL
(İzmir) – Sayın Başkan, Sayın Başkan…
BAŞKAN – Okuyun
Muharrem Bey, arkadaş okuyacaksın sen ya!
“…birden çok kez
rüşvet aldığına ilişkin suçlamalar…”
HASİP KAPLAN
(Şırnak) – Sayın Başkan, usul tartışması…
OKTAY VURAL
(İzmir) – Sayın Başkan, Sayın Başkan… Sayın Başkan, usul tartışması açıyorum.
BAŞKAN –
Söyledim ben, “Usul tartışması açın.” dedim.
Oku Muharrem
Bey, ondan sonra usul tartışması açacağım.
“…Ekonomi eski
Bakanı ve Mersin Milletvekili Mehmet Zafer Çağlayan hakkında 5607 sayılı
Kaçakçılıkla Mücadele Kanunu’na muhalefet…”
OKTAY VURAL
(İzmir) – Sayın Başkan, usul tartışması açıyorum. 
BAŞKAN –
Muharrem Bey, devam et sen. (CHP, MHP ve BDP sıralarından gürültüler)
“…resmî belgede
sahtecilik, birden çok kez rüşvet aldığına ilişkin suçlamalar…”
OKTAY VURAL
(İzmir) - Siz gizli olmayan bir dosyaya gizlilik atfedemezsiniz. Siz Meclise
darbe vuruyorsunuz.
BEDİİ SÜHEYL
BATUM (Eskişehir) – Ayıp ya, neyi okuyor! 
KÂTİP ÜYE
MUHARREM IŞIK (Erzincan) – Başkanım, hangisini yapacağız biz? Allah Allah!
BAŞKAN – Oku.
OKTAY VURAL
(İzmir) - Milletin egemenliğine müdahale ediyorsunuz, siz darbecisiniz, siz
gayrimeşru bir Meclis Başkan Vekilliği sürdürüyorsunuz.
BAŞKAN – Oku
Muharrem Bey.
“…ve Avrupa
Birliği eski Bakanı İstanbul Milletvekili Egemen Bağış hakkında birden çok kez
rüşvet aldığına ilişkin suçlamalara…”
OKTAY VURAL
(İzmir) - Haram para aklamacı Rıza’yı korumak için, koluna 765 milyar TL’lik
saati takanları korumak için, altın kaçakçılarını korumak için
milletvekillerinin hakkını, hukukunu kesiyorsunuz siz.
BAŞKAN –
Muharrem Bey, devam et. Muharrem Bey, bitir. Usul tartışması açarım ben, devam
et. 
Muharrem Bey,
yer değiştirin o zaman.
KÂTİP ÜYE
MUHARREM IŞIK (Erzincan) – Niye değiştireyim? Burada grup başkan vekilleri bir
şey konuşuyor.
(İzmir
Milletvekili Oktay Vural, Sinop Milletvekili Engin Altay ve Giresun
Milletvekili Nurettin Canikli’nin kürsü önünde toplanmaları)
KÂTİP ÜYE BAYRAM
ÖZÇELİK (Burdur) – Yer değiştirelim.
İZZET ÇETİN
(Ankara) - Otur yerine.
(CHP, MHP ve BDP
sıralarından gürültüler)
BAŞKAN – Yer
değiştirin. İki saatten bu tarafa söyledik, usul tartışması da açacağım.
OKTAY VURAL
(İzmir) – Hayır efendim, sizin biraz önceki açıklamanızla ilgili efendim.
BAŞKAN – Evet,
açacağım, devam et Muharrem Bey.
“…Egemen Bağış
hakkında birden çok kez rüşvet alındığına ilişkin…”
BEDİİ SÜHEYL
BATUM (Eskişehir) – Muharrem okuma, bırak. Böyle şey olur mu, okuma. Bırak
başkasına okutsun. Kendi okusun. Sayın Başkan, böyle şey olur mu, Anayasa’ya
aykırı işlem yaptırıyorsunuz.
OKTAY VURAL
(İzmir) – Açıklamanızla ilgili…
BAŞKAN –
Vereceğim efendim.
Devam edin siz.
Muharrem Bey, okur musun lütfen!
OKTAY VURAL
(İzmir) – Açıklamanızla ilgili efendim, usul tartışmasının amacı… (CHP
sıralarından “Okuma Muharrem, kendi okusun.” sesleri)
BAŞKAN –
Muharrem Bey, okur musun lütfen?
“…suçlamalara
yönelik İstanbul…”
AHMET TOPTAŞ
(Afyonkarahisar) – Anlaşılmıyor.
OKTAY VURAL
(İzmir) – …sizin yaptığınız iş ve eylemlerle ilgilidir.
BAŞKAN –
Muharrem Bey, okur musunuz?
“…Cumhuriyet
Başsavcılığının 27/2/2014 tarihli…”
OKTAY VURAL
(İzmir) – Usul tartışmasının amacı… Çikolata kutularında saklanan dolarları
gizleyemeyeceksiniz, gizleyemeyeceksiniz!
BAŞKAN –
Muharrem Bey, okur musun arkadaşım!
ENGİN ALTAY
(Sinop) – Ara verin.
BAŞKAN – Niye
ara vereceğim? Ara verdim, arkada…
Muharrem Bey,
okur musun lütfen?
OKTAY VURAL
(İzmir) – AVM tuvaletlerindeki rüşvet alışverişini gizleyemeyeceksiniz,
gizleyemeyeceksiniz. Usul tartışması açacaksınız.
ENGİN ALTAY
(Sinop) – Başkanım, ara vermek zorundasınız.
BAŞKAN – Hayır,
niye vereceğim? Meclis soruşturması önergesi verilmiştir efendim.
OKTAY VURAL
(İzmir) – Usul tartışması açacaksınız!
ENGİN ALTAY
(Sinop) – Ya, gürültü ve kavga hâli belli, usul tartışması açmak zorundasınız.
OKTAY VURAL
(İzmir) – Usul tartışması açacaksınız!
BAŞKAN –
Muharrem Bey, lütfen okuyun.
KÂTİP ÜYE
MUHARREM IŞIK (Erzincan) – Başkanım, hiç kimse bir şey duyamıyor ki. 
OKTAY VURAL
(İzmir) – Usul tartışması açacaksınız!
ENGİN ALTAY
(Sinop) – Çok ayıp bir şey ya Başkanım…
OKTAY VURAL
(İzmir) – Usul tartışması açacaksınız.
BAŞKAN –
Muharrem Bey, okuyun lütfen.
“Türkiye Büyük Millet Meclisi Genel Kuruluna…”
OKTAY VURAL
(İzmir) – Hayır efendim…
ENGİN ALTAY
(Sinop) – Hayır hayır…
OKTAY VURAL
(İzmir) – Hayır, hayır, bununla ilgili değil, siz istediğiniz gibi değil…
BAŞKAN –
İstediğim gibi yapmıyorum, ben Tüzük’e göre yapıyorum. 
OKTAY VURAL
(İzmir) – Benim talebime göre…
KÂTİP ÜYE
MUHARREM IŞIK (Erzincan) – Başkanım, grup başkan vekilleri söz istediler.
BAŞKAN – Ben iki
saat sayın grup başkan vekillerine söz verdim.
KÂTİP ÜYE
MUHARREM IŞIK (Erzincan) – Ama önce usul tartışması istediler.
BAŞKAN – Okuyun
efendim siz, tutanaklara geçiyor.
HASİP KAPLAN
(Şırnak) – Bizim talebimizle ilgili karar verin…
OKTAY VURAL
(İzmir) – Siz milletin egemenliğini gasbediyorsunuz!
BAŞKAN – Hayır
efendim, söz konusu değil.
OKTAY VURAL
(İzmir) – Siz haram paracı Rıza’yı koruyorsunuz! Siz haram paracı Rıza’yı
koruyorsunuz! 
KÂTİP ÜYE BAYRAM
ÖZÇELİK (Burdur) – Kürsüden söyle bunları!
BAŞKAN –
Efendim, genel görüşme açacağız, kürsüden söylersiniz.
OKTAY VURAL
(İzmir) – Ben usul tartışması…
BAŞKAN –
Muharrem Bey, lütfen okur musun! 
KÂTİP ÜYE
MUHARREM IŞIK (Erzincan) – Sayın Başkanım, usul tartışması istiyorlar.
BAŞKAN – O zaman
yer değiştirin! 
KÂTİP ÜYE
MUHARREM IŞIK (Erzincan) – Değişmiyorum Başkanım! 
OKTAY VURAL
(İzmir) – Talimat veremezsiniz öyle! Zorla mı okutturacaksınız! Nasıl talimat
veriyorsunuz öyle! 
BAŞKAN – Hayır,
okumak zorunda…
OKTAY VURAL
(İzmir) – Usul tartışması açacaksınız!
KÂTİP ÜYE
MUHARREM IŞIK (Erzincan) – Kimse bir şey anlamıyor.
BEDİİ SÜHEYL
BATUM (Eskişehir) – Muharrem, okuma! 
BÜLENT TEZCAN
(Aydın) – Önce milletvekillerinin incelemesine açarsın, daha sonra okutursun!
ENGİN ÖZKOÇ
(Sakarya) – Okuma Muharrem!
OKTAY VURAL
(İzmir) – Usul tartışması açacaksınız!
AHMET TOPTAŞ
(Afyonkarahisar) – Okuma, okuma, anlaşılmıyor! 
ENGİN ÖZKOÇ
(Sakarya) –Okuma, kalkma!
FATMA NUR SERTER
(İstanbul) – Okuma, okuma! 
BEDİİ SÜHEYL
BATUM (Eskişehir) – Yolsuzlukların üstü böyle örtülür mü!
AHMET TOPTAŞ
(Afyonkarahisar) – Anlaşılmıyor ya, neyi okuyor?
BEDİİ SÜHEYL
BATUM (Eskişehir) – Muharrem, okuma da kalkma da!
OKTAY VURAL
(İzmir) – Usul tartışması açılacak!
BAŞKAN – Kaç
defa sordum ben size usul tartışması açayım diye. (CHP ve MHP sıralarından
gürültüler)
OKTAY VURAL
(İzmir) – Efendim, soruşturmanın gizliliği… Biz dedik.
HASİP KAPLAN (
Şırnak) – Biz talep ettik. 
BAŞKAN –
Açıyorum, buyurun, isteyin şeyinizi… Hayret bir şey!
OKTAY VURAL
(İzmir) – Aleyhte… 
ENGİN ALTAY
(Sinop) – Lehte…
MEHMET AKİF
HAMZAÇEBİ (İstanbul) – Aleyhte…
ALİ RIZA ÖZTÜRK
(İzmir) – Lehte…
HASİP KAPLAN
(Şırnak) – Aleyhte…
BAŞKAN – Tamam,
birer tane vereceğim, kendi aranızda anlaşın, birer tane vereceğim. Her gruba
birer tane söz vereceğim, lehte, aleyhte.
Tamam, birer tane vereceğim.
Sayın Kaplan…
REFİK ERYILMAZ
(Hatay) - Muharrem, kanunsuz emir bu!
FATMA NUR SERTER
(İstanbul) – Yerinden kalkma ve okuma!
ENGİN ALTAY
(Sinop) – Gelmiş talimat veriyorsun, Allah Allah! Böyle şey olur mu ya!
MEHMET GÜNAL
(Antalya) – Yazılı ver, yazılı!
ENGİN ÖZKOÇ
(Sakarya) – Muharrem kalkma da, okuma da!
FATMA NUR SERTER
(İstanbul) – Otur ve okuma!
OKTAY VURAL
(İzmir) – Darbecilere geçit yok, haram paracılara geçit yok!
ENGİN ÖZKOÇ
(Sakarya) – Asla okuma!
BAŞKAN – Evet,
tutumumla ilgili usul tartışması açıyorum…
ALİ RIZA ÖZTÜRK
(Mersin) – Lehte.
BAŞKAN – Lehte
söz isteyen Nurettin Canikli.
ENGİN ALTAY
(Sinop) - Söz isteyenlerin hepsini okumanız lazım Başkanım, bir dakika… 
NURETTİN CANİKLİ
(Giresun) – Her gruptan birer tane.
ALİ RIZA ÖZTÜRK
(Mersin) – Sayın Başkan, tutanaklara bakın, belli herkes, ilk lehte ben
istedim, tutanaklara bakın. 
BAŞKAN – Sayın
Öztürk, her zaman olduğu gibi 4 gruba birer tane söz veriyoruz.
ALİ RIZA ÖZTÜRK
(Mersin) – Tutanaklara bakın, ilk sözü ben istedim.
BAŞKAN – E,
burada istediniz.
ALİ RIZA ÖZTÜRK
(Mersin) – Hayır efendim, ilk ben istedim.
BAŞKAN -
Kürsünün önünde istediniz, bu şekilde de konuşuldu gruplara birer tane söz
vereceğiz diye. 
Buyurun Sayın
Canikli.
İZZET ÇETİN
(Ankara) – Sayıştay raporlarıyla ilgili ne söyledin hepsini anlat. O berbat
olan şeyler ne Sayıştay raporlarında, berbat olan ne?
BAŞKAN - Üç
dakika söz veriyorum Sayın Canikli, buyurun. (AK PARTİ sıralarından alkışlar)
VII.- USUL HAKKINDA GÖRÜŞMELER
1.- Başkanlığın olağanüstü toplantı çağrısına konu olan
Türkiye Büyük Millet Meclisine intikal eden savcılık dosyalarının içeriğiyle
ilgili Genel Kurula bilgi verilmemesi yönündeki uygulamasının İç Tüzük
hükümlerine uygun olup olmadığı hakkında
NURETTİN CANİKLİ
(Giresun) –Teşekkür ederim Sayın Başkan.
Sayın Başkan,
değerli milletvekili arkadaşlarım; hepinizi saygıyla selamlıyorum.
OKTAY VURAL
(İzmir) – Sayın Başkan… Sayın Başkan… Sayın Başkan, bir dakika…
Nurettin Bey,
özür diliyorum.
Sayın Başkan, bu
konuda açtığımız usul tartışması tamamıyla sizin bu soruşturmanın gizliliğiyle
ilgili ifadenizle ilgilidir. Bunun, usul tartışmasının sebebi budur. Bunu ifade
etmek istiyorum.
BAŞKAN – Sayın
Canikli, sürenizi yeniden başlatıyorum, buyurun.
NURETTİN CANİKLİ
(Devamla) – Teşekkür ederim Sayın Başkan.
Değerli
milletvekili arkadaşlarım, neyi tartışıyoruz?
YILDIRIM TUĞRUL
TÜRKEŞ (Ankara) – Hırsızlığı!
NURETTİN CANİKLİ
(Devamla) – Şimdi, 4 eski bakanla ilgili birtakım fezlekeler var ve onun ekinde
birtakım iddialar içeren dosyalar var, klasörler var.
SADİR DURMAZ
(Yozgat) – Hırsızlığı!
YILDIRIM TUĞRUL
TÜRKEŞ (Ankara) – Hırsızlığı, yolsuzluğu!
NURETTİN CANİKLİ
(Devamla) – Şimdi, Türkiye Büyük Millet Meclisine gönderiliyor. Türkiye Büyük
Millet Meclisine gönderilirken…
İZZET ÇETİN
(Ankara) – Canikli, Sayıştay raporlarında berbat olanlar ne, onları anlat!
Berbat olan ne? Sayıştay raporlarındaki birilerinin hırsızlıklarını anlat!
Berbat olan hırsızlıkları anlat!
NURETTİN CANİKLİ
(Devamla) – …bu soruşturma henüz bitmemiş bir soruşturma, iddianame aşamasına
geçmemiş bir soruşturma. Burada en ufak bir problem var mı? Yok. (CHP ve MHP
sıralarından gürültüler)
BEDİİ SÜHEYL
BATUM (Eskişehir) – Sayıştay raporları nerede?
ORHAN DÜZGÜN
(Tokat) – Sayıştayı anlat Sayıştayı!
NURETTİN CANİKLİ
(Devamla) – Hem Anayasa’mız açısından hem de Ceza Muhakemeleri Kanunu’nun
157’nci maddesi açısından, iddianame aşamasına gelmeyen bir soruşturma
gizlidir. Bu bilgiler kesinlikle açıklanamaz, kimseye verilemez. Bakın, biz
hiçbir şeyi kapatmıyoruz. (CHP ve MHP sıralarından gürültüler) 
İZZET ÇETİN
(Ankara) – Sayıştay raporlarında berbat olanları anlat, berbat, berbat! 
NURETTİN CANİKLİ
(Devamla) – Buna rağmen, bu yasağa rağmen çok açık bir şeklide diyoruz ki:
Hodri meydan! Bu bakanlarla ilgili soruşturma komisyonunu kuralım. Zaten,
ilgili bakanlar da kendileri hakkında gerekli soruşturmanın yapılması için ve
soruşturma komisyonu kurulması için Türkiye Büyük Millet Meclisi Başkanlığına
kendileri başvurmuşlar; Allah aşkına, daha ne istiyorsunuz? (CHP ve MHP
sıralarından gürültüler) O zaman komisyon üyeleri her türlü bilgiye, her türlü
gizli bilgiye ulaşabilirler, değerlendirmelerini yapabilirler. O açıdan, hiç
kimsenin bu bilgileri kapatmak, gizlemek, örtbas etmek gibi bir amacı yok,
olamaz. (CHP ve MHP sıralarından gürültüler) 
İZZET ÇETİN
(Ankara) – Ya, berbat olan Sayıştay raporlarını niye gizlediniz? Sayıştay
raporunu niye gizlediniz?
NURETTİN CANİKLİ
(Devamla) – Zaten bu dosyadaki bilgiler hepinizin elinde var, hepinizin elinde
var, çarşaf çarşaf var, bütün Türkiye bunları biliyor. Bu bilgilerin gizliliği
falan da kalmadı bu anlamda. Ama, hiç kimse, çok açık bir şeklide,
Anayasa’mızın ve kanunlarımızın suç saydığı bir fiili…
İZZET ÇETİN
(Ankara) – Sen yaparsın onu!
NURETTİN CANİKLİ
(Devamla) – …burada işlemesini talep edemez, hiçbir hukukçu böyle bir talepte
bulunamaz. Amacınız gerçekten üzüm yemekse, gerçekten bu iddiaları
soruşturmaksa, açıkça söylüyoruz…
OKTAY VURAL
(İzmir) – Kaçmayın, kaçmayın, millet bilsin! İnsan azmayınca Allah yazmaz!
NURETTİN CANİKLİ
(Devamla) – …gelin, soruşturalım, soruşturma komisyonunu kuralım, hep birlikte
yapalım. Amacınız bu değil, amacınız, kusura bakmayın, bu değil, amacınız
başka. 
MEHMET METİNER
(Adıyaman) – Meydandan kaçıyorlar, meydandan! Seçim meydanlarından kaçıyorlar!
NURETTİN CANİKLİ
(Devamla) – Amacınız, bu tür bilgiler hangi amaçla servis ediliyorsa, toplumda
nasıl bir algılama sağlanmak isteniyorsa buna hizmet etmektir. (CHP ve MHP
sıralarından gürültüler) 
İZZET ÇETİN
(Ankara) – Sen Sayıştay raporlarındaki sahtekârlıkları anlat!
SEDEF KÜÇÜK
(İstanbul) – Sayıştay… Sayıştay… Sayıştay…
NURETTİN CANİKLİ
(Devamla) – Yoksa, gerçekten, doğru ortaya çıksın, kim ne yapmışsa ortaya
çıksın; bunu tespit etmiş olsa amacınız, gerçekten, samimiyetle o zaman bizim
çağrımıza olumlu cevap verirsiniz, soruşturma komisyonunun kurulması için
gerekeni yaparsınız. Biz samimiyetle…
İZZET ÇETİN
(Ankara) – Berbatlıkları anlat, berbatlıkları!
NURETTİN CANİKLİ
(Devamla) – Bakın, hiçbir dönemde böyle bir şey olmadı. 4 bakan hakkında da ne
konuşuluyorsa, ne iddia varsa gelin, soruşturalım, soruşturma komisyonu
kuralım. (CHP ve MHP sıralarından gürültüler)
İZZET ÇETİN
(Ankara) – Sayıştay raporundaki berbat olayları anlat!
NURETTİN CANİKLİ
(Devamla) – Amacınız bu değil. Amacınız bu olsa başka türlü hareket etmezsiniz.
Hepinize
saygılar sunuyorum. (AK PARTİ sıralarından alkışlar)
İZZET ÇETİN
(Ankara) – Sen Sayıştay raporundaki berbat işleri anlat!
BAŞKAN –
Teşekkür ediyorum.
Aleyhte söz
isteyen Faruk Bal, Konya Milletvekili.
Buyurun. (MHP
sıralarından alkışlar)
FARUK BAL
(Konya) – Sayın Başkan, değerli milletvekilleri… (AK PARTİ sıralarından
gürültüler)
AHMET YENİ
(Samsun) – Biz de sizi dinlemeyelim şimdi, ne olacak şimdi? Biraz evvel
konuşturmadınız kimseyi. Demin ne oldu? Biraz evvel ne yaptınız? 
BAŞKAN – Sayın
milletvekilleri, lütfen… Lütfen sayın milletvekilleri…
AHMET YENİ
(Samsun) – Sayın Başkan, biraz önce niye söylemediniz onlara? Evet, biraz evvel
Başkanımızı konuşturmadınız.
BAŞKAN – Sayın
milletvekilleri, lütfen…
Buyurun Sayın
Bal.
FARUK BAL
(Devamla) – Sayın milletvekilleri…
GÜLAY DALYAN
(İstanbul) – “Sayın” deme bize!
 FARUK BAL
(Devamla) – Sayın Başkan, zatıalinizin bu soruşturmanın gizlilikle ilgili
kararı üzerine söz almış bulunuyorum. Yüce heyeti saygıyla selamlıyorum.
Ortada bir durum
var. Bu durum rüşvet, yolsuzluk, kara para aklama, altın kaçakçılığı gibi dinen
haram, örfen ayıp, kanunen suç olan, delilleri de çarşaf çarşaf ortaya dökülüp
saçılan bir durum. (MHP ve CHP sıralarından alkışlar)
MEHMET METİNER
(Adıyaman) – Hepsi de iftira!
FARUK BAL
(Devamla) – Bu durumda cumhuriyet savcılığı soruşturmaya başlamıştır. Ortada
bir suç örgütü var, bu suç örgütünün içinde 4 tane sayın bakan var. Cumhuriyet
savcısı, Ceza Muhakemesi Kanunu’na göre soruşturmayı yürütürken bir takoza
takılmıştır. Bu takoz, bakanların dokunulmazlığıyla ilgilidir. Şimdi buradaki
durum “Bu takozu kaldıracak mıyız, kaldıramayacak mıyız?” noktasındaki ön
çalışma.
MEHMET METİNER
(Adıyaman) – Paralel takoz!
FARUK BAL
(Devamla) – Buradaki çalışmanın iki anlamı vardır. Bir: Anayasa’mıza, İç
Tüzük’ümüze ve teamüllerimize göre, şuradaki çalışma, cumhuriyet savcısının
takozundan sonra duran yargılama, soruşturma sürecinin işletilmesidir. Bundan
sonra direksiyonda Türkiye Büyük Millet Meclisi vardır. Cumhuriyet savcısının
yetkisini Türkiye Büyük Millet Meclisi kullanacaktır adli görevde. 
İki: Siyasi
denetim görevidir. Siyasi denetim görevi bunun konusu dışındadır, onu bir
kenara bırakıyorum.
İDRİS ŞAHİN
(Çankırı) – Adli görevi nasıl kullanacak komisyon kurulmadan?
FARUK BAL
(Devamla) – Siz, Sayın Başkan –savcılık da yaptınız, ben biliyorum- hiç
duydunuz mu: Savcının elindeki araştırma dosyası savcıdan gizlenebilir mi?
İDRİS ŞAHİN
(Çankırı) – Komisyon kurulmadan savcılık görevini nasıl yapacak Türkiye Büyük
Millet Meclisi?
FARUK BAL
(Devamla) - Bu kararınız, savcılık görevi yapacak olan, buradaki soruşturma
konusu, oyunu kullanacak milletvekillerinin kanaatini oluşturabilmesi için
savcılık görevi…
Siz savcıdan,
elindeki dosyanın bilgisini gizleyen bir karar verdiniz; böyle hukuk olur mu,
böyle adalet olur mu, böyle milletin iradesi olur mu?
SIRRI SÜREYYA
ÖNDER (İstanbul) – Hırsız var.
FARUK BAL
(Devamla) - Ortada, gayet açık ve nettir ki dinen haram, duymanızı istiyorum…
ALTAN TAN
(Diyarbakır) – Haram maram dinlemiyorlar.
MEHMET METİNER
(Adıyaman) – İftira da haram, iftira da! Yalan da haram!
FARUK BAL
(Devamla) – …kanunen suç, örfen ayıp bir durum vardır ve bu bir haksızlıktır. 
MEHMET ERDOĞAN
(Adıyaman) - Komisyon kuralım, komisyon!
FARUK BAL
(Devamla) - Haksızlık karşısında susan dilsiz şeytandır! (MHP ve CHP
sıralarından alkışlar) Ya elinizle ya dilinizle ya kalbinizle ya
buğzedeceksiniz ya engel olacaksınız! Ama belli, belli, besbelli ki siz
vicdanınızı partinizin genel merkezine emanet etmişsiniz. (MHP ve CHP sıralarından alkışlar)
Buradaki durum, asıl sorun da budur. 
ALTAN TAN
(Diyarbakır) – Vicdan yok, cüzdan var!
MEHMET ERDOĞAN
(Adıyaman) - Komisyon kuralım, komisyon; komisyon kurulsun, hadi. 
FARUK BAL
(Devamla) - Değerli milletvekilleri, hepimizin, yukarıda her şeyi bilen Cenab-ı
Allah’a karşı, bir gün gideceğimiz yer vardır; o her şeyi biliyor, şimdi sizin
gizlemenizin hiçbir anlamı olmayacaktır.
AHMET YENİ
(Samsun) – Ya, kimsenin bir şey gizlediği yok be!
FARUK BAL
(Devamla) - Zaten büyük Türk milleti de durumu biliyor.
AHMET YENİ
(Samsun) – Komisyon kuracağız.
FARUK BAL
(Devamla) - Hepinizi saygıyla selamlarım. (MHP ve CHP sıralarından “Bravo”
sesleri, alkışlar)
BAŞKAN –
Teşekkür ediyorum.
Tutumum lehinde
söz isteyen Hasip Kaplan, Şırnak Milletvekili.
Buyurunuz.
HASİP KAPLAN
(Şırnak) – Sayın Başkan, tutumunuz lehinde söz almadım, üzerinde söz aldım.
Usul tartışmasını ben açtım ama karambole getirdiniz. 
Yani, “Gizlilik
gerekçesiyle…” dediniz, “Soruşturma gizli, bu fezlekeler okunmaz.” dediniz.
Fezlekeler gelir Adalet Bakanlığına, bütün bürokratlar okur; sonra Meclis
Başkanlığına gelir, Meclis Başkanlığının da bütün bürokratları okur, Kanunlar
Dairesi okur; sonra, gider Anayasa Komisyonuna, Burhan Kuzu başta olmak üzere
komisyon üyelerinin hepsi okur ama milletin iradesi söz konusu olunca,
milletvekili söz konusu olunca okuyamaz, değil mi? Yani “Kuzu” okur, “Kaplan”
okuyamaz, değil mi? (BDP ve CHP sıralarından alkışlar, gülüşmeler) Olmaz, olmaz
arkadaşlar, böyle “Kaplan’a okutturmam.” derseniz “Bu tutumunuz yanlış.” deriz.

Bakın, çok
basit, yakın zaman soruşturmaları var, Mesut Yılmaz’ın var, başka bakanların var,
başbakanların var. Orada ne yapılmış? Ya, arkadaşlar, gizliyse… Sayın Meclis
Başkan Vekilim, sizin bizden ayrıcalığınız, fazlalığınız nedir ki gizli olan
evraka benden fazla muttali oluyorsunuz  da ben muttali olamıyorum? (BDP ve CHP
sıralarından alkışlar) Muhalefet partisi olamayacak, muhalefetin 3 partisi
olamayacak ama başkan vekili muttali olacak, kâtipler muttali olacak,
bürokratlar muttali olacak, bütün memurlar muttali olacak, bunun adı “gizli”
olacak. Ne gizli arkadaş? 
MEHMET METİNER
(Adıyaman) – Hepinizin elinde var o fezlekeler. 
HASİP KAPLAN
(Devamla) – Arkadaşlar, yolsuzluklarla ilgili vicdanen, kamu vicdanı karşısında
çırılçıplak olmak zorundasınız, olgun bir tartışma yapmak zorundayız, insanları
ikna etmek zorundayız. Seçim meydanında değiliz şu an, Meclisteyiz. Yani seçim
meydanları savaş meydanlarına döndü. Burada, bir yolsuzluk tartışmasını İç
Tüzük’e göre yapamıyoruz. Bu tartışmalı konular gelince Sadık Yakut -başkan
hazır- geliyor, ondan sonra kendisi istediği gibi belirlemeye çalışıyor. Bu
olmaz, bu yanlıştır, bu sizi aklamaz, adınız “AK” da olsa aklamaz, çok zor
duruma sokar. Yolsuzluk çamurundan, inanıyorum ki AK PARTİ’nin yüzde 90’ı
rahatsızdır bundan vicdanen, Türkiye kamuoyu rahatsızdır, vatandaşlarımız
rahatsızdır. Bir yargı süreci işletilemiyor, Meclis tartışamıyor ne olacak
diye. Savaş meydanlarına mı gidiyoruz? Sonuçta bir sandığa gideceğiz. Biz
geldik, başkaları yarın gelecek. Bu kürsü, bu koltuklar bize baki değil, buraya
kazık çakmaya gelmedik; buraya vicdanı dik, alnı ak, başı dik, onurlu bir duruş
sergilemeye geldik. Kaçmayalım, kaçmayalım bu tartışmadan diyoruz.
Saygılarımla.
(BDP ve CHP sıralarından alkışlar) 
BAŞKAN –
Teşekkür ediyorum.
Tutumum
aleyhinde söz isteyen Akif Hamzaçebi, İstanbul Milletvekili. (CHP sıralarından
alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; Sayın Canikli
aslında şunu demek istiyor: Bu fezlekeler burada okunursa duman oluruz. (CHP,
MHP ve BDP sıralarından alkışlar) O nedenle elinden geleni yapıyor bu fezlekelerin
okunmasını engellemek için. 
Başkanlığın
bugünkü tutumu Türkiye’nin demokrasi tarihinde kara bir leke olarak yer
alacaktır. 
OKTAY SARAL
(İstanbul) – O kara tarih CHP’de var.
MEHMET AKİF
HAMZAÇEBİ (Devamla) – Başkanlık diyor ki: Bunlar “gizli.”, Meclis Başkanı da
“gizli” diyor. Ancak, Meclis Başkanının, 5 Mart 2014 tarihli, İnternet
sitelerinde yer alan bir haberini okuyorum, gazetelerde de var, diyor ki:
“Bunlar, gelen dosya iki ayrı talep 11 klasörden oluşuyor. Öyle 10-15 sayfalık
bir evrak değil, bunu süratle incelemek mümkün değil. O nedenle Hukuk İşleri
Müdürlüğüne havale ettim, onun öneminin de farkında olarak acele, ivedi bunu
inceleyin, bir komisyon oluşturun, bir an önce bilgiye sunun diye. Yani, 11
klasör, yarım günde de bunların okunması mümkün olmadığı için cumartesiye
yetişemedi. O nedenle 1 Mart 2014 tarihinde bunu Mecliste okuyamadık.” Yani,
bütün bu fezlekeler, onun ekindeki 11 klasör bürokratlardan gizli değil, onlar
inceliyor ama milletvekillerinden gizli -evet, kutluyorum Sayın Başkan- eğer
bu gizliyse bürokratlardan da gizli olacak. Bu bir kara lekedir. Bürokratlar
her şeyi inceliyor, iktidar partisi her şeyi biliyor, hepsi ellerinde,
incelediler, o nedenle bilgiye sunmuyorlar.
ORHAN DÜZGÜN
(Tokat) – Ne oldu halk iradesi, ne oldu?
OKTAY VURAL
(İzmir) – Bekir Bozdağ biliyor.
MEHMET AKİF
HAMZAÇEBİ (Devamla) – Değerli milletvekilleri, Adalet ve Kalkınma Partisine
mensup değerli milletvekili arkadaşlarım, korkmuyorsanız açın. Niye
korkuyorsunuz? Eğer “Bunu paralel yaptı.” diyorsanız, gelin işte paralel
yapıyla da hesaplaşmanın zamanı, gelin bunları inceleyelim, soruşturalım.
Meclisin bugüne kadarki gelenekleri, uygulamaları, Başkanın söylediğinin tam
aksi istikamette. 3/12/1985 tarihli Meclis tutanağı önümde. Cumhuriyet
savcılığından, bir eski bakanla ilgili olarak Meclis soruşturması önerisi
geliyor, okunuyor, Parlamentonun bilgisine sunuluyor ve “Bütün dosyalar
milletvekillerinin incelemesine açılmıştır.” deniyor. Meclis Başkanı Necmettin
Karaduman. 
İkinci sunum,
1990’lı yıllarda, tarihi 16 Haziran 1992, Meclis Başkanı Hüsamettin Cindoruk.
Başbakanlık raporu yanında bir cumhuriyet savcılığı raporu da var, fezlekesi de
var. Yine, bilgiye sunuluyor, dosyalar incelemeye açılıyor.
Üçüncü sunum,
Bülent Arınç zamanında. 
Ama şimdi, yıl
2014, 4 tane bakan olunca bundan kaçıyorsunuz. 
Sayın
milletvekilleri, Türkiye bu şekilde yoluna devam edemez. Türkiye 1 Mart
tezkeresinde olduğu gibi…
(Mikrofon
otomatik cihaz tarafından kapatıldı) 
MEHMET AKİF
HAMZAÇEBİ (Devamla) - …onurlu bir duruşu gerçekleştirmek zorundadır. Ben,
Adalet ve Kalkınma Partisi içinde sağduyulu milletvekili arkadaşlarımızın
olduğuna yürekten inanıyorum. 
MİHRİMAH BELMA
SATIR (İstanbul) – Siz sağduyulu olun siz!
MEHMET AKİF
HAMZAÇEBİ (Devamla) - Bu soruşturmayı kapatmaya yönelik Başkanlığın bu tutumunu
burada kınıyorum. Grubun da, Adalet ve Kalkınma Partisi Grubunun da buna
kanmamasını diliyorum.
Teşekkür ederim.
Saygılar sunuyorum. (CHP sıralarından alkışlar)
ERTUĞRUL KÜRKCÜ
(Mersin) – Sayın Başkan, söz istiyorum.
BAŞKAN – Sayın
Kürkcü, ancak dört kişiye söz verebiliyoruz, lehte ve aleyhte. 
YUSUF HALAÇOĞLU
(Kayseri) – Meclis TV kapalı.
BAŞKAN - Bir
başka zaman size söz vereceğim.
ERTUĞRUL KÜRKCÜ
(Mersin) – Dört kişi diye bir zorunluluk mu var?
BAŞKAN – Usul
yani, usul. Ne yapayım Sayın Kürkcü?
YUSUF HALAÇOĞLU
(Kayseri) – Meclis TV’yi kapatmışlar maalesef.
ERTUĞRUL KÜRKCÜ
(Mersin) – Sayın Başkan, ben de söz istiyorum.
BAŞKAN – Anladım
da görüşmeyle ilgili söz talebiniz oldu, değerlendireceğiz ama usul
tartışmasıyla ilgili, iki lehte, iki aleyhte…
ERTUĞRUL KÜRKCÜ
(Mersin) – Sayın Başkan, bu bir zihniyet meselesi. Bir siyasi parti 8
milletvekiliyle burada temsil ediliyor. Bu milletvekillerinin, burada diğerleri
gibi söyleyeceği söz var, buna bir çare bulmak zorundasınız. Ben…
BAŞKAN – O çare,
Sayın Kürkcü, İç Tüzük değiştirildiğinde bulunur. Bu durumda…
ERTUĞRUL KÜRKCÜ
(Mersin) – Var, teamüller var. Teamüllerde, bu, bugüne kadar pek çok kez
uygulandı.
BAŞKAN – Lütfen
efendim, hayır, hayır…
ERTUĞRUL KÜRKCÜ
(Mersin) – Ben bu hakkı istiyorum Başkan.
BAŞKAN – Genel
görüşmede söz vereceğiz. Biraz önce talebiniz oldu, değerlendireceğiz ama
burada…
ERTUĞRUL KÜRKCÜ
(Mersin) – Her görüşmede söz istiyorum Başkan.
BAŞKAN – Hayır,
mümkün değil.
ERTUĞRUL KÜRKCÜ
(Mersin) – Partimizi hiçe sayamazsınız, 8 yetmiyor mu?
BAŞKAN – Hayır,
yok saydığımızdan falan değil.
ERTUĞRUL KÜRKCÜ
(Mersin) – Hepsini transfer mi edelim?
BAŞKAN - Siz
varsınız, biliyorum, partinizi de biliyoruz, varsınız ama yok saydığımızdan
değil, İç Tüzük’e göre veremediğimizden kaynaklanıyor, yoksa bizden
kaynaklanmıyor.
Evet sayın
milletvekilleri, Cumhuriyet Başsavcılığınca gönderilen evrak nedeniyle
Anayasa’nın 100’üncü maddesi çerçevesinde yapılan işlemde Başkanlığın izlediği
tutumda usul tartışması sonrasında bir değişiklik olmamıştır. Bilgilerinize
sunarım. 
OKTAY VURAL
(İzmir) – Sayın Başkan… Sayın Başkan…
BAŞKAN –
Buyurun. 
OKTAY VURAL
(İzmir) – Sayın Başkan, biraz önce, sizden usul tartışması talebi sırasında
ifadelerim, konuşmam Meclis TV tarafından kesilmiştir. 
CELAL ADAN
(İstanbul) – Yazıklar olsun!
OKTAY VURAL
(İzmir) – Evet. 
BAŞKAN – Hayır,
bilemiyorum burada doğru mu…
OKTAY VURAL
(İzmir) – Evet, kesilmiştir. 
BAŞKAN – Yani,
söylediğinize göre…
OKTAY VURAL
(İzmir) – Şimdi, bu kesintiyi yapan bürokratlar hakkında işlem yapmanızı…
BAŞKAN –
Tutanaklara geçti, aldıracağım tutanakları, hay hay, tabii ki.
OKTAY VURAL
(İzmir) – …ve bunu da ilan etmenizi istirham ediyorum. Sesimizi… “Alo, Fatih”
hattı mı var bilmiyorum burada da? Var herhâlde. 
MEHMET GÜNAL
(Antalya) – “Alo Sadık” var.
BAŞKAN – Canlı
yayın yapılıyor, neden? Ama arada sırada burada mikrofonu kapattım ben, ondan
kaynaklanmış olabilir Sayın Vural. Ama konuyu değerlendireceğiz. 
FERİT MEVLÜT
ASLANOĞLU (İstanbul) – Neden kaynaklanmış Bayram Bey, neden kaynaklanmış? 
BAŞKAN – Evet
Muharrem Bey, buyurun. 
IV.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
3.- Türkiye Büyük Millet Meclisi Başkanlığının,
Anayasa’nın 100’üncü maddesine göre gereği yapılmak üzere 28/2/2014 tarihinde
Başkanlığa intikal ettirilen İçişleri eski Bakanı ve Mardin Milletvekili
Muammer Güler hakkında sahte belge düzenlemek, soruşturmanın gizliliğini ihlal,
nüfuz suistimali ve birden çok kez rüşvet aldığına ilişkin suçlamalara; Ekonomi
eski Bakanı ve Mersin Milletvekili Mehmet Zafer Çağlayan hakkında 5607 sayılı
Kaçakçılıkla Mücadele Kanunu’na muhalefet, resmî belgede sahtecilik, birden çok
kez rüşvet aldığına ilişkin suçlamalara ve Avrupa Birliği eski Bakanı ve
İstanbul Milletvekili Egemen Bağış hakkında birden çok kez rüşvet aldığına ilişkin
suçlamalara yönelik İstanbul Cumhuriyet Başsavcılığının 27/2/2014 tarihli ve
2013/20764/CM sayılı üst yazısı ve ekleri gereği Meclis soruşturması açılması
Türkiye Büyük Millet Meclisi üye tam sayısının en az onda 1’inin (55 üye)
vereceği bir önergeyle istenebileceğinden ve böyle bir önerge olmadan Türkiye
Büyük Millet Meclisi Başkanlığının anılan yazıyla ilgili olarak Meclis
soruşturmasına ilişkin resen bir işlem başlatması mümkün bulunmadığından
gereğinin tayin ve takdirinin yüce heyetin bilgisine sunulduğuna ilişkin
tezkeresi (3/1449) (Devam)
“Türkiye Büyük Millet Meclisi Genel Kuruluna
İçişleri eski
Bakanı ve Mardin Milletvekili Muammer Güler’in hakkında sahte belge düzenlemek,
soruşturmanın gizliliğini ihlal, nüfuz suistimali ve birden çok kez rüşvet
aldığına ilişkin…”
OKTAY VURAL
(İzmir) – Vay vay vay, kaç defa almış, kaç defa?
“…suçlamalar;
Ekonomi eski Bakanı ve Mersin Milletvekili Mehmet Zafer Çağlayan hakkında 5607
sayılı…”
OKTAY VURAL
(İzmir) – Ne kadar Sayın Başkan, ne kadar? Kaç defa? Türk vatandaşlığı mı
satıldı?
“…Kaçakçılıkla
Mücadele Kanununa muhalefet, resmi belgede sahtecilik, birden çok kez rüşvet
aldığına ilişkin suçlamalar ve Avrupa Birliği eski Bakanı ve İstanbul
Milletvekili Egemen Bağış hakkında birden çok kez rüşvet aldığına ilişkin
suçlamalara yönelik…”
OKTAY VURAL
(İzmir) – Kaç defa Sayın Başkan, ne kadar? Ne kadar Sayın Başkan, ne kadar, 3-5
kuruş mu? 3-5 kuruş mu, ne kadar? Sayın Başkan, ne kadar? 
“…İstanbul
Cumhuriyet Başsavcılığının 27.02.2014 tarihli ve 2013/20764 C.M. sayılı üst
yazısı ve ekleri…”
OKTAY VURAL
(İzmir) – Villadan para kaçıranlar ne kadar? 
“…Anayasa’nın
100’üncü maddesine göre gereği yapılmak üzere 28.02.2014 tarihinde
Başkanlığımıza intikal ettirilmiştir. 
Bilindiği gibi,
Anayasa’nın 100’üncü maddesi uyarınca Meclis soruşturması açılması, Türkiye
Büyük Millet Meclisi üye tamsayısının en az onda birinin (55 üye) vereceği bir
önerge ile istenebilmektedir. 
Böyle bir önerge
olmadan, Türkiye Büyük Millet Meclisi Başkanlığının anılan yazı ile ilgili
olarak Meclis soruşturmasına ilişkin resen bir işlem başlatması mümkün bulunmadığından
gereğinin tayin ve takdiri Yüce Heyetin bilgilerine sunulur.
Cemil Çiçek
Türkiye Büyük Millet Meclisi
Başkanı”
BAŞKAN – Teşekkür ediyorum.
Bilgilerinize sunulmuştur.
OKTAY VURAL (İzmir) – Sayın Başkanım,
kaç defa aldı? Ne kadar aldı? Kaç para almış Sayın Başkan? Kaç para almış? 
S. NEVZAT KORKMAZ (Isparta) – Sayın
Başkanım… 
OKTAY VURAL (İzmir) – Kaç para almış?
Kaç dolar? Kaç ayakkabı kutusu? Kaç çuval?
S. NEVZAT KORKMAZ (Isparta) – Sayın
Başkanım, Egemen Bağış Beyefendi’nin rüşvet alıp almadığıyla ilgili…
BAŞKAN – Birleşime beş dakika ara
veriyorum.
Kapanma
Saati: 17.23
ÜÇÜNCÜ OTURUM
Açılma Saati:
17.31
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 72’nci Birleşiminin Üçüncü
Oturumunu açıyorum.
Şimdi,
olağanüstü toplantı çağrı istemi önergesi uyarınca görüşülmesi gereken
Cumhuriyet Halk Partisi Grubu adına Grup Başkan Vekilleri İstanbul Milletvekili
Mehmet Akif Hamzaçebi, Sinop Milletvekili Engin Altay ve Yalova Milletvekili
Muharrem İnce’nin, bazı eski bakanlar hakkında hazırlanan fezlekelerin Türkiye
Büyük Millet Meclisine intikaline ve milletvekillerinin bilgisine sunulmasına
ilişkin işlemler konusunda bir genel görüşme açılmasına ilişkin önergesinin ön
görüşmelerine başlayacağız. 
BAŞKAN - Hükûmet
yerinde.
Genel görüşme
önergesini okutuyorum:
C) Genel Görüşme Önergeleri
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Yalova
Milletvekili Muharrem İnce’nin, bazı eski bakanlar hakkında hazırlanan
fezlekelerin Türkiye Büyük Millet Meclisine intikaline ve milletvekillerinin
bilgisine sunulmasına ilişkin işlemler konusunda genel görüşme açılmasına
ilişkin önergesi (8/11)
Türkiye Büyük
Millet Meclisi Başkanlığına
Meclis
soruşturması konusu yolsuzluk olaylarına ilişkin olarak bakanlar hakkında
hazırlanan fezlekelerin yüce Meclise zamanında ulaşmasını ve milletvekillerinin
Anayasa’dan kaynaklanan denetim haklarını kullanmasını engelleme sonucu yaratan
idari işlemler ile buna ilişkin tüm uygulamaları TBMM Genel Kuruluna
değerlendirmek üzere, Anayasa’nın 98 ve İç Tüzük’ün 101, 102 ve 103’üncü maddeleri
uyarınca CHP Grubu adına genel görüşme açılmasını arz ve teklif ederiz.
 Mehmet Akif Hamzaçebi Engin
Altay Muharrem İnce
 İstanbul Sinop Yalova
 CHP Grup Başkan Vekili CHP
Grup Başkan Vekili CHP Grup Başkan Vekili
Gerekçe:
Meclis
soruşturması Anayasa’nın 100’üncü ve TBMM İçtüzüğü’nün 107 ve bunu takip eden
maddelerinde düzenlenmiştir. Anılan maddelere göre, Başbakan veya bakanlar
hakkında görevleri sırasında cezai sorumluluklarını gerektiren fiil işledikleri
iddiasıyla TBMM Genel Kurulu kararıyla Meclis soruşturması açılabilmektedir.
Başbakan ve bakanlar hakkında Meclis soruşturması açılması ise Türkiye Büyük
Millet Meclisi üye tamsayısının en az onda 1’inin vereceği bir önerge ile
istenebilmektedir.
Bazı bakanların
görevleriyle ilgili olarak cezai sorumluluklarını gerektiren fiil veya fiiller
işledikleri iddiasıyla haklarında cumhuriyet savcılarınca fezlekeler
hazırlandığı yönünde bilgiler, önce medyaya yansımış, ardından Adalet Bakanı ve
TBMM Başkanı söz konusu fezlekelerin varlığını doğrulamıştır. Yine Adalet
Bakanı ile TBMM Başkanı, kendilerinin görev ve sorumluluk alanlarındaki
kurumlara intikal eden bazı fezlekeleri cumhuriyet savcılarına iade ettiklerini
basına yaptıkları açıklamalarda ifade etmişlerdir. 4 bakan hakkında düzenlenmiş
olan fezlekelerin 28 Şubat 2014 tarihinde TBMM'ye ulaştığı bilgisi ise Meclisin
çalışmalarına seçim nedeniyle ara verdiği bir süreçte kamuoyu tarafından
öğrenilmiştir.
Çok daha önceki
bir tarihte hazırlanıp Adalet Bakanlığı ile TBMM'ye gönderildiği hâlde
fezlekeler, önce Adalet Bakanı ve TBMM Başkanının idari olarak verdikleri
kararlarla işleme konulmayarak iade edilmiştir. Fezlekelerin bir süre sonra
tekrar Meclise intikal etmesi üzerine ise TBMM Başkanı bu defa bunları işleme
koymamış ve TBMM'nin yerel seçim nedeniyle çalışmalarına ara vermesi
beklenmiştir. TBMM'nin çalışmalarına ara vermesini takip eden günlerde,
fezlekelerin Meclise intikal ettiği yönünde kamuoyunda dolaşan haberler üzerine
Meclis Başkanı bir açıklama yaparak fezlekelerin 28 Şubat 2014 tarihinde TBMM'ye
ulaştığını ifade etmiştir. Bütün bunlardan anlaşılacağı üzere, fezlekelerin
TBMM'ye ulaşıp milletvekillerinin bilgisine sunulması bir dizi idari işlemle
engellenmiştir. Bu genel görüşme önergesinin verildiği tarih itibarıyla da
bilgilendirme işlemi gerçekleştirilebilmiş değildir.
Meclis
soruşturması Anayasa'nın 98’inci maddesine göre TBMM'nin denetim yollarından
biridir. Dolayısıyla, fezlekelerin TBMM'nin bilgisine sunulmaması veya geç
sunulması milletvekillerinin söz konusu anayasal haklarını kullanmalarının
engellenmesi sonucunu doğurmaktadır.
Fezlekelerin
hangi tarihte, hangi makama ulaştırılmak üzere, hangi yolla gönderildiği,
gönderilen makama hangi tarihlerde ulaştığı, gönderilen makam tarafından iade
edilmiş ise kimler tarafından ve hangi gerekçeyle, hangi tarihte ve hangi yolla
iade işleminin yapıldığı kamuoyunca net bir şekilde bilinmemektedir. Bütün
bunların yanında, fezlekelerin iadesi işlemlerinin, bu işlemi yapanların görev
ve yetki sınırları içinde olup olmadığı konusunun da ayrıca değerlendirilmesi
gerektiği açıktır.
Belirtilen
nedenlerle söz konusu fezlekelerin gerek TBMM'ye ulaşmasının geciktirilmesine
gerekse milletvekillerinin anayasal haklarını kullanmalarının engellenmesine
yol açan idari işlemler ile bu idari işlemleri gerçekleştirenlerin görev ve
yetkileri çerçevesinde tutumlarının TBMM'de ele alınarak değerlendirilmesi
amacıyla Anayasa’nın 98 ve İç Tüzük’ün 101, 102 ve 103’üncü maddeleri uyarınca
bir genel görüşme açılması zorunluluğu doğmuştur.
BAŞKAN –
Bilgilerinize sunulmuştur.
VIII.- GENEL GÖRÜŞME
A) Ön Görüşmeler
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Yalova
Milletvekili Muharrem İnce’nin, bazı eski bakanlar hakkında hazırlanan
fezlekelerin Türkiye Büyük Millet Meclisine intikaline ve milletvekillerinin
bilgisine sunulmasına ilişkin işlemler konusunda genel görüşme açılmasına
ilişkin önergesi (8/11) 
BAŞKAN – Sayın
milletvekilleri, İç Tüzük’ümüze göre, genel görüşme açılıp açılmaması hususunda
sırasıyla Hükûmete, siyasi parti gruplarına, önergedeki birinci imza sahibine
ve onun göstereceği bir diğer imza sahibine söz verilecektir. Konuşma süreleri
Hükûmet ve gruplar için yirmişer dakika, önerge sahibi için on dakikadır. 
Şimdi, söz alan
sayın üyelerin isimlerini okuyorum: Hükûmet adına Bekir Bozdağ, Adalet Bakanı;
Barış ve Demokrasi Partisi Grubu adına Hasip Kaplan, Şırnak Milletvekili;
Milliyetçi Hareket Partisi Grubu adına Faruk Bal, Konya Milletvekili. 
ERTUĞRUL KÜRKCÜ
(Mersin) – HDP adına?
BAŞKAN – Diğer
gruplar henüz isim bildirmediler.
MEHMET AKİF
HAMZAÇEBİ (İstanbul) – Ali Özgündüz…
BAŞKAN – Buyurun
Sayın Bakan, süreniz yirmi dakikadır. (AK PARTİ sıralarından alkışlar)
ERTUĞRUL KÜRKCÜ
(Mersin) – Sayın Başkan, gene bizi atladınız.
BAŞKAN – Hayır,
atlamadık efendim, vereceğiz size, biraz önceki konuşmamızda belirttik. 
ERTUĞRUL KÜRKCÜ
(Mersin) – Asla kanı yerde bırakmam ben.
BAŞKAN – Ama
burada müracaatınız yok, müracaatınızı yapın, size ayrıca söz vereceğiz. Rahat
olun.
SIRRI SÜREYYA
ÖNDER (İstanbul) – Muhtardan ilmühaber de getirsin mi? Bu nedir bir genel
başkan söz istiyor ya.
BAŞKAN – Buyurun
Sayın Bakan.
ADALET BAKANI
BEKİR BOZDAĞ (Yozgat) – Sayın Başkan, değerli milletvekilleri; Cumhuriyet Halk
Partisi grup başkan vekillerinin verdiği genel görüşme açılmasına ilişkin
önerge üzerinde Hükûmetimizin görüşlerini açıklamak üzere söz aldım. Bu
vesileyle yüce heyetinizi saygıyla selamlıyorum.
Sayın Başkan,
değerli milletvekilleri; genel görüşme önergesini incelediğimiz zaman bazı
hususların öne çıktığını görüyoruz. İşin esasında birinci nokta: Bu
fezlekelerin Türkiye Büyük Millet Meclisine ulaşıp milletvekillerinin bilgisine
sunulmasının bir dizi idari işlemlerle engellendiği iddiası yapılmaktadır.
Esasında, baktığınız zaman, cumhuriyet savcılarınca yürütülen bir soruşturma
kapsamında, sayın bakanlarla ilgili birtakım hususlar gündeme gelince dosya
Adalet Bakanlığına gönderiliyor. Adalet Bakanlığına dosyanın geliş tarihi -ben
daha önce burada ifade ettim- 3/1/2014 tarihidir ve bu tarihten sonra, Adalet Bakanlığı
bu dosyayı yirmi altı gün sonra iade etmiştir. Basında birtakım tartışmalar
yapılmış, kırk beş gün Bakanlıkta bunun bekletildiğine ilişkin değerlendirmeler
yapılmıştır. Bu gerçek dışı bir değerlendirmedir. Bakanlığın bunu yapması
yetkisi dâhilinde bir işlemdir. Elimde Adalet Bakanlığı Ceza İşleri Genel
Müdürlüğünün 21/12/2011 tarihli ve 100/1 numaralı Genelgesi var. Bu genelgenin
içerisinde Türkiye Büyük Millet Meclisi Başkanlığı Genel Sekreterliğinin 17
Kasım 1997 tarih ve 9427/23887 sayılı Yazısı’nda da ifade edildiği üzere,
görevde bulunan veya görevinden ayrılan Başbakan ve bakanlar hakkında Bakanlar
Kurulunun genel siyaseti ve/veya bakanların görevleriyle ilgili olarak yapılan
şikâyet ve ihbarların ancak Anayasa’nın 100’üncü ve Türkiye Büyük Millet
Meclisi İçtüzüğü’nün 107’nci maddelerine göre işleme tabi tutulacağı, bu gibi
başvuruların belirtilen şartlar oluşmadan Türkiye Büyük Millet Meclisi
Başkanlığına intikal ettirileceğine dair yasal bir dayanak bulunmadığı ve
Başkanlığımızca da yapılacak bir işlem olmadığı cihetle bu tür evrakın
Bakanlığımıza gönderilmemesi, doğrudan Türkiye Büyük Millet Meclisi
Başkanlığına gönderilmesi hükmünü ifade ediyor. Bizim yaptığımız buna uygun
davranmaktır. Bakanlıkta bizim bir inceleme yetkimiz yok, dosyanın içerisine
bakma yetkimiz yok. 
MALİK ECDER
ÖZDEMİR (Sivas) – Kim inceleyecek Sayın Bakan? Senin yetkin yok, benim yetkim
yok, kimin yetkisi var?
ADALET BAKANI
BEKİR BOZDAĞ (Devamla) - Bakanlığın buradaki görevi sadece postacılıktır. 
ALAATTİN YÜKSEL
(İzmir) – Niye elinin altında tutuyorsun o zaman, neden? Elinin altında neden
tutuyorsun o zaman postacı, postacı Bakan? Postacı Bakan mısınız siz?
ADALET BAKANI
BEKİR BOZDAĞ (Devamla) - Üst yazının dışında Bakanlığın bu evrakın içerisine
bakması mümkün değildir. 
FARUK BAL
(Konya) – “İnceledik.” diye beyanın var Sayın Bakan.
ADALET BAKANI
BEKİR BOZDAĞ (Devamla) - Biz bunu iade ettik genelgeye uygun davranması için. 
YUSUF HALAÇOĞLU
(Kayseri) – 45 gün sonra.
ADALET BAKANI
BEKİR BOZDAĞ (Devamla) - Bakarsanız esasında Cumhuriyet Savcılığının yazısına,
2006’daki genelgeye atıf yaparak gönderiyor. 2011’de genelge değiştirilmiş ama
buna rağmen, savcılık, 2006 tarihli genelgeye atıfla bunu gönderiyor. Burada
usule aykırı bir işlem yok. 
YUSUF HALAÇOĞLU
(Kayseri) – Kaç gün tuttunuz Sayın Bakan? Sadece bu genelgeden dolayı kaç gün
tuttunuz? 45 gün.
ADALET BAKANI
BEKİR BOZDAĞ (Devamla) - İkincisi: Biz geldiği gibi göndermiş olsaydık bu sefer
de başka şeyler söylenecek: Niye geldiği gibi gerisin geriye gönderdiniz? Niye
onu yapmadınız? Niye bunu yapmadınız? Bu tartışmaların kimseye bir faydası yok.
Doğru olan şey şu: Yapılan işlem doğru mu, yanlış mı? 
MALİK ECDER
ÖZDEMİR (Sivas) – Yanlış! Yanlış Sayın Bakan!
ADALET BAKANI
BEKİR BOZDAĞ (Devamla) - Yürürlükteki mevzuata uygun mu, değil mi? 
AYTUĞ ATICI
(Mersin) – Olayın ahlak boyutu var Sayın Bakan.
FARUK BAL
(Konya) – Bakanların yaptığı yanlış mı, doğru mu; ona bak.
ADALET BAKANI
BEKİR BOZDAĞ (Devamla) - Baktığınızda, bizim yaptığımız işlem doğrudur,
yürürlükteki mevzuata da uygun bir işlemdir.
AYTUĞ ATICI
(Mersin) – Ahlaki boyutu var. 
MALİK ECDER
ÖZDEMİR (Sivas) – Bakanın, bakanların yaptığı doğru mu? Doğru mu onlar?
ADALET BAKANI
BEKİR BOZDAĞ (Devamla) - Diğer bir husus: Bakın, bakanlarla ilgili...
AYTUĞ ATICI
(Mersin) – Niye bir ay beklettiniz?
ADALET BAKANI
BEKİR BOZDAĞ (Devamla) - ...Bakanlık göreviyle alakalı hususlarda Meclisi
harekete geçirme görevi savcılara ait değildir. Bununla ilgili çok önemli
tartışmalar yapılmış. Anayasa hukukçuları... Doktrinde pek çok tartışmalar var,
onlardan bir tanesi: Meclis soruşturması usulünün kabul edilmiş olmasının tek
amacı, Başbakan veya bakanların cezai sorumluluklarını tahrik etmek olamaz.
Eğer tek amaç bu olsaydı genel hükümlerden ayrı bir usule gerek olmazdı. O
hâlde, görevleriyle ilgili suçlarından dolayı Başbakan veya bakanlar genel
hükümlere tabi tutulabilecek iken Meclis soruşturması ve Yüce Divanda
yargılanma gibi bir usule tabi tutulmalarının özel bir anlamı olmalıdır. Kemal
Gözler söylüyor bunu. “Nedir bunun özel anlamı? Bir, Meclis soruşturması usulü
Başbakan ve bakanları yargı organları tarafından tahrik edilebilecek düzmece
suç soruşturmalarına karşı koruma fonksiyonuna sahiptir.” diyor. Bunun bir
defa, böyle bir yönü var, bir koruma fonksiyonu var. Meclis burada harekete geçirecek,
ne yapacaksa… Öte yandan da bunun siyasal bir denetim fonksiyonu var. Hükûmeti
denetleme yetkisi kime ait? Parlamentoya ait. Parlamento bu denetim fonksiyonu
yetkisini kullanacaktır.
KAMER GENÇ (Tunceli) – Ya, Bekir,
yargı yapmayacak mı bir şey? Yargı senin suçunu tespit etmiş. Ezbere
konuşuyorsun, ezbere, Bekir!
ADALET BAKANI BEKİR BOZDAĞ
(Devamla) – Dolayısıyla, bakanlarla ilgili herhangi bir işlem yapılacaksa o
zaman bu işlemi yapmanın yolu, Anayasa 100 açıkça ifade ediyor. Ne diyor? Diyor
ki: Milletvekillerinin onda 1’inin yazılı bir müracaatıyla bakanlarla alakalı
soruşturma komisyonu kurulması istenebilir.
KAMER GENÇ (Tunceli) – Bir bakan
katil olursa ne olacak? Bir bakan adam öldürürse ne olacak? Onu söyle bakalım.
Hâlâ aklın ermiyor buna!
ADALET BAKANI BEKİR BOZDAĞ
(Devamla) – İç Tüzük bunu söylüyor mu? Söylüyor. O zaman yol belli. Savcıların
yazısı değil, milletvekillerinin kararıyla bu ancak mümkün olabilir
Anayasa’mıza göre. 
Cumhuriyet Halk Partisi -diğer
partilerimizin çoğunluğu yok ama Cumhuriyet Halk Partisinin bir çoğunluğu var-
55 milletvekiliyle bu önergeyi bugüne kadar verebilirdi, 17 Aralıkta bu
tartışmalar Türkiye'nin gündemine geldi. 
KAMER GENÇ (Tunceli) – Niye
gizlediniz, savcılık kayıtlarını niye gizlediniz?
ADALET BAKANI BEKİR BOZDAĞ
(Devamla) – Ben şimdi soruyorum: 17 Aralıkta Türkiye'nin gündemine gelen bu
tartışma çerçevesinde Cumhuriyet Halk Partisi Meclis soruşturması açılmasına
ilişkin önergeyi verebilirken, üç ay geçti, neden bugüne kadar vermediniz? 
KAMER GENÇ
(Tunceli) – Evrakları gizlediniz, evrakları!
ADALET BAKANI
BEKİR BOZDAĞ (Devamla) – Niye vermediniz? 
MALİK ECDER
ÖZDEMİR (Sivas) – Yahu, bilgileri saklamayacaksınız ki verelim. Ne var, ne yok,
onu bilmeden nasıl vereceğiz? Dosyayı saklıyorsunuz, dosyayı!
ADALET BAKANI
BEKİR BOZDAĞ (Devamla) – Anayasa’yı iyi okuyun. Anayasa savcılıktan evrak
istemiyor, Anayasa herhangi bir yerden yazı istemiyor, diyor ki:
“Milletvekilleri bunu yapar.” 
KAMER GENÇ
(Tunceli) – Savcıya niye talimat verdin Bekir? Savcıya telefon açmadın mı?
Yolsuzlukların başsorumlusu sensin.
ADALET BAKANI
BEKİR BOZDAĞ (Devamla) – Basında çıkan bir haber üzerine de bunu
yapabilirsiniz, herhangi bir haber olmadan da bunu yapabilirsiniz. Önemli olan,
Anayasa’ya uygun hareket etmektir. Anayasa bunu açıkça ifade ediyor. 
KAMER GENÇ
(Tunceli) – Savcıya telefon açmadın mı “Evrakları kaybet.” demedin mi? Bak,
doğruları konuş!
AHMET YENİ
(Samsun) – Yahu dinle be, dinle, biz dinleyeceğiz!
AYTUĞ ATICI
(Mersin) – Sayın Bakan “Yavuz hırsız ev sahibini bastırır.” diye bir laf var,
bilmem hatırlar mısınız!
ADALET BAKANI
BEKİR BOZDAĞ (Devamla) – Yine bakın, bundan önce de, bakın, daha önce Kemal
Kılıçdaroğlu -ne diyor- İstanbul Milletvekili; Hakkı Suha Okay, İstanbul
Milletvekili; Kemal Anadol, İstanbul Milletvekili. Ne yapmışlar? Sayın Beşir
Atalay’la ilgili 4 Haziran 2008’de Meclis soruşturması açılmasına ilişkin bir
önerge vermişler, grup başkan vekili arkadaşlar.
MUHARREM İNCE
(Yalova) – Kemal Anadol İstanbul Milletvekili değil!
ADALET BAKANI
BEKİR BOZDAĞ (Devamla) – Sayın Atalay’la ilgili buraya savcılardan yazı mı
geldi, bakanlıklardan bir şey mi geldi? Ne geldi?
KAMER GENÇ
(Tunceli) – Yolsuzlukları tespit eden savcı ve polisleri niye görevden aldın?
Yolsuzlukları sen örtbas ediyorsun sen!
ADALET BAKANI
BEKİR BOZDAĞ (Devamla) – Gazetelerde çıkan haberler üzerine böylesi bir yola
gidildi. Peki, söylüyorum, daha önce, bakın, daha önce yine Sayın Başbakanımız
hakkında Cumhuriyet Halk Partisi Grubu… 
KAMER GENÇ
(Tunceli) – Başsavcıyı görevden aldın mı, almadın mı? Sen yolsuzlukları örtbas
etmeye çalışıyorsun, sen. (AK PARTİ sıralarından “otur yerine” sesleri)
BAŞKAN – Sayın
Genç, lütfen, Sayın Genç!
ADALET BAKANI
BEKİR BOZDAĞ (Devamla) – …İçişleri Bakanlığında yapılan kadrolaşmayla ilgili
önerge verdi, Sayın Genel Başkan Baykal’ın da imzası vardı. Bununla ilgili de
bir şey yoktu.
KAMER GENÇ
(Tunceli) – 17 Aralıktan sonra hâkim ve savcıları niye görevden aldın,
polisleri niye görevden aldın?
ADALET BAKANI
BEKİR BOZDAĞ (Devamla) – O zaman fezleke okunmasını kimse beklemedi, dosya
buraya gelsin diye kimse bir şey söylemedi. Ne yaptı? 55 milletvekili bir araya
geldi, imzasını koydu, önergesini Meclis Başkanlığına verdi.
Onun için
diyorum ki: Cumhuriyet Halk Partisi bu önergeyi bugüne kadar verebilirdi,
vermedi. Siyaseten bunu kollanmak için yaptınız. (CHP sıralarından gürültüler)
Önergeyi vermeyerek, seçime kadar bu değirmeni döndürmeyi hesap ettiniz.
KAMER GENÇ
(Tunceli) – Savcıları görevden almadın mı?
ADALET BAKANI
BEKİR BOZDAĞ (Devamla) – Samimiyseniz bunu 17’sinde verecektiniz, 18’inde
verecektiniz, 19’unda verecektiniz. (CHP sıralarından gürültüler) Bugün genel
görüşme değil, önergelerinizi burada konuşma imkânımız olacaktı ama maalesef
bunu yapmadınız.
KAMER GENÇ (Tunceli) – Sen hangi
yüzle konuşuyorsun, sen hangi yüzle konuşuyorsun Bekir! (CHP sıralarından
gürültüler)
ADALET BAKANI BEKİR BOZDAĞ
(Devamla) – Şimdi meydanlarda kullanıp ondan sonra orada burada konuşup, kalkıp
buraya, başka bir noktaya meseleyi taşımayın. Onun için -Anayasa açık, İç Tüzük
açık- bunun için fezlekeye gerek yok. 
Mecliste milletvekilleri bunu
yapabilir. Bu bir.
AYTUĞ ATICI (Mersin) – Hakikaten
çok zavallı görünüyorsunuz Sayın Bakan.
ADALET BAKANI BEKİR BOZDAĞ
(Devamla) – İkincisi, bakın, bu bir adli süreçtir. Bu adli süreç olduğuna dair,
sadece benim değil, “Meclis Soruşturması” diye Profesör Doktor Sayın Metin
Feyzioğlu’nun yazdığı bir eser var, Barolar Birliği Başkanımızın yazdığı bu
eseri açıp okuyun. Burada, size bunun adli bir süreç olduğunu da ifade ediyor. 
AHMET İHSAN KALKAVAN (Samsun) –
Vay, senin Başkanın mı oldu şimdi?
ADALET BAKANI BEKİR BOZDAĞ
(Devamla) – Gizlilik var. Neden? Adli süreç olduğu için gizlilik var.
Bakın, değerli milletvekilleri,
bugüne kadar Türkiye Büyük Millet Meclisine onlarca Meclis soruşturması gelmiş,
burada da okunmuş. Nereden gelmiş, bakıyoruz, Başbakanlık Teftiş Kurulu
Başkanlığından, Sayıştaydan, Danıştaydan, Cumhurbaşkanlığı Devlet Denetleme
Kurulu Başkanlığından ve diğer birtakım idari yerlerden dosyalar gelmiş;
Mecliste araştırma komisyonları kurulmuş, oradan gelmiş.
AYTUĞ ATICI (Mersin) –
Delikanlıysanız bugün komisyonu kurun başlayalım çalışmaya.
ADALET BAKANI BEKİR BOZDAĞ
(Devamla) – Bütün bu süreçlerin hepsi aleni süreçlerdir, aleni. Meclis
araştırma komisyonu alenidir, diğerlerinin hepsi aleni süreçlerdir, gizlilik
kaydı olan süreçler değildir.
KAMER GENÇ (Tunceli) – Savcıları
görevden alan sensin.
ADALET BAKANI BEKİR BOZDAĞ
(Devamla) – Bir örnek vereceğim; 6 Mart 1992 tarihinde Sayın Hüsamettin
Cindoruk’un Meclis Başkanı olduğu zaman Sayın Mustafa Taşar hakkında bir yazı
geliyor Meclis Başkanlığına ve bakın, bu yazı burada, yazı burada.
AHMET İHSAN KALKAVAN (Samsun) –
Ya, hikâyeyi bırak bugünkü fezlekeyle ilgili konuş.
ADALET BAKANI BEKİR BOZDAĞ
(Devamla) – Sayın Cindoruk bu yazı üzerine Başbakanlığa yazıyor -hepsini
okumuyorum- diyor ki: “Ancak anılan evrakın gizli kaydı taşıması nedeniyle,
isteyen milletvekillerine bir örnek verilmesi mümkün olmamıştır.” Bakın,
gizlilik kaydını kim koyuyor?
AHMET İHSAN KALKAVAN (Samsun) –
Sen sen…
ADALET BAKANI BEKİR BOZDAĞ
(Devamla) – İdari bir tasarruflar Teftiş Kurulu koyuyor. Buna cevap veren Sayın
Turhan Güven…
AYTUĞ ATICI
(Mersin) – Koca Hükûmette başka adam yok muydu konuşacak, hakkında fezleke olan
birisi mi konuşuyor?
ADALET BAKANI
BEKİR BOZDAĞ (Devamla) – O zaman diyor ki… Bu mezkûr yazı, gizlilik,
idari bir tasarrufla konuyor ve “Bunun alenileşmesinde bir şey yok, zaten
bilgiye sunuldu, bir şey yok.” diye yazı gönderiyor. 
KAMER GENÇ
(Tunceli) – Dosyaları niye saklıyorsun?
AYTUĞ ATICI
(Mersin) – Sayın Bakan, başka adam kalmadı mı bu kabinede konuşacak?
ADALET BAKANI
BEKİR BOZDAĞ (Devamla) – Bakın, Meclis hassasiyet gösteriyor. Ne konusunda?
MALİK ECDER
ÖZDEMİR (Sivas) – Hırsızlıkları koruma konusundaki hassasiyetinizi anlayamadık
Sayın Bakan ya!
AYTUĞ ATICI
(Mersin) – Herkes konuşacak, sen susacaksın Sayın Bakan. 
ADALET BAKANI
BEKİR BOZDAĞ (Devamla) – Üzerinde idari bir tasarrufla “gizli” yazan bir yazı
konusunun alenileşmesi hususunda da aleniyet gösteriyor ve…
MALİK ECDER
ÖZDEMİR (Sivas) – Hırsızlık yapmak suç değil de aleniyete göstermek mi suç,
aleniyet yapmak mı suç?
ADALET BAKANI
BEKİR BOZDAĞ (Devamla) – …“Bu gizlilik kaydı hakkında ne düşünüyorsunuz?” diye
Meclis soruyor, kayıt kalktıktan sonra aleniyete kavuşuyor. 
AYTUĞ ATICI
(Mersin) – Herkes konuşabilir, siz konuşamazsınız. 
ADALET BAKANI
BEKİR BOZDAĞ (Devamla) – Bu çok açık, çok net. 
ALAATTİN YÜKSEL
(İzmir) – Senin fezleken nerede, senin fezleken?
ADALET BAKANI
BEKİR BOZDAĞ (Devamla) – Başka bir husus: Değerli milletvekilleri, yine bu
noktada Anayasa’mız ve Meclis İçtüzüğü’müz çok açık. Meclis İçtüzüğü ne diyor?
KAMER GENÇ
(Tunceli) – Sen İç Tüzük’ü nereden bilirsin be! 
ADALET BAKANI
BEKİR BOZDAĞ (Devamla) – “Soruşturma komisyonu çalışmaları gizlidir.” diyor. 
AYTUĞ ATICI
(Mersin) – Eğer dürüstsen bugün kuralım, hadi gel. Bugün kuralım, başlasın
çalışmaya. 
ADALET BAKANI
BEKİR BOZDAĞ (Devamla) – “Komisyon üyesi olan milletvekillerinden başka hiçbir
milletvekili bunu inceleyemez.” diyor. Ben bunu demiyorum, Türkiye Büyük Millet
Meclisi İçtüzüğü söylüyor. 
KAMER GENÇ
(Tunceli) – Soruşturma raporu yok, komisyon yok. Ya sen daha hukuku
anlamıyorsun. Soruşturma komisyonu yok ki. Senin aklın o kadar alır. Yalan
söylüyorsun sen!
ADALET BAKANI
BEKİR BOZDAĞ (Devamla) – Şimdi, bakın, komisyon çalışması gizli, komisyona
Genel Kurulda bulunan milletvekilleri katılamıyor, sadece komisyon üyeleri
katılıyor. Şimdi, böyle olduğu hâlde kalkıp bütün Meclisin Genel Kurulunu savcı
yerine koyan bir değerlendirmeyi yapamayız. 
KAMER GENÇ
(Tunceli) – Nasıl yapabiliriz?
BEDİİ SÜHEYL
BATUM (Eskişehir) – Sen fezlekeye gelmedin mi daha?
ADALET BAKANI
BEKİR BOZDAĞ (Devamla) – Burada savcının sahip olduğu yetkileri kullanan sadece
kimdir? Soruşturma komisyonudur. 
KAMER GENÇ
(Tunceli) – Bu başka bir konu. Sen konuyu anlamamışsın, sen bir şey bilmiyorsun
bu konuda. 
ADALET BAKANI
BEKİR BOZDAĞ (Devamla) – Soruşturma komisyonunun üyelerinin dışında bütün
milletvekillerine kapalı olan bir hususun kalkıp bütün vekillerin, daha
komisyon kurulmadan önüne getirilmesi Anayasa’ya da İç Tüzük’e de kesinlikle
aykırıdır. 
AYTUĞ ATICI
(Mersin) – Ya bürokratların bildiğini benden mi saklayacaksın?
MALİK ECDER
ÖZDEMİR (Sivas) – Ya Sayın Bakan, hırsızlık yapmak suç değil, onları okumak mı
suç ya?
AYTUĞ ATICI
(Mersin) – Memurlar okuyor, ben mi okuyamayacağım?
ADALET BAKANI
BEKİR BOZDAĞ (Devamla) – Bakın, dokunulmazlık dosyaları var. Mecliste şu anda
dokunulmazlık dosyalarıyla ilgili ne yapılıyor, biliyor musunuz? Adalet ve
Anayasa Komisyonu üyelerinden bir alt komisyon oluşturuluyor, alt komisyon
üyeleri dışında kimse o dosyalara bakamıyor.
KAMER GENÇ
(Tunceli) – Ya bunun dokunulmazlıkla ilgisi yok. 
AHMET İHSAN
KALKAVAN (Samsun) – Tüzüğü anlatma buraya, tüzüğü anlatma. 
ADALET BAKANI
BEKİR BOZDAĞ (Devamla) – Şu anda dokunulmazlık dosyalarıyla ilgili husus bu.
Genel Kurulda görüşülürken de sadece komisyonun hazırladığı rapor görüşülüyor,
gene bunlar burada konuşulmuyor. Bu çok önemli, Meclisimizin bugüne kadar
yaptığı bir uygulamadır. Orada onu yapacaksınız, burada komisyon gizli olacak,
komisyon üyelerinden başka hiç kimse bu işe karışmayacak…
AYTUĞ ATICI
(Mersin) – Sayın Bakan, bugün kuracak mısınız komisyonu?
ADALET BAKANI
BEKİR BOZDAĞ (Devamla) – …ama bütün Genel Kurula bu açık olacak. Bu doğru bir
şey değil. 
AYTUĞ ATICI
(Mersin) – Bana bir cevap verin, komisyonu bugün kuracak mısınız?
ADALET BAKANI
BEKİR BOZDAĞ (Devamla) – Bir başka husus…
AYTUĞ ATICI
(Mersin) – Bak, cevap veremiyorsun. 
ADALET BAKANI
BEKİR BOZDAĞ (Devamla) – …Meclis Başkanlık Divanı da söyledi ki ben ona
katılıyorum çünkü burada soruşturmanın gizliliği idarenin tasarrufundan
kaynaklanmıyor, yasadan kaynaklanıyor.
AYTUĞ ATICI
(Mersin) – Bugün komisyonu kuracak mısın, kurmayacak mısın?
ADALET BAKANI
BEKİR BOZDAĞ (Devamla) – Ceza Muhakemesi Kanunu’nun 157’nci maddesi çok açık,
bu madde gereği soruşturma gizlidir. TCK 285 çok açık, gizliliğin ihlali de
herkes için, hepimiz için suç teşkil eder. 
AYTUĞ ATICI
(Mersin) – Sen komisyonu bugün kuracak mısın, kurmayacak mısın? Masal anlatma
oradan.
ADALET BAKANI
BEKİR BOZDAĞ (Devamla) – Öyleyse madem bu soruşturma komisyonu cumhuriyet
savcılarının sahip olduğu yetkilerle çalışacak bir komisyon, madem ki bu
komisyon bakanlarla ilgili soruşturma yapmaya yetkili adli bir süreci işletecek
bir komisyon, o zaman usulde de aynı hukuka tabii olması doğal olandır. 
AYTUĞ ATICI
(Mersin) – Peki, bugün kuracak mısın komisyonu?
ADALET BAKANI
BEKİR BOZDAĞ (Devamla) – Nitekim, tanık dinleme konusunda ve diğer birtakım
tedbirleri alma konusunda İç Tüzük açık açık yazıyor. 
AYTUĞ ATICI
(Mersin) – Komisyonu bugün kuracak mısın? Boş laf konuşma. 
ADALET BAKANI
BEKİR BOZDAĞ (Devamla) – “Bu konuda her türlü yetkiye sahiptir.” diyor. Bunun
ana nedeni nedir? Bu komisyonun gizli çalışması… 
AYTUĞ ATICI
(Mersin) – Tamam, bugün kuracak mısın komisyonu,
MALİK ECDER
ÖZDEMİR (Sivas) – Sayın Bakan, hırsızlık serbest, komisyon çalışmaları gizli.
Nasıl memleket böyle ya!
ADALET BAKANI
BEKİR BOZDAĞ (Devamla) – …çalışmasını yürütürken masumiyet ilkesine riayet
etmesi, lekelenmeme hakkına riayet etmesi, kişinin hukukunu, onurunu
korumasıdır. Yoksa bir linç ortamı içerisinde insanların onurunu, haysiyetini
ayaklar altına alan bir yaklaşım doğru değildir. 
MALİK ECDER
ÖZDEMİR (Sivas) – Hırsızların onurunu korumak Meclise mi düştü?
AYTUĞ ATICI
(Mersin) – Hırsızların onuru, haysiyeti olmaz. 
ADALET BAKANI
BEKİR BOZDAĞ (Devamla) – Onun için bunu ne yapıyor? Bizim Anayasa’mız ve İç
Tüzük’ümüz açık bir şekilde ortaya koyuyor.
MALİK ECDER
ÖZDEMİR (Sivas) – Hırsızların onurunu korumak sana mı düştü Sayın Bakan? 
AYTUĞ ATICI
(Mersin) – Hırsızın onurlusu, haysiyetlisi olmaz. Onları savunanlar da
haysiyetsizdir. 
BEDİİ SÜHEYL
BATUM (Eskişehir) – Bekir Bey, sen aradın mı savcıyı, aramadın mı?
ADALET BAKANI
BEKİR BOZDAĞ (Devamla) – Bakın, burada partizanca tavır takınmayı da İç Tüzük
yasaklıyor. 
AYTUĞ ATICI
(Mersin) – Hırsızları savunanlar da haysiyetsizdir. 
BEDİİ SÜHEYL
BATUM (Eskişehir) – Bekir Bey, vaaz vermiyorsun. Savcıyı aradın mı, aramadın
mı?
ADALET BAKANI
BEKİR BOZDAĞ (Devamla) – “Bu çok ciddi bir müessese.” diyor. Partizanlık burada
yapılmaz. Niye yapılmaz? Çünkü insanlara çok ciddi isnatlarda bulunuyorsunuz. 
BEDİİ SÜHEYL
BATUM (Eskişehir) – Bırak, savcıyı aradın mı, aramadın mı?
ADALET BAKANI
BEKİR BOZDAĞ (Devamla) – Bunu yaparken tarafsız olmak durumundasınız, tarafsız
hareket etmek durumundasınız. 
BEDİİ SÜHEYL
BATUM (Eskişehir) – Bırak onları, bırak. Savcıyı aradın mı, aramadın mı?
ADALET BAKANI
BEKİR BOZDAĞ (Devamla) – Onun için, bakın, İç Tüzük…
BEDİİ SÜHEYL
BATUM (Eskişehir) – Bırak onları, bırak. Savcıyı aradın mı, aramadın mı?
ADALET BAKANI
BEKİR BOZDAĞ (Devamla) – Hiç… Ben konuşacağım, boş yere konuşmayın. 
BEDİİ SÜHEYL
BATUM (Eskişehir) – Bırak onları bırak. Savcıyı aradın mı aramadın mı?
ADALET BAKANI
BEKİR BOZDAĞ (Devamla) – Ben bildiklerimi burada paylaşacağım, çarpıtmaya hiç
gerek yok. 
BEDİİ SÜHEYL
BATUM (Eskişehir) – Utanır insan, utanır!
BAŞKAN – Sayın
Batum…
BEDİİ SÜHEYL
BATUM (Eskişehir) – Savcıyı aradın mı sen?
ADALET BAKANI
BEKİR BOZDAĞ (Devamla) – İç Tüzük çok açık, diyor ki İç Tüzük: “Meclis
soruşturma komisyonu üyesi için her parti üç katı aday gösterir…
BEDİİ SÜHEYL
BATUM (Eskişehir) – Savcıyı aradın mı sen? Bırak bu ağzı!
OKTAY VURAL
(İzmir) – Yazıklar olsun ya!
BEDİİ SÜHEYL
BATUM (Eskişehir) – Savcıyı aradın mı sen? Nerede aradın? Ne dedin? Onu anlat.
ADALET BAKANI
BEKİR BOZDAĞ (Devamla) – …bu aday içerisinden kurayla kimlerin komisyon üyesi
olacağını Meclis Başkanlık Divanında belirlenir.” diyor. Şimdi, bu ne demek?
Mecliste partizanlık yapılmasın, tarafsız bir şekilde komisyon oluşsun diye.
AYTUĞ ATICI
(Mersin) – Ne partizanı? Biz hırsızların peşine düştük, sen kimin peşine
düştün?
ADALET BAKANI
BEKİR BOZDAĞ (Devamla) – Arkasından “partiler grup kararı alamaz.” diyor.
Neden? Gruplar bu işe müdahil olmasın. Arkasından, “Oylama gizli yapılır.”
diyor. Neden? İnsanlar vicdanıyla baş başa kalsın, doğru karar versin diye. Ama
bir şey daha söylüyor: “Bu komisyonlarda daha önce görüş açıklayanlar,
soruşturma komisyonu önergesine imza atanlar komisyonlarda görev alamazlar.”
diyor. Bütün bunları niye söylüyor? İhsası reyde bulunanlar tarafını belli
etmiştir, görüşünü belli etmiştir. Dolayısıyla görüşü belli olanın, bir kişiyi
suçlayacak, Yüce Divana götürecek kararı verecek olan komisyonda görev
yapmasını bizim hukukumuz uygun görmüyor. Onun için bu konuyu bizim ciddi bir
şekilde ele alıp incelememiz lazım. Bakın ne oldu? Siz vermediniz ama 3, 4 tane
sayın bakan Meclis Başkanlığına müracaat ettiler, dediler ki: “Bizim onurumuzu…
MALİK ECDER
ÖZDEMİR (Sivas) – O bakanları kutlamak lazım Sayın Bakan! Bravo, bravo! O
bakanları kutlamak lazım!
ADALET BAKANI
BEKİR BOZDAĞ (Devamla) – …haysiyetimizi yeteri kadar incittiler. Meclis bu işe
sahip çıksın, soruşturma komisyonu kurulsun, gerçek ortaya çıksın.” 
MALİK ECDER
ÖZDEMİR (Sivas) – Ya, siz inanıyor musunuz buna ya? Sayın Bakan siz inanıyor
musunuz?
ADALET BAKANI
BEKİR BOZDAĞ (Devamla) – AK PARTİ Grubu da buna uydu, soruşturma komisyonu
kurulması önergesi verdi. (AK PARTİ sıralarından alkışlar, CHP ve MHP
sıralarından gürültüler) Bizim derdimiz gerçeğin ortaya çıkması, gerçeğin.
D. ALİ TORLAK
(İstanbul) – Ayıp be! 
AYTUĞ ATICI
(Mersin) – Hadi oradan, hadi oradan!
MALİK ECDER
ÖZDEMİR (Sivas) – Yapma Sayın Bakan!
ADALET BAKANI
BEKİR BOZDAĞ (Devamla) – Yoksa, seçim var diye 30 Martın değirmenine su taşımak
değil. 
AYTUĞ ATICI
(Mersin) – Niye bugüne kadar bekledin o zaman Sayın Bakan? Kargalar bile güler
senin söylediğine, çocukları bile inandıramazsın. Sen bile inanmıyorsun
söylediğine.
ADALET BAKANI
BEKİR BOZDAĞ (Devamla) – Samimiyseniz, bunu 17’sinde verecektiniz, 18’inde ama
vermediniz. Şimdi, seçimin arifesinde olağanüstü toplantıya çağırdınız. Biz,
biz bu noktada samimiyiz. 
MALİK ECDER
ÖZDEMİR (Sivas) – Sayın Bakanlar niye vermedi bugüne kadar?
ADALET BAKANI
BEKİR BOZDAĞ (Devamla) – Kim yanlış yaptıysa, kim hukukun dışına çıktıysa…
AYTUĞ ATICI
(Mersin) – Sen çıktın! Sen yanlış yaptın!
ADALET BAKANI
BEKİR BOZDAĞ (Devamla) – …bunun hak ettiği cezayı almasından asla rahatsız
olmayız. 
AYTUĞ ATICI
(Mersin) – Sen hukukun dışına çıktın! Sen suç işledin! Sen savcıyı aradın, sen
suç işledin! 
ADALET BAKANI
BEKİR BOZDAĞ (Devamla) – Hiçbir zaman yanlışın, suç olanın üzerini örtmedik,
bundan sonra da örtmeyiz. Meclis bu işe bundan sonra kendi usulü çerçevesinde
vaziyet edecek, değerlendirmeleri yapacak. 
AYTUĞ ATICI
(Mersin) – Sen suç işledin! Savcıyı aradın! Hakkında fezleke olan çıkıp böyle
konuşmaz, biraz utanın! 
ADALET BAKANI
BEKİR BOZDAĞ (Devamla) – Meclisin yapacağı bu değerlendirmelere hepimizin
saygı duyması lazım, hepimizin ama biz maalesef… 
AYTUĞ ATICI
(Mersin) – Biraz utanın, sen bile inanmıyorsun, aynaya bile bakamıyorsun. 
OKTAY VURAL
(İzmir) – Haram paracılara zerre kadar saygımız yok zerre kadar. Haram parayı
aklayanlara da, kollayanlara da zerre kadar saygımız yok.
ADALET BAKANI
BEKİR BOZDAĞ (Devamla) – …Anayasa ve İç Tüzük çok açık olduğu hâlde, hukuku
kendi siyasal düşüncelerimize göre eğer bükersek o zaman böylesi çok ciddi bir
müesseseye…
(Mikrofon otomatik
cihaz tarafından kapatıldı) 
ADALET BAKANI
BEKİR BOZDAĞ (Devamla) – …zarar vermiş oluruz. Bugün onlar bakan, yarın
başkaları bakan ama bu kadar doğruyu yapmak bu Parlamentonun vazifesi ve
hepimizin vazifesidir; biz doğrunun yapılmasından yanayız. 
OKTAY VURAL
(İzmir) – Kirâmen Kâtibîn yazıyor bunları, montaj değil, dublaj değil. 
AHMET İHSAN
KALKAVAN (Samsun) – Bir Adalet Bakanı bu duruma düşmemeli. 
ADALET BAKANI
BEKİR BOZDAĞ (Devamla) – Ben bu vesileyle bu genel görüşmenin dayanaktan yoksun
olduğunu, siyasal amaçlı olduğunu ifade ediyor, hepinizi saygıyla selamlıyorum.
(AK PARTİ sıralarından alkışlar) 
AYTUĞ ATICI
(Mersin) – Beni saygıyla selamlama Sayın Bakan, istemiyorum sizin saygınızı. 
MALİK ECDER
ÖZDEMİR (Sivas) – Bir bakan bu duruma düşmemeli. 
MEHMET AKİF
HAMZAÇEBİ (İstanbul) – Sayın Başkan…
BAŞKAN –
Teşekkür ediyorum Sayın Bakan.
Buyurun Sayın
Hamzaçebi. 
MEHMET AKİF
HAMZAÇEBİ (İstanbul) – Sayın Bakan konuşmasında, Cumhuriyet Halk Partisi grup
başkan vekillerinin geçmişte 3 grup başkan vekili imzasıyla Meclis soruşturması
istedikleri hâlde, daha doğrusu 3 grup başkan vekili imzası ve yeterli sayıda
milletvekili imzasıyla Meclis soruşturması istedikleri hâlde bugün
istemediklerini ifade ederek, bizim bugünkü tutumumuzun geçmişteki tutumumuzla
çelişkili olduğunu ifade etmek suretiyle bizim niyetimizi çok farklı bir
şekilde ortaya koymuştur. 
BAŞKAN – Buyurun
Sayın Hamzaçebi, iki dakika söz veriyorum sataşma nedeniyle. (CHP sıralarından
alkışlar) 
MUHARREM İNCE
(Yalova) – Bekir, sana bir soru soracağım ya: Sen şu savcıya telefon açtın mı
açmadın mı, buna niye cevap vermiyorsun? 
AYTUĞ ATICI
(Mersin) – Duymamazlıktan gelme!
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Akif Hamzaçebi’nin,
Adalet Bakanı Bekir Bozdağ’ın (8/11) esas numaralı Genel Görüşme Önergesi
üzerinde Hükûmet adına yaptığı konuşması sırasında Cumhuriyet Halk Partisine
sataşması nedeniyle konuşması 
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; konuyu çarpıtmaya,
saptırmaya gerek yok. Türkiye, 17 Aralık 2013 tarihinden bu yana olağanüstü bir
dönemi yaşamaktadır. Türkiye’nin gündemi değişmiştir; siyasetin gündemi
değişmiştir, halkın gündemi değişmiştir; halkın siyasete, siyasetçiye, iktidar
partisine, bakanlara, Başbakana bakış açısı değişmiştir. Böylesi ağır bir
travmayı toplum yaşıyor ve 17 Aralık soruşturmasıyla birlikte peşi sıra her gün
bir soruşturma dosyası, bir dinleme kaydı medyaya, kamuoyuna intikal
etmektedir. Savcıların düzenlemiş olduğu fezlekeler o günden bu yana Meclise
intikal edememiş, nihayet 28 Şubat tarihinde, bütün engellemelere rağmen,
Meclise intikal etmiş ama bugün de Başkanlığın İç Tüzük ve Anayasa tanımayan
tutumu nedeniyle Meclisin bilgisine sunulmamıştır. 
Cumhuriyet Halk
Partisi olarak, 17 Aralıktan bugüne kadar bu fezlekelerin, bu fezleke ekindeki
dosyaların Meclise intikal etmesini bekledik. Bu bizim en doğal hakkımızdır.
Gazete haberleriyle, medya haberleriyle soruşturma önergesi verilmez. Meclis
soruşturması ciddi bir iştir. Bir bakan hakkında onu Yüce Divana götürecek bir
sürecin başlatılması için bütün delillerin Parlamentonun bilgisine sunulması
gerekir. Geçmişteki tutumumuzla bugünkü tutumumuz arasında hiçbir fark yoktur.
Hiç endişe etmeyin, bakanlar hakkındaki Meclis soruşturma önergelerimiz Türkiye
Büyük Millet Meclisi Başkanlığına verilecektir. Bugünkü gibi Adalet ve Kalkınma
Partisinin yangından mal kaçırır gibi soruşturmanın üstünü örtmek, bakanları
aklamak amacıyla vereceği Meclis soruşturma önergeleri gibi olmayacak bizim
önergelerimiz. 
SALİH KAPUSUZ
(Ankara) – Galiba geç kaldınız! 
MEHMET AKİF
HAMZAÇEBİ (Devamla) – Saygılar sunuyorum. (CHP sıralarından alkışlar)
BAŞKAN –
Teşekkür ediyorum. 
KAMER GENÇ
(Tunceli) – Sayın Başkan… 
BAŞKAN – Şimdi
Grup… 
KAMER GENÇ
(Tunceli) – Sayın Başkan, şimdi, Bekir Bozdağ burada çok yanlış bilgiler verdi.

BAŞKAN – Sayın
Genç, lütfen... Grup Başkan Vekili söz aldı, konuştu. 
KAMER GENÇ
(Tunceli) – Hayır, grup başkan vekili değil, milletvekiliyim ya…
BAŞKAN – Böyle
bir usulümüz yok Sayın Genç, lütfen… 
KAMER GENÇ
(Tunceli) – Ben milletvekiliyim, milletvekiliyim, bir şey soracağım şimdi. 
BAŞKAN – Efendim,
böyle bir usul var mı?
KAMER GENÇ
(Tunceli) – Şimdi, burada getirilen o soruşturma önergelerini Meclisten
gizliyor. Diyor ki: “Soruşturma verin.”Peki, o soruşturmanın belgelerini niye
gizliyor bu Bekir? 
BAŞKAN- Evet,
teşekkür ediyorum Sayın Genç 
Gruplar adına
ilk konuşmacı Hasip Kaplan, Şırnak Milletvekili. 
KAMER GENÇ
(Tunceli) – Ya, bir dakika, beni dinler misin… 
BAŞKAN - Sayın
Kaplan, buyurun. 
KAMER GENÇ
(Tunceli) – Bir dakika… 
Sen her gün
buraya çıkıyorsun, AKP’nin pisliklerini örtmek için özel görevlendirilmişsin.
(AK PARTİ sıralarından gürültüler) 
BAŞKAN –
Tutanaklara geçiyor Sayın Genç bunlar.
KAMER GENÇ
(Tunceli) – Geçiyor, geçiyor. Sen bir tazminat daha aç!
BAŞKAN -
Tutanaklara geçiyor, görüşeceğiz. 
Sayın Kaplan,
buyurun. 
KAMER GENÇ
(Tunceli) – AKP’nin hırsızlıklarını, yolsuzluklarını örtmek için özel görevli
geliyorsun burada. 
MUSTAFA ELİTAŞ
(Kayseri) – Sayın Başkan, böyle bir terbiyesizlik yapmaya hakkı yok!
BAŞKAN – Ben
Sayın Kaplan’ı davet ediyorum Sayın Elitaş. 
Buyurun Sayın
Kaplan. 
KAMER GENÇ
(Tunceli) – Bekir de çıkmış yine yalan söylüyor millete! 
BAŞKAN – Lütfen
oturun yerinize Sayın Genç. 
KAMER GENÇ
(Tunceli) – Oturmuyorum, oturmuyorum. Ne yapacaksın? 
BAŞKAN – Ayakta
bekle o zaman, ayakta bekleyin. 
KAMER GENÇ
(Tunceli) – Ya, bana bak, beklersem seni perişan ederim! 
BAŞKAN – Ayakta
bekleyin oturmuyorsanız. 
KAMER GENÇ
(Tunceli) – Bak, seni perişan ederim o zaman. 
BAŞKAN – Lütfen
oturun diyorum.
KAMER GENÇ
(Tunceli) – Bana bak, doğru düzgün Meclis Başkanlığı yaparsan yap ama çok
taraflı hareket ediyorsun. 
BAŞKAN – Sayın
Genç, lütfen oturun diyorum. Oturmuyorsanız, tekrar söylüyorum, ayakta bekleyin
o zaman. 
KAMER GENÇ
(Tunceli) – Kaç lira istiyorsun?
BAŞKAN – Ayakta
bekleyin o zaman Sayın Genç.
KAMER GENÇ (Tunceli) - Kaç lira
istiyorsun? 
BAŞKAN - Sayın Genç… Sayın Genç…
KAMER GENÇ (Tunceli) - Tazminat
açacaksın… Al sana vereyim şimdi! Al sana, al, al!
BAŞKAN – Sayın Genç, bunlar hep
tutanaklara geçiyor. Sayın Genç…
Sayın Hamzaçebi, lütfen ama…
Buyurun Sayın Kaplan.
MUSTAFA ELİTAŞ (Kayseri) – Size
hakaret ediyor Sayın Başkan. 
BAŞKAN – Sayın Elitaş, bunlar
tutanaklara geçiyor.
MEHMET METİNER (Adıyaman) – Haram
para, haram para!
Buyurun Sayın Kaplan.
VIII.- GENEL GÖRÜŞME (Devam)
A) Ön Görüşmeler (Devam)
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Yalova
Milletvekili Muharrem İnce’nin, bazı eski bakanlar hakkında hazırlanan
fezlekelerin Türkiye Büyük Millet Meclisine intikaline ve milletvekillerinin
bilgisine sunulmasına ilişkin işlemler konusunda genel görüşme açılmasına
ilişkin önergesi (8/11) (Devam)
BDP GRUBU ADINA HASİP KAPLAN
(Şırnak) – Sayın Başkan, değerli milletvekilleri; Barış ve Demokrasi Partisi
Grubu adına söz aldım. Aynı zamanda, Halkların Demokratik Partisinin -kardeş
partinin- de bizim söylediklerimizle ortak noktada durduğunu burada ifade etmek
istiyorum. 
Önemli bir konuyu konuşuyoruz.
Bağırmadan çağırmadan, bardak da kırmadan güzel güzel konuşacağız.
Şimdi, fezleke konusuna gelince,
fezleke konusunda en tecrübeli parti biziz. Bize yapmadığınız kalmadı, bize
yazdırmadığınız fezleke kalmadı iktidar partisi olarak, bakın açık söyleyeyim.
945 tane fezleke geldi şu ana kadar bizimle ilgili. Bakın, bunların dışında AK
PARTİ’nin 90, CHP’nin 121, MHP’nin de 26 tane fezlekesi var. Şimdi, garip olan
burada şu: Bizimkilerin hepsinin tema konuları düşünce açıklaması, toplantı-gösteri
yasaları ve bununla ilgili. Fakat enteresan olan, örneğin çıkardığım dosyalara
bir baktım, iktidar partisiyle ilgili olanlara, Başbakan dâhil genellikle
fezlekelerde sahtecilik, ihaleye fesat karıştırma, karşılıksız çek, zimmet,
kalpazanlık, resmî evrakta sahtekârlık, cürüm işlemek için teşekkül, kara para
aklanması gibi suçlar var. Şimdi, bunlara baktığımız zaman gerçekten şöyle bir
durum ortaya çıkıyor: Bizimle ilgili fezlekeler geldiği zaman jet hızıyla
geliyor, hemen geliyor hatta basında bakın ne güzel yazıyor: “Jet hızıyla
fezleke.” Yani jet, jetten daha hızlı ses var herhâlde. Ama iktidara ait oldu
mu fezlekeler, bakan olunca mehter takımıyla, kaplumbağa hızında geliyor.
Şimdi, bizim fezlekeler akşam hazırlanıyor sabah geliyor, Mecliste de okunuyor.
Bakıyoruz, Sayın Başbakan, BDP fezlekeleri geldiği zaman ne diyor:
“Parlamentoya bu fezlekelerin gelmesi hâlinde alışılmışın dışında karar vermeyi
düşünüyoruz.” Bakın, bunları yakında yaşadık, çok uzağa gitmenize gerek yok. 
Şimdi, BDP’lilere dokunuluyor. Bize
dokunmak moda zaten. Burada maşallahı var! Zamanı gelince, iktidar dokundukça
diğer iki muhalefet partisinin de hiç sesi çıkmadı, bir gün itiraz ettiklerini
görmedik, inanın Allah’tan. “Ya ne yapıyorsunuz bu fezlekeleri, bu kürsüden
okuyorsunuz milletvekili arkadaşların?” diye burada cesaretli bir ses aradım
muhalefet sıralarında, onu da görmedik. Şimdi, bu fezlekelerimiz… Bakın “Akşam
söyledi, sabah fezlekeler Meclise geldi.” diyor. Kim söyledi? Bakıyoruz, Sayın
Başbakan. Sayın Başbakan yalnız değil, bakıyoruz bakanlar da, hukukçu
siyasetçilerimiz de, Sayın Arınç da söylüyor, başkaları da söylüyor. Yani
arkadaşlar, bizim fezlekelerimiz söz konusu olunca hepiniz vatansever, kahraman
kesiliyorsunuz, biz de bölücü, bu Meclisin Kunta Kinteleri, bu Meclisin
siyahları, ezeceksiniz, hukuksuzluğun hepsini yapacaksınız, İç Tüzük’ü
ezeceksiniz, Anayasa’yı ezeceksiniz, vuracaksınız gözünün üstüne,
tutukladığınızı tutuklayıp diğerlerini de bırakacaksınız. Bakın, belediye
başkanlarımız hâlâ tutuklu. 14 Nisanda tutukladığınız seçilen belediye
başkanları koltuğuna oturamadı. 14 Nisanda beş yılları doluyor diye 91 kişinin
tahliye kararı verilmedi arkadaşlar. Şimdi, buraya kadar iyi de bu ne anlatıyor
size? 
Bakın, size bir
iki örnek vereceğim. Bu örnek de biraz utanç verici olacak. Bakın, kendimle
ilgili vereceğim ki başkasını bu işe katmamak için. Değerli arkadaşlar: “Adalet
Bakanlığı Ceza İşleri Genel Müdürlüğüne. Hasip Kaplan Kürtçe dil konuştuğu için
fezleke yazılmasını…” Bakın, ana dilimi konuştuğum için fezleke yazıldı. “Adalet
Bakanlığı Ceza İşleri Genel Müdürlüğüne...” İlginçtir, ilgili emir, burada
dikkatinizi çekmek istiyorum, bizzat Adalet Bakanlığı Ceza İşleri Genel
Müdürlüğü. Arkadaşlar, ihbar eden İl Emniyet Müdürlüğü, Edirne. Maşallah kolluk
paralel! O paraleller iyi çalışmış. Ve gelmiş “Suç ve suçluyu övmek…” Bir
konuşma yapmışım, “sayın” hitabında bulunduğu için Edirne Cumhuriyet
Başsavcılığına ihbarda bulunulmuş. Kim? Sizin güvenlik güçlerinizin başındaki
kişi. Ona da bir şey demiyorum hadi.
Şimdi, bir tane fezleke var ki, ilginç
bir fezleke benimle ilgili. Burada bir gardiyan müşteki. Gardiyan müşteki,
mağdurlar kim biliyor musunuz? Başbakan ve Bakanlar Kurulu. Ben Lefkoşa’da bir
konuşma yaparken heyete -heyet hâlinde- 301’inci maddeye aykırı olarak Türklüğe
hakaret etmişim! Ne demişim orada? “Yüzde 10 seçim barajına sığınan namerttir.”
demişim. Ben bugün de söylüyorum: Yüzde 10 seçim barajı millî iradenin önünde
bir engeldir, buna sığınmak siyasetçiler için mertlik değil namertliktir. Ben
bunu burada bin defa söyledim. Ama dokunulmazlığının kaldırılması istenen Hasip
Kaplan! İhbar eden kim arkadaşlar? Enteresan, İsmet Özdemir. Kim? Şu an
Kırklareli Ceza İnfaz Kurumunda memur, gardiyan yani. Gardiyan kimin gardiyanı?
Adalet Bakanlığının. Mağdur kim? Başbakan ve Bakanlar Kurulu üyeleri. 
Buyurun benim
fezlekemi okuyabilirsiniz arkadaşlar, istediğiniz gibi okuyabilirsiniz ve
gereğini yapabilirsiniz. Ama bir şey yakışmaz size: 301’inci maddeden bakan ve başbakan
hakkında işlem yaptırmak, kendi gardiyanına ihbar ettirmek namertliktir,
namertlik! Yapacaksanız direkt yapın, öyle gardiyana mardiyana, polise, memura
ihbar ettirmeyin ya! Ayıp, ayıp! Vallahi billahi ayıp! Yakışmıyor! Niye bunu
böyle dolandırıyorsunuz ki? Gelin direkt yapın soruşturmanızı, ne gerek var? 
Bakın, yine
Şırnak -bize çalışıyor ya savcılık, emniyet, hepsi- yine orada bakıyoruz: Evet,
“Kürtçe olarak yaptığı konuşmada” diyor, 2009, fezleke. 
Şimdi, bizim
fezlekelerimiz bunlar. Bu fezlekelerden geleceğiz gizli dinlemeye. Gizli
dinlemenin istihbarat şube müdürleri yakın zamanda -daha iki gün önce-
televizyonda şunu söylediler: “KCK’nin içinde MİT adına bombalama eylemi yapan,
molotof atan görevlileri tespit ettik, MİT’e söyledik, sorduk.” diyor. E,
soruyorum size: Çok mu normal bu arkadaşlar? Devletin millî istihbaratı,
örgütlerin içine molotoflu eylemci, bombalı eylemci koyuyor. Hiç mi önemi yok
bunun? Yok! Peki, onu da geçtik. 
Şimdi, burada,
bizim fezlekeler, bizim partimizle ilgili olanlar bunlar. 
Şimdi, gelelim,
deminden beri birbirimizi ne yaptık? Hırpaladık. Niye? Gizliymiş. Neresi
gizliymiş? Fezleke gizliymiş. Hangi fezleke? Başkan Vekilinin okuduğu fezleke.
Hangi fezleke? Kanunlar Dairesine gelen fezleke. Hangi fezleke? Komisyona giden
fezleke. Bu kadar, “posta treni” gibi durak durak gezmiş fezlekenin neresi gizli
kalmış Allah aşkına söyler misiniz bana? (CHP sıralarından alkışlar) Aha bu.
Bu mudur gizlilik? Buyurun, 299 sayfa, isteyen varsa vereyim arkadaşlar.
MALİK ECDER ÖZDEMİR (Sivas) –
Allah’ın bildiğini kuldan saklıyorlar.
AYTUĞ ATICI (Mersin) – Ben bir nüsha
istiyorum Sayın Kaplan.
HASİP KAPLAN (Devamla) – Şimdi,
ben bunları yazmadım. Bu rapor, bu fezlekenin ruhu, bu detayları ben yazmadım.
Burada çok ciddi ciddi ithamlar var. Bakın -ben açmayacağım hepsini- bir trafik
var arkadaşlar. Dubai’den Kapalıçarşı’ya, döviz bürolarından İran’a, İran’dan
Türkiye’ye, Türkiye’den Ankara’ya, siyasetten mafyaya, mafyadan tutun çok
ciddi, büyük kara para aklamaları var, çok ciddi. Bakanların ötesinde yani
bakanların şahsının ötesinde çok ciddi iddialar var.
KAMER GENÇ (Tunceli) – Ötesi kim?
O öteyi de söyle. 
HASİP KAPLAN (Devamla) – Yani,
biz, bu iddialar söz konusu olduğu zaman deve kuşu gibi kafamızı kuma mı
gömelim? Yok arkadaşlar. Biz, Barış ve Demokrasi Partisi olarak çok açık ve net
söylüyorum: Öyle net ve dik bir duruş sergiliyoruz. Halkların Demokratik
Partisiyle beraber diyoruz ki: Yolsuzluğun soruşturulmasında Meclis çok çok
şeffaf olmalı. Nasıl? Hukuki açıdan, siyasi açıdan, ahlaki açıdan, sosyal
açıdan, dinî açıdan, adalet açısından ve kamu vicdanı açısından bunu bizim çok
rahat konuşmamız lazım. Konuşulmalıdır arkadaşlar. İnanın bunlar birçok
arkadaşınızı da rahatsız ediyor. Sizleri rahatsız etmiyor mu? Birkaç kişinin
bulaştığı bir olay nedeniyle büyük bir camianın suçlanması sizi rahatsız etmez
mi? Eder. 
Bakın, bağımsız yargı işlemezse,
adalet işlemezse, insan hakları, hukuk, demokrasi, eşitlik ve özgürlükler
konusunda, böylesi bir konuda ayrıcalıklı sanıklar yaratılırsa -şüpheliler- ve
hep suçlama, suçlama; sonra getirilip “komplo” denilip, arkasına “uluslararası”
denilip, arkasına “paralel” denilip, arkasına “Haşhaşi” denilip bir tek
soruşturma evrakı ortaya konulmuyorsa meydanlarda nara atmanın bir anlamı yok
arkadaşlar. Getirip koyacaksınız… Binlerce polisi yerinden sürdünüz, Şırnak’tan
aldınız Mardin’e verdiniz, Edirne’den aldınız İzmir’e verdiniz.
MEHMET METİNER
(Adıyaman) – Sen niye rahatsız oluyorsun?
HASİP KAPLAN
(Devamla) - Neyi çözdünüz? Aynı görevde değil mi? Varsa suçu, suç varsa
gereğini yaparsın. Görevde durmaz, idari, hukuki, cezai işlem yaparsınız.
Arkadaşlar, bu
toplumsal gerilim ve kutuplaşma hayra alamet değil. Meydanlar savaş meydanı
değil arkadaşlar, seçim meydanıdır. Parti liderleri de komutan değil. Şu an
müthiş bir gerilim yaşanıyor meydanlarda ve bu gerilimin kaynaklarından biri de
şu anki gündem, muhalefetin istediği gündemdir, yolsuzluklardır. 
AYTUĞ ATICI
(Mersin) – Diktatörler seçimle gitmiyor Sayın Kaplan. 
HASİP KAPLAN
(Devamla) – Şimdi, siz medyayı tehdit altına alırsanız, HSYK’yı kendinize
bağlarsanız, İnternet’i yasaklarsanız, arkasından da toplantı, gösteri hakkını
yasaklayıp toplumun tepkisini keserseniz, gazlarsanız, TOMA’larsanız, baskı
altına alırsanız bir yerden bir sosyal patlama yaratırsınız. Şu gidişat iyi
değil arkadaşlar, iyi bakın, iyi bir ruh hâliyle bakın. Sayın Başbakan herkesle
kavga ediyor, önüne gelenle; çıkıyor meydanlara ve tıpkı Malezya’da, Uzak
Doğu’da yaşanan bir amok koşucusunun edasında önüne geleni vuruyor, kırıyor ve
koşuyor. Bunun bir sonu olmalıdır, bunun bir freni olmalıdır, bunun bir
denetimi olmalıdır arkadaşlar. 
Dünya ilk defa
yolsuzlukları yaşamıyor. Size birkaç örnek vereceğim, biraz kendiniz açısından…
İtalya’da Temiz Eller Operasyonu’nu bilmeyen var mıdır arkadaşlar? İtalya’da
Temiz Eller Operasyonu bembeyaz bir sayfanın, işte partinizin adı “AK” ya öyle
ak bir sayfa açmanın miladıdır, 1980. Orada başbakanlar da yargılanmıştı.
Bakın, İspanya’da, Halk Partisinin eski sorumlusu Luis Barcenas, zimmete para
geçirmekten, kara para aklamaktan ve İsviçre’deki bankalarda 25 milyon eurodan,
İspanya’da da 22 milyon eurodan anında ne oldu, tutuklandı, yakın tarih.
Paraguay’da bir bakan hizmetçiyi devlet maaşına bağlamış. Ne yapmış? Senato
oylamış, 13 senatör aklamış. Vatandaş ne yapmış? O 13 tane senatörün
çocuklarının resimlerini basıp okullara, meydanlara, otobüslere, duraklara
asmışlar ve demişler ki –halk- siz misiniz bunu yapan, posterleri astıktan
sonra 13 senatörün eşlerinin, çocuklarının resimleri üzerine “işte bakanın
hizmetkârları” diye… Ve 13 tane senatör istifa etmek zorunda kalmış arkadaşlar.
Öyle mahkemeyi falan beklemeye gerek yok.
Yani
anlayacağınız dünya bizi izliyor. Bu İnternet, bu sosyal medya, bu Facebook,
Google ve inanın rezil bir görüntü veriyoruz dışarıya. Sorgulamayan,
aklanamayan, kuruyla beraber yaşın yandığı bir düzen yaşıyoruz.
İran’da yeni bir
skandal patlak verdi, ucu buraya gelecek ben size söyleyeyim. İran
Cumhurbaşkanı Ahmedinejad’ın Yardımcısı Rıza Rahimi… Türkiye-İran-Dubai
trafiğine dikkatinizi çekerim arkadaşlar. 
KAMER GENÇ
(Tunceli) – Ahmedinejad değişti ama Ahmedinejad gitti yahu.
HASİP KAPLAN
(Devamla) - Bunun ucu bu soruşturmalara gelip ek iddianame olarak eklenecektir.
Ben bunu niçin söylüyorum? Biraz araştırırsanız, Reza Zarrab’tan Babek
Zencani’ye kadar bir trafik güzergâhı içinde olduğunuzu görürsünüz. 
Tokyo Valisi Naoki
ne yaptı? Bir şirketten 500 bin dolar rüşvet almış. Adamın başına gelmedik
kalmadı. Alman eski Cumhurbaşkanı Christian Wulff görevi döneminde 719,40 euro,
719 euro -bir kasa, bir kamyon, bir kutu değil- konaklama, yemek giderini bir
yapımcının ödemesi sebebiyle çıkar sağlamak suçundan Hannover Eyalet
Mahkemesine çıkarıldı.
AYTUĞ ATICI
(Mersin) – Bunların çay parası bile değil.
HASİP KAPLAN
(Devamla) – Yolsuzluk liginde Türkiye vahim bir sıralamada arkadaşlar.
Uluslararası Saydamlık Örgütü 3 Aralık 2013 tarihli… Yani 17 Aralık patlağından
önce veriyorum bu rakamı. Türkiye maalesef, maalesef 50 puanla 53’üncü sırada.
Şimdi, dünya basını “skandal” olarak haberleri geçerken geçmiş tarihlerde de
Nixon’un Watergate skandalıyla nasıl gittiğini hepiniz bilirsiniz. Fransa’da da
önemli siyasetçiler ve iş adamları -tesadüfen bizim Mecliste olduğumuz bir anda
da bu tartışması yaşandı- Maliye Bakanlığının usulsüzlükleri ve İsviçre
Bankasına yatırılan paralarla çalkalandı durdu. Bu, dünyada olup bitenler… Şimdi,
“Ne oluyor?” diyeceksiniz. Dünyada bunlar oluyor ama yargının önü açılıyor,
hesap veriliyor, hesap soruluyor, el konuluyor, tedbir konuluyor, cezası
veriliyor, gereği yapılıyor yani bir hukuk işliyor. Niye Türkiye’de hukuk
işlemiyor, niye önü kesiliyor? Niye savcılar, hâkimler, polisler, müdürler,
bankalar, herkes bir yerlere sürülüyor, birilerinin önü kapanıyor? Niye bu
yaşanıyor? Bu kadar… Daha ergenleşememiş bir cumhuriyet yüz yaşında, daha hukuk
devleti olamadı demek ki. 
Bakın
arkadaşlar, bu yolsuzlukların ana temasını ben size bir öz olarak anlatmak
istiyorum. Genellikle yozlaşma, iltimas veya rüşvet kavramları eş anlamlı.
Yolsuzluk, toplumsal ve ekonomik dokuları felç eden, aslında yolsuzluk
ekonomisi literatürüyle anılan bir terim olarak yerleşti. Yolsuzluğun bedelini
76 milyon insanımız ödüyor arkadaşlar. Demokrasinin kurum ve değerleri tahrip
oluyor. Etik değerlerimiz ve adalet zayıflıyor, yok oluyor. Sürdürülebilir
kalkınma, hukukun üstünlüğü tehlikeye giriyor. İstikrar ve güven sarsılıyor.
Yargının bağımsızlığı artık kâğıt üstünde bile değil havada yazılı kalıyor.
Artık Türkiye’nin sıfırdan yeni bir sayfa açma zamanı. Her suç örgütü politik
güce sahip olmayı istiyor, hep böyle olmuştur. Seçmenler yerinde nüfuz kurmayı,
kontrol etmeyi, kilit makamlarda bulunan politikacıları, hâkim ve gazetecileri
rüşvet yoluyla etkisizleştirmeyi, rahatsız edenleri uzaklaştırmayı, uygun
tayinler yapmayı, “paralel” iddialarıyla her zaman hedefleyebilmektedir. Siyasi
parti faaliyetleri finanse etme, politik grup üyelerine iş bulma, rutin
yolsuzluk, vergilenme denetiminden kaçma, kara para, varlık barışı işte. 
Arkadaşlar, biz
Barış ve Demokrasi Partisi olarak, AK PARTİ’nin hayrına olarak bu genel
görüşmenin açılmasını… Soruşturma için AK PARTİ milletvekilleri imza verecek.
Gelin, biz de imza koyalım imzanızın yanına, beraber bu işi götürelim.
Partiler, Mecliste dört grup, gelin beraber adaleti sağlayalım. Kamu vicdanına
karşı dimdik olalım, başı dik olalım. Bu bize yakışır, gerisi… Bu halk
uzaklaştırmasını da bilir arkadaşlar. 
Teşekkür
ediyorum, saygılar sunuyorum. (BDP sıralarından alkışlar) 
BAŞKAN –
Teşekkür ediyorum. 
Milliyetçi
Hareket Partisi Grubu adına Faruk Bal, Konya Milletvekili.
Buyurun Sayın
Bal. (MHP sıralarından alkışlar) 
MHP GRUBU ADINA
FARUK BAL (Konya) – Sayın Başkan, değerli milletvekilleri; Cumhuriyet Halk
Partisi tarafından verilmiş olan genel görüşme üzerine Milliyetçi Hareket
Partisi Grubu adına söz aldım. Yüce heyeti saygıyla selamlıyorum. 
Parlamento
tarihinde önemli bir olaya şahit oluyoruz ve bu önemli olayın değerlendirmesini
yapıyoruz. 61’inci cumhuriyet Hükûmetinin 4 tane Bakanı rüşvet, suç işlemek
için örgüt kurmak, uluslararası kaçakçılık, altın kaçakçılığı, nüfuz suistimali,
vatandaşlıkla ilgili rüşvet alarak vatandaşlığı satmak, imar planlarında
yolsuzluk, sit alanında yolsuzluk gibi vahim suçlarla karşı karşıyadır. Böyle
bir durumun hem milletimiz nezdinde hem yargı nezdinde ve hem de Türkiye Büyük
Millet Meclisi nezdinde karşılık bulması gerekmektedir çünkü hepimiz biliyoruz
ki ortaya çıkmış olan son durum tüyü bitmedik yetim hakkına el atmaktır, haram
sofrasından nemalanmaktır ve bu durum dinen hem günahtır hem haramdır. Aynı
zamanda, saydığım suçlar, Türk Ceza Kanunu açısından suçtur, örfümüz açısından
da ayıptır. Bu iddialarla ilgili olmak üzere bunun değerini Türkiye Büyük
Millet Meclisinde bir genel görüşmeyle karşılığını verebilecek miyiz, bundan
şüpheliyim. Çünkü Adalet ve Kalkınma Partisinin sayın milletvekilleri
parmaklarında akılla değil, vicdanlarına göre değil, biat kültürünün gereği
olarak genel merkezlerinden aldıkları talimat gereğince oylarını
kullanacaklardır. 
Hikâyeyi ben
size baştan anlatmak istiyorum: Hikâye 17 Aralık günü başladı ve 17 Aralık günü
büyük yolsuzluk operasyonu çerçevesi içerisinde bu huzurunuzda bulunan sayın
bakanların çocukları gözaltına alındı. Onların gözaltına alınmalarıyla birlikte
kamuoyuna İnternet marifetiyle, televizyonlar marifetiyle şu vahim tablolar
yansıtılmaya başlandı. Ayakkabı kutuları içerisinde…
Sayın Başkan,
sayın milletvekillerini uyarır mısınız lütfen, uğultu oluyor. Bunu
dinlemeyecekler de neyi dinleyecekler, merak ediyorum.
BAŞKAN – Sayın
milletvekilleri, lütfen…
Ama gayet de
anlaşılır bir durumdur Sayın Bal.
Buyurun.
FARUK BAL
(Devamla) – Vahim tablo karşımıza şöyle çıkıyor: Ayakkabı kutusu içerisinde
milyon dolarları saklayan bir banka genel müdürü, oğlunun yatak odasında 7 tane
para kasası bulunan bir bakan, 700 bin liralık saati rüşvet olarak isteyen bir
bakan, “Ben Sayın Başbakan ne dediyse onu yaptım.” deyip “Başbakanın da istifa
etmesi gerekir.” diyen bir sayın bakan, bavulla taşınan milyon dolarlar
sığmamış ki havaalanı girişinde, kontrollerde sırt çantalarında milyon
dolarlar, alışveriş merkezlerinde örgüt kapsamı içerisinde rüşvet vermek için
yapılan toplantılar, bazı hatırı sayılır AKP’li kişilerin çocuklarının, bu
arada Sayın Başbakanın oğlu Bilal’in katılmış olduğu örgütsel toplantılar ve
böyle bir haram sofrası içerisinde oluşan vahim bir durum.
Değerli
arkadaşlarım, bu durumu takip etmek için devletin güvenlik güçleri var. Şu,
devletin düştüğü hâle hep beraber bir bakalım: Teknik takipte bulunan İstanbul
Kaçakçılık ve Organize Suçlarla ilgili polis memurları ve ekibi bu rüşvete,
yolsuzluğa, hırsızlığa bulaşmış olan kişileri araçlarıyla takip ediyor. Takip
edildiklerini öğrendikleri için -şimdi huzurunuzda bulunan İçişleri Bakanının-
eski İçişleri Bakanının talimatıyla Emniyet İstihbaratı suçluları takip eden
polisi takip ediyor, Emniyet İstihbaratını da suçluları takip eden polis takip
ediyor; Dalton kardeşler gibi. Türkiye Cumhuriyeti devleti 61’inci Hükûmet
döneminde adli zabıta görevi gören kolluk kuvvetleri birbirini takip eden ve 3
ayrı etapta, 3 ayrı boyutta birbirini takip eden böyle bir vahim duruma
düşmüştür. 
Böyle bir durum
ortaya çıkınca Adalet ve Kalkınma Partisinden beklenen şudur: “Biz ak bir
partiyiz -öyle diyorsunuz- beşer şaşar, bu 4 sayın bakan yanlış iş yapmış
olabilir, meseleye yargı karar verecektir. Ben bunların anında görevine son
veriyorum. Yargı dilediği yere kadar bunları araştırsın ve sonucu her ne ise
hukuk gereğini yapsın.” Böyle bir beklenti içerisindeydi kamuoyu ve doğrusu,
biz Milliyetçi Hareket Partisi geleneğinden geldiğimiz için, geçmişte bunun
örneğini aynen verdiğimiz için bu beklentide haklıydık. Lakin öyle olmadı;
büyük bir korku, büyük bir telaşla önce Emniyette bulunan, bu işleri takip
etmiş adli zabıta görevlileri müthiş bir hışımla çil bülücü gibi dağıtıldı.
İstanbul’da 200 küsur tane polis memuru, Türkiye’de 17 tane ilin il emniyet
müdürleri ve binlerce polis memuru; bunlar yetmiyormuş gibi, bu işleri tahkik
eden, bu işleri soruşturan “Peygamber postunda oturur.” diye inandığımız,
güvendiğimiz ya da inanmamız, güvenmemiz gereken hâkimler ve savcıların
ellerinden dosyalar alındı, hırsızlığı soruşturmakla ilgili yetkilerinden alındılar,
değişik yerlere… Cumhuriyet tarihinde ilk olarak, Sayın Adalet Bakanının
icraatıyla, yargının kalbi olan HSYK’nın 1. Dairesinin 2 üyesi değiştirilerek
takip eden üç kararnameyle hâkimler, savcılar görevlerinden alındılar. Adli
Zabıta Yönetmeliği değiştirildi, kanunlarda değişiklikler yapıldı, HSYK’nın içi
boşaltıldı, Sayın Bakan en etkili güç hâline getirildi ama en mühimi, bu teknik
takiplerle ortaya çıkan, kamuoyunun gördüğü, milyon dolarları ortaya koyan
“tape”leri, görüntüleri hukuken delil olmaktan çıkaracak kanunlar çıkarıldı. Bu
kadar ahlaksız, bu kadar izansız, bu kadar ölçüsüz bir kanunlaştırma hareketi,
bu Mecliste Adalet ve Kalkınma Partisinin oylarıyla gerçekleşti. 
KAMER GENÇ
(Tunceli) – O kadar fazla iltifat etme onlara!
FARUK BAL
(Devamla) - Bu korkunun, bu telaşın, bu paniğin ne olduğunu fark edemedik ama
anladık ki mesele belliymiş, büyük balık geriden geliyormuş. 
Değerli
arkadaşlarım, işte, o büyük balığın geriden gelmesinden önce, yolsuzlukla
ilgili olmak üzere Halk Bankası Genel Müdürü ve ekonomiden sorumlu Sayın
Bakanın milyon dolarlarla ifade edilen ve müteaddit defalar alınan İran kara
parasının aklanmasıyla ilgili olmak üzere binde 5 rüşvet aldığına, değerli
taşları rüşvet olarak kabul ettiğine, değerli saatleri rüşvet olarak kabul
ettiğine ve milyonlarca doları müteaddit defalar rüşvet aldığına ilişkin
Meclise intikal etmiş bir fezleke bulunmaktadır. 
Süleyman Aslan
bir banka müdürü; bankacı, vatandaşa “Mevduatınızı bankaya getirin.” diye ifade
eder ama Süleyman Aslan vatandaşa böyle bir talepte bulunurken kendisi
paraları, 4,5 milyon doları ayakkabı kutusunda saklar. Haram değil de bu para
nedir?
Muammer Güler,
İçişleri Bakanı yani bu “tape”leri, görüntüleri alan polislerin arkasına
istihbaratı takan İçişleri Bakanının tam 15 defa rüşvet aldığına ilişkin Excel
kayıtlarına göre yapılmış tespit var. Bu tespite göre 5 milyon 800 bin dolar ve
artı danışmanlık ücreti çerçevesi içerisinde müteakip defalar rüşvet aldığı
iddiası var. 
Egemen Bağış
bugünlerde bolca hadis ve ayet yayınlıyor Twitter’ından, vaizliğe başlamış
Sayın Bakan. O da “Çikolata kutularında getirin, elbise kutularında getirin.”
diyerek, milyon dolarları çikolata kutusu ve elbise paketleri, poşetleri
içerisinde getirttiriyor.
Değerli
milletvekilleri, bu vahim tabloyla Türkiye ilk defa karşılaşmıştır.
Karşılaşılan bu vahim tablo, milletin vicdanında makes bulmuştur; Türkiye Büyük
Millet Meclisinin vekillerinin vicdanında da elbette makes bulacaktır. 
Şimdi, Adalet ve
Kalkınma Partisinin kendisinden beklenilen, “Bu haramdır, bu günahtır, bu
suçtur, bu ayıptır.” diyerek 4 bakan hakkında gereğini yapması gerekirken Sayın
Başbakan, meselenin kendisine kadar uzanacağının farkında ki 17 Aralık-18
Aralık tarihlerinde oğlu Bilal’e telefon ediyor: “Sende ne var.” diyor. Bilal,
biraz saf bir genç, anlamıyor “Benim bir şeyim yok baba.” diyor. “Oğlum, para
filan, bak Muammer’in oğlu, Zafer’in oğlu filan içeri alındı.” “Benim bir şeyim
yok, senin paraların kasada.” diyor. “Onları sıfırla.” talimatını alıyor. 
KAMER GENÇ
(Tunceli) – Evin altı para deposu.
FARUK BAL
(Devamla) – Günlerce, Başbakanın oğlu Bilal’in ikrarı ile kendisine ait paralar
sıfırlanamıyor. En sonunda, küçük bir miktar kalıyor, 30 milyon euro. O küçük
30 milyon euroyla da küçücük evler alıyor. 
BÜLENT TURAN
(İstanbul) – Yanlış bunlar.
FARUK BAL
(Devamla) - Bu Sayın Başbakan, değerli milletvekilleri, ayakkabısının altı
delik diye, arabasının tamponu telle bağlı diye, gecekonduda oturuyor diye, bu
millet tarafından, inançları vardır, sağlamdır diye bu makamlara getirildi. Şimdi
bunun hesabını vermek yerine, hesaptan kaçmak için devletin polisini, milletin
hâkimini, savcısını ve Türkiye Büyük Millet Meclisinin iradesini kullanarak
bundan sıyrılmaya çalışıyor ancak sıyrılamıyor. 
Değerli
arkadaşlarım, ortaya çıkan durum cumhuriyet tarihinin en büyük sosyal krizi
hâline gelmiştir. Vatandaş, bu meselenin üzerinde en ciddi şekilde durmakta ve
bunun hesabını sormak için beklemektedir. 
Bu, cumhuriyet
tarihinin en ciddi siyasi krizidir, cumhuriyet tarihinde hiçbir başbakan,
hiçbir hükûmet, hiçbir kamu yetkilisi, bu kadar aşikâr olan yolsuzluğun,
hırsızlığın, rüşvetin gizlenmesi, üstünün kapatılması için hâkim, savcı, polis
tayin etmemiş, kanunları değiştirmemiş, Meclisin iradesini eğip bükmemiştir.
Bu, cumhuriyet
tarihinin en büyük yargı krizidir. Şimdiye kadar, cumhuriyetin ilk yılları
dâhil olmak üzere, tek parti dönemi dâhil olmak üzere, Demokrat Parti ve ondan
sonraki ihtilal dönemleri dâhil olmak üzere hiçbirisi, yolsuzluğun üstünü
kapatmak için yargının bu kadar eğilip büküldüğü, yargının bu kadar
siyasallaştırıldığı, yargının bu kadar yolsuzluk için araç olarak kullanıldığı
bir dönemi görmemiştir.
Bu, cumhuriyet
tarihinde yürütme organının en büyük siyasi krizidir. Yürütme organı, bugün
dünyada Kırım konuşulurken, Esed rejimi meşrulaşmak üzereyken, Kıbrıs’ta doğal
gaz ve petrol yatakları paylaşılırken, Türkiye’de sadece yolsuzluk
operasyonlarını kapatabilmek için “montaj”, “dublaj”, “ihanet”, “Haşhaşi” ve
“istiklal mücadelesi” gibi kavramlarla Hükûmetin başındaki Başbakan meşgul olmaktadır.

Değerli
milletvekilleri, Türkiye Cumhuriyeti devleti bir istiklal savaşından sonra
kurulmuştur. Bu İstiklal Savaşı doğuda Ruslara, Ermeni çetecilerine, Pontus
Rumlarına karşı verilmiştir; bu İstiklal Savaşı Ege’de Yunanistan’a karşı
verilmiştir; Sevr’in mimarı olan İngilizlere, Fransızlara ve İtalyanlara karşı
verilmiştir. Türkiye Cumhuriyeti devletinin İstiklal Savaşı, yolsuzluğu,
hırsızlığı, rüşveti kapatmak için, ele alınmayacak, ağza alınmayacak kadar
düşük bir şekilde Sayın Başbakan tarafından şimdiye kadar kullanılmaktadır.
Şimdiye kadar da hiçbir başbakan kendi yolsuzluğunu korumak için İstiklal
Savaşı’na sığınmamıştır. (MHP sıralarından alkışlar)
Değerli
arkadaşlarım, eğer bu bir istiklal savaşı ise, eğer bu paralel devlet ise, bu
paralel devleti inşa eden Başbakanın ta kendisidir, İstiklal Savaşı şartlarını
Türkiye’ye getiren Başbakanın ta kendisidir. (MHP sıralarından alkışlar) O
zaman, İstiklal Savaşı şartlarını getiren Başbakanın bizatihi bu sebeple
yargılanması gerekmektedir. İşte bu şekilde polisi dağıtan, peygamber postunda
oturan, hâkimi, savcıyı yerle bir eden ve kanunları eğip büküp değiştiren,
sonuç olarak da oğlu Bilal’i, 2 Ocak tarihinde savcı soruşturmaya davet ettiği
hâlde 23 Şubat tarihine kadar, polislerin değiştirilmesi, hâkimin, savcının
değiştirilmesi, kanunların düzeltilerek işin rayına oturtulmasına kadar
soruşturmaya göndermiyor, 23 Şubat tarihinde Bilal Bey’in avukatı “Biz
soruşturmaya gitmeye hazırız.” diyor. Niye? Mesele hallolmuştur. Nasıl? İşte
böyle hâkimler bulunmuştur. Ne demiş? “Allah uzun ömür versin uzun adam.” Kim
bu adam? Yanında Adalet Bakanlığının logosu, hâkim. Bu arkadaş siyasi kanaatini
Facebook’a yansıtacak kadar subjektif anlamda tarafsızlığını kaybetmiş, tam
anlamıyla, biraz sonra ifade edeceğim kararları vermeye kendi içinde karar
vermiş olan bir kişidir. Bu kişi, netice itibarıyla, içeriden Başbakana “Beni
serbest bıraktırmazsanız gerekli açıklamaları yaparım.” diye haber gönderdiğine
ilişkin kamuoyuna bilgi sızdırılan Zerrab’ı, eski bakanların çocuklarını ve
diğer tutuklu olan kişileri 28 Mart tarihinde tahliye etmiştir. İşte yargının
ortaya çıkan durumu budur, Sayın Adalet Bakanı da muhtemelen bunu bu şekilde
hazırlayabilmek için elinden gelen gayreti göstermiş, elinden gelen talimatları
vermiştir. 
KAMER GENÇ (Tunceli) – Tahliye
ettirdi zaten. 
FARUK BAL (Devamla) - Değerli
milletvekilleri, önümüze gelen fezleke dosyası, daha önce Sayın Bakanın uzun
uzun anlatmaya çalıştığı, eline ilk geldiğinde “incelemedim” dedi, incelediği
basına “Bu dosyaları inceliyoruz.” diye ikrar ettiği ve bir aya yakın bir süre
inceleyerek delilleri, suç faillerini öğrenip, bulup, becerip, buna göre hangi
suç nerede çıkacaksa 17 ildeki il emniyet müdürlerinin tayin edildiği, 17 küsur
ilde hâkimi, savcıyı tayin ettiği ve netice itibarıyla da meseleyi yargıda
halledebileceği bir noktaya getirdiği süreçte eline ilk gelen fezleke değil, bu
fezleke değişmiş. 
Şimdi soruyorum Sayın Bakana: Bu
fezlekenin hacmi, sanıkları ve içindeki deliller, sizin otuz güne yakın bir
süre incelediğiniz fezlekeyle aynı mıdır, değil midir? Değilse bunun sebebi
nedir ve sizin bunda bir katkınız var mıdır? 
Sayın Başkan, değerli
milletvekilleri; ortaya dökülmüş, saçılmış olan bilgiler, belgeler, “tape”ler,
görüntüler, bunun hepsi bir şeyi ifade ediyor. İfade ettiği şey gayet açıktır:
Haram sofrası kurulmuştur. Haram sofrasından nemalananlar vardır. Bu
nemalananların içerisinde bakanlar var, bakan çocukları var, eğer iş derinliğe
giderse Sayın Başbakana kadar ulaşacak işler var. 
O zaman, bu haram sofrasından
nimetlenmek haksızlık mıdır, değil midir? Adalet ve Kalkınma Partili
milletvekilleri beni dinlemiyor ama elbette ki bu konularda bilgileri vardır; haksızlık
mı, değil mi onu göreceğiz ve biraz sonra onun müeyyidesini kendilerine
hatırlatacağım. 
İkinci olarak, bütün bu ortaya
çıkmış olanlar, şu fezlekeler incelenip görüşüldüğü takdirde suç mudur, değil
midir?
Üçüncü olarak,
bizim örfümüzde, milletin yetkisini almış, bakanlık gibi önemli makamlara
gelmiş, genel müdürlük gibi önemli görevlere ulaşmış olan kişilerin, milletin
iradesini, milletin verdiği yetkiyi şahsi çıkarları çerçevesi içerisinde
suistimal etmesi millete karşı örfen, hukuken ayıp mıdır, değil midir?
Tekrar
soruyorum: Haram mıdır, suç mudur, ayıp mıdır?
KAMER GENÇ
(Tunceli) – Hepsi var, hepsi.
FARUK BAL
(Devamla) – Bunun hepsi “evet” olduğuna göre, bütün bunlar haksızlıktır.
Haksızlık karşısında susan dilsiz şeytandır. Bunu, bizim inancımız, itikadımız
böyle söylüyor. Adalet ve Kalkınma Partisinin genel merkezinden ne talimat
geldiğini bilemeyiz.
MUHARREM İNCE
(Yalova) – Allah’ın ayetleriyle dalga geçen, Bakara Suresi’ne “makara”
diyenleri koruyacaklar mı göreceğiz!
FARUK BAL
(Devamla) – Haksızlık karşısında susan dilsiz şeytandır. Bu haksızlığa karşı
eliyle, diliyle, kalbiyle mücadele etmek bir vecibedir. Bunun yerine
getirileceğine ilişkin ümidi hâlâ muhafaza etmek istiyor, hepinize saygılar
sunuyorum. (MHP ve CHP sıralarından alkışlar)
BAŞKAN –
Teşekkür ediyorum.
Cumhuriyet Halk
Partisi Grubu adına söz isteyen Ali Özgündüz, İstanbul Milletvekili; buyurun.
(CHP sıralarından alkışlar)
CHP GRUBU ADINA
ALİ ÖZGÜNDÜZ (İstanbul) – Teşekkür ediyorum. 
Sayın Başkan,
değerli milletvekilleri; sözlerime başlarken yüce heyeti saygıyla selamlıyorum.
Değerli
arkadaşlar, bugün niye toplandık? Efendim, bizim Cumhuriyet Halk Partisi Grubu
olarak, fezlekelerin okunması -yaklaşık doksan gündür Türkiye'nin, ülkemizin
gündemini işgal eden, hatta dünyanın gündeminde olan, tarihin gördüğü en büyük
yolsuzluk, rüşvet olayıyla ilgili olarak fezlekelerin okunması- Genel Kurulun
bilgisine sunulması için toplandık. Ancak Sayın Meclis Başkanı ne yaptı? Az
önce okundu burada tezkere; diyor ki: Efendim “Erdoğan Bayraktar hakkında,
Muammer Güler hakkında, Zafer Çağlayan hakkında, Egemen Bağış hakkında
kaçakçılık, birden çok kez rüşvet almak, resmî belgede sahtecilik, nüfuz
ticareti, görevi kötüye kullanmak suçlarından İstanbul Başsavcılığının
fezlekesi gelmiştir, gereğinin tayin ve takdiri yüce heyetin bilgisine
sunulur.”
Değerli
arkadaşlar, bu böyle olmaz. Burada, Anayasa’nın 100’üncü maddesine göre, Meclis
Başkanının tek başına bakanlar hakkında Meclis soruşturması açma yetkisi
olmadığı için, bu işin, ancak 55 milletvekilinin imzasıyla bu sürecin başlıyor
olması gerektiği için “Bu fezlekeler, suçlamalar bunlardır.” diyerek savcılığın
üst yazısını -daha doğrusu- okuması ve dosyanın milletvekillerinin bilgisine,
incelemesine açıldığının belirtilmesi zorunludur. Aksi takdirde
milletvekilleri, hangi suçtan hangi bakan hakkında niye soruşturma önergesini
verdiğini bilemez, vicdanen kanaat getiremez. Yani, kişinin bu milletvekili
hakkındaki iddialar soyut mudur, değil midir, gerçek midir, bunu bilerek
vicdanen müsterih olup buna göre soruşturma önergesine imza atması için bu
dosyaların mutlaka Genel Kurulun tetkikine açılması zorunludur. 
Neyi okutmadınız
arkadaşlar İstanbul Başsavcılığından gelen yazıyı. Ne vardı o yazıda? Daha önce
-biliyorsunuz- Adalet Bakanlığına geldi bir buçuk sayfalık yazı. Bakan Bey
biraz önce burada söyledi, dedi ki: “Bizim görevimiz sadece postacılıktır ama
yirmi altı gün inceledik.” Daha önce komisyonda da bu konu tartışıldı. Sizin
göreviniz postacılıksa bunu hemen intikal ettirin kardeşim Meclis Başkanlığına.
“Hayır, intikal ettirmiyorum, üzerine kuluçkaya yatacağım, yirmi altı gün
bekleteceğim.” Bu yirmi altı günde ne yapacaksın? “Operasyon yapacağım,
savcıları görevden alacağım, yeni atadığım başsavcıyı çağıracağım Ankara’ya,
talimatlar vereceğim, ondan sonra göndereceğim.” Bu arada ne oldu peki? Bu
arada ne oldu biliyor musunuz, ben söyleyeyim, sizin bir bakanınız, hakkında
defalarca rüşvet almak iddiası olan, isnadı olan Bakan savcılığa bir dilekçe
gönderdi, dedi ki: “Efendim, benim oğlumla ilgili konuşmalarım CMK 135/2’ye göre
delil olamaz, bunları, bu ‘tape’leri çıkarın.” Bunu demekle aslında ne yaptı biliyor
musunuz? Sizin bütün argümanınızı çökertti. Hani diyordunuz ya “montaj”, “dublaj”;
e, montaj dublajsa niye çıkarılmasını istiyor? Ha, demek ki gerçek, demek ki
gerçek. (CHP sıralarından alkışlar) Ve bunların çıkarılmasını istedi değerli
arkadaşlar. Savcı yeniden gönderdiği üst yazıda bunları da izah etti, niye
çıkarmadığını izah etti. Çünkü Yargıtay Ceza Genel Kurulunun bir kararında
diyor ki: “Eğer suç işleme iradesi varsa yani birlikte suç işliyorlarsa o
saatten sonra artık tanıklık sıfatı, statüsü sona erer, bu da şüphelidir.”
Yani, başka bir örnek vereyim: Bakan, oğluyla konuşuyor, diyelim ki bir
uyuşturucu ticareti ya da adam öldürme konusunda anlaşıyor. “Efendim, hayır,
ben birisini yargılayacağım. Diğerinin görüşmesi, tanıklıktan çekinme statüsünde
olan bakandır. Oğluyla görüşmesinden dolayı bunu değerlendiremem. Ben bunu
çıkarıyorum.” Böyle bir mantık olabilir mi, böyle bir şey düşünebilir misiniz? 
Değerli
arkadaşlar, bunu da söyleyeyim, dediğim gibi, Bakanınız bunu istedi. Neydi
İstanbul Savcılığının gönderdiği yazı? Okuyorum şimdi size, sizin gizlediğiniz
yazıyı okuyorum: 
“İstanbul
Cumhuriyet Başsavcılığı Kaçakçılık ve Narkotik Suçlar Bürosunca yürütülen
2012/120653 soruşturma numaralı evrakta Rıza Sarraf liderliğindeki suç
örgütünün resmî belgede sahtecilik, kaçakçılık, rüşvet alıp vermek ve benzeri
suçları işlediği tespit edilmiş, mahkemece verilen kararlar çerçevesinde
yapılan iletişimin tespit ve kayda alınması, arama, el koyma, yakalama,
gözaltına alma ve benzeri delil toplama faaliyetleri sonrasında şüphelilere
yönelik 17/12/2013 tarihinde operasyon düzenlenmiştir. Düzenlenen operasyon
sonrası iletişimin tespit ve kayda alınmasına ilişkin kararlar çerçevesinde
yapılan dinlemelerle ilgili şüphelilerin yapmış olduğu görüşmelere ilişkin çözüm
tutanakları, fiziki takip tutanakları, soruşturma aşamasındaki ifade
tutanakları, bunlara ilişkin ses ve görüntüleri içeren CD ve DVD’ler ve
soruşturma evrakının bir sureti yazımız ekinde gönderilmiştir. Suçun işlendiği
tarih itibarıyla, Türkiye Cumhuriyeti Hükûmetinde Ekonomi Bakanı olarak görev
yapan Mersin Milletvekili Mehmet Zafer Çağlayan hakkında 5607 sayılı
Kaçakçılıkla Mücadele Kanunu’na muhalefet, resmî belgede sahtecilik, birden çok
rüşvet aldığına ilişkin suçlamalar; İçişleri Bakanı olarak görev yapan Mardin
Milletvekili Muammer Güler hakkında, sahte belge düzenlemek, soruşturmanın
gizliliğini ihlal, nüfuz suistimali ve birden çok kez rüşvet aldığına ilişkin
suçlamalar; Avrupa Birliği Bakanı olarak görev yapan İstanbul Milletvekili
Egemen Bağış hakkında, birden çok kez rüşvet aldığına ilişkin suçlamalar…”
Devam ediyor, devam ediyor, efendim, niye bu “tape”lerin çıkarılmadığını falan
izah ediyor -ben az önce size söyledim- soruşturma önergesi ve sonraki
işlemlerin yapılması amacıyla Anayasa’nın 100’üncü ve İç Tüzük 107’nci
maddeleri gereğince gereğinin takdiri için Meclis Başkanlığına gönderiyor.
Şimdi, usul nedir arkadaşlar?
Meclis Başkanlığına geldi, cumhuriyet savcısı bakanlar hakkında soruşturma
yapamayacağı için bu evrakı buraya gönderiyor. Burada ne gibi deliller var,
bakanlarla ilgili çikolata kutuları, diğerleri gerçek mi değil mi -hani “Bunlar
gerçek değil.” diyorsunuz ya- gidip bakacağım. Burada mahkeme kararı var mı,
iletişimin tespiti doğru mu, efendim bu teknik takip var mı, havaalanından
giderken bu şeyler var mı, bunlara bakacağım. Bu paralar doğru mu, paralar
doğru mu, efendim, bu kasalar doğru mu, yoksa bunlar uydurma mı; efendim, bu
Rıza Sarraf’ın götürdüğü bu rüşvet doğru mu, buna bakacağım. Bu taksi Egemen
Bağış’ın evine rüşvet götürüyor mu, buna bakacağım. Buradaki bavulda bu milyon
dolarlar gidiyor mu, buna bakacağım. (CHP sıralarından alkışlar) Doğru mu? Bu
saat, 700 bin liralık saat verilmiş mi verilmemiş mi, buna bakacağım. Bu saat,
kolundaki saat montaj mı değil mi, buna bakacağım. Dolayısıyla, bunlara bakarak
vicdanen kanaat getirdiğim zaman da bu kişiler hakkında soruşturma komisyonu
kurulması için önerge vereceğim, imza atacağım. Çünkü, Anayasa diyor ki:
“Soruşturma komisyonu kurulabilmesi için fiilin, eylemin gerekçelerinin
belirtilmesi lazım.” Ben, neye göre vereceğim arkadaşlar? Milletvekili neye
göre soruşturma komisyonu kurulmasını isteyecek? Bunların incelenmesi
gerekiyor.
Değerli arkadaşlar, bakın, burada,
bizim Anayasa’mıza göre, Genel Kurulun bilgisine sunulduktan sonra, bu
dosyaların mutlaka sizlerin görüşüne açıklanması lazım ki… Siz, şimdi
diyorsunuz ki: “55 kişi imza attık.” Ya, neye göre attınız arkadaşlar?
Bilmeden… Yani, suçlama hangi bakan hakkında, hangi suçlama, neye göre attınız?
E, bilmeden imza atıyorsunuz. Burada, bu komisyon, 15 kişilik komisyon, daha
sonra kurulacak soruşturma komisyonu, bir savcı gibi görev yapacak, delileri
toplayacak, bakanı çağıracak, ifadesini alacak; sorguya çekecek bakanı. Hani
bu, hani bu –bizim, geçmişte- Egemen Bağış’ınız var ya, çikolatacı Egemen Bağış
bu, hani Allah’ın ayetiyle, kelamıyla dalga geçen, onu soruya çekeceğiz. (CHP
sıralarından alkışlar) Diyeceğiz ki: “Sen bu çikolata kutusunu, bu gümüş
tabağın değeri, efendim, 500 bin dolar… Hayırdır, nereden geldi? Marina kim,
Marina? Bir gelsin bakalım Marina, bir sorgulayalım. Geldi, sana bu paralar
verildi mi, verilmedi mi? Bu soruşturma komisyonu bunu yapacak. 
Bir başka şey
daha söyleyeyim: Siz, geçmişte, bizim Sayın Genel Sekreterimiz Önder Bey’in bir
sözü üzerine linç ediyordunuz. Ya, Allah’tan korkun, bu Egemen Bağış’ı mı
koruyorsunuz? Yani, Allah’ın kelamıyla alay eden bu adamı mı koruyorsunuz? (CHP
sıralarından alkışlar) Yani, anlayamıyorum. Değerli arkadaşlar, bunları
korumayın, lütfen. Ben size güveniyorum, size inanıyorum yani iktidar partisi
içindeki milletvekillerinin de gerçekten bu işin ortaya çıkmasını isteyeceğine
inanıyorum, inanmak istiyorum. 
Buradaki
soruşturma… Bakın, ceza soruşturması, bakanlarla ilgili Meclisin yapacağı
soruşturma Ceza Muhakemesi Kanunu’na göre bir ceza soruşturmasıdır. Ceza
soruşturmasının gayesi, amacı gerçeğin ortaya çıkarılmasıdır. Bu çıkarılmalı
ki, suç işleyenler Yüce Divana sevk edilmeli ki vatandaşın devlete ve kanunlara
güveni olsun yani “Suç işleyen kişi bakan dahi olsa korunmuyor, bu ülkede
kanunlar herkese eşit uygulanıyor…” Bu anlayışın yerleşmesi için zorunludur. Bu
kişilerin Yüce Divana sevk edilmesi gerekiyor. 
Ben başka bir
şeyden bahsedeyim değerli arkadaşlar. İşte “Paralel yapı, darbe, yok, efendim,
seçimlerle ilgili bu komplo falan…” Değil arkadaşlar. Bakın, seçimlerle ilgili
olsaydı 1 Martta başlatılırdı bu soruşturma, 1 Martta başlatılırdı ve 25
Aralıktaki soruşturma daha önce olurdu yani Recep Tayyip Erdoğan’ın oğlunun adı
geçtiği soruşturma. Gidilirdi, evinden alınırdı, 1 milyar dolar da, aynı şu
şekilde, kamuoyuna afişe edilirdi; öyle değil. Nedir bu işin kronolojik
sıralaması? Size şimdi okuyorum: 12 Şubat 2007’de Kapıkule’den Bulgaristan’a
bir tır çıkış yapıyor. Bu tırda 202 kilogram eroin ele geçiriliyor arkadaşlar;
başlangıcı bu, bu olayın. Bununla ilgili olarak İstanbul Özel Yetkili
Cumhuriyet Savcılığının 2007/1258 soruşturma sayılı dosyası üzerinden
soruşturma başlatılıyor, bununla ilgili olarak iletişimin tespiti kararı
alınıyor, Edirne (KOM) Kaçakçılık Organize Suçlar Şube Müdürlüğü, bununla
ilgili dinlemeler yapıyor. Burada, bu Rıza Sarraf’ın para transferinde
kullandığı döviz firmasıyla –yine Happani ortağı- bununla ilgili bazı delillere
ulaşılıyor. Bununla ilgili olarak Maliye Bakanlığına bağlı, sizin bakanlığınıza
bağlı MASAK, 10 Haziran 2008 tarihinde 6517 sayılı yazısıyla Şişli Cumhuriyet
Başsavcılığına bir rapor gönderiyor. Bu rapor, Bankalar Yeminli Murakıbı Mehmet
Tahir Özsoy tarafından hazırlanan 13 Mayıs 2008 tarih ve R/61 sayılı Atik İşcan
rumuzlu aklama, inceleme raporu. Bu geliyor Şişli Cumhuriyet Başsavcılığına. Bu
rapor, şüpheli para hareketlerinin miktarı ve sıklığı dikkate alındığında bu
işlemleri gerçekleştiren kişilerin -yani Rıza Sarraf ve ekibinin- polisiye
takip ve uygun görülecek diğer usullerle Türkiye çapındaki faaliyetlerinin
izlenmesinin uygun olacağını belirtiyor, MASAK raporu dikkatinizi çekiyorum,
Maliye Bakanlığına bağlı MASAK raporu.
Sonra, İstanbul Emniyet Müdürlüğü
Muhabere Elektronik Şube Müdürlüğüne 7 Mayıs 2010’da 6484 sayılı e-postayla bir
ihbar yapılıyor, yine Rıza Sarraf’ın sahibi olduğu, bu soruşturmada sık sık
geçen bir döviz firmasının kara para akladığı iddia ediliyor. Bunlarla ilgili
olarak sizin İçişleri Bakanınız, tabii Muammer Güler değil, ondan önceki
İçişleri Bakanınız, tebrik ediyorum o Bakanınızı, görevden ayrılan önceki
Bakanı… Emniyet Genel Müdürlüğü Kaçakçılık Organize Suçlarla Mücadele Daire
Başkanlığı -yani İçişleri Bakanlığına, önceki İçişleri Bakanlığına bağlı bu
başkanlık- 6 Haziran 2011 tarih 298907 sayılı yazısı ekinde, Happani Grubu Değerlendirme
Raporu’nu İstanbul Emniyet Müdürlüğü Mali Suçlar Şube Müdürlüğüne gönderiyor
arkadaşlar.
Burada, yine, bu meşhur, rüşvet
dağıtan, “Bakanlara mama dağıtmak gerekir.” diyen Rıza Sarraf’ın sahibi olduğu
firmaların para aklama işi olduğu, bu suçtan dolayı şüpheli olduğu dolayısıyla
bu konunun tetkik edilmesi gerektiği, deniyor. Bütün bunları topluyor İstanbul
Emniyet Müdürlüğü Mali Suçlar Şube Müdürlüğü, 13/9/2012 tarihinde İstanbul
Cumhuriyet Başsavcılığına gönderiyor. İstanbul Cumhuriyet Başsavcılığı bu
soruşturma dosyasına kaydediyor, 2012/120653 sayılı soruşturma dosyasına
kaydediyor, bu soruşturmayla ilgili olarak şüphelilerin iletişiminin tespiti ve
teknik takip kararı alınıyor 5. Sulh Ceza Mahkemesinin 17 Eylül 2012 tarih ve
2012/561 sayılı kararıyla. Ve bu iletişimin tespiti sırasında yani Rıza Sarraf
ve ekibinin teknik takibi ve izlenmesi sırasında bakılıyor ki Rıza Sarraf’ın
yanında çalışan İçişleri Bakanı Muammer Güler’in bir yakınının; yine, oğlunun; yine,
Zafer Çağlayan’ın oğlunun ve bir kısım bakan çocuklarının, bürokratların, Halk
Bankası Genel Müdürünün bu adamla rüşvet ilişkisinin içinde oldukları ve yine,
bakanlarınızın da bu rüşvet çarkının içinde olduğu anlaşılıyor. Anlaşıldıktan
sonra, İçişleri Bakanının oğlu durumu fark edip de babası Muammer Güler’e
bildirince, Muammer Güler, İstihbarat Daire Başkanlığını Mali Suçlar Şube
Müdürlüğünü takiple görevlendiriyor. Mali Suçlar Şube Müdürlüğü bu olayı
öğrenince “Soruşturmaya müdahale edilir, sekteye uğratılabilir.” diyerek 17
Aralık 2013’te operasyon başlatmak zorunda kalıyor. Dolayısıyla komplo
momplo, darbe marbe, paralel yapı… Geçin bunları arkadaşlar. Bunların hepsi
zırvadır, hepsi hikâyedir; bunlar, kamuoyunu aldatmaya, manipülasyona yönelik
sizlerin savunmasıdır ama geçerli bir savunma değildir. (CHP sıralarından
alkışlar)
Değerli
arkadaşlar, Türkiye’yi ne yazık ki kara para batağına, çamuruna sapladınız.
Yani bu iş, ileride ülkemizi uluslararası camiada ciddi anlamda sıkıntıya
sokabilecek bir boyuttadır, uluslararası kuruluşlar bu konuyu incelemektedir.
Ben Türkiye Cumhuriyeti’nin yurttaşı olarak gerçekten üzülüyorum. 
Biz diyoruz ki
bu adı yolsuzluk, hırsızlık, rüşvet olayına batan bakanları, mutlaka,
gerçekten, hepimiz elimizi vicdanımıza koyarak, bir savcı gibi eylemlerini tek
tek soruşturup, bütün delilleri toplayarak, bu kişileri Yüce Divana gönderelim.
Orada aklanır mı paklanır mı… İnşallah aklanırlar yani suçları yoksa elbette
ki. Yani durup dururken kimseyi itham etmeyelim, suçları yoksa aklansınlar, ama
gitsinler. 
KAMER GENÇ
(Tunceli) – Ya, suçu var, ne suçu yok! 
ALİ ÖZGÜNDÜZ
(Devamla) – Masumiyet karinesi falan diyorsunuz ya, işte, masumiyet karinesini
eğer istiyorsanız, bu kişileri gönderelim, çünkü yargılama yetkisi Türk milleti
adına mahkemelere aitti,. bizde de değil. Bizim buradan göndereceğimiz işlem
sadece bir iddianamedir. İddianameyi ne zaman savcı düzenler? Yeterli şüphe,
yeterli emare varsa bir kişi hakkında -ki vardır- bizim onu göndermemiz
gerekiyor. 
Yargılama,
efendim, 135’e göre, 135/2’ye göre bu dinlemeler, “tape”ler delil olacak mı
olmayacak mı, bu 138’inci madde kapsamında tesadüfen elde edilen bir delil mi
değil mi? Değerli arkadaşlar, bunları, bizim, Meclisin araştırması, bunlara
karar vermesi mümkün değildir. Çağdaş, demokratik rejimlerde, konumu, görevi,
sıfatı ne olursa olsun suç işleyenlerin cezalandırılması esastır, parlamenter
rejimlerde de bu görevi, bakanlarla ilgili, suç işlediği iddia olunan
bakanlarla ilgili denetim yapmak, onları ilgili yargı mercileri önüne göndermek
görevi millet adına bu yüce Meclisindir. Yani Meclis, aslında bir denetim
görevi olarak ve yine “Bakanlarla ilgili yerinden kalkan bir cumhuriyet savcısı
soruşturma açmasın.” diyerek bu yüce Meclis, kendi içinden çıkan yürütme
organını denetleyerek, suç isnadı olan kişileri Yüce Divana sevk edecek ve
bağımsız mahkemeler önünde bu kişiler hesap vereceklerdir.
Değerli
arkadaşlar, bakın, bu Bakan Zafer Çağlayan’la ilgili saati falan gösterdik. 52
milyon dolar deniliyor 28 seferde. Ben isterseniz tüm ayrıntısını vereyim. Yani
52 milyon dolar bunun toplamı. 30 milyon 53 bin 600 euro. Yaklaşık 43 milyon
dolar ediyor. 6 milyon 766 bin 750 dolar, 3 milyon 460 bin TL. Efendim, 300 bin
İsviçre Frangı değerinde saat. 
Değerli
arkadaşlar, başka bir şey daha söyleyeyim. 2 milyon 684 bin lira değerinde, 27
Martta, İstanbul Nuruosmaniye’de bulunan bir mücevheratçıdan mücevher alınıyor,
bu bakanınıza teslim ediliyor. Oğlunun düğünün de mi taktı, kime taktı onu
bilmiyoruz. 
Bir başka şey
-37.500, dolar mıdır, TL midir bilmiyoruz- piyano gönderiliyor evine. Şimdi ben
merak ediyorum, Zafer Çağlayan o piyanoyu çalarken coşup çağlıyor mu acaba? O
saate de bakıyor mu acaba, hakikaten merak ediyorum! Çalma işini öğrenmiş mi,
hangi coşkuyla çalıyor, ne kadar çalıyor bunu merak ediyorum değerli
arkadaşlar! (CHP sıralarından alkışlar) Yani, hakikaten böyle iddialar… Ya,
insanın utanıp yere girmesi, eriyip yere girmesi lazım. Allah başa vermesin,
böyle bir şey olursa insan toplum karşısına çıkamaz, ülkede yaşayamaz, erir,
yere girer. Birazcık arlanma duygusu varsa, insanın bunu kabul etmesi mümkün
değildir. 
Son olarak
değerli milletvekilleri, özellikle sizin gruba seslenmek istiyorum, iktidar
partisine: Siz, geçmişte belediyelerinizde “Rüşvet alan da veren de melundur.”
diye bir şey yazıyordunuz, bu, hadisi şerif. Şu anda kaldırdınız onu galiba.
Yani, sadece belediyelerden kaldırmadınız, galiba vicdanlarınızdan da
kaldırdınız değerli arkadaşlar. (CHP sıralarından alkışlar) Yani, bu hadis
gitti mi, sizin kitabınızda yok mu artık, bunu kaldırdınız mı?
Bakın, bu işin
kıstası budur: Peygamber Efendimiz zamanında vergi memuru geliyor, diyor ki:
“Bunlar Hazinenin, bu da benim.” Peygamberimiz diyor ki: “Söyleyin bana, bu
adam evinde otursaydı kendisine verilen hediyeler hediye olarak verilir miydi?”
E, demek ki bu rüşvettir. Dolayısıyla, oraya buraya evirmeye, çevirmeye gerek
yoktur…
(Mikrofon
otomatik cihaz tarafından kapatıldı)
ALİ ÖZGÜNDÜZ
(Devamla) - …bunun altında kalırsınız. Bunları mutlaka Yüce Divana gönderip
gereği yapılmalıdır diyorum.
Hepinizi
saygıyla, sevgiyle selamlıyorum. (CHP ve MHP sıralarından alkışlar)
BAŞKAN –
Teşekkür ediyorum.
Sayın
milletvekilleri, birleşime on dakika ara veriyorum.
Kapanma Saati: 19.04
DÖRDÜNCÜ OTURUM
Açılma Saati:
19.18
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 72’nci Birleşiminin Dördüncü
Oturumunu açıyorum.
Genel görüşme
önergesinin görüşmelerine devam edeceğiz.
Hükûmet yerinde.
Şimdi, AK PARTİ
Grubu adına söz isteyen Mustafa Şentop, İstanbul Milletvekili. (AK PARTİ
sıralarından alkışlar)
AK PARTİ GRUBU
ADINA MUSTAFA ŞENTOP (İstanbul) – Sayın Başkanım, yüce Meclisin değerli
üyeleri; hepinizi saygıyla selamlıyorum. 
Değerli
arkadaşlar, bugün bir genel görüşme önergesi üzerine toplanmış bulunuyoruz.
Genel görüşme talep eden arkadaşlarımız, Türkiye Büyük Millet Meclisine intikal
etmiş bakanlar hakkındaki fezlekeler, bunların okunması ve bunların Meclise
geliş sürecindeki gecikmeler üzerine bir görüşme talebi, bu sebeple, bu
gerekçeyle bir genel görüşme ortaya koymuşlar, talep etmişler.
Tabii, genel
görüşme talep edildiği sıradaki durumla bugün, şu anda karşı karşıya
bulunduğumuz durum aynı değil. Çünkü, bizim grubumuz tarafından bir Meclis
soruşturması önergesi hazırlandı, Meclis Başkanlığımıza verilecek. Sanıyorum,
Cumhuriyet Halk Partisi tarafından da bir Meclis soruşturması önergesi Meclis
Başkanlığımıza verilecek. Dolayısıyla, aslında bu genel görüşmeyi burada, bugün
için gerekli kılan, lüzumlu kılan ortam, vasat, şartlar değişmiş oluyor.
Genel görüşme,
biliyorsunuz, burada görüşülmesi talep edilen hususlar çerçevesinde yapılacak,
toplumu ve devlet faaliyetlerini alakadar eden bir konunun Meclis Genel
Kurulunda görüşülmesi. Tabii, burada, konuşmayı esasen arzu ettiğimiz ve bu
genel görüşme çerçevesinde burada söz alıp konuşan arkadaşlarımızın
anlattıklarına baktığımızda ise konuşulanlar, bu genel görüşme çerçevesindeki
hususları aşan ve bir Meclis soruşturması çerçevesinde konuşulması gereken
hususlar. Peki, o zaman niye bir genel görüşme önergesi verildi de Meclis
soruşturması önergesi verilmedi? Bunu şu şekilde ifade edelim: Tabii, bir kere,
genel görüşme önergesi verildiğinde, talep edildiğinde genel görüşme, bunu azami
belli bir süre içerisinde görüşme mecburiyeti var; bu yedi gün, yani seçimden
önce görüşme imkânı burada var. Meclis soruşturmasında ise yine belli süreler
olmakla beraber, otuz gün içerisinde soruşturma önergesiyle ilgili işlemlerin
tamamlanacağı, ön görüşmenin yapılacağı ve soruşturma açılıp açılmayacağına
karar verileceği gerektiği için Meclis soruşturmasının seçim sonuna kalması
durumu söz konusu. Dolayısıyla, bugün karşı karşıya bulunduğumuz bu genel
görüşme önergesi, niye genel görüşme de Meclis soruşturması önergesi değil?
Çünkü burada tartıştığımız konu ve asıl hedeflenen husus, Meclis
soruşturmasıyla sağlanabilecek bir husustur. “Niye Meclis soruşturması değil de
acaba genel görüşme verilmiştir?” diye sorduğumuzda, burada, sadece sürelerle
alakalı bir durum ve seçim öncesinde burada bu konunun bir şekilde dile
getirilmesi, konuşulmasını sağlama amacı olduğunu görüyoruz.
Değerli
arkadaşlar, genel görüşmeyse genel görüşme, Meclis soruşturmasıysa Meclis
soruşturması, biz hepsine var olduğumuzu, hepsi için onay vereceğimizi burada
ifade ettik, başından beri de ifade ediyoruz. Tabii, şunu da burada dile
getirmem lazım: Bu konunun, fezlekeler çerçevesindeki tartışmaların 30 Mart
seçimlerinin muhalefet açısından tek meselesi ve tek mevzusuna dönüştürülmesini
de anlayışla karşılıyoruz çünkü Türkiye'nin genel meseleleriyle, 30 Mart
itibarıyla gittiğimiz yerel seçim dolayısıyla Türkiye'nin yerel
politikalarıyla, projeleriyle alakalı ortaya bir tablo konamadığı zaman, o
zaman bu soruşturma ve fezlekeleri organize eden bir çalışmanın mahsulü olan
malzemelerle seçim gündemini meşgul etmeye çalıştık. Sanıyorum sahada malzeme
tükendi, buradan biraz şarj etme imkânı sağlamaya çalışmak için genel görüşmeyi
getirdik. (AK PARTİ sıralarından “Bravo!” sesleri, alkışlar) 
Değerli
arkadaşlar, dosyaların, fezlekelerin incelenmesi meselesi… Tabii,
milletvekillerine açılması meselesi farklı. Burada, daha önceki uygulamalardan
örnekler veren arkadaşlarımız aslında benzeri uygulamalardan veriyor; buna
tamamen uygun, bunu tamamen karşılayan bir durum daha önce gerçekleşmemiş.
Yani, muhtelif, teftiş kurullarının soruşturmaları neticesinde ortaya çıkan
bazı raporlar var, bunlar gelmiş veya başka, idari yargıyla ilgili verilen
kararlardan dolayı görevi kötüye kullanma suçlarıyla ilgili bazı fezlekeler
veya raporlar gelmiş ama savcılık tarafından hazırlanan, doğrudan Meclise
gönderilen bir fezleke mahiyetinde bir örnek daha önce yok. Dolayısıyla, bu
konuyu değerlendirirken bu sürecin hukuki niteliği üzerinde biraz durmak lazım.
Bunu birçok hukukçu değerlendiriyor; Anayasa hukukçularının, ceza
hukukçularının değerlendirmeleri var. 
Kahir ekseriyet
-eski tabirle- şunu diyor: “Bu Meclis soruşturması süreci esasen ceza
yargılamasında, yeni kanun çerçevesinde soruşturma sürecidir.” Dolayısıyla,
Ceza Muhakemesi Kanunu’ndaki soruşturmayla ilgili ilkeler, esaslar ve çerçeve
Meclis soruşturmasında da geçerlidir. 
Meclis
soruşturmasının 1982 Anayasası’nda “Türkiye Büyük Millet Meclisinin bilgi
edinme ve denetim yolları” başlığı altında yazılmış olması, bunu diğer denetim
yollarıyla mukayese edilecek bir araç hâline getirmiyor. Bu “sui generis” bir
denetim yoludur, bir adli soruşturma şeklidir ve Ceza Muhakemesi Kanunu’ndaki
soruşturmayla ilgili esaslara tabidir. 
Değerli
arkadaşlar, bu çerçevede baktığımızda, bu sürecin en önemli özelliği
soruşturmanın gizliliği ilkesidir. Bu bakımdan, burada, Meclis soruşturmasıyla
ilgili İç Tüzük’te çok ayrıntılı düzenlemeler yapılmış. Bunlardan birisi de
Meclis soruşturma önergesinin verilmesi belli bir sayıyla, sonra bunun için bir
soruşturma komisyonunun kurulması, soruşturma komisyonunun faaliyetlerinin
gizliliği ve komisyonun çalışması sonucunda oluşacak raporun nihayet Genel
Kurula ve milletvekillerine takdim edilmesi. Akabinde ne olacak? Akabinde,
Genel Kurulda soruşturma raporu okunacak, oylama yapılacak, eğer kabul edilirse
o zaman bu bir iddianameye dönüşmüş olacak ve Yüce Divana intikal edecek. Yok,
kabul edilmez, reddedilirse bir nevi takipsizlikle sonuçlanma durumu söz
konusu. 
ALİ SERİNDAĞ
(Gaziantep) – Milletvekili incelemeden nasıl karar verecek? 
MUSTAFA ŞENTOP
(Devamla) – Dolayısıyla, normal, Ceza Muhakemesi Kanunu’ndaki soruşturmayla
ilgili esasların en başında da gizlilik var. Bu bakımdan, burada da bunun
geçerli olması gerekiyor. Milletvekilleri ne zaman görecek? Şu aşamada görecek:
Soruşturma önergesi verilecek, kabul edildiği takdirde komisyon kurulacak,
komisyon kurulduktan sonra raporunu belli bir süre içerisinde tamamlayacak, bu
rapor milletvekillerine dağıtılacak. Bu aşamada milletvekilleri tabii ki hem
soruşturma komisyonu raporunu hem de fezlekeleri görme imkânına sahip olacak. 
AYTUĞ ATICI
(Mersin) – Sayın Şentop, siz bile terliyorsunuz konuşurken. 
MUSTAFA ŞENTOP
(Devamla) – Fezlekeleri zaten gördüğünüzü ifade ediyorsunuz. Burada fezlekeler
var, baktınız. Basından size servis eden, bunları basına servis eden, size
servis edenler bunları zaten yaydılar. 
AYTUĞ ATICI
(Mersin) – Tabii, bunları konuşmak kolay değil, siz bile terliyorsunuz. Yazık
sizlere, yazık!
MUSTAFA ŞENTOP
(Devamla) – Bunların bilinirliliğiyle ilgili bir mesele yok. 
AYTUĞ ATICI
(Mersin) – Siz bile doğru olduğuna inanmıyorsunuz. 
MUSTAFA ŞENTOP
(Devamla) – Ama biz, Türkiye Büyük Millet Meclisi olarak, esasen buradaki
ilkeleri, Anayasa’da ve İç Tüzük’te yer alan ilkeleri ihlal etmeden iş yapmak
mecburiyetindeyiz. 
AYTUĞ ATICI
(Mersin) – Arkadaşlar, bir havlu götürün, yazık bu adama!
MUSTAFA ŞENTOP
(Devamla) – Değerli arkadaşlar, burada, tabii, arkadaşlarımızın bir kısmı 17
Aralıkla beraber başlayan bir süreç hakkında bilgiler verdiler. Bu fezlekelerin
buraya intikalini sağlayan da esasen bu süreçtir. Ben de bu süreçle ilgili bir
çerçeve tablo çizmek istiyorum. Bir kere, tabii, bu süreci 17 Aralıkla
başlatmak doğru değil esasen. İstediğiniz yerden başlatabilirsiniz ayrı mesele ama
tabloyu gerçekten görmek, bir gerçeği görmek, hakikati görmek gibi bir
muradınız varsa, arzunuz varsa o zaman bu tablonun bütününe bakmak mecburiyeti
var. Ben yine 17 Aralık çerçevesinde önce başlayıp sonra biraz daha geriye bu
süreci götüreceğim. 
Bakın, burada
Türkiye’de yargılama süreçlerinde, ceza soruşturması süreçlerinde görülmeyen
bir tabloyla karşı karşıyayız. Bunların hepsine değinmeyeceğim, sadece öne
çıkan birkaç hususa değinmek istiyorum. Birisi şudur: Bir kere, 17 Aralık -az
sonra bundan bahsedeceğim- ve 25 Aralıktaki başlatılmak istenen bir süreç,
esasen 17 Aralık olarak planlanmıştı, 17 Aralık. Fakat, 17 Aralık tarihi
itibarıyla nöbetçi hâkim -tırnak içinde söylüyorum- uygun hâkim olmadığı için
bir hafta beklenmek durumu söz konusu olmuştur ancak nöbet bilinen uygun bir
hâkime geçsin diye bir süre beklenmiştir, 25 Aralık oradan ortaya çıkıyor.
Esasen 17 Aralık için planlanmış bir süreçti bu.
Şimdi, bakın,
öncelikle, bütün buradaki soruşturmalar imzasız, somut delil içermeyen, ya
e-posta yoluyla veya mektup, normal posta yoluyla gönderilmiş veya bazı
durumlarda da ya müfettişin ya savcının kapısının altından atılmış yine imzasız
bir mektupla başlatılmış.
İkinci husus:
Bakın, soruşturma dosyalarında başka bir delil bulunmadığı için teknik takip talep
edilmiş. Dosyalardan birisiyle ilgili -ben süreç devam ettiği için bunların çok
somut olarak dosya numaralarını vermeyeceğim- dosyada hiçbir bilgi yok, e-posta
yoluyla gönderilmiş bir şikâyet ve bunda da hiçbir somut delil yok. Hiçbir
delil olmadığı hâlde tabii, delil bulmanız gerekiyor. Nedir? Teknik takip
yapacaksınız, dinleme yapacaksınız, mutlaka, dinlerseniz bir iki sene birisini,
senaryoyu oluşturacak birkaç şey, birkaç tane söz yakalama imkânınız bulunur
diye. Önce, İstanbul’da bir sulh ceza mahkemesinden teknik takip için talepte
bulunuluyor. Burada teknik takip talep etmek için yeterli bir delil, somut bir
delil bulunmadığından dolayı savcının talebi reddediliyor. Bunun üzerine savcı
itiraz ediyor, itirazı da aynı gerekçeyle reddediliyor. Aynı gün içerisinde
savcı bir başka sulh ceza mahkemesinden bu sefer teknik takiple ilgili karar
çıkarıyor. Yani, teknik takip elde edebilmek için mahkeme mahkeme dolaşan ve
uygun bir mahkeme bulduğunda bunu sağlayabilen bir savcı uygulaması var.
Burada, bu bakımdan soruşturma dosyalarında -esasen sonraki aşamada da
görüyoruz- fezlekelerde de -kısmen ben de basında yayınlanan kısmıyla gördüm-
göreceksiniz ki teknik takip ve dinleme kayıtları dışında, “tape”ler dışında,
başka bir hukuki delil ceza hukuku bakımından bulunmuyor. 
Üçüncü husus, önemli
husus: Değerli arkadaşlar, bu soruşturmalar adliyede bir hayli tur atmış.
Bakıyorsunuz bir büroda başlatılmış, sonra o bürodan başka bir büroya
nakledilmiş. Bir savcıyla başlamış, üç dört savcı değiştirilmiş, özel ayarlamalar
yapılmış.
OKTAY VURAL
(İzmir) – Savcılık soruşturmasının akıbeti belli oldu.
MUSTAFA ŞENTOP
(Devamla) - Bir savcı ise hususen… 
OKTAY VURAL
(İzmir) – Dosyayı incelemiş, hâkim olmuş… Hakim, savcı, “tape”ler…
MUSTAFA ŞENTOP
(Devamla) - Arkadaşlar yerinizden konuşmayın.
Bir savcı
hususen üç dört ay önce…
ALİ SERİNDAĞ
(Gaziantep) – Çok ayıp, çok ayıp!
MUSTAFA ŞENTOP
(Devamla) - …duruşma savcılığından alınarak bir yere, bir büroya getirilmiş ve
daha sonra bu dosyalar, soruşturma dosyaları hep aynı savcıda toplanmak için
bir sürü manevralar yapılmış.
OKTAY VURAL
(İzmir) – Ya olur mu ya, böyle bir şey olur mu ya! Rıza Sarraf’ın avukatı
mısın?
MUSTAFA ŞENTOP
(Devamla) - Nasıl yapılmış? Bakın, o savcının bürosunun başında bulunan bir
başsavcı vekilinin izinde olduğu bir günde…
OKTAY VURAL
(İzmir) – Böyle bir şey olmaz ya, milletvekili Rıza Sarraf’ın avukatı!
MUSTAFA ŞENTOP
(Devamla) - …dosya o savcıya havale edilebilsin diye, o büroya havale edilmiş.
Onun yerine vekâleten bakan uygun bir savcı da nokta atışıyla gideceği hangi
savcı belirlenmiş savcıysa o savcıya bu dosyayı vermiş. 
Başka bir husus
arkadaşlar, burada bahsetti Sayın Özgündüz.
OKTAY VURAL
(İzmir) – Sayın Başkan, hani soruşturma gizliydi, hani gizliydi? Baksanıza!
Hani gizliydi? 
MUSTAFA ŞENTOP
(Devamla) - Sayın Özgündüz burada bahsetti: MASAK raporu. Bu soruşturmalardan
birisinde bir MASAK raporu var. Bu MASAK raporu, evet, 2008 tarihli bir MASAK
raporu. Bu MASAK raporunun talep edildiği soruşturma Şişli Cumhuriyet
Başsavcılığınca -2007 dedi Sayın Özgündüz- 2004’te başlatılmış bir soruşturma
çerçevesinde verilmiş. Bu MASAK raporu teknik takip ve dinlemeler için delil olarak gösterilmiş dosyada.
Fakat bu MASAK raporundaki olaylar, kişiler…
OKTAY VURAL (İzmir) – Bu kürsü
şüphelileri aklama kürsüsü değil, milletin kürsüsü.
MUSTAFA ŞENTOP (Devamla) - …teknik
takip ve dinleme talep edilen kişilerle ve onlara atfedilen olaylarla,
suçlarla, fiillerle alakalı değil. Yani dosyada bir MASAK raporu var fakat bu
MASAK raporunun teknik takip talebine mesnet teşkil edecek bir mahiyeti yok.
Konu bakımından farklı, kişiler bakımından tamamen farklı. 
AYKUT ERDOĞDU (İstanbul) – Sen
biliyorsan biz niye bilmiyoruz bu MASAK raporunu? Ne farkımız var? 
MUSTAFA ŞENTOP (Devamla) - O
bakımdan, bu MASAK raporu, işte…
AYKUT ERDOĞDU (İstanbul) – Sen de
vekilsin, ben de vekilim, ben bilmiyorum bunu.
MUSTAFA ŞENTOP (Devamla) - Teknik
rapor, teknik takip ve dinleme yapılamayacağı için…
AYKUT ERDOĞDU (İstanbul) – O biliyor,
konuşuyor, benim haberim yok.
OKTAY VURAL (İzmir) – Ya, dosyalara
girmişler bunlar. Oh, oh, oh!
MUSTAFA ŞENTOP (Devamla) -
…reddedildiği için talepler bir MASAK raporu bulunmuş ve bu MASAK raporu
dosyanın içerisine konulmuş. Hepsinden önemlisi...
OKTAY VURAL (İzmir) – Efendim, kara
paracı Rıza’yı savunma yeri değil burası. ya, Meclisin kürsüsü, milletin
kürsüsü. Öyle, şüphelileri savunma yeri değil burası. Yargıda hesabını
verecekler. 
AYKUT ERDOĞDU (İstanbul) – Ben
milletvekili değil miyim?
MUSTAFA ŞENTOP (Devamla) -
Arkadaşlar, biraz sabırla dinlerseniz…
AYKUT ERDOĞDU (İstanbul) - Ya, ne
dinleyeceğim? Sen biliyorsun, ben bilmiyorum, böyle bir şey olmaz ki! 
MUSTAFA ŞENTOP (Devamla) - Böyle
herkesin söz attığı bir ortamda konuşamam, merak etmeyin. (CHP sıralarından
gürültüler)
BAŞKAN – Sayın milletvekilleri, lütfen…
AYKUT ERDOĞDU (İstanbul) – Sayın
Başkan, gözünün önünde, o biliyor, ben bilmiyorum. Böyle bir şey olur mu?
MUSTAFA ŞENTOP (Devamla) – Şimdi,
beşinci husus: Değerli arkadaşlar, dosyaların içeriği, savcılar tarafından,
hâkimler tarafından incelenmemiştir.
OKTAY VURAL (İzmir) – Vay, vay, vay!
Delilleri…
MUSTAFA ŞENTOP (Devamla) - Bakın, bir
dosyada 22 klasör ve 11 çuval dinleme kaydı var. Savcı arama ve yakalama kararı
talep ederken mahkemeden ne o klasörleri açmış ne de 11 çuval dinleme kaydını
açmış, 1.005 sayfalık bir kolluk fezlekesi var. 
OKTAY VURAL (İzmir) – Zaten kendisi
dinleyenleri okumuş da… Çuvala koyan kendisi be!
MUSTAFA ŞENTOP (Devamla) - Bu kolluk
fezlekesi ile bu fezlekenin dayanağı olan klasörler ve çuvaldaki belgeler,
dinleme kayıtları karşılaştırılmamıştır. Nereden biliyoruz?
OKTAY VURAL (İzmir) – Türkiye Büyük
Millet Meclisi şüphelileri savunma merkezi değil, meclisi değil. Ayıp!
MUSTAFA ŞENTOP (Devamla) - Çünkü hem
klasörlerde hem çuvallarda kolluğun mührü var, bu mühür açılmamış. Bir tek
evraka bakmadan savcı hemen arama ve yakalama kararı talep etmiş.
Peki, savcı diyelim ki bunu yaptı.
Varsayalım ki savcı sürecin başından beri içinde -öyle de değil- varsayalım ki
içinde, biliyor, onun için bakma ihtiyacı görmedi, duymadı. Ama, bakın, değerli
arkadaşlar, arama yakalama kararı talep ettiği hâkimin en azından bunlara
bakması gerekmez mi? Savcı bunu istiyor da acaba bu doğru mudur, değil midir;
buna bakma ihtiyacı hissetmez mi? Hissetmemiş, hiçbirine bakmamış. Mühürler
duruyor, açılmamış. Peki, bu bakmadı.
OKTAY VURAL (İzmir) – Senin
ayarladığın hâkim nasıl bakmış?
MUSTAFA ŞENTOP (Devamla) - Başka bir
hâkimden de tedbir kararı talep edilmiş arkadaşlar; başka bir hâkimden tedbir
kararı, mal varlığı üzerine tedbir.
OKTAY VURAL (İzmir) – Senin
ayarladığın hâkim, uzun adamı seven hâkim nasıl ayarlamış?
MUSTAFA ŞENTOP (Devamla) - Mal varlığı
üzerine tedbir koyacak hâkim “Tedbir koyacağız da bu adamların mal varlığının
neresine koyalım, ne kadarına koyalım?” diye bir belge, bir delil, bir evrak görme
ihtiyacı hissetmez mi? Hissetmemiş. 
OKTAY VURAL (İzmir) – Sayın
Başkan, burası, savcılığın yürüttüğü bir soruşturmada şüphelileri koruma,
kollama kürsüsü değil.
MUSTAFA ŞENTOP (Devamla) –
Çuvallar açılmamış, klasörler açılmamış. Savcı, hâkim, öbür hâkim, hepsi bir
tek belge görmeden bu kararları imzalamış.
OKTAY VURAL (İzmir) – Böyle bir
şey olur mu ya! Yani, savcıların iddianamesi mahkeme önünde savunulur, mahkeme
önünde savunulur. 
MUSTAFA ŞENTOP (Devamla) –
Değerli arkadaşlar, bir başka husus: Bakın, dinleme, arama, tutuklama kararı
veren hâkimlerle önceden görüşülmüş. 
OKTAY VURAL (İzmir) – Şüpheliler
yerine milletin vekili konuşamaz! Milletin vekilisin sen ya! Sen kara para
aklayan Sarraf’ın vekili misin?
MUSTAFA ŞENTOP (Devamla) – Sayın
Başkan, bu fondaki gürültüyü ne yapacağız? 
BAŞKAN – Sayın milletvekilleri,
lütfen, sayın hatibi dinleyelim.
OKTAY VURAL (İzmir) – Sarraf’ın
vekili misin?
MUSTAFA ŞENTOP (Devamla) – Sayın
Başkan, lütfen gürültü kaynaklarını susturun, gürültü kaynaklarını. (AK PARTİ
sıralarından alkışlar) 
OKTAY VURAL (İzmir) – Haram
paracılar susacak! 
MUSTAFA ŞENTOP (Devamla) –
Arkadaşlar, hâkimler…
OKTAY VURAL (İzmir) -
Haramzadelerden hesap sorulacak!
MUSTAFA ŞENTOP (Devamla) –
Arkadaşlar…
BAŞKAN – Sayın Vural, lütfen ama…
MUSTAFA ŞENTOP (Devamla) –
Arkadaşlar, biz haramı, helali bu kürsüye geldiğinde hatırlayan adamlardan
değiliz. (AK PARTİ sıralarından alkışlar) Sizin bu kürsüde okumak için
topladığınız, bulduğunuz hadisleri biz biliyoruz daha çocukluğumuzdan beri,
tamam mı? Hem biliyoruz hem okuyoruz hem okutuyoruz hem de onlara inanıyoruz.
(CHP ve MHP sıralarından gürültüler)
OKTAY VURAL (İzmir) – “Akara,
makara” diye dalga geçen siz değil misiniz? Ayete dil uzatan… Haddinizi
bileceksiniz önce.
MUSTAFA ŞENTOP (Devamla) –Siyaset
malzemesi değil arkadaşım, siyaset malzemesi olarak kullanmıyoruz. 
OKTAY VURAL
(İzmir) – Sen ne anlarsın be, sen anlarsın? 
MUSTAFA ŞENTOP (Devamla) –
Değerli arkadaşlar, bakın, burada bahsediyorum. 25 Aralık dosyasında… (CHP ve
MHP sıralarından gürültüler)
OKTAY VURAL (İzmir) – Sen git
Recep Tayyip’in hazinesiyle ilgilen. 
MUSTAFA ŞENTOP (Devamla) – Az
önce bahsettim, 17 Aralıkta yapılmak istenen bir şey var; soruşturma. 
OKTAY VURAL (İzmir) – Dinimize
dil uzatıyorsunuz be!
MUSTAFA ŞENTOP (Devamla) – Fakat
uygun hâkim özel yetkili TMK 10 mahkemeleri kapsamında özel yetkili bir hâkim
bulunamadığı için -uygun hâkim- 25 Aralığa kalmıştır dosya. 
OKTAY VURAL (İzmir) – Uygun
hâkim… Ayarladınız hâkimi!
MUSTAFA ŞENTOP (Devamla) – Bakın,
burada mesele şu: Hülasa, özet olarak… 
OKTAY VURAL (İzmir) – Utanç
verici ya! Adalet ve Kalkınma Partisi adına Rıza Sarraf’ı savunuyor! (CHP ve
MHP sıralarından gürültüler)
BAŞKAN – Sayın milletvekilleri,
lütfen…
MUSTAFA ŞENTOP (Devamla) – Ne bu
gürültü, ne bu gürültü…
OKTAY VURAL (İzmir) - Parti adına
Rıza Sarraf’ı savunuyor.
MUSTAFA ŞENTOP (Devamla) –
Arkadaşlar, bir organizasyon var, bir yargı organizasyonu var. 
OKTAY ÖZTÜRK (Erzurum) – Ayıp be,
ayıp!
MUSTAFA ŞENTOP (Devamla) –
Arkadaşlar, bir yargı organizasyonu var, roller dağıtılmış, size de burada
gürültü yapma rolü verilmiş. 
OKTAY VURAL (İzmir) – Dinimize,
diyanetimize dil uzatıyorsunuz be! Başörtülü yazarları kovuyorsunuz be!
MUSTAFA ŞENTOP (Devamla) – Bu
süreçte meydanlarda bulamadığınız alakayı burada televizyonlardan bulmaya
çalışıyorsunuz.
OKTAY VURAL (İzmir) – Ayakkabı
kutusundan bahset, villalardan bahset.
MUSTAFA ŞENTOP (Devamla) –
Arkadaşlar, bir organizasyon var.
OKTAY VURAL (İzmir) – 1 milyar
dolardan bahset, 1 milyar dolardan.
OKTAY ÖZTÜRK (Erzurum) – Niye terliyorsun?
MUSTAFA ŞENTOP (Devamla) – Bir
yazım ekibi var bu dosyaların hepsinin soruşturma evrakını yazan, kimler
tutuklanacak, kimlerle ilgili tedbir kararı verilecek, bunları yazan bir yazım
ekibi var. 
OKTAY VURAL (İzmir) – Şu
gemiciklerden bahsetsenize, Gemiciklerden bahset.
MUSTAFA ŞENTOP (Devamla) – Hazır
olarak metin geliyor, bunu imzalıyor yetkililer.
AYKUT ERDOĞDU
(İstanbul) – 700 bin dolarlık saat yok mu Mustafa Bey? 700 bin dolarlık saat
alınmamış mı? Açın belgeleri beraber bakalım o zaman. 
MUSTAFA ŞENTOP
(Devamla) - Yani ortada bir savcı var, ortada bir hâkim var ama ortada hukuk
yok, yargı yok, yargılama süreci yok, bir siyasi malzeme var.
AYTUĞ ATICI
(Mersin) – Ortada ahlak var mı yok mu? 
OKTAY VURAL
(İzmir) – Vay, vay, vay! Yüz karası ya, vallahi yüz karası.
MUSTAFA ŞENTOP
(Devamla) - Malzemesi olmayan siyasi partilere malzeme sağlamak için seçim
öncesinde yapılmış bir çalışma var.
AYTUĞ ATICI
(Mersin) – Sayın Şentop, ortada hırsız var mı, yok mu? Ya, bir cevap ver Allah
aşkına, hırsız var mı, yok mu? 
OKTAY VURAL
(İzmir) – Ey Adalet ve Kalkınma Partisine oy vermiş değerli kardeşim, kürsüde
haram para aklamacı Rıza’nın avukatı var.
MUSTAFA ŞENTOP
(Devamla) - Bir işin hâkim, savcı tarafından yapılıyor olması yeterli değil. Bu
işin aynı zamanda hukuka uygun yapılması lazım.
AYTUĞ ATICI
(Mersin) – Sen kimin avukatlığını yapıyorsun o zaman? 
MUSTAFA ŞENTOP
(Devamla) - Arkadaşlar, biz, yolsuzluk karşısındaki tutumumuzu belirledik,
başından beri, hiç bu konuda tereddüdümüz yok. Sizin gibi kürsüde veya millet
karşısında bunu hatırlayanlardan değiliz. Yolsuzluk yapanlar bizim aramızda
yaşayamaz. [CHP ve MHP sıralarından gürültüler, alkışlar(!)]
AYKUT ERDOĞDU
(İstanbul) – Verin belgeleri o zaman. 
MUSTAFA ŞENTOP
(Devamla) - Bizim kesin tavrımız, tutumuz budur, başından beri. [AK PARTİ
sıralarından alkışlar, CHP ve MHP sıralarından “Bravo” sesleri, alkışlar(!)]
Sağ olun, teşekkür ederim.
OKTAY VURAL
(İzmir) – Terle, biraz daha terle, hamama giren terler. 
MUSTAFA ŞENTOP
(Devamla) - Bundan önce de birçok konuda da biz, bu konuda gerçekten hukuken
ispat edilmiş bir husus tespit ettiğimizde gereğini yapmışızdır. (CHP ve MHP
sıralarından gürültüler
AYKUT ERDOĞDU
(İstanbul) – El insaf Hocam yapmayın bunu ya. Yazık, ben memurdum, kredi
kartından para çekip vergi ödüyordum, bize de yazık be. Bunun için mi emanet
ettik biz size bunları? 
OKTAY VURAL
(İzmir) – Rezalet, rezalet, rezalet!
MUSTAFA ŞENTOP
(Devamla) - Arkadaşlar, Cenap Şahabettin’in bir sözüyle bitiriyorum. Bakın,
diyor ki: “Herkes ve her şey yerli yerinde gerektir. Mescitte sefihe, meyhanede
fakihe güvenme." Herkes yerli yerinde dursun, ilişkilerinizi buna göre
tanzim edin diyorum. 
AYKUT ERDOĞDU
(İstanbul) – Ayıptır, gerçekten ayıp! Size yakışıyor mu?
MUSTAFA ŞENTOP
(Devamla) - Bu seçim öncesinde koalisyonun size de Türkiye’ye de yararı yok,
inşallah 30 Martta bitireceğiz. (AK PARTİ sıralarından alkışlar) 
AYKUT ERDOĞDU
(İstanbul) – O baktığınız belgeleri bize de gönderin, biz de bakalım. Madem bu
kadar kendinizden eminsiniz, her şeyi biliyorsunuz. 
BAŞKAN –
Teşekkür ediyorum. 
OKTAY VURAL
(İzmir) – Sayın Başkan...
BAŞKAN – Buyurun
Sayın Vural.
OKTAY VURAL
(İzmir) - ...şunu ifade etmeliyim ki: Maalesef yargıda olan ve şüpheli olan ve
onlarla ilgili, 4 bakanla ilgili savcılık iddianamesi, buna karşılık orada
haram para aklamakla suçlanan İranlı 29 yaşındaki bir ajanın korunmasıyla
ilgili bir milletvekilinin konuşma yapmasından çok üzüldüğümü ifade etmek
istiyorum gerçekten, üzüldüm yani. 
BAŞKAN –
Teşekkür ediyorum.
Şimdi önerge
sahibi olarak söz isteyen Mehmet Akif Hamzaçebi, İstanbul Milletvekili. 
Buyurun Sayın
Hamzaçebi. (CHP sıralarından alkışlar) 
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; Türkiye Büyük
Millet Meclisi önemli oturumlarından birini gerçekleştiriyor. 61’inci Hükûmetin
4 bakanıyla ilgili olarak cumhuriyet savcılarınca hazırlanan ve onca
engellemeye rağmen nihayet Türkiye Büyük Millet Meclisine ulaşan fezlekelerin
okunarak Parlamentonun bilgisine sunulması ve bu bilgiye sunmayı müteakip
fezleke ekindeki dosyaların milletvekillerinin incelemesine açılması için
Cumhuriyet Halk Partisi olarak olağanüstü toplantı talebinde bulunduk. O
toplantı talebimiz uyarınca burada Türkiye Büyük Millet Meclisi toplandı.
Bir ayıbı,
geçmişte Adalet ve Kalkınma Partisi Grubunun yaptığı bir ayıbı, bir üzüntü
verici uygulamayı bugün yine gördük. Adalet ve Kalkınma Partisi Grubu dışarıda
bekledi, “Muhalefet burada yeterli sayıyı eğer sağlarsa içeri gireriz.” diye
sipere yattı.
ZÜLFÜ DEMİRBAĞ
(Elâzığ) – Sizin her zaman yaptığınız…
OKTAY VURAL
(İzmir) – Milletten kaçıyorlar.
MEHMET AKİF
HAMZAÇEBİ (Devamla) – Sizin demek ki bu toplantının açılmasını, bu fezlekelerin
burada konuşulmasını istemeyen bir düşünceniz var, o nedenle dışarıda
beklediniz, korkuyorsunuz çünkü. 
Değerli
milletvekilleri, fezleke dediğimiz bir suç duyurusudur yoksa cumhuriyet
savcılarının bakanlarla ilgili soruşturma yapma yetkisi yoktur. Bu suç
duyurusunun, herhangi bir bakanlığın teftiş kurulundan Meclise intikal eden
diğer teftiş raporlarına konu suç duyurularından hiçbir farkı yoktur. Bunun adı
suç duyurusudur. Ancak, Başkanlığın hukuk tanımayan, Anayasa, İç Tüzük
tanımayan, Meclis teamüllerini bir kenara atan tutumu nedeniyle bu fezlekeler
bugün okunmadı, dosyalar da milletvekillerinin incelemesine açılmadı. Başkanlığın
bugünkü tutumu demokrasi tarihimize kara bir leke olarak geçecektir. Bunu
burada konuştuk. 
Buraya nereden
geldik? 17 Aralık 2013 tarihinde İstanbul’da, 4 bakanın merkezinde olduğu,
bakanların çocukları ile onların bazı yakınlarını rüşvet ve yolsuzluk iddiasına
konu olarak soruşturan cumhuriyet savcıları bir işleme başladılar, bir
operasyon yaptılar. Bakan çocukları, ilgili kişiler gözaltına alındılar ve
Türkiye tarihî bir sürece girdi. Bütün Türkiye bu operasyonla derinden
sarsıldı. 
Yine, bunu takiben,
25 Aralık 2013 tarihinde bir medya gurubunun finansmanı amacıyla oluşturulan
havuza, yasa dışı bir şekilde, iş adamları üzerinde baskı kurarak onlardan
siyasi baskıyla yüzlerce milyon dolar toplama iddiası kamuoyunun gündemine
geldi. Türkiye gerçekten derinden sarsıldı, toplum derinden sarsıldı. Türkiye
Cumhuriyeti tarihinde böyle bir olayı hiçbir zaman yaşamadık. O günden bugüne
Türkiye rüşvet ve yolsuzluk iddialarını konuşuyor. 
Bununla sınırlı
değil. Yine, Başbakan hakkında, başka bakanlar hakkında, siyasiler hakkında
ilerleyen günlerde, içinde bulunduğumuz bu süreçte çok daha vahim iddialar
Türkiye'nin gündeminde ve böyle bir gündemle biz Parlamentoda toplanmışken
Adalet ve Kalkınma Partisi Grubu dışarıda sipere yatarak Meclisin
toplanmamasını bekliyordu. Bütün muhalefet partilerine, bağımsız
milletvekillerine bu toplantıya verdikleri destek için teşekkür ediyorum. 
Değerli
milletvekilleri, yapılması gereken tek şey hukuka teslim olmaktır, hukuka hâkim
olmak değil. AKP, Hükûmet hukuka hâkim olmak istiyor, hukuku, bu soruşturmaları
örtmek, bu soruşturmaları manipüle etmek için kendi emrine almak istiyor. O
günden bugüne Parlamentonun gündemi bu olmuştur.
Değerli
milletvekilleri, ben Türkiye Cumhuriyeti Başbakanının, bakanlarının böylesi bir
soruşturmaya konu olmasından mutluluk duyan biri değilim. Ben üzüntü duyuyorum,
bir başbakan hakkında bu kadar vahim iddiaların yaşanmış olmasından, bakanlar
hakkında bu kadar vahim iddiaların, delillerin, “tape”lerin ortaya çıkmış
olmasından kesinlikle mutlu değilim. Ülkemin Hükûmetinin, bakanlarının ülkeye
hizmet etmekle meşgul olmasını isterim ama bu, kişisel tercihlere, kişisel
duygulara emanet edilebilecek bir konu değil. Bu kadar vahim iddialar ortadaysa
-biraz önce Ali Özgündüz arkadaşımız bunları özetlemeye çalıştı- yapılması
gereken hukukun önünü açmaktır, soruşturmanın önünü açmaktır, bu fezlekeleri,
dosyaları Parlamentonun bilgisine sunmaktır. Ama maalesef, iktidar partisi tam
aksi bir tutumu sergiliyor. “Biz şimdi bakanlar hakkında soruşturma önergesi veriyoruz.”
lafı bir korkunun ifadesidir aslında; bir korku… Korkuyorlar, bu iş
soruşturmaya elbette gidecek. Cumhuriyet Halk Partisi olarak biz bu süreci
Meclis soruşturmasını başlatmak için yürütüyoruz. Fezlekelerin okunması,
milletvekillerinin bilgisine sunulması da bunun içindir. Milletvekilleri neyi
soruşturacak, bakanlar hakkında hangi suç iddiasını ileri sürecek; bunu ifade
edebilmek için, bunu Meclis soruşturma önergesine yazabilmek için bu bilgiler,
dosyalar Parlamentonun bilgisine sunulmak zorundadır. 
Biraz önce
buraya çıkan, maalesef Anayasa hukukçusu olan... Maalesef diyorum çünkü bir Anayasa
hukukçusunun konuşmaması gereken şeyleri söyledi Sayın Şentop, üzüntü verici
bir değerlendirme yaptı burada. Sayın Şentop, ya Anayasa hukukçuluğunuzu
bırakın ya da bu kürsüye çıkmayın. Bence, bir Anayasa hukukçusu, bugün burada
kendini Rıza Zarrab’a kalkan yapmamalıydı, bu yakışmamıştır. (CHP sıralarından
alkışlar) 
Değerli
milletvekilleri, Sayın Şentop şunu söylüyor: “İç Tüzük’te Meclis soruşturması
için bir aylık süre var. Bugün Meclis soruşturma önergesi verilmiş olsaydı bu
süre bir ay sonraya sarkacağı için genel görüşme önergesi getirdi.” Sayın
Şentop, İç Tüzük’e lütfen bir daha bakın: Olağanüstü toplantı gündemini
toplantıyı talep edenler belirler, o gündem uyarınca Meclis toplanır. Biz eğer
Meclis soruşturma önergesini verip Meclis soruşturma komisyonu kurulması
gündemiyle Parlamentoyu toplasaydık o soruşturma önergesi bugün görüşülürdü,
soruşturma komisyonu kurulur veya kurulmazdı, bir ay sonraya sarkmazdı. Böyle
bir şey yok. Bizim amacımız, genel görüşmeyle bu bilgileri Parlamentonun
bilgisi dâhiline sokmaktır. 
Tamamen yanlış
bilgiler veriyorlar yani hiçbir şey yok. Hangi hukuk, hangi Anayasa, hangi İç
Tüzük? Anayasa’nın 98’inci maddesinin birinci fıkrası gayet açıktır. Açıp
bakın, hukuku bilmiyorsanız açıp öğrenin. 
İDRİS ŞAHİN (Çankırı) – Meclis
Başkanlık Divanı bir ay içerisinde çağırabilir.
MEHMET AKİF HAMZAÇEBİ (Devamla) -
Meclis soruşturması, milletvekillerinin, Türkiye Büyük Millet Meclisinin denetim
yollarından biridir. Parlamentonun millet adına, milletin verdiği bu yetkiyi
kullanmasını hiç kimse kısıtlayamaz. Sıra kanun yapmaya gelince, yasamaya
gelince yasamanın Anayasa çerçevesinde sınırsız bir şekilde kanun çıkarma
yetkisini… Sıra denetim yapmaya gelince: “Bir dakika… O gizli, bu gizli…” diye
hiç kimse sınırlandıramaz. Millet adına egemenlik yetkisini kullanan Türkiye
Büyük Millet Meclisi her türlü dosyayı inceleme hakkına sahiptir. Parlamento,
savcının yaptığı görevi yapacaktır. “Soruşturmaya gerek var mı veya gerek yok
mu?” buna karar verebilmek için herkes bu dosyaları incelemek zorundadır.
Değerli milletvekilleri, Meclisin
teamülleri de bu şekildedir. Meclisin teamüllerinde de, 80’li yılardaki, 90’lı
yıllardaki, 2000’li yıllardaki uygulamalarda da gelen dosyalar
milletvekillerinin bilgisine sunulmuştur. Sayın Necmettin Karaduman’ın Meclis
Başkanlığı döneminde 3 Aralık 1985 tarihinde Türkiye Büyük Millet Meclisi Genel
Kuruluna bir bakanla ilgili fezleke sunulmuş, dosyalar da milletvekillerinin
incelemesine açılmıştır. Sayın Hüsamettin Cindoruk’un Başkanlığı döneminde yine
Başbakanlığın yazısı ve fezleke ve onun eki bilgiler Parlamentonun incelemesine
açılmıştır; süreç hep bu şekilde işlemiştir. Ama ben bilmiyordum, tahmin
etmiyordum, Meclis Başkanlığının, Adalet ve Kalkınma Partisi Grubunun Rıza
Zarrab’a kendisini siper edeceğini hiç düşünmemiştim.
RAMİS TOPAL (Amasya) – Para onda.
MEHMET AKİF HAMZAÇEBİ (Devamla)
- Bu kadar korkunç iddialar karşısında kendisini siper eden bir iktidar
partisi grubu.
AYTUĞ ATICI (Mersin) – Parayı
veren düdüğü çalar.
MEHMET AKİF HAMZAÇEBİ (Devamla) -
Ama inanıyorum ki bu grubu yönetenlerin arkasında bulunan grup sağduyu sahibi
bir gruptur, bu yolsuzluklara, Rıza Zarrab’a bu Meclisin kalkan olmasına fırsat
vermeyecektir. Türkiye Büyük Millet Meclisi 1 Mart 2003 tarihinde, 1 Mart
tezkeresinde onurlu bir duruşu gerçekleştirmiştir. Milletvekilleri siyasi parti
bağlarının ötesinde, lider baskısının ötesinde tarihî bir karar almışlardır.
Bugün de o gündür, Meclis soruşturması yapacağımız gün o gündür. Lider
baskısına kulak vermeyin, bu yolsuzlukları soruşturalım. 
Hepinize
saygılar sunuyorum. (CHP sıralarından alkışlar) 
MEHMET METİNER
(Adıyaman) – Paralel hukuk, paralel mantık, paralel yapıyı paramparça edeceğiz.
O anlamda tarihî bir gündür. 
AYTUĞ ATICI
(Mersin) – Paraleli, dikeyi boş verin, hırsızlara bakın.
MEHMET AKİF
HAMZAÇEBİ (İstanbul) – Paralel yapı iddialarını da… Paralel yapı falan yok. O
paraları paralel yapı koymadı oraya. Korkuyorsunuz, yolsuzlukların ortaya
çıkmasından korkuyorsuz.
BAŞKAN –
Teşekkür ediyorum Sayın Hamzaçebi.
Şimdi, İç
Tüzük’ün 60’ıncı maddesine göre yerinden kısa bir söz talep eden Mersin
Milletvekili Ertuğrul Kürkcü.
Buyurun Sayın
Kürkcü. 
V.-
AÇIKLAMALAR (Devam)
8.- Mersin Milletvekili Ertuğrul Kürkcü’nün, Türkiye
Büyük Millet Meclisine intikal etmiş olan bazı eski bakanlar hakkındaki
fezlekelerin içeriğinin Meclise yansıması konusunda konulan engellerin kabul
edilebilir bir tarafı olmadığına ilişkin açıklaması 
ERTUĞRUL KÜRKCÜ
(Mersin) – Ben, sadece Mersin Milletvekili değilim, Halkların Demokratik
Partisinin de eş başkanıyım. Partimizin söz hakkının böylesine kısıtlanmış
olmasını da kuvvetle protesto ediyorum.
Bu fezlekelerin
Mecliste okunması gerekirdi. Bu fezlekeleri başka fezlekelerden ayırt eden
hiçbir özelliği yok. İlk tahkikatın gizliliği bütün fezlekeler için geçerliydi.
Bugüne kadar 950 fezlekeyi bu Meclise getirdiniz, okudunuz, bunları okumadınız
çünkü bu yolsuzluğa karışan bakanları, onların oğullarını, kızlarını, onların
birlikte iş yaptıkları insanları korumak istiyorsunuz. Tek mesele budur.
Aslında bu
fezleke içeriğinin Meclise yansıması ve Mecliste bilinmesi konusunda
milletvekillerine konulan engellerin kabul edilebilir bir tarafı yok çünkü
bütün dünya bu fezlekeleri biliyor ve konuşuyor. Bence kaçmak istediğiniz şey,
en önemli şey, sadece bu bakanların ve yakınlarının suçlanması değil, aynı
zamanda bir uluslararası suça bu bakanlar ve yakınlarının karışmış olmasıdır.
Uluslararası mali sisteme karşı bir dolandırıcılığın Türkiye’nin bütün ithalat,
ihracat kalemlerinin ya şişirilerek ya da küçültülerek yansıtılmış olmasının da
bu fezlekelerde bir yeri vardır, karşılığı vardır. O nedenle, bu Meclis eğer bu
hesabı sormazsa başka ülkelerin parlamentoları ve meclisleri bizim işimize karışacaktır,
bizim hakkımızda karar alacaktır ve bütün bunları temizlemek, tıpkı Tansu
Çiller hükûmetinin yolsuzluk ve hırsızlıklarını temizlemek kadar zor olacaktır.
Hâlâ temizlenememiş olan bu yolsuzlukların aslında şimdiki Hükûmete
devredildiği, bunun tevarüs edildiği de ortadadır.
O nedenle, bütün
Türkiye, sokaklarında, mahallelerinde, kahvelerinde bu meseleyi konuşurken
Meclisin bunu konuşmaktan kaçınması asla ve asla kabul edilemez. Bu Meclis
değil midir her şeyin konuşulacağı yer, bu milletvekilleri değil midir orada
yazdığınız egemenliği kullananlar. Ama bu Meclisten, bu milletvekillerinden
başka herkes bizim üzerimizde egemenlik kullanıyor; savcılar egemenlik
kullanıyor, bürokratlar egemenlik kullanıyor, bakanlar, onların müsteşarları
egemenlik kullanıyor. Meclis çoğunluğu da bu egemenliğin bizim üzerimizde
kullanılmasına yardımcı oluyor.
Bu hırsızlığı
ortaya çıkarmak sizin işiniz değil mi arkadaşlar? Bunun üstünüze bulaşmasından
bizim kadar şikâyetçi olmamanız düşünülebilir mi? Sizler gittiğiniz her yerde
bu sorularla muhatap olmuyor musunuz? Verebildiğiniz tek cevap bunun bir komplo
olduğudur ama bugün Cumhurbaşkanınız dedi ki: “Komplo momplo yok.” Ne
yapacaksınız şimdi? Aslında bizim dediğimizi o da demiş oldu. Buna Başbakandan
başka inanan kimse yok ve siz bu “komplo” dediğiniz şeyi milletten saklamak,
aslında hırsızlığı milletten saklamak için burada usul oyunlarına
başvuruyorsunuz.
Aslında
yapılacak olan şey Adalet ve Kalkınma Partisi Grubu için açıktır, bir tek şey
yapacaktınız: Bizzat kendiniz bu soruşturmanın yolunu açacaktınız. Yapmadığınız
zaman, bütün bunları oyaladığınız zaman, şimdi hepiniz bu bakanların peşine
takılmış oldunuz, onların çoluk çocuğunun peşine takılmış oldunuz, Başbakanın
peşine takılmış oldunuz. Başbakan düşmek istediği yere düşebilir ama bu Meclis,
bu halk, Türkiye onunla beraber bu çukura gitmeyecek, bundan hepinizin haberi
olsun.
Sevgi ve
saygıyla selamlıyorum hepinizi. (BDP ve CHP sıralarından alkışlar)
BAŞKAN –
Teşekkür ediyorum.
VIII.- GENEL GÖRÜŞME (Devam)
A) Ön Görüşmeler (Devam)
1.- CHP Grubu adına, grup başkan vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Yalova
Milletvekili Muharrem İnce’nin, bazı eski bakanlar hakkında hazırlanan
fezlekelerin Türkiye Büyük Millet Meclisine intikaline ve milletvekillerinin
bilgisine sunulmasına ilişkin işlemler konusunda genel görüşme açılmasına
ilişkin önergesi (8/11) (Devam)
BAŞKAN – Genel
görüşme önergesi üzerindeki öngörüşmeler tamamlanmıştır.
Şimdi, genel
görüşme açılıp açılmaması hususunu oylarınıza sunacağım.
Genel görüşme
açılmasını kabul edenler…
OKTAY VURAL
(İzmir) – Hadi bakalım… Hani “evet” diyecektiniz.
MEHMET GÜNAL
(Antalya) – Hadi… Hadi… Ne oldu?
OKTAY VURAL
(İzmir) – Saydınız mı? Hadi… Hadi… (CHP ve MHP sıralarından ayağa kalkmalar, “Say,
say” sesleri; CHP sıralarından “Cesaret, cesaret” sesleri)
BAŞKAN – Evet,
sayın milletvekilleri, sayım sırasında kâtip üyeler sayamadıklarından dolayı
elektronik cihazla oylama yapacağız.
OKTAY VURAL
(İzmir) – Sayın Başkan… Sayın Başkan… 
BAŞKAN – İki
dakika süre veriyorum.
(Elektronik
cihazla oylamaya başlandı)
MEHMET GÜNAL
(Antalya) – Sayın Başkan, “Kabul etmeyenler…” demediniz.
OKTAY VURAL
(İzmir) – Sayın Başkan, hayır, “Kabul etmeyenler…” demediniz, sayma işlemini
yapmadınız. Dolayısıyla, “Kabul etmeyenler…” diye sormanız gerekiyor önce.
İstirham ediyorum, kabul etmeyenleri… 
BAŞKAN – Anladım
da…
OKTAY VURAL
(İzmir) – Sayın Başkan, kabul edenleri sordunuz.
BAŞKAN – Tamam.
OKTAY VURAL
(İzmir) – Bir de kabul etmeyenleri sorun, eğer arada ihtilaf varsa ondan sonra
başlayın.
BAŞKAN – Anladım
da kâtip üyeler sayamadılar, onu belirttim. 
OKTAY VURAL
(İzmir) – Efendim, orayı görelim. 
BAŞKAN – “Kâtip
üyeler arasında uyuşmazlık var.” demedim, “Sayamadılar.” dedim Sayın Vural.
OKTAY VURAL
(İzmir) - Sayın Başkan, sayamadılar değil, elektronik oylamaya… Bakın, hayır,
efendim…
BAŞKAN – Sayın
Vural, ben oylamanın doğru yapılması için bu uygulamayı yapıyorum. 
OKTAY VURAL
(İzmir) – Hayır, hayır…
YUSUF HALAÇOĞLU
(Kayseri) – Efendim, belki çok az çıkacak.
OKTAY VURAL
(İzmir) – “Hayır.” diyen belki çok az çıkacak.
BAŞKAN – Kâtip
Üye, Cumhuriyet Halk Partili Kâtip Üye Muharrem Işık Bey…
OKTAY VURAL
(İzmir) – Sayın Başkan, başladığınız bir işlemi yarıda bırakamazsınız. 
BAŞKAN –
Anlıyorum dediğinizi…
OKTAY VURAL
(İzmir) – Sayın Başkan, başladığınız işlemi tamamlayın. “Kabul etmeyenler…”
diye sormanız lazım.
(Kürsü önünde
toplanmalar gürültüler)
MEHMET GÜNAL
(Antalya) – “Alo Sadık” yoklamaya niye beş dakika verdin de şimdi iki dakika
veriyorsun? Özel yetkili Başkan Vekili, özel yetkili. Bundan sonra sana “özel
yetkili Başkan Vekili” diyeceğiz, tamam mı? ÖYM kalktı, ÖYM devam ediyor. ÖYM
Sadık Yakut.
(Elektronik
cihazla oylamaya devam edildi)
BAŞKAN – Sayın
milletvekilleri, oylamanın yapılış şekline itiraz var. Dolayısıyla, 13’üncü
madde gereğince tekrarlıyorum.
Genel görüşme
üzerindeki ön görüşmeler tamamlanmıştır.
Şimdi, genel
görüşme açılıp açılmaması hususunu oylarınıza sunacağım: Kabul edenler… Kabul
etmeyenler… (CHP, MHP ve BDP sıralarından “yuh” sesleri) Kâtip üyeler arasında
anlaşmazlık olduğu için elektronik cihazla oylama yapacağız.
MEHMET GÜNAL
(Antalya) – Saydın mı? Ne çabuk saydın, ne çabuk saydın özel yetkili!
BAŞKAN - İki
dakika süre veriyorum, buyurun.
(Elektronik
cihazla oylamaya başlandı)
MEHMET AKİF
HAMZAÇEBİ (İstanbul) – Sayın Başkan, oylamadan sonra bir usul tartışması
açıyorum efendim.
MEHMET GÜNAL
(Antalya) – Ne çabuk saydın şimdi? (CHP sıralarından “ahlak, vicdan, cesaret”
sesleri)
(Kürsü önünde
toplanmalar)
(CHP
sıralarından “Her yer rüşvet, her yer yolsuzluk” sesleri) 
AHMET YENİ
(Samsun) – Yalan, dolan, iftira.
BAŞKAN – Sayın
milletvekilleri, yapılan oylama sonucu:
Kullanılan oy
sayısı : 351
Kabul : 111
Ret : 240
Çekimser : 0
Böylece genel
görüşme açılması kabul edilmemiştir. 
[AK PARTİ sıralarından
“Yuh” sesleri, CHP sıralarından alkışlar(!)]
(AK PARTİ
sıralarından gürültüler, CHP sıralarından “Her yer rüşvet, her yer yolsuzluk”
sesleri) 
BAŞKAN – Sayın
milletvekilleri, biraz önceki yaptığım açıklama sonucunda “Kabul 111” olarak
söylemiştim.
ALİ SARIBAŞ
(Çanakkale) – Nasıl oluyor öyle o?
BAŞKAN –
Pusulalarla beraber:
Kabul : 158
Ret : 259
(CHP ve MHP
sıralarından “Yuh” sesleri) 
BAŞKAN – Böylece kabul
edilmemiştir.
OKTAY VURAL (İzmir) – Milletin
iradesi çalınmıştır Sayın Başkan. Milletin iradesi çalınmıştır. 
SÜLEYMAN ÇELEBİ (İstanbul) – Oy
hırsızı! Oy da çalıyorsunuz, siz her şeyi yaparsınız.
Hırsız var!
Oylarımız çalınıyor. 
BÜLENT TEZCAN (Aydın) – Bu kadar
yüzsüzlük olur be! 
AHMET TOPTAŞ (Afyonkarahisar) –
Ayıp ya, ayıp ya, her yeri rezil ettiniz.
SÜLEYMAN ÇELEBİ (İstanbul) –
Makamda bile oynuyor orada be, 
ayıp!
OKTAY VURAL (İzmir) – Millet
iradesi çalındı. 
SÜLEYMAN ÇELEBİ (İstanbul) –
Oraya da ilave edin, istediğiniz sayıyı koyun.
(CHP sıralarından sıra
kapaklarına vurmalar) 
BAŞKAN – Sayın milletvekilleri,
birleşime beş dakika ara veriyorum.
Kapanma Saati: 20.09
BEŞİNCİ OTURUM
Açılma Saati:
20.14
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 72’nci Birleşiminin Beşinci
Oturumunu açıyorum.
Adalet ve
Kalkınma Partisi Grubunun…
MEHMET AKİF
HAMZAÇEBİ (İstanbul) – Sayın Başkan… Sayın Başkan…
BAŞKAN - …İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
Okutuyorum.
ENGİN ALTAY
(Sinop) – Bir dakika ya, bir dakika ya… Gümrükten mal mı kaçırıyorsun Başkan
ya?
(CHP
sıralarından “Oylama ne oldu?” sesleri)
MEHMET AKİF
HAMZAÇEBİ (İstanbul) – Sayın Başkan…
BAŞKAN – Buyurun
Sayın Hamzaçebi. 
MEHMET AKİF
HAMZAÇEBİ (İstanbul) – Sayın Başkan, oturum kapanmadan önce ben sizden usul
tartışması talebinde…
BAŞKAN – Sayın
Hamzaçebi, anlaşılmıyor, isterseniz oturun, sistemi açalım. 
Buyurun.
MEHMET AKİF
HAMZAÇEBİ (İstanbul) – Sayın Başkan, ben biraz önce, siz o görüşmelere ara
vermeden önce usul tartışması açma talebimi size bildirdim ama oturumu yeniden
açtınız ve hemen Adalet ve Kalkınma Partisi Grubunun önerisini okumaya
başladınız. Ben ayakta olduğum hâlde, muhalefet partisinin grup başkan vekilini
dinlemiyorsunuz, kendinizce otorite tesis etmek gibi anlayamadığım bir tutumla…

MEHMET GÜNAL
(Antalya) – Her zamanki hâli!
MEHMET AKİF
HAMZAÇEBİ (İstanbul) – …daha öncesinden size bildirdiğim hâlde, ayakta olduğum
hâlde bana kulak vermiyorsunuz. 
Sayın Başkan,
biraz önce siz oylamayı yapamadınız, bunu başaramadınız, beceremediniz.
Tutumunuz nedeniyle 69’uncu maddeye göre usul tartışması açıyorum.
BAŞKAN – Sayın
Hamzaçebi, usul tartışması açacağım.
HASİP KAPLAN
(Şırnak) – Aleyhte…
NURETTİN CANİKLİ
(Giresun) – Lehte…
MEHMET DOĞAN
KUBAT (İstanbul) – Lehte…
BAŞKAN – Ancak
“Oylamayı yapamadınız, beceremediniz.” cümlelerine cevap vereceğim. (CHP
sıralarından “Yapamadınız!” sesleri)
Bağırın,
istediğiniz kadar çağırın.
MALİK ECDER
ÖZDEMİR (Sivas) - Ama 3 defa oylama yaptınız Sayın Başkan.
BAŞKAN –
Dinleyin önce, önce dinleyin. Önce dinleyin sayın milletvekilleri.
MALİK ECDER
ÖZDEMİR (Sivas) – Oy pusulalarını okumadınız, “111” diye ilan ettiniz. 
BAŞKAN – Birinci
oylamada “Kabul edenler…” dedim ancak Sayın Işık’a sordum, “Sayamadım.” dedi.
Bunun üzerine “Kabul etmeyenler…” demeden elektronik sistemle oylamaya geçtim.
OKTAY VURAL
(İzmir) – O yanlış, yanlış, yanlış o. 
BAŞKAN – Hiçbir
yanlışlık yok.
İkincisi, “Kabul
edenler… Etmeyenler…” diye sordum her ikisinde de ancak kâtip üyeler arasında
anlaşmazlık olduğu için elektronik sistemle oylamaya geçtim. Hiçbir yanlışlık
yok. 
HASİP KAPLAN
(Şırnak) - Açıklama yanlış.
BAŞKAN – Yalnız,
ikincisinin okunmasında sadece elektronik sistemdeki…
MALİK ECDER
ÖZDEMİR (Sivas) – Elektronik sonuçları okudunuz, pusulaları okumadınız.
BAŞKAN – Okudum,
doğru. 
Ancak pusulaları
okumamıştım… 
AHMET TOPTAŞ
(Afyonkarahisar) - Niye okumadın?
MALİK ECDER
ÖZDEMİR (Sivas) – Doğru mu bu peki? Doğru mu bu yaptığınız yani?
BAŞKAN – Çözüm
mu bu yani? Bağırın istediğiniz kadar. 
AHMET TOPTAŞ
(Afyonkarahisar) – Okumadan niye geldiniz, niye geldiniz okumadan?
BAŞKAN –
Unutulduğu için okumadım, onu da açık açık izah ettim. 
AYTUĞ ATICI
(Mersin) – Masum değilsiniz Sayın Başkan, bilerek yaptınız, bilerek okumadınız.
Masum değilsiniz, siz de iş birlikçisisiniz. 
BAŞKAN – “Pusulalarla
beraber, kabul 158, ret 259. Böylece kabul edilmemiştir.” dedim. Sizin usul
tartışması istediğinizin de farkında değilim doğrusu. 
AYTUĞ ATICI
(Mersin) – Sayın Başkan, masum değilsiniz. 
BAŞKAN – Usul
tartışması, buyurun. 
HASİP KAPLAN
(Şırnak) – Aleyhte…
ALİ RIZA ÖZTÜRK
(Mersin) – Lehte… 
MEHMET DOĞAN
KUBAT (İstanbul) – Lehte…
NURETTİN CANİKLİ
(Giresun) – Lehte. 
BAŞKAN – Her
gruptan birer kişiye vereyim. 
Sayın Hamzaçebi,
aleyhte…
HASİP KAPLAN
(Şırnak) – Aleyhte Sayın Başkan. 
BAŞKAN – Sayın
Kaplan, aleyhte. 
Sayın Kubat ve
Sayın Vural. 
ALİ RIZA ÖZTÜRK
(Mersin) – Sayın Başkan, gene hata yapıyorsun. Ben lehte dedim, siz daha
“lehte” diyorsunuz. Bakın bakalım tutanaklara. 
NURETTİN CANİKLİ
(Giresun) – Her gruba bir kişi…
ALİ RIZA ÖZTÜRK
(Mersin) – Hayır efendim, ne münasebet ya! Ne münasebet, böyle mi yazıyor?
BAŞKAN –Her
zaman…
Tutanakları
istiyorum o zaman. 
On dakika ara
veriyorum. 
Kapanma Saati: 20.19
ALTINCI OTURUM
Açılma Saati:
20.34
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Bayram ÖZÇELİK (Burdur)
-----0-----
BAŞKAN – Sayın
milletvekilleri, Türkiye Büyük Millet Meclisinin 72’nci Birleşiminin Altıncı
Oturumunu açıyorum.
Usul tartışması
için tutanakları getirttim: “Hasip Kaplan, aleyhte; Ali Rıza Öztürk, lehte;
Mehmet Doğan Kubat, lehte; Nurettin Canikli, lehte.”
Sayın Hamzaçebi,
siz aleyhte istemiştiniz.
OKTAY VURAL
(İzmir) – Aleyhte efendim, aleyhte.
BAŞKAN –
Efendim, yok, tutanaklarda yok, tutanakları okuyorum.
MEHMET GÜNAL
(Antalya) – Mehmet Doğan Kubat ne zaman söyledi? Kendiniz orada yazdınız,
Bayram yazdırdı.
OKTAY VURAL
(İzmir) – Tutanaklarda okumadınız da…
MEHMET GÜNAL
(Antalya) – Yani nerede söyledi, Mehmet Doğan Kubat’ı ne zaman gördünüz özel
yetkili Başkan Vekili, bir söyle bakalım?
BAŞKAN – Sayın
Vural, tutanakları okudum ben, sıralamayı.
NURETTİN CANİKLİ
(Giresun) – Yahu, biz verelim arkadaşlar.
BAŞKAN – Sayın
Hamzaçebi istediği için, Sayın Hamzaçebi buyurun, size aleyhte veriyorum.
Sonra Sayın
Hasip Kaplan, aleyhte; Sayın Ali Rıza Öztürk, lehte ve Sayın Mehmet Doğan
Kubat, lehte.
Buyurun Sayın
Hamzaçebi. 
VII.- USUL HAKKINDA GÖRÜŞMELER (Devam)
2.- Başkanlığın (8/11) esas numaralı Genel Görüşme
Önergesi’nin oylama sonucunun açıklanması sırasındaki tutumunun teamüllere
uygun olup olmadığı hakkında
MEHMET AKİF
HAMZAÇEBİ (İstanbul) – Değerli milletvekilleri, Sayın Başkan; biraz önceki
genel görüşme önergesinin oylaması İç Tüzük’e uygun yapılmadı, teamüllere uygun
yapılmadı. Sayın Başkanın, o kürsüde, fezlekeleri Türkiye Büyük Millet
Meclisinin bilgisine sunmama yönünde gösterdiği iktidar partisi yanlı tutum,
Hükûmet yanlısı tutum maalesef genel görüşmenin oylamasında da kendisini
göstermiştir, yanlışlıklar üstüne yanlışlıklar yapılmıştır. 
Ben, doğal
olarak, oturduğum yerden bu eleştiriyi Sayın Başkana yönelttim, o da kendisini
savunuyor “hayır” diyor; öyle değil, ben bu işi başardım, yaptım anlamında ama
sonra diyor ki: “Oy pusulasıyla yapılan oyları meğer ben dikkate almayı
unutmuşum, o nedenle onları şimdi tekrar okuyorum, oylama sonucunu
düzeltiyorum.” Böyle bir oylamayı biz görmedik. Bugün Meclis Başkanlık makamı
maalesef tarafsızlığını yitirmiştir. Orada tarafsız bir Meclis Başkanı değil,
İç Tüzük’e bağlı bir Meclis Başkanı değil, Hükûmete ve iktidar partisine bağlı
bir Meclis Başkanı oturmuştur. Bu tutumu, gerçekten, demokrasimiz adına,
Parlamentomuz adına üzüntüyle karşılıyorum.
Burada bugün,
son derece, demokrasi açısından üzüntü verici konuşmalar yapıldı, üzüntü verici
uygulamalar yapıldı. Zamanım daha önceki konuşmalarda yeterli olmadığı için
bazı şeyleri ifade etme imkânı bulamadım. Onu, burada, izninizle, bu vesileyle
ifade etmek istiyorum. Adalet ve Kalkınma Partisi Grubu adına buraya çıkan
Sayın Mustafa Şentop, benim bilmediğim, Cumhuriyet Halk Partisi Grubu olarak,
Grup Başkan Vekili olarak benim ve arkadaşlarımın bilmediği bilgileri kendisi
burada aktardı. Çuvalların içinde ne kadar belge var, çuvalların ağzı mühürlü
mü değil mi, raporlar içerisinde, fezlekeler içerisinde MASAK raporu var mı yok
mu, bütün bunları ayrıntısıyla biliyor, değerlendiriyor. “Onları
karşılaştırdım.” diyor, “Orada MASAK raporu yok.” diyor mesela. Demek ki
muhalefet partilerinden gizlenen fezlekeler iktidar partisi milletvekillerine
açılmış. Meclis Başkanı Sayın Cemil Çiçek bürokratlarına bu dosyaları
inceletirken, memurlarına inceletirken milletvekillerinden saklamıştır. Ve bu
tutuma karşı da, Rıza Zarrab’ın korunması düşüncesiyle, Rıza Zarrab’a yönelik
soruşturmayı önlemek amacıyla kendini ona siper etmiştir hem Adalet ve Kalkınma
Partisi adına buraya çıkan milletvekilleri hem de Meclis Başkanlık makamı.
Hayırlı olsun onlara bu tutum.
Ama bu soruşturmalar mutlaka
açılacak, mutlaka bu yargılamalar yapılacaktır, hiç kimse çoğunluk gücüne
güvenmesin, demokrasinin gereği yerine gelecektir.
Hepinize saygılar sunuyorum. (CHP
sıralarından alkışlar)
BAŞKAN - Teşekkür ediyorum.
Tutumum lehinde söz isteyen Ali
Rıza Öztürk, Mersin Milletvekili.
ALİ RIZA ÖZTÜRK (Mersin) – Sayın
Halaçoğlu’na devrediyorum.
BAŞKAN - Yusuf Halaçoğlu, Kayseri
Milletvekili. (MHP sıralarından alkışlar) 
YUSUF HALAÇOĞLU (Kayseri) – Sayın
Başkan, değerli milletvekilleri; hepinizi saygıyla selamlıyorum.
Evet, aslında, demin meydana
gelen olay cidden, herhâlde tarihe geçecek bir olay. Oylamanın bu kadar kargaşa
içerisinde yürütüldüğü bir Meclis herhâlde bir daha olmayacaktır ve olmamıştır
şimdiye kadar da. Yok saymak, yok saymamak, ondan sonra elektronik olarak
birkaç kere kullanmak ve gerçekten… (AK PARTİ sıralarından gürültüler)
Kardeşim, oradan laf atıp
duruyorsunuz, önce susmayı öğrenin, dinlemeyi öğrenin be! Biraz, efendi efendi
konuşuyoruz, dinlemeyi öğrenin!
Aslında, bugün burada olan hadise
herkesin yüzünü kızartacak bir hadisedir. Meclise gelmiş bir fezlekenin –hem de
yolsuzlukla ilgili gelmiş bir fezlekenin ve içinde birçok iddianın yer aldığı
bir fezlekenin- Türkiye Büyük Millet Meclisi tarafından incelenmemesi ve
gündeme alınmaması herhâlde Türkiye'de bütün kamuoyunun vicdanlarını
sızlatmıştır ve gereken kanaati ortaya çıkarmıştır
Şimdi, “gizlilik” adı altında
sürdürülen ve reddedilen ve Meclis içerisinde Sayın Başkan Vekilinin de bu
konuda gerçekten Meclis Tüzük’ünü ve hukuku hiçe sayan kararları zannediyorum
ki herkesin vicdanını kanatmıştır. Zira, burada eğer savcı gizlilik ileriye
sürüyorsa, o zaman Türkiye Büyük Millet Meclisine böyle bir kararın hiç
gelmemesi gerekirdi. Peki, Meclis neyi inceleyecek eğer gizli derecesinde olan
bir dosyayı da inceleyemiyorsa? Savcının inceleyemediği için, kanaat
getiremediği için, karar veremediği için Meclise gönderdiği bir dosyayı burada
sizlerin oylarıyla reddettiniz, reddettiniz ama reddettiğiniz şey, aslında
sizin kendinizi aklayacak, 4 bakanı aklayacak bir konuydu; eğer gerçekten böyle
bir suç işlenmemişse, alnınız aksa, yüzünüz temizse, o zaman çekinmeden “evet”
demeniz gereken bir dosyaya “hayır” dediniz. 
MEHMET METİNER
(Adıyaman) – Paralel yapıya “hayır” dedik.
YUSUF HALAÇOĞLU
(Devamla) – Yani, “hayır” dediniz. Eğer incelemeye siz gönül rahatlığıyla
“hayır” demişseniz, tabii ki o sizin vicdanınızda yer alacak bir husustur,
bugün güzel uyuyabilirsiniz.
Hepinize
saygılar sunuyorum. (MHP sıralarından alkışlar)
MEHMET METİNER
(Adıyaman) – Gönül rahatlığıyla “hayır” dedik.
BAŞKAN –
Teşekkür ediyorum.
Tutumum
aleyhinde söz isteyen Hasip Kaplan, Şırnak Milletvekili. 
Buyurun Sayın
Kaplan.
HASİP KAPLAN
(Şırnak) – Sayın Başkan, bu akşam bize öyle bir sayım yaptırdın ki, vallahi
şaşırttınız. Milyar milyar, dolar dolar, euro euro, say say sayılabiliyor; ya,
burada 450 tane milletvekili var, oylarını sayamıyoruz. El kaldırıyoruz,
sayılmıyor; elektroniğe basıyoruz, sayılmıyor.
AYTUĞ ATICI
(Mersin) – Oy sayma makinesi lazım!
HASİP KAPLAN
(Devamla) - Saymayı bilemiyorsak, bizden öneri, Sayın Elitaş, siz vardınız
değil mi? CHP’den de vardı, MHP’den de; Lordlar Kamarasındaki sayım usulünü
getireceğiz buraya. “Evet” ve “hayır”ları saymak için tek tek milletvekillerini
bir kapıdan geçiriyorlardı. “1” diyor, işte yazıyor, “2” geçti, yazıyor, “3”
geçti, tek tek dokunarak sayım yapılıyordu, herhâlde manuel bir yönteme geçmek
gerekiyor ki Mecliste hile hurda olmasın. Tek tek sayma usulü… Onun adı neydi?
Sayın Korkmaz burada mıydı bilmiyorum, adını biliyordunuz o sayımın. Böyle bir
sayıma mı geçelim bu çağdan sonra arkadaşlar? Bu doğru değil, yanlış bir
yöntem. İnanın, bir sayımı yapmayı beceremiyorsak bu Mecliste, milletin
iradesini, saygıyı nasıl konuşacağız? Ciddi bir sıkıntı olayı… 
Burada ben bir
şey demiyorum, çıkıp burada oy çokluğuna dayanarak fezlekelerinize sahip
çıkmayabilirsiniz, genel görüşme açılmasını da engelleyebilirsiniz, hatta
yarın, soruşturmada, 4 parti grubu var, 16’lı model sistemini getirirsiniz, 10
tane AKP’li, 6 tane muhalif, istediğiniz soruşturma raporunu da
çıkarabilirsiniz. Oy çokluğuyla oluyor ya! Ne diyeyim, yani artık bizi şair
edeceksiniz sonunda. Bu varlık barışından gelen kaynağı -69 milyar 807 milyon
327 bin TL- merak etmeye başladık artık bu fezlekelerden sonra, ya, kim
getirdi, nereden geldi diye. 
Neyse,
Moğolların bir şarkısı var, biliyor musunuz? 
“Ey hortumcu
dayı, 
Soktun gözüme
yayı. 
Görmez oldu
gözlerim, 
Ne güneşi ne
ayı.” 
Böyle bir sayıma
böyle bir beyit gider. 
Hepinizi
saygıyla selamlıyorum. (BDP sıralarından alkışlar)
MEHMET METİNER
(Adıyaman) – Güle güle! Yine görüşürüz! 
BAŞKAN –
Teşekkür ediyorum.
Tutumum lehinde
söz isteyen Sayın Mehmet Doğan Kubat, İstanbul Milletvekili. (AK PARTİ
sıralarından alkışlar)
MEHMET DOĞAN
KUBAT (İstanbul) – Sayın Başkanım, çok değerli milletvekili arkadaşlarım;
açılan usul tartışmasında Başkanımızın tutumu lehinde görüşlerimi ifade etmek
üzere söz almış bulunuyorum. Bu vesileyle yüce heyetinizi saygılarımla
selamlarım.
Değerli
arkadaşlar, biraz önce yaşadığımız oylamanın tekrarlanması hadisesi, zaman
zaman Genel Kurulda, çeşitli siyasi partilere mensup oturum başkanlarının da
yönettiği oturumlarda başımıza gelen bir durumdur. Bugün, Anayasa’nın 98 ve İç
Tüzük’ün 101, 102 ve 103’üncü maddeleri gereğince Cumhuriyet Halk Partisi
tarafından verilen genel görüşme önergesinin görüşmeleri tamamlandıktan sonra,
102’nci maddenin son fıkrası gereğince, “Bunun açılıp açılmamasına işaretle
oylama suretiyle karar verilir.” hükmü gereğince Başkanımız söz konusu
görüşmenin açılıp açılmaması hususunu işari oya sundu. İşari oya sunduğu zaman
Cumhuriyet Halk Partisi ve diğer muhalefet milletvekillerinin “Kabul edenler…”
şeklindeki anonsla el kaldırması üzerine Divan üyelerinin yine 141’inci madde
uyarınca bunları sayması -çünkü oylamanın sonucu buna göre belirlenecek-
gerekiyor. Fakat bu esnada birisi Cumhuriyet Halk Partisi, diğeri AK PARTİ
mensubu olan 2 Divan üyesi arasında -özellikle belirtmek isterim- bir
anlaşmazlık oldu, bu olabilir de çünkü sayı çok.
MEHMET GÜNAL
(Antalya) – Olmadı, olmadı, “Sayamadım.” dedi.
MEHMET DOĞAN
KUBAT (Devamla) – Bu esnada…
MEHMET GÜNAL
(Antalya) – Başkan “Sayamadım.” dedi.
MEHMET DOĞAN
KUBAT (Devamla) – Değerli arkadaşlar, Başkanımız “Kabul edenler…” dedikten
sonra bir üyeye sorduğu zaman, Bayram Bey “evet” diğer arkadaşımız da “Henüz
sayamadım.” dedi. Dolayısıyla, bir ihtilaf meydana geliyor ve 141’inci…
MEHMET GÜNAL
(Antalya) – Bayram niye “evet” dedi? Bayram her şeye “evet” diyor saymadan
zaten. 
MEHMET DOĞAN
KUBAT (Devamla) – …maddeye göre böyle bir durumda kâtip üyeler arasında bir
anlaşmazlık olduğu takdirde yine Meclisin teamülü gereği elektronik cihazla
oylamanın sonucu tespit ediliyor. 13’üncü madde çerçevesinde muhalefet
gruplarının Başkanlık Divanına yaptığı itiraz üzerine Sayın Başkan da bu
itirazları ciddiye aldığından dolayı, 13’üncü madde çerçevesinde oylamanın
elektronik cihazla tekrar yapılması suretiyle yüce Genel Kurulun iradesini
sağlıklı biçimde tespit etmiştir, olay bundan ibarettir.
OKTAY VURAL
(İzmir) – Efendim, İç Tüzük’te elektronik oylama yok ki. İç Tüzük’te elektronik
oylama yok Doğan Bey.
MEHMET DOĞAN
KUBAT (Devamla) – Bugüne kadar çeşitli, defaatle yaşadık. Son bir ay içinde 4-5
defa oylama yapılan bir oturum da oldu hatırlıyorsunuz, 6 defa oylama yaptık.
Zaman zaman olabilir. İç Tüzük’e, yapılan uygulama, uygundur, dolayısıyla
Başkanımızın tutumu yerindedir.
Yüce heyetinizi
saygılarımla selamlarım. (AK PARTİ sıralarından alkışlar)
BAŞKAN –
Teşekkür ediyorum.
Sayın
milletvekilleri, tutumun değişmemiştir çünkü yapılan ilk oylamada kabul
edenlerin kâtip üyelerce ve tarafımca sayısal olarak fiziki zorluklardan dolayı
tespit edilememesi üzerine, aynı durumun kabul etmeyenlerin belirlenmesinde de
yaşanacağı açık bir şekilde ortada olduğundan, oylamanın elektronik cihazla
yapılması yoluna gidilmiştir. Kabul etmeyenler sorulmadan yapıldığı
gerekçesiyle oylamaya yapılan itiraz üzerine, İç Tüzük’ün 13’üncü maddesi
uyarınca oylama tekrarlanmış, bu oylamada önce el kaldırmak suretiyle oylar
belirlenmeye çalışılmıştır, kâtip üyeler arasındaki anlaşmazlıktan dolayı da
oylama elektronik cihazla tekrarlanmıştır. Oylamaya çok sayıda pusula gönderilmiştir.
Elektronik cihazla yapılan işaretle oylamada pusulaların dâhil edilmemesi
kuraldır. Çünkü, sisteme girerek oy kullanan milletvekilleri cihazda
gözükmemekte, cihaz yalnızca sonuca ilişkin sayıları vermektedir ancak açık
oylamada hangi milletvekillerinin oy kullandığı cihazda görülebilmektedir.
Mükerrerliğin kontrolünün mümkün olmadığı işaretle oylamada pusulanın dikkate
alınmaması gerekmektedir. Kaldı ki pusulalar da dikkate alınsa dahi oylama
sonucu değişmemektedir.
Bilginize
sunulur.
Adalet ve Kalkınma Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
oylarınıza sunacağım.
Okutuyorum: 
X.-
ÖNERİLER
A)
Siyasi Parti Grubu Önerileri
1.-
AK PARTİ Grubunun, 30/3/2014 tarihinde yapılacak mahallî idareler genel
seçimleri nedeniyle Türkiye Büyük Millet Meclisinin çalışmalarına 26 Mart 2014
Çarşamba gününden itibaren on gün ara verilmesine ilişkin önerisi 
19/3/2014
Türkiye Büyük Millet Meclisi Başkanlığına
Danışma
Kurulu’nun 19.03.2014 Çarşamba günü (bugün) toplanamadığından, İçtüzüğün 19
uncu maddesi gereğince, Grubumuzun aşağıdaki önerisinin Genel Kurulun onayına
sunulmasını arz ederim.
 
Mustafa Elitaş
  Kayseri
  AK PARTİ Grup
Başkan Vekili
Öneri:
30 Mart 2014
tarihinde yapılacak Mahalli İdareler Genel Seçimleri nedeniyle Türkiye Büyük
Millet Meclisi’nin çalışmalarına 26.03.2014 Çarşamba gününden itibaren 10 (on)
gün ara verilmesi,
önerilmiştir.
BAŞKAN – Sayın
milletvekilleri, oylarınıza sunuyorum: Kabul edenler…
MEHMET AKİF
HAMZAÇEBİ (İstanbul) – Sayın Başkan, bir dakika. Üzerinde konuşma var efendim.
BAŞKAN – Grup
adına konuşma isteniyor, buyurun.
MEHMET AKİF
HAMZAÇEBİ (İstanbul) – Hayır. Sayın Rıza Türmen, aleyhte.
OKTAY VURAL
(İzmir) – Aleyhte efendim.
BAŞKAN – Aleyhte
söz isteyen Rıza Türmen, İzmir Milletvekili.
Buyurun Sayın
Türmen. (CHP sıralarından alkışlar)
RIZA TÜRMEN
(İzmir) – Ben bu önergeyle ilgili düşüncelerimi dile getirirken, ister istemez,
bugün konuşulan ana konuyla ilgili düşüncelerime de yer vereceğim.
Tabii, Meclis
soruşturması, Sayın Başkan, değerli arkadaşlar; bildiğiniz gibi, yarı yargısal
nitelikte olan bir denetim yoludur. Meclisin milletten aldığı iradeyle
kullandığı, bu iradeye dayanan bir denetim yoludur. Amacı nedir? Amacı,
görevini kötüye kullanmaları durumunda iktidar sahiplerinin hukuk önünde hesap
vermelerini sağlamaktır. Bu süreç, Meclis soruşturması süreci iki aşamadan
oluşuyor. Birinci aşamada, milletvekilleri kendilerinden ya da başka
kaynaklardan edindikleri bilgilerle bir soruşturma önergesi verirler. İkincisi,
soruşturma önergesi verilip soruşturma komisyonu kurulması kabul edildikten
sonra bir soruşturma başlar. Şimdi, bu birinci aşamada yani soruşturma önergesi
verilene kadar olan birinci aşamada bir gizlilik söz konusu olamaz. Niçin
olamaz? Çünkü ortada bir soruşturma yoktur. Bir de şundan olamaz gizlilik: Eğer
gizlilik ilkesi buraya egemen olursa milletvekilleri önerge hazırlayamazlar. Bu
bilgileri başka kaynaklardan elde etmişlerse, kendileri kaynak değilse, o zaman
önerge hazırlayamazlar, işin mantıki ve hukuki tarafı ortadan kalkar. O
nedenle, milletvekilleri savcı yoluyla ya da başka yollardan edindikleri
bilgilere istinaden bir soruşturma komisyonu kurulması önergesi hazırlayacaksa
o bilgileri öğrenmek zorundadırlar ki hazırlayabilsinler. Tabii ki bu bilgiler
çeşitli kaynaklardan gelebilir milletvekilleri önüne. Milletvekilleri o suçla
ilgili her gelişmeyi, her suç isnadını bilemezler. Savcı getirebilir. Burada da
öyle olmuştur, bu olayda da. Savcı burada, soruşturmayı yaparken dört bakanın
dosyasını tefrik etmiştir arkadaşlar, yani soruşturmadan ayırmıştır 4 bakanı.
Demiştir ki: “Bu 4 bakanla ilgili böyle iddialar var. İşte, ey Türkiye Büyük
Millet Meclisi, sen bu iddiaları incele. Ben gene soruşturmayı diğerleri için
götüreceğim.” Yani, tefrik edilmiş bir dosya vardır burada, 4 dosya vardır.
O nedenle,
şimdi, milletvekillerinin bu dosyaların içeriğini, savcının verdiği dosyaların
bilgilerinin içeriğini öğrenmeleri gerekir bu dosyalara dayanarak önerge
vereceklerse, önerge vermeleri gerekir ki soruşturma süreci yürüyebilsin. Başta
türlü, eğer derseniz ki: “Efendim, bu gizlilik süreci burada da geçerlidir. O
nedenle, bu soruşturma önergesi hazırlanmadan önce milletvekilleri öğrenemez,
ancak komisyon kurulduktan sonra öğrenebilir.” o zaman milletin verdiği denetim
yetkisini kullanmasına, yasama organının kullanmasına izin vermiyorsunuz
demektir; bu vahim bir şeydir tabii. Yani, hele hele böyle millet iradesini
dilinden düşürmeyen bir iktidarın, olduğu zaman denetim yetkisini Meclisin
kullanmasına izin vermemesi çok açık bir çelişkidir elbette. Bir taraftan tek
meşruiyet kaynağı olarak millet iradesini göstereceksiniz, başka bütün diğer
meşruiyet kaynaklarını ortadan kaldırarak tek meşruiyet kaynağı olarak millet
iradesini göstereceksiniz, ondan sonra milletin iradesinin temsilcileri olan
milletvekillerinin denetim görevlerini yapmalarına engel olacaksınız; bunun çok
ciddi bir çelişki olduğunu düşünüyorum. Burada Meclise verilmiş bir kamusal
yetki vardır ve millet iradesinin verdiği yetki vardır.
MEHMET METİNER
(Adıyaman) - Yasa dışı dinlemeler de var ama.
RIZA TÜRMEN
(Devamla) - Bu iradenin önünü açmak lazım. Bu iradenin gerçekleşmesi için…
Millet Meclisinin görevi, Meclis Başkanının görevi bunun önünü açmaktır, önünü
kapamak değil elbette. 
Tabii, bir de
şunu söylemek lazım: Bu şeyler, bu gizlilik kararı…
MEHMET METİNER
(Adıyaman) – Bu yasa dışı dinlemeler hakkında da bir şeyler söyleseniz. 
RIZA TÜRMEN
(Devamla) – Tabii, söyleyeyim. 
Bu gizlilik
kararı mutlak değildir hiçbir zaman. Bu gizlilik kararının, mahkemenin verdiği
gizlilik kararının amacı delillerin karartılmasını önlemek, bu delillerin
ortadan kaldırılmasını önlemek filandır. Bu CMK 153’te siz değişiklik yaptınız
demokratikleşme paketi çerçevesinde. Ne dediniz o değişiklikle? 
İDRİS ŞAHİN
(Çankırı) – Bunu siz söylemeyin, diğerleri söylesinler ama siz söylemeyin,
AİHM’de hâkimlik yapmış biri olarak siz söylemeyin bari.
RIZA TÜRMEN
(Devamla) – Dediniz ki: “Savunma hakkı bakımından savcı bu gizlilik kararı
dışında kalır, dosyayı inceleyebilir gizlilik kararı varken.” Yani savunma
hakkının gerçekleşmesi için gizlilik kararına istisna getirirken
milletvekillerinin denetim yetkisini kullanmak için gizlilik kararını kabul etmek,
geçerli olduğunu kabul etmek bir tutarsızlıktır. Demek ki gizlilik kararı
belirli amaçlar için alınmıştır; belirli kişiler, belirli amaçlar için bu
gizlilik kararı ortadan kaldırılabilir. Yani avukatlar için ortadan
kaldırılıyor da gizlilik kararı, milletvekilleri için, milletin iradesini
temsil eden vekiller için ortadan kaldırılmayacak mı? Bu, tabii, çok büyük bir
çelişkidir. 
İDRİS ŞAHİN
(Çankırı) – Avukatlar için hangi hususlarda kaldırılıyor? 
RIZA TÜRMEN
(Devamla) – Bir de şunu söylemek lazım: Meclisin yapacağı soruşturma, savcının
yaptığı soruşturmanın bir devamı değildir ya da ona bağlı bir soruşturma
değildir. Bunlar birbirinden tamamen bağımsız, tamamen farklı soruşturmalardır.
Nasıl ki İç Tüzük, soruşturma komisyonunun, savcının yaptığı soruşturmayı bir
tarafa bırakarak yeni deliller toplaması, yeni bulgular bulmasını öngörür… O
nedenle, bu soruşturmayı savcının yaptığı soruşturma gibi gösterip oradaki
kuralları buraya da uygulamak aslında doğru olmayan bir yaklaşımdır. Buna
hiçbir sebep yoktur, bunun böyle olması için bir neden yoktur. Zaten tefrik
edilmiş olması da bunu göstermektedir. Savcı diyor ki: “Benim soruşturmamı ben
yapacağım. Ama, burada Meclisin soruşturması gereken bir mesele var, onu da
siz yapın.” Yani, topu Meclise atıyor. 
Şimdi, Meclisin bu, kendisine
gelen topu “Efendim, ben bu topu oynamak istemiyorum. Onun için, buradaki
soruşturma bloke edilsin, önlensin, savcı geri kalanlar için soruşturma
yapsın.” demesi çok yanlış olacaktır tabii. Yani, soruşturmanın sağlığı
bakımından… Diğerleri için soruşturma yapılacak, milletvekilleri için
soruşturma yapılamayacak. Bu, çok garip bir eşitsizlik ve adaletsizlik ortaya
çıkaracaktır. Burada önemli olan şey, ilkesel bir sorundur yani tekrar etmek
gerekirse Meclisin kendisine verilmiş olan denetim yetkisini kullanıp
kullanamayacağı meselesidir. Yani, bunu önlemek demokrasi açısından, yasama
organının fonksiyonları açısından, yasama organının Anayasa’da verilen
görevlerini kullanması açısından çok önemli bir husustur. Yani, denetimden kaçan
bir iktidar, hesap vermekten kaçan bir iktidar, tabii ki, demokrasiye uygun bir
davranış ortaya koyamaz. Demokrasi bir parça da, hesap vermek demektir. Ama,
bunun için milletvekillerinin, Meclisin bu dosyaları öğrenebilmesi, dosyaların
içine girebilmesi gerekir.
Biraz önce,
Sayın Şentop yaptığı konuşmada, örneğin, birtakım ayrıntılardan söz etti. E,
burada, tabii, silahların eşitsizliği söz konusu. Yani, Sayın Şentop’un
bildiği şeyleri salonun bu tarafında oturanlar bilmiyor. O zaman silahların
eşitsizliği söz konusu.
METİN KÜLÜNK
(İstanbul) – Sayın Türmen, “tape”ler size önceden geldi merak etmeyin. “Tape”ler
size önceden servis edildi.
RIZA TÜRMEN
(Devamla) – Sayın Hocam keşke bize de daha önce söyleseydi de biz de bilseydik,
onlara göre konuşurduk ama bu böyle olmadı.
Hepinizi
saygıyla selamlarım. (CHP sıralarından alkışlar)
BAŞKAN –
Teşekkür ediyorum Sayın Türmen.
Evet, öneri
aleyhinde söz isteyen Oktay Vural, İzmir Milletvekili.
OKTAY VURAL
(İzmir) – Efendim, Halaçoğlu konuşacak.
BAŞKAN – Yusuf
Halaçoğlu, Kayseri Milletvekili. (MHP sıralarından alkışlar) 
YUSUF HALAÇOĞLU
(Kayseri) – Sayın Başkan, değerli milletvekilleri; sizleri saygıyla
selamlıyorum. 
Aslında, bugün,
hazır seçim atmosferindeyken bizlere çok önemli kozlar verdiniz, bundan dolayı
size teşekkür etmek de gerekir. Ama bundan mutlu olduğumuzu söylememiz söz
konusu değil çünkü Türkiye’de meydana gelen olaylarda hoşa gitmeyecek,
kamuoyunu üzecek olaylarda mutlu olmak mümkün değil.
Bilmiyorum kaç
kişi, Meclis içerisinde kaç kişi bu gelen fezlekelerle ilgili bilgi sahibi,
içerisinde neler yazıp yazmadığı aşağı yukarı bütün internet’te mevcut.
Ön bilgi olarak
gelen özet fezlekede o kadar çok suçlama var ki bu suçlamaların olmamasını
temenni ederiz. Ancak, bu suçlanan kişilerin aklanabilmesi onların da hakkıdır.
Bugün işittiğimiz kadarıyla bu arkadaşlarımızın Meclise dilekçe vererek
kendileri hakkında soruşturma açılmasını talep edecekleri şeklindeydi, yine,
AKP’nin bu konuda Meclis soruşturması açılmasını isteyeceği şeklinde bir bilgi
söz konusuydu, ancak bunları bugün göremedik. Zira, işin içerisinde, gerçekten,
sahtecilikten altın kaçakçılığına, rüşvetten fuhuşa aracılık etmeye kadar pek
çok suçlama var. 
Diğer taraftan,
yine İran’la ilgili birçok mesele bu suçlamalar içerisinde yer alıyor. Mesela
bunlar içerisinde İran’ın parasını aktarma işlemleri için komisyon alınması,
sahte transit gıda ticareti işlemlerine göz yumulması ve yol verilmesi,
istisnai yoldan Türk vatandaşlığının kazanılması, bankanın aldığı yasal
komisyon oranlarının düşürülmesi, kaçak altının yurda sokulma teşebbüsünde altınlara el konulmaması ve akabinde
Dubai’ye uçuşunun sağlanması, Halkbank nezdinde rakiplerin engellenerek kartel
hâline gelinmesi, usulsüzlüklerini ihbar eden kamu görevlisinin tayininin
çıkarttırılarak sürgüne gönderilmesi, koruma polis memuru görevlendirilmesiyle
emniyet şeridi kullanmak amacıyla imtiyaz kazanma, usulsüzlüklerle ilgili
basında çıkacak haberlerin engellenmesi, halka açık şirketlerin yönetiminin ele
geçirilmesi, Çin’deki paravan firmaların bankalar nezdinde yaşadığı sıkıntının
atlatılması için İçişleri Bakanlığından bu firmalar adına referans mektubu
yazılması, Rıza Sarraf liderliğindeki örgütle ilgili adli ve istihbari
çalışmalara karşı koyma faaliyetleri gerçekleştirilmesi, otel yatırımı için kredi
çekimine onay alınması, mücevherat, rüşvete konu yüksek meblağda paralar, lüks
ve pahalı saatler, “danışmanlık” adı altında aylıklar ki bunların temelinde 1,5
ton altın kaçakçılığı gibi pek çok iddialar burada yer almaktadır, suçlamalar
yer almaktadır ve bunlarla ilgili de belgeler konulmuştur. Yani belgeler derken
hem görsel belgeler hem de işitsel belgeler yer almaktadır ve bunlar hukuki
zemin üzerine oturtulmuştur ve mahkeme kararlarıyla söz konusu edilmiştir. 
Keza, bunun dışında, yine “Örgüt
üyeleri aracılığıyla ayrıcalıklı bir şekilde kişiye özel imar planları
hazırlatılması, kurullarda görevli komisyon üyelerine, tabiat ve kültür
varlıkları konusunda kurullarda görevli komisyon üyelerine baskı yapılarak,
yönlendirilerek, rüşvet vererek veya gerçeğe aykırı rapor düzenleyerek
korunması, gerekli tescilli yapıların bulunduğu arsaları, doğal sit alanları ve
yeşil alanlar ile Boğaziçi’nde koruma altına alınan alanları imara açtırdıkları
tespit
edilmiştir.” diyor. Ayrıca, bunun ötesinde, bütün bu yapılanlara aracılık
yapanlara binde 5 oranında rüşvet ödendiği ve bunlarla ilgili tespitler ki bu
oranlar hayli yüksek miktarda; mesela, 5 milyar 950 milyon 184 bin 197 euro ki
bunun mesela euro 2,3 lirayken değerlendirmesi yapıldığında 13 milyar 685
milyon 423 bin 653 TL’ye mukabil bir meblağ olduğu, yine bununla bağlantılı
olarak binde 5 oranından hesaplandığında 84 milyon 526 bin 485 TL bu işlere
karşılık rüşvet ödendiği, yine buna bağlı olarak 30 milyon 53 bin 600 euro ki
karşılığında 29 milyon 589 bin 500 nakit parayla 484 bin 100 lira için lüks
saat, yine 4 milyon 766 bin 750 dolar taş ve 729 bin 850 lira için yine saat
alındığı, diğer taraftan Halkbank Genel Müdürüne verilen 2 milyon 500 bin euro,
ayrıca 1 milyon 400 bin dolar ki bunun karşılığını Türk parası olarak ele
aldığınızda o tarihteki kurlara göre 74 milyon 873 bin lira gibi bir Türk
parası tuttuğu, yine bütün bunlara bağlı olarak 10/4/2013 tarihinde 2 milyon
euro, 2 milyon dolar, 1,5 milyon TL ve 300 bin İsviçre frangı ki piyanonun
2’nci taksitini bir yana bırakıyoruz, onlar da yazıyor, böylesine büyük bir
meblağ. Şimdi, toplam olarak 32 milyon euro, 6 milyon 776 bin dolar, 3 milyon
465 bin TL, 300 bin İsviçre frangı. Bu bir kişiye aktarılan para, bir bakana
aktarılan para. 
Diğer taraftan,
bir başka bakana aktarılan para, teslim tarihleri ve miktarları burada
belirtilmiş.
Ayrıca, bunların
tümünü ele aldığınızda rüşvet olarak toplam 5 milyon 800 bin dolar, artı
danışmanlık.
Şimdi, değerli
milletvekilleri, aslında şurada saydıklarım, kısaca saydıklarım, özet olarak
saydıklarım size hiçbir şey ifade etmiyorsa, eğer bunların sahteliği söz konusu
ediliyorsa, o zaman yapılacak tek bir işlem vardır: Bu bakanların suçlanmasının
önüne geçmek için, onların aklanması için bu iddiaların gerçek olup olmadığının
araştırılması gerekmez midir? Yani insani olarak hiç mi vicdanlarınız
sızlamamaktadır? Yani buna lakayıt kalmak, gülümseyerek bakmak veya “Aman sende
adam.” demek, insan olan, vicdanı olan kimin kaldıracağı bir yüktür?
Ayetikerîme vardır, bilirsiniz “Kaldıramayacağımız yükü bize yükleme Allah’ım.”

Değerli
milletvekilleri, şimdi, yarın bunların gerçekliği ortaya çıkar ise halkın
yüzüne nasıl bakacaksınız? 
RECEP ÖZEL
(Isparta) – Çıkmazsa siz ne yapacaksınız?
YUSUF HALAÇOĞLU
(Devamla) – Nasıl bakacaksınız? Ha, çıkmazsa bir şey yok. Biz zaten diyoruz ki:
Bunu araştıralım, insanların suçlanmasının önüne geçelim diyoruz zaten,
suçlamıyoruz ama bu iddialar bir gerçek olarak Meclise intikal etmiş, bir hukuk
belgesi olarak size sunulmuş ve denmiş ki: “Bizim yetkimizi aşmaktadır, bunu
siz Meclis olarak çözün.” Artık, dediğim gibi, çözüp çözmeme size aittir. Bizim
için hava hoş.
Teşekkür
ediyorum. (MHP sırlarından alkışlar)
BAŞKAN –
Teşekkür ediyorum.
Başka söz talebi
yok.
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
Sayın
milletvekilleri, alınan karar gereğince sözlü soru önergeleri ile kanun tasarı
ve teklifleri ile komisyonlardan gelen diğer işleri sırasıyla görüşmek için 8
Nisan 2014 Salı günü saat 15.00’te toplanmak üzere birleşimi kapatıyorum.
Kapanma Saati: 21.11




(x) Bu bölümlerde Hatip tarafından Türkçe
olmayan kelimeler ifade edildi.





(x) Bu bölümde Hatip tarafından Türkçe
olmayan bir kelime ifade edildi.




