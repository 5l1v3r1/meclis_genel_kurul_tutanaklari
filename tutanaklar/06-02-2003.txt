






DÖNEM : 22





DÖNEM
: 22 CİLT : 4 YASAMA YILI : 1



T. B. M. M.
TUTANAK DERGİSİ


32 nci Birleşim
6 . 2 . 2003 Perşembe


İ
Ç İ N D E K İ L E R
   Sayfa 
 I. - GEÇEN TUTANAK ÖZETİ
II. - GELEN KÂĞITLAR
III. -
ÖNERİLER
A) DANIŞMA
KURULU ÖNERİSİ
1.- Adlî Tıp Kurumu Kanununda Değişiklik
Yapılması Hakkında Kanun Tasarısının 48 saat geçmeden gündemin "Kanun
Tasarı ve Teklifleri ile Komisyonlardan Gelen Diğer İşler" kısmının 2 nci
sırasına alınmasına ilişkin Danışma Kurulu önerisi 
IV.-
BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1.- Türkiye'deki askerî üs ve tesisler ile
limanlarda gerekli yenileştirme, geliştirme, inşaat ve tevsi çalışmaları ile
altyapı faaliyetlerinde bulunmak amacıyla, Amerika Birleşik Devletlerine mensup
teknik ve askerî personelin 3 ay süreyle Türkiye'de bulunmasına, Anayasanın 92
nci maddesi uyarınca izin verilmesine dair Başbakanlık tezkeresi (3/177)
V.- KANUN
TASARI VE TEKLİFLERİYLE KOMİSYONLARDAN GELEN DİĞER İŞLER
1. - Basın ve Yayın Yoluyla İşlenen Suçlara
İlişkin Dava ve Cezaların Ertelenmesine Dair Kanunda Değişiklik Yapılmasına
İlişkin 2.1.2003 Tarihli ve 4779 Sayılı Kanun ve Anayasanın 89 uncu Maddesi
Gereğince Cumhurbaşkanınca Bir Daha Görüşülmek Üzere Geri Gönderme Tezkeresi ve
Adalet Komisyonu Raporu (1/432) (S. Sayısı: 37)
VI.-
SORULAR VE CEVAPLAR
A) YAZILI
SORULAR VE CEVAPLARI
1.- Antalya Milletvekili Nail Kamacı'nın,
sigorta prim borçlarına ve farklı hizmetlerin değerlendirilmesine ilişkin
sorusu ve Çalışma ve Sosyal Güvenlik Bakanı Murat Başesgioğlu'nun cevabı
(7/107)
2.- Antalya Milletvekili Atilla Emek'in,
Alanya-Antalya karayolu projesine ilişkin sorusu ve Bayındırlık ve İskân Bakanı
Zeki Ergezen'in cevabı (7/145)


I. - GEÇEN
TUTANAK ÖZETİ
TBMM Genel Kurulu saat 15.00'te açılarak
iki oturum yaptı.
Antalya Milletvekili Burhan Kılıç'ın,
Antalya İli Kumluca İlçesinde meydana gelen sel felaketi ve alınması gereken
önlemlere, 
Çorum Milletvekili Agâh Kafkas'ın,
Çalışanların Tasarrufa Teşvik Edilmesi ve Bu Tasarrufların Değerlendirilmesine
Dair Kanun uyarınca toplanan tasarrufların tasfiyesine,
İlişkin gündemdışı konuşmalarına Devlet
Bakanı ve Başbakan Yardımcısı Ertuğrul Yalçınbayır cevap verdi.
Bilecik Milletvekili Yaşar Tüzün de,
Bilecik İlinin sorunları, beklentileri ve alınması gereken önlemlere ilişkin
gündemdışı bir konuşma yaptı.
Balıkesir Milletvekili Orhan Sür ve 47
milletvekilinin, bor madeni kaynaklarımızın stratejik ve ekonomik değerinin
araştırılarak gereği gibi değerlendirilmesi (10/38),
Ankara Milletvekili Yakup Kepenek ve 21
milletvekilinin, bankacılık ve finans sektöründe yaşanan sorunların
araştırılarak, sağlıklı bir yapı ve işleyişe kavuşturulması (10/39),
İçin alınması gereken önlemlerin
belirlenmesi amacıyla birer Meclis araştırması açılmasına ilişkin önergeleri
Genel Kurulun bilgisine sunuldu; önergelerin gündemde yerlerini alacakları ve
öngörüşmelerinin, sırası geldiğinde yapılacağı açıklandı.
Millî Savunma Komisyonu Başkanlığına
İstanbul Milletvekili Cengiz Kaptanoğlu'nun seçildiğine ilişkin Komisyon
Başkanlığı tezkeresi Genel Kurulun bilgisine sunuldu.
Genel Kurulun 5 Şubat 2003 Çarşamba günkü
(bugün) birleşiminde, sözlü soruların görüşülmemesine, gündemin "Kanun
Tasarı ve Teklifleri ile Komisyonlardan Gelen Diğer İşler" kısmının 9 uncu
sırasında yer alan 44 sıra sayılı Harp Akademileri Kanununda Değişiklik
Yapılmasına Dair Kanun Tasarısının bu kısmın 2 nci sırasına, 6 ncı sırasında
yer alan 40 sıra sayılı Taşınmaz Mal Zilyedliğine Yapılan Tecavüzlerin
Önlenmesi Hakkında Kanuna Bazı Maddeler Eklenmesine Dair Kanun Tasarısının 4
üncü sırasına, 5 inci sırasında yer alan 39 sıra sayılı Türkiye Cumhuriyeti
Hükümeti ile Karadeniz Ekonomik İşbirliği (KEİ) Örgütü Arasında Karadeniz
Ekonomik İşbirliği Parlamenter Asamblesi (KEİPA) Uluslararası Sekretaryası İçin
Evsahibi Ülke Anlaşmasının Onaylanmasının Uygun Bulunduğuna Dair Kanun
Tasarısının 5 inci sırasına, daha önce gelen kâğıtlar listesinde yayımlanan ve
bastırılarak dağıtılan, 43 sıra sayılı Türk Ceza Kanunu ile Hapishane ve
Tevkifhanelerin İdaresi Hakkında Kanunda Değişiklik Yapılmasına Dair Kanun
Tasarısının ise 48 saat geçmeden bu kısmın 3 üncü sırasına alınmasına ve aynı
birleşimde gündemin 6 ncı sırasına kadar olan işlerin görüşmelerinin
tamamlanmasına kadar çalışma süresinin uzatılmasına dair Danışma Kurulu önerisi
kabul edildi.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmının: 
1 inci sırasında bulunan, Cumhurbaşkanınca
bir daha görüşülmek üzere geri gönderilen, 2.1.2003 tarihli ve 4779 sayılı
Basın ve Yayın Yoluyla İşlenen Suçlara İlişkin Dava ve Cezaların Ertelenmesine
Dair Kanunda Değişiklik Yapılmasına İlişkin Kanunun (1/432) (S. Sayısı : 37)
görüşmeleri, komisyon yetkilileri Genel Kurulda hazır bulunmadıklarından,
ertelendi;
2 nci sırasına alınan, Harp Akademileri
Kanununda Değişiklik Yapılmasına (1/334) (S. Sayısı: 44),
3 üncü sırasına alınan, Türk Ceza Kanunu
ile Hapishane ve Tevkifhanelerin İdaresi Hakkında Kanunda Değişiklik
Yapılmasına (1/304) (S. Sayısı : 43),
4 üncü sırasına alınan, Taşınmaz Mal
Zilyedliğine Yapılan Tecavüzlerin Önlenmesi Hakkında Kanuna Bazı Maddeler
Eklenmesine (1/393) (S. Sayısı: 40), 
Dair Kanun Tasarılarının, tamamlanan
görüşmelerinden sonra, 
5 inci sırasına alınan, Türkiye
Cumhuriyeti Hükümeti ile Karadeniz Ekonomik İşbirliği (KEİ) Örgütü Arasında
Karadeniz Ekonomik İşbirliği Parlamenter Asamblesi (KEİPA) Uluslararası
Sekretaryası İçin Evsahibi Ülke Anlaşmasının Onaylanmasının Uygun Bulunduğuna
Dair Kanun Tasarısının (1/348) (S.Sayısı: 39), görüşmelerini takiben elektronik
cihazla yapılan açık oylamadan sonra,
Kabul edildikleri ve kanunlaştıkları
açıklandı.
6 Şubat 2003 Perşembe günü saat 15.00'te
toplanmak üzere, birleşime 19.31'de son verildi.











İsmail Alptekin













Başkanvekili










Enver Yılmaz





Türkân Miçooğulları







Ordu





İzmir







Kâtip
  Üye





Kâtip
  Üye






 No. : 46
II. - GELEN KÂĞITLAR
6.2.2003 PERŞEMBE
Tezkereler

 1.- Türkiye'deki Askeri Üs ve Tesisler ile
Limanlarda Gerekli Yenileştirme, Geliştirme, İnşaat ve Tevsi Çalışmaları ile
Alt Yapı Faaliyetlerinde Bulunmak Amacıyla, Amerika Birleşik Devletlerine
Mensup Teknik ve Askerî Personelin 3 Ay Süreyle Türkiye'de Bulunmasına,
Anayasanın 92 nci Maddesi Uyarınca İzin Verilmesine Dair Başbakanlık Tezkeresi
(3/177) (Başkanlığa geliş tarihi : 5.2.2003)
 2.- İstanbul Milletvekili Ali Coşkun'un Yasama Dokunulmazlığının
Kaldırılması Hakkında Başbakanlık Tezkeresi (3/178) (Anayasa ve Adalet
Komisyonları Üyelerinden Kurulu Karma Komisyona) (Başkanlığa geliş tarihi :
4.2.2003)


BİRİNCİ OTURUM
Açılma Saati: 15.09
6 Şubat 2003 Perşembe
BAŞKAN: Bülent ARINÇ
KÂTİP ÜYELER: Enver YILMAZ (Ordu), Yaşar TÜZÜN (Bilecik) 
BAŞKAN - Türkiye Büyük
Millet Meclisinin 32 nci Birleşimini açıyorum. 
Toplantı yetersayısı
vardır.
Gündeme geçiyoruz.
Değerli arkadaşlarım,
sadece tutanaklara geçmesi bakımından arz ediyorum: Meclis Başkanvekili
arkadaşımız, bugün için üç gündemdışı konuşma vermişti; ancak, arkadaşlarımıza
da, ihtiyaç olduğunda bu konuşmaları geri alabileceğini söylemişti. İki
Kahramanmaraş milletvekili arkadaşımız, Kahramanmaraş'ın kurtuluş yıldönümüyle
ilgili konuşma yapacaklardı; bir arkadaşımız da, NATO toplantısıyla ilgili bir
konuşma yapacaktı. 
Ben, buradan, Türkiye
Büyük Millet Meclisi üyelerimizin, tüm Meclisimizin, Kahramanmaraş halkına
selam ve saygılarını iletiyorum; kurtuluş törenlerinden, bayramlarından dolayı
kendilerini kutluyorum; şehitlerimize Cenabı Hak'tan rahmet diliyorum ve Maraş
halkına sağlık, mutluluk dileklerimizle, arkadaşlarımızın da hislerine tercüman
olarak, bu konuşmayı yapma ihtiyacını hissediyorum. 
Danışma Kurulunun bir
önerisi vardır; okutuyorum:
III. -
ÖNERİLER
A) DANIŞMA
KURULU ÖNERİSİ
1.- Adlî
Tıp Kurumu Kanununda Değişiklik Yapılması Hakkında Kanun Tasarısının 48 saat
geçmeden gündemin "Kanun Tasarı ve Teklifleri ile Komisyonlardan Gelen
Diğer İşler" kısmının 2 nci sırasına alınmasına ilişkin Danışma Kurulu
önerisi 
Danışma Kurulu Önerisi
 No.:16 Tarih:
6.2.2003
Genel Kurulun 6 Şubat
2003 Perşembe günkü (bugün) birleşiminde, daha önce Gelen Kâğıtlar listesinde
yayımlanan ve bastırılarak dağıtılan, 51 sıra sayılı Adlî Tıp Kurumu Kanununda
Değişiklik Yapılması Hakkında Kanun Tasarısının 48 saat geçmeden gündemin
"Kanun Tasarı ve Teklifleriyle Komisyonlardan Gelen Diğer İşler"
kısmının 2 nci sırasına alınmasının Genel Kurulun onayına sunulması Danışma
Kurulunca uygun görülmüştür.












Bülent
  Arınç













Türkiye
  Büyük Millet Meclisi













Başkanı





















Salih
  Kapusuz





Mustafa
  Özyürek







AK
  Parti Grubu Başkanvekili





CHP
  Grubu Başkanvekili




BAŞKAN - Öneriyi
oylarınıza sunuyorum: Kabul edenler... Etmeyenler... Danışma Kurulu önerisi
kabul edilmiştir.
Sayın milletvekilleri,
Başbakanlığın, Anayasanın 92 nci maddesine göre verilmiş bir tezkeresi vardır;
okutup, işleme alacağım:
IV.-
BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1.-
Türkiye'deki askerî üs ve tesisler ile limanlarda gerekli yenileştirme,
geliştirme, inşaat ve tevsi çalışmaları ile altyapı faaliyetlerinde bulunmak
amacıyla, Amerika Birleşik Devletlerine mensup teknik ve askerî personelin 3 ay
süreyle Türkiye'de bulunmasına, Anayasanın 92 nci maddesi uyarınca izin
verilmesine dair Başbakanlık tezkeresi (3/177)
  Ê5.2.2003
Türkiye Büyük Millet
Meclisi Başkanlığına
Irak'ın, 1990 Körfez
Savaşı sonrası Birleşmiş Milletler Güvenlik Konseyi kararlarının çerçevesini
çizdiği yaptırım ve denetim rejiminden kaynaklanan yükümlülüklerini tam olarak
yerine getirmemesinden kaynaklanan sorunların sürmesi bir gerginlik ve kriz
ortamının ortaya çıkmasına yol açmıştır. Bu durum, Türkiye'yi olumsuz yönde
etkilemekte ve ciddî güvenlik riski oluşturmaktadır. 
Kitle imha silahları
konusundaki son gelişmeler sonucu gergin ortam giderek ağırlaşmış ve Irak
sorununda nazik bir aşamaya gelinmiştir.
Birleşmiş Milletler
Güvenlik Konseyi bu konuyu uluslararası barış ve güvenliğe karşı süregelen
ciddî bir tehdit olarak ele almış ve Irak'ın Körfez Savaşı sonrası resmî
ateşkesin şartlarını ve bunun için üstlendiği yükümlülüklerin gereklerini bütün
unsurlarıyla yerine getirmesinin sağlanmasının uluslararası barış ve güvenliğin
korunması için elzem olduğunu kararlaştırmıştır. 
Son gelişmeler kritik bir
aşamaya girilmekte olduğunu göstermektedir. 
Irak'ın toprak
bütünlüğünün ve siyasî birliğinin korunması ve içinde bulunduğumuz hassas
bölgede bir istikrar unsuru olarak varlığını sürdürmesi Türkiye için büyük önem
taşımaktadır. 
Türkiye bu sorunun
uluslararası askerî müdahaleye gerek kalmadan barışçı yollarla çözüme
kavuşturulmasını samimiyetle istemektedir. 58 inci Cumhuriyet Hükümeti tüm
imkânları kullanarak bu yöndeki çabalarını sürdürmektedir. 
Barışçı çözüm için tüm
imkânlar seferber edilirken, Türkiye'nin her durumu ve ihtimali de göz önünde
bulundurması ve barışçı bir çözümün şartlarının oluşamaması durumunda karşısına
çıkacak her gelişmeye karşı hazırlıklı olması da hayatî önem taşımaktadır.
Türkiye'nin temel hak ve çıkarlarına ve uluslararası sorumluluklarına uygun,
etkili bir siyaset izlemesi ve gelişmelerin seyrine göre gerekli tedbirlerin
zamanında ve etkili biçimde alınabilmesi için hazırlıkların buna göre
yürütülmesi bir zarurettir. 
Bu mülahazalarla, gerekli
bütün hazırlıkları yapmak ve güvenlik tedbirlerini almak amacıyla, gelişmelerin
seyrine göre, Türkiye'nin sorumluluklarına, temel hak ve menfaatlarına uygun,
etkili bir politika izlenmesine imkân sağlamak üzere, Türkiye'deki askerî üs ve
tesisler ile limanlarda gerekli yenileştirme, geliştirme, inşaat ve tevsi
çalışmaları ile altyapı faaliyetlerinde bulunmak amacıyla Amerika Birleşik
Devletlerine mensup teknik ve askerî personelin 3 ay süreyle Türkiye'de
bulunmasına, bununla ilgili gerekli düzenlemelerin hükümet tarafından
yapılmasına, Anayasanın 92 nci maddesi uyarınca izin verilmesini arz ederim.
  Abdullah
Gül
  Başbakan
BAŞKAN - Sayın
milletvekilleri, 28 milletvekilinin, Başbakanlık tezkeresinin kapalı oturumda
görüşülmesine dair, İçtüzüğün 70 inci maddesine göre verilmiş bir önergesi
vardır; okutuyorum:
Kapalı oturumda, Genel
Kurul salonunda bulunabilecek sayın üyeler dışındaki dinleyicilerin ve
görevlilerin dışarıya çıkmaları gerekmektedir. 
Sayın idare amirlerinden
salonun boşaltılmasını temin etmelerini rica ediyorum. (CHP sıralarından
gürültüler)
Yeminli stenografların ve
yeminli görevlilerin...
K. KEMAL ANADOL (İzmir) -
Neyi kaçırıyorsunuz?!. Kimlerden kaçırıyorsunuz?!. (CHP sıralarından sıra
kapaklarına vurmalar)
BAŞKAN - Sayın milletvekilleri...
(CHP sıralarından sıra kapaklarına vurmalar)
K. KEMAL ANADOL (İzmir) -
Milletten korkuyorsunuz, milletten...
BAŞKAN - Sayın
milletvekilleri...
HÜSEYİN BAYINDIR
(Kırşehir) - Açık olsun, açık...
K. KEMAL ANADOL (İzmir) -
Halktan korkuyorsunuz, halktan korkuyorsunuz!..
CANAN ARITMAN (İzmir) -
Halktan korkuyorsunuz!..
HÜSEYİN BAYINDIR
(Kırşehir) - Halktan korkmayın, halktan korkmayın...
BAŞKAN - Sayın
milletvekilleri, bildiğiniz gibi, İçtüzüğün 70 inci maddesi görüşmelerin kapalı
oturumla yapılması talebini taşımaktadır.
HÜSEYİN BAYINDIR
(Kırşehir) - Halktan korkmayın, oyunu aldığınız insanların yüzüne bakın!
BAŞKAN - Siyasî parti
gruplarından biri, Başbakan veya bakan veya 20 milletvekili (CHP sıralarından
sıra kapaklarına vurmalar) böyle bir talepte bulunabilir. (CHP sıralarından
sıra kapaklarına vurmalar) Dolayısıyla, İçtüzüğe uygun olarak verilmiş bir
talep bulunmaktadır. (CHP sıralarından "geri alsınlar" sesleri, sıra
kapaklarına vurmalar)
Sayın milletvekilleri, bu
protestolarınızın bir anlamı olabilir; ancak, kapalı oturum talebi İçtüzükten
kaynaklanan bir haktır. Bu hakkı kullanmak isteyen milletvekilleri olduğu
müddetçe, bu talebi yerine getirmek... (CHP sıralarından "geri
alsınlar" sesleri)
Lütfen... Lütfen... Size
yakışanı yapınız.
K. KEMAL ANADOL (İzmir) -
Savaşa karşı çıkmak bize yakışan.
BAŞKAN - Masaları
yumruklayarak sözlerinizi, düşüncelerinizi ifade edemezsiniz. İçtüzüğün verdiği
bir hakkı kullanıyorlar. Lütfen...(AK Parti sıralarından alkışlar)
Kapalı oturumda Genel
Kurul salonunda bulunabilecek sayın üyeler dışındaki dinleyicilerin ve
görevlilerin dışarıya çıkarılmaları gerekmektedir. Sayın İdare amirlerinden
salonun boşaltılmasını temin etmelerini rica ediyorum. (CHP sıralarından
gürültüler) 
ALİ KEMAL DEVECİLER
(Balıkesir) - Yazıklar olsun!
BAŞKAN - Sayın Erdoğan
Yetenç, Sayın Kemalettin Göktaş, Sayın Abdullah Çalışkan, lütfen görevinizi
yerine getirin. 
AHMET KÜÇÜK (Çanakkale) -
Oylayın önce...
ALİ KEMAL DEVECİLER
(Balıkesir) - Oylayın önce, oylayın. (CHP sıralarından sıra kapaklarına
vurmalar)
AHMET KÜÇÜK (Çanakkale) -
Belki kabul edilmeyecek. 
BAŞKAN - Sayın
milletvekilleri, bana oylayın diyeceğinize, açın İçtüzüğü okuyun. 70 inci madde
ne gerektiriyorsa ben onu yapacağım. Lütfen... Lütfen... (AK Parti sıralarından
alkışlar; CHP sıralarından sıra kapaklarına vurmalar, alkışlar [!])
ÖNDER SAV (Ankara) -
Sayın Başkan...
BAŞKAN - Sayın Sav,
talebinizi alacağım.Lütfen...
Yeminli stenografların ve
yeminli görevlilerin salonda kalmalarını oylarınıza sunuyorum: Kabul edenler...
Kabul etmeyenler... Kabul edilmiştir. (CHP sıralarından "Bravo"
sesleri, alkışlar [!])
Sayın Sav, buyurun.
ÖNDER SAV (Ankara) -
Sizin de değindiğiniz gibi, 70 inci maddede... 
(CHP sıralarından
gürültüler)
K.KEMAL ANADOL (İzmir) -
Önergedeki imza sahiplerini bilmek istiyoruz...
BAŞKAN - Emniyet
görevlileri ve sayın idare amirleri, İçtüzük 70 inci madde gereğince, lütfen,
salonu boşaltınız.
ÖNDER SAV (Ankara) -
Sayın Başkan, sizin de değindiğiniz gibi, 70 inci maddede "önerge
verilince" deniliyor. Önergenin verildiği, sadece sizin duyurunuzla belli;
ama, önerge bir bütündür. Kapalı oturuma geçmeden önce, önergeyi, o önergenin
altındaki imzaları okumanız gerekir. Usul bunu âmirdir. (CHP sıralarından
alkışlar)
BAŞKAN - Teşekkür
ediyorum.
Lütfen, salonu
boşaltınız. (CHP sıralarından gürültüler, "imzalar, imzalar" sesleri)
K. KEMAL ANADOL (İzmir) -
İmza sahiplerini tanımak istiyoruz Sayın Başkan, niye gereğini yapmıyorsunuz?!
AYHAN ZEYNEP TEKİN
(Adana) - Meclis Başkanının karşısında neden elinizi cebinize sokarak
konuşuyorsunuz?!
K. KEMAL ANADOL (İzmir) -
İsimleri okuyun! Utanıyor musunuz?!. İçtüzükte "okunur" deniliyor...
Meclis Başkanı yanlış yapıyor!
BAŞKAN - Tanıyacaksınız
tabiî, tanıyacaksınız, önerge okutulunca tanıyacaksınız!
K.KEMAL ANADOL (İzmir) -
Öyle şey mi olur?! İsimleri okuyun!
BAŞKAN - İdare amirleri,
lütfen, salonun boşaltılmasını temin ediniz.
ÖNDER SAV (Ankara) -
Önerge teşekkül etmedi ki...
K. KEMAL ANADOL (İzmir)
- Önergeyi bile okutmuyorsunuz...
CANAN ARITMAN (İzmir) -
Halka rağmen siyaset olmaz!..
K.KEMAL ANADOL (İzmir) -
Meclise yakışıyor mu?! 
BAŞKAN - Sayın idare
amirleri, emniyet görevlileri, kavaslar, lütfen görevinizi yerine getirin. 
K.KEMAL ANADOL (İzmir) -
Size yakışıyor mu?! Önergeyi bile bilmiyoruz...
HASAN FEHMİ GÜNEŞ
(İstanbul) - Adamca önerge okunacak; adamca, erkekçe önerge okunacak,
gizlemeyeceksiniz!
AHMET MÜNİR ERKAL
(Malatya) - Adam gibi talep ediyoruz!..
HASAN FEHMİ GÜNEŞ
(İstanbul) - Gizlemeyeceksiniz!..
AHMET MÜNİR ERKAL
(Malatya) - Tüzüğe göre okunacak...
HASAN FEHMİ GÜNEŞ
(İstanbul) - Hem kabadayılık yapıyorsunuz hem önergeyi gizliyorsunuz!.. 
AHMET MÜNİR ERKAL
(Malatya) - Ayıp ediyorsun!.. Ayıp!..
BAŞKAN
- Sayın milletvekilleri, müsaade buyurursanız, bulunduğum kürsüden bir açıklama
yapayım.
HASAN FEHMİ GÜNEŞ
(İstanbul) - Önergeyi gizliyorsunuz. Olur mu?!. Olur mu?!.
BAŞKAN - İçtüzüğün 70
inci maddesinin ikinci fıkrasında "Kapalı oturum önergesi verilince,
kapalı oturumda bulunabilecek şahıslar dışında herkes toplantı salonundan çıkarılır.
Salon boşaldıktan sonra kapalı oturum önergesinin gerekçesi dinlenir. Bu
gerekçe, Hükümet adına Başbakan veya bir bakan veya siyasî parti grubu sözcüsü
veya önergedeki birinci imza sahibi milletvekili yahut onun göstereceği bir
diğer imza sahibi milletvekili tarafından açıklanır. Genel Kurul işaret oyuyla
karar verir" deniliyor.
İçtüzüğün 70 inci
maddesinin ikinci fıkrasının ilk cümlesinde "Kapalı oturum önergesi
verilince, kapalı oturumda bulunabilecek şahıslar dışında herkes, toplantı
salonundan çıkarılır" deniliyor. Ben de aynı işlemi yapıyorum. Lütfen
arkadaşlar... (AK Parti sıralarından alkışlar, CHP sıralarından gürültüler)
EŞREF ERDEM (Ankara) -
İmzaları okuyun.
OĞUZ OYAN (İzmir) - Sayın
Başkan, usul hakkında söz istiyorum.
BAŞKAN - Kapalı oturuma
geçtiğimde söz vereceğim Sayın Oyan.
OĞUZ OYAN (İzmir) - Hayır
efendim, usulde hata var Sayın Başkan.
BAŞKAN - Sayın idare amirleri... Sayın Yetenç'in
dışında iki arkadaşımı göremiyorum.
OĞUZ OYAN (İzmir) - Sayın
Başkan, usulde hata yapılıyor. Önerge teşekkül etmemiştir. Önergeyi verenlerin
isimleri okunmadan önerge teşekkül etmez.
BAŞKAN - İçtüzüğe tamamen
bağlıyım, kusura bakmayın. Yoksa, benim gönlümden geçenler de çok farklı değil.
(CHP sıralarından alkışlar[!]) İçtüzüğü uyguluyorum. Lütfen... Ben görevimi
yapıyorum sadece, İçtüzük ne yazıyorsa harfiyen ona uyuyorum. 
Tamam mı arkadaşlar?.. 
ÖNDER SAV (Ankara) -
İçtüzük, sadece sizin anlayışınıza tevdi edilemez Sayın Başkan, İçtüzüğün bir
anlamı var. Önerge teşekkül etmeden kapalı oturuma geçilemez. Önerge bir
bütündür, o önergeyi okutmanız lazım.
BAŞKAN - Salon tamamen
boşaltıldı mı arkadaşlar?
K. KEMAL ANADOL (İzmir) -
Halk da sizi boşaltacak buradan, şu savaşı çıkarın siz, göreceksiniz. Bu savaşa
girin siz, o çocuklarınız ölsün, göreceksiniz.
MEHMET TOMANBAY (Ankara)
- Bu ayıp size yeter Başkan.
ZÜLFÜ DEMİRBAĞ (Elazığ) -
Arkadaşlar, şu anda televizyon göstermiyor!
MEHMET TOMANBAY (Ankara)
-Göstermese ne olacak; halk görüyor sizi halk.
K. KEMAL ANADOL (İzmir) - Televizyonun değil,
tarihin huzurundasın. (CHP sıralarından gürültüler)
BAŞKAN - Kapalı oturuma
geçiyoruz.
Kapanma Saati: 15.23

İKİNCİ OTURUM
(İkinci Oturum kapalıdır)
ÜÇÜNCÜ OTURUM
Açılma Saati:18.00
BAŞKAN: Bülent ARINÇ
KÂTİP ÜYELER: Yaşar TÜZÜN (Bilecik), Enver YILMAZ (Ordu)
BAŞKAN- Sayın
milletvekilleri, Türkiye Büyük Millet Meclisinin 32 nci Birleşiminin kapalı
olan İkinci Oturumundan sonra Üçüncü Oturumunu açıyorum.
IV. - BAŞKANLIĞIN GENEL KURULA SUNUŞLARI (Devam)
A) TEZKERELER VE ÖNERGELER (Devam)
1. - Türkiye'deki askerî üs ve tesisler ile limanlarda
gerekli yenileştirme, geliştirme, inşaat ve tevsi çalışmaları ile altyapı
faaliyetlerinde bulunmak amacıyla, Amerika Birleşik Devletlerine mensup teknik
ve askerî personelin 3 ay süreyle Türkiye'de bulunmasına, Anayasanın 92 nci
maddesi uyarınca izin verilmesine dair Başbakanlık tezkeresi (3/177) (Devam)
BAŞKAN- Kapalı oturumda
görüşülen ve oylanan Başbakanlık tezkeresinin açık oylamasına 510 üye katılmış;
193 ret, 9 çekimser oya karşı 308 kabul oyuyla Başbakanlık tezkeresi kabul
edilmiştir. 
Gündemin "Kanun
Tasarı ve Teklifleri İle Komisyonlardan Gelen Diğer İşler" kısmına
geçiyoruz.
Basın ve Yayın Yoluyla
İşlenen Suçlara İlişkin Dava ve Cezaların Ertelenmesine Dair Kanunda Değişiklik
Yapılmasına İlişkin 2.1.2003 tarihli ve 4779 sayılı Kanun ve Anayasanın 89 uncu
Maddesi Gereğince Cumhurbaşkanınca Bir Daha Görüşülmek Üzere Geri Gönderme
Tezkeresi ve Adalet Komisyonu raporunun görüşmelerine kaldığımız yerden devam
edeceğiz.
V. - KANUN TASARI VE TEKLİFLERİYLE KOMİSYONLARDAN 
GELEN DİĞER İŞLER
1.- Basın ve Yayın Yoluyla İşlenen Suçlara İlişkin Dava ve
Cezaların Ertelenmesine Dair Kanunda Değişiklik Yapılmasına İlişkin 2.1.2003
Tarihli ve 4779 Sayılı Kanun ve Anayasanın 89 uncu Maddesi Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ve Adalet
Komisyonu Raporu (1/432) (S. Sayısı: 37) (1) 
BAŞKAN- Komisyon?..
Yerinde.
Hükümet?.. Yerinde.
Kanunun tümü üzerindeki
görüşmeler tamamlanmıştı.
Şimdi, maddelerine
geçilmesini oylarınıza sunacağım; ancak, kanunun maddelerine geçilmesinin
oylamasının açık oylama şeklinde yapılmasına dair bir önerge vardır.
Şimdi, önergeyi okutup,
imza sahiplerini arayacağım:
Türkiye Büyük Millet
Meclisi Başkanlığına
Görüşülmekte olan 37 sıra
sayılı kanun tasarısının maddelerine geçilmesinin ve maddelerinin ayrı ayrı
oylamalarının İçtüzüğün 81 inci maddesi (e) bendi uyarınca açık oylamayla
yapılmasını arz ederiz.
Önder Sav?.. Burada.
Mustafa Özyürek?.. Yok.
Şefik Zengin?.. Yok.
Haluk Koç?.. Yok.
Oya Araslı?.. Burada.
Güldal Okuducu?.. Yok.
Kazım Türkmen?.. Burada.
Eşref Erdem?.. Burada.
Oğuz Oyan?.. Burada.
Necati Uzdil?.. Burada.
Osman Kaptan?.. Burada.
Sırrı Özbek?.. Yok.
Muhsin Koçyiğit?..
Burada.
Naci Aslan?.. Yok.
Mehmet Boztaş?.. Yok
Muharrem Toprak?..
Burada.
Mustafa Özyurt?.. Burada.
Ersoy Bulut?.. Yok.
Nadir Saraç?.. Yok.
BAŞKAN - Önerge
düşmüştür.
Kanunun maddelerine
geçilmesini oylarınıza sunuyorum: Kabul edenler.. Etmeyenler... Kabul
edilmiştir.
1 inci maddeyi
okutuyorum:
BASIN VE YAYIN YOLUYLA İŞLENEN SUÇLARA İLİŞKİN DAVA VE
CEZALARIN ERTELENMESİNE DAİR KANUNDA DEĞİŞİKLİK YAPILMASINA İLİŞKİN KANUN
MADDE 1. - 28.8.1999
tarihli ve 4454 sayılı Basın ve Yayın Yoluyla İşlenen Suçlara İlişkin Dava ve
Cezaların Ertelenmesine Dair Kanunun 2 nci maddesine aşağıdaki iki fıkra
eklenmiştir.
1 inci madde kapsamına
giren bir suçtan dolayı mahkûmiyet hükmü alıp cezası infaz edilmiş olanlar da,
bu Kanunun yayımı tarihine kadar geçen süreyi 1 inci madde kapsamına giren
kasıtlı bir cürümden dolayı yeniden mahkûm edilmeksizin geçirdikleri takdirde
mahkûmiyet vâki olmamış sayılır.
Bu madde uyarınca
mahkûmiyeti vâki olmamış sayılanların hakları üzerindeki yasaklamalar da
kendiliğinden kalkar.
BAŞKAN - Madde üzerinde,
Cumhuriyet Halk Partisi Grubu adına, Adana Milletvekili Ziya Yergök.
Sayın Yergök, buyurun.
Süreniz 10 dakika.
CHP GRUBU ADINA MEHMET
ZİYA YERGÖK (Adana) - Sayın Başkan, Yüce Meclisin değerli üyeleri; görüşmekte
olduğumuz yasanın 1 inci maddesi hakkında, Cumhuriyet Halk Partisi Grubu adına
görüş ve düşüncelerimi açıklamak üzere söz almış bulunuyorum, Genel Kurulu
saygıyla selamlayarak sözlerime başlamak istiyorum.
Sayın milletvekilleri,
görüşmekte olduğumuz ve Sayın Cumhurbaşkanınca iade edilen 4779 sayılı Yasayla
yaklaşık dört yıl önce yürürlüğe girip uygulanmış, hükmünü icra etmiş ve
işlevini tamamlamış 4454 sayılı Yasaya yeni maddeler eklenerek tamamlanmış bir
sürece yeniden işlerlik kazandırılmaya çalışılmıştır. Böyle bir düzenleme yasa
tekniğine, hukukun temel ilkelerine ve hukuk devleti anlayışına açıkça
aykırıdır. Kaldı ki, adaleti kişiselleştiren ve yargı organına ait bir yetkinin
yasama organınca kullanılmasına olanak sağlayan bu düzenleme, aynı zamanda,
Anayasaya da aykırı bulunmaktadır.
Sayın Cumhurbaşkanının
iade gerekçesinde ve komisyondaki karşı oy yazımızda da belirtildiği üzere, adı
erteleme de olsa, 4779 sayılı Yasayla yapılan düzenlemeyi erteleme olarak
nitelendirmeye olanak bulunmamaktadır; zira, bizim hukuk sistemimizde,
erteleme, yasama organına tanınan bir yetki olmayıp, yargı organına tanınan bir
yetkidir. 
1924 Anayasasının 26 ncı
maddesinde, cezaları erteleme yetkisi vardı. 1924 Anayasasının 26 ncı maddesine
göre, Meclisimizin böyle bir yetkisi vardı. 1924 Anayasasının 26 ncı maddesine
baktığımız zaman, kanun soruşturmalarını ve kanun cezalarını ertelemek,
Meclisin görevleri arasında sayılıyordu; ancak, 1961 ve 1982 Anayasalarında
erteleme kurumuna yer verilmemiştir. 
1961 Anayasasında,
Meclisin görev ve yetkilerini düzenleyen 64 üncü maddenin gerekçesine baktığımız
zaman "soruşturma ve cezaların ertelenmesi, tamamıyla mahkemelerin yetkisi
içinde bulunduğundan, yargının bağımsızlığı sebebiyle kaldırılmıştır"
denilmektedir. 1982 Anayasasında da, aynı gerekçeyle, Meclise erteleme yetkisi
verilmemiştir. 
4779 sayılı Yasanın 1
inci maddesinin birinci ve ikinci fıkrası uyarınca, üç yıldan fazla ağır hapis
cezasına hükümlülüğün yasal sonucu olarak mahkûmiyete eklenen geçici ve sürekli
kamu hizmetlerinden yasaklanma cezaları, mahkeme kararına gerek olmadan, iyi hal
gösterme koşulu aranmadan ve infazdan itibaren belli bir sürenin geçmesine
gerek görülmeden kendiliğinden ortadan kalkmaktadır. 
Söz konusu yasanın 1 inci
maddesinin ilk fıkrası "1 inci madde kapsamına giren bir suçtan dolayı
mahkûmiyet hükmü alıp cezası infaz edilmiş olanların da, bu kanunun yayımı
tarihine kadar geçen süreyi 1 inci madde kapsamına giren kasıtlı bir cürümden
dolayı yeniden mahkûm edilmeksizin geçirdikleri takdirde, mahkûmiyeti vaki
olmamış sayılır" derken, aynı maddeye, hükümet tasarısında bulunmayan;
ancak, komisyonda verilen bir önergeyle eklenen ikinci fıkrasında "bu
madde uyarınca mahkûmiyeti vaki olmamış sayılanların hakları üzerindeki
yasaklamalar da, kendiliğinden kalkar" denilmektedir. 
Türk Ceza Yasasının 97
nci maddesine baktığımızda da, genel affın, kamu davasını ve hükmolunan
cezaları tüm sonuçlarıyla ortadan kaldıracağını belirtmektedir. Böylece, 4779
sayılı Yasayla yapılan düzenlemenin af niteliğinde olduğu hiçbir kuşkuya yer
bırakmayacak şekilde, açıkça ortaya çıkmış bulunmaktadır. 
Sayın Adalet Bakanı ve
AKP Grubu adına söz alan sayın sözcüler, Anayasa Mahkemesinin 19.9.2000 tarihli
1999/39 esas ve 2000/23 karar sayılı kararını dayanak olarak getirerek
"düzenlemenin af olmadığını ve erteleme olduğunda ısrar ediyorlar" ve
konuşmalarında da, Cumhuriyet Halk Partili üyeler Anayasa Mahkemesi kararlarını
referans alarak Meclisimize uyarılarda bulunurken, bu konuda, Anayasa Mahkemesi
kararını gözardı etmekte olduğumuzu, bu durumu anlamakta zorlandıklarını ve
Cumhuriyet Halk Partisi adına da üzüldüklerini belirtmektedirler. Anayasa
Mahkemesinin bir kararına takılıp kalınırsa, Anayasa Mahkemesinin sonraki
yıllarda, aynı konuda vermiş olduğu kararları görmezden gelirseniz, işte, böyle
yanlış beyanlarda bulunursunuz. 
Değerli milletvekilleri,
21.12.2000 tarihli, 4616 sayılı 23 Nisan 1999 Tarihine Kadar İşlenen Suçlardan
Dolayı Şartla Salıvermeye, Dava ve Cezaların Ertelenmesine Dair Kanunun kimi
kurallarının Anayasaya aykırılığı nedeniyle iptaline karar veren Anayasa
Mahkemesi, 18.7.2001 tarihli daha yeni bir kararında ve bu kararın birçok
yerinde, 4616 sayılı Kanunun adında her ne kadar "İşlenen Suçlardan Dolayı
Şartla Salıvermeye, Dava ve Cezaların Ertelenmesine Dair Kanun" denilmiş
ise de, taşıdığı kuralların içeriği itibariyle, belirli bir süreyle suç
işlememe bozucu koşuluna bağlı toplu özel af niteliğinde olduğu açıkça
vurgulanmaktadır.
Yine, aynı mahkeme
kararında "erteleme, cezanın infazını geri bırakan kanunî bir sebep, bir
bakıma ise şartlı bir af, diğer yönden ise şartlı bir hükümlülük
niteliğindedir" denilmektedir. 
Gelelim bir başka ve daha
yeni tarihli bir Anayasa Mahkemesi kararına: Anayasa Mahkemesi, 2002/99 esas,
2002/51 karar sayılı ve 28 Mayıs 2002 tarihli yeni bir kararında da -ki, bu,
4758 sayılı 23 Nisan 1999 Tarihine Kadar İşlenen Suçlardan Dolayı Şartla
Salıvermeye, Dava ve Cezaların Ertelenmesine Dair Kanunda Değişiklik
Yapılmasına İlişkin Kanunla ilgili verdiği karardır- bu düzenlemenin erteleme
olmadığını, af niteliğinde olduğunu ve nitelikli çoğunluk bulunması gerektiğini
açıkça vurgulamış ve Sayın Cumhurbaşkanının açtığı davayı, bu gerekçeyle,
oybirliğiyle iptal etmiş bulunmaktadır. 
Değerli milletvekilleri,
bu yasa 25 Aralık 2002 tarihinde ilk kez Adalet Komisyonunda görüşüldüğü
sırada, komisyonun Cumhuriyet Halk Partili üyeleri olarak, bu düzenlemenin
hukuk tekniğine ve hukuk ilkelerine aykırı bulunduğunu, kişiye özel olduğunu ve
af niteliğinde olduğunu belirterek gerekli uyarıyı yapmış ve karşı çıkmış
olmamıza rağmen, AKP'li üyelerin oylarıyla komisyondan geçmiştir. 
Söz konusu tasarı, 2 Ocak
2003 tarihinde Genel Kurula sunulmuştur. O gün Genel Kurulda yapılan
görüşmelerde, Cumhuriyet Halk Partisi Grubu adına söz alan Sayın Önder Sav,
yapılan düzenlemenin, yasama tekniğine, hukuka ve Anayasa aykırı olduğunu,
ayrıca, af niteliği taşıdığından Genel Kurulda beşte 3 çoğunlukla kabul
edilmesi gerektiğini ısrarlı uyarılarla belirtmiş, ne var ki, bu haklı uyarılar
dikkate alınmamış ve nitelikli çoğunluk bulunmadan kabul edilen yasa, Sayın
Cumhurbaşkanınca, haklı gerekçelerle iade edilmiştir. Şayet, AKP'li arkadaşlar,
Adalet Komisyonunda Cumhuriyet Halk Partili üyelerin, Meclis Genel Kurulunda da
Cumhuriyet Halk Partisi Grubu adına konuşan Sayın Sav'ın uyarılarını dikkate
alsa ve yanlışta ısrar etmeselerdi bugünkü noktaya gelinmeyecekti. Ancak,
görüyoruz ki, AKP, hâlâ, bu yanlışta ve bu yasada ısrar ediyor ve bu yasanın af
olmadığı, erteleme olduğu yönündeki ısrarını, aksi yöndeki iki Anayasa
Mahkemesi kararına rağmen...
(Mikrofon otomatik cihaz
tarafından kapatıldı) 
BAŞKAN - Sayın Yergök,
süreniz bitti; lütfen, konuşmanızı tamamlayınız.
MEHMET ZİYA YERGÖK
(Devamla) - Aslında, yapılması gereken ve doğru olan, hatayı kabul edip,
uyarılardan ders çıkararak hatalı yoldan dönmektir.
Ayrıca, aflara yaşamı
boyunca karşı olduğunu her vesileyle dile getiren "inşallah, görev sürem
içerisinde böyle bir tasarının altına imza atmak gibi bir sıkıntıyla karşı
karşıya kalmam" diyen Sayın Adalet Bakanımızın da, adı
"erteleme" olan bu af yasasında ısrar etmesini büyük bir çelişki olarak
görüyorum. 
Sayın Adalet Bakanı, bu
yasayla, sadece 1 kişinin değil, 2 126 kişinin Türk Ceza Yasasının 312/2'den
adlî sicil kaydının silineceğini söylüyor. Sayın Bakana verilen bu rakamlar ne
kadar sağlıklıdır bilemiyorum; ancak, bu tasarı daha komisyonlara inmeden, biz,
muhalefet olarak konuyla ilgili bir değerlendirme yapmadan da, görsel ve yazılı
medya ve tüm kamuoyu, hükümetin, Sayın Tayyip Erdoğan'a af getirecek bir
hazırlık içerisinde olduğunu açık açık dile getirmiştir. Kanımca, yanlış olan,
sadece, hukuka aykırı bu yasa tasarısının getirilmiş olması değil, kamuoyunca
da bilinen bir gerçeğin açıkça inkâr edilmesidir. Evet, biz, bu tasarıyı Genel
Başkanımız için getiriyoruz; ancak, Genel Başkanımızın yanında 2 125 kişi daha
bu yasadan yararlanacaktır demiş olsaydınız, daha açık, daha samimî ve daha
doğru davranmış olacaktınız. Hukuka ve Anayasaya aykırı bir düzenlemeye karşı
çıktık diye de, hiç kimse, bizi, fikir özgürlüğünden ve demokrasiden yana
olmamakla itham edemez. Biz, ülkemize demokrasiyi getiren ve çokpartili siyasal
yaşamın önünü açan bir siyasî hareketin temsilcileriyiz. Bugüne kadar, hiç
kimsenin yasağı üzerine siyaset yapmadık, bundan sonra da yapmayız; ancak, biz,
kişiye özel yasaktan yana olmadığımız gibi, kişiye özel yasadan yana da
değiliz. Daha çok yakın zamandaki anayasa değişikliğine destek vererek, bu
konudaki içtenliğimizi ve demokrat tavrımızı ortaya koymuş bulunmaktayız. Biz,
söz konusu anayasa değişikliğine destek verirken de, kime yarar, kime ne sağlar
anlayışıyla değil, demokrasiye yarar, demokratik açılım sağlar düşüncesiyle
hareket ettik, oy verdik ve destek verdik. Eğer, bugün de bu anlamda bir yasal
düzenleme ihtiyacı varsa, bunun, dört yıl önce yürürlüğe girmiş, uygulanmış,
işlevini tamamlamış bir yasaya madde ekleyerek ve zorlama bir yöntemle değil,
yasa tekniğine, hukuk tekniğine, Anayasanın eşitlik ilkesine ve hukuk devleti
anlayışına uygun bir düzenlemeyle yapılması gerekir. Böyle bir düzenleme de,
hiçbir şekilde hak ve adalet kurallarından ayrılmadan, kamu vicdanını
yaralamadan ve 12 Eylül döneminde aldıkları ceza mahkûmiyetleri nedeniyle
hakları kısıtlanan binlerce kişiyi de gözardı etmeden yapılmalıdır. 
Ülkemizde, 12 Eylül
askerî darbesinden sonra binlerce insan mağdur oldu, gözaltında kaybolanlar,
işkencede ölenler oldu. Darbeden sonra, 90 gün süreyle, gözaltında, yoğun baskı
ortamında tutulan, işkence gören sanıklar, sonra, kendilerini sıkıyönetim
mahkemelerinde buldular. Adil olmayan yargılamalarla, olağanüstü mahkemelerde
mahkûm oldular. Bu mahkemelerde yargılananların tümüne, aldıkları ağır
mahkûmiyet cezalarına ek olarak, Türk Ceza Yasasının 31 ve 33 üncü maddeleri
uygulandı.
BAŞKAN - Sayın Yergök,
affedersiniz...
MEHMET ZİYA YERGÖK
(Devamla) - Bitiriyorum Sayın Başkanım.
BAŞKAN - Peki. 
Lütfen sözünü tamamlayınız.
MEHMET ZİYA YERGÖK
(Devamla) - Bu kararlarla, çoğunluğu 1978 kuşağına mensup onbinlerce insan
kamudaki haklarından, siyasî ve medenî haklarından, ceza sürelerine eşdeğer
miktarda ve ömür boyu yasaklı hale getirildi. Bugün, 25 000 civarında insan bu
nedenle, halen, yasaklıdır. Üstelik, bu insanlar, cezalarını ayrıcalıklı
koşullarda değil, çok ağır koşullarda çektiler. Yine, o dönemde, milyonlarca
insan, etnik kökenine, mezhebine, siyasî görüşüne göre fişlendi, hâlâ bunun
faturalarını aileleri ve çocuklarıyla ödemeye devam ediyorlar. 
Gerçekten hukuk devletine
yakışan bir iş yapılacaksa, böyle Anayasaya veya hukuka aykırı yasal
düzenlemeler değil, binlerce 1978'linin de kamu hakları, siyasî ve medenî
hakları üzerindeki yasakları da kaldıracak yasal düzenlemeleri yapalım. Haktan,
hukuktan, hukuk devletinden ve demokrasiden yana olmak budur, gerçek demokrat
olmak budur. 
Bitiriyorum.
Eğer, sadece, demokrasi
size lazım olduğu zaman demokrat olursanız, hukuk size lazım olduğu zaman
hukuktan yana görünürseniz, sadece kendiniz için yasa çıkarmaya kalkışırsanız,
inandırıcı olamazsınız. 
Sayın milletvekilleri,
Yüce Meclisimizin huzurunda bugüne kadarki uyarılarımızı bir kez daha yineliyor
ve diyoruz ki, hukuku siyasîleştirmeyin, adaleti kişiselleştirmeyin, hukukla
oynamayın, hukuku zorlamayın. 
Görüşmekte olduğumuz bu
yasa ve bu madde, yasama tekniğine aykırıdır, Anayasaya aykırıdır, yanlıştır,
yanlışta ısrar etmeyiniz. Eğer, illa "edeceğiz" diyorsanız, biz,
Cumhuriyet Halk Partisi Grubu olarak, bu yanlışa ortak olmayacağımızı, bu
maddeye ve bu yasaya olumlu oy vermeyeceğimizi belirtir, Yüce Meclisi saygıyla
selamlarım. (CHP sıralarından "Bravo" sesleri, alkışlar)
BAŞKAN - Sayın Yergök,
teşekkür ederim.
6 dakikayı geçen bir süre
kullandınız; umarım, diğer arkadaşlar sözlerini daha kısa sürede tamamlarlar. 
Gruplar adına başka söz
talebi?.. Yok. 
Şahsı adına, Konya
Milletvekili Sayın Atilla Kart; buyurun efendim. (CHP sıralarından alkışlar) 
Sayın Kart, süreniz 5
dakikadır. 
ATİLLA KART (Konya)- Sayın
Başkan, sayın milletvekilleri; görüşülmekte olan tasarının 1 inci maddesi
hakkında şahsım adına söz almış bulunuyorum; hepinizi saygıyla selamlıyorum. 
Değerli arkadaşlarım,
bilindiği gibi, Anayasanın 76 ncı maddesinde getirilen, gereken düzenleme yapılarak,
her iki grubun katkılarıyla ve mutabakatıyla, demokratikleşmenin ve
katılımcılığın önünü tıkayan yasal engeller ortadan kaldırılmış idi. Şimdi
gündeme getirilen bu yasa ise, kabul etmek gerekir ki, siyasî iktidar
tarafından anayasa değişikliğinin Sayın Cumhurbaşkanı tarafından referanduma
götürülme ihtimaline karşı ihtiyaten getirilmiştir. Düzenleme süreci ve içeriği
itibariyle yasa normu özellikleri taşımayan bu kanunun yasalaştırılmak
istenilmesinde ısrar olunması, yasama organı adına -vurgulayarak ifade
ediyorum- talihsiz bir hal almaya başlamıştır. Şöyle ki: Bu düzenlemeyle, ancak
anayasal yoldan yapılabilecek bir düzenleme yasal yoldan yapılmaya
çalışılmaktadır. Böyle bir düzenleme normlar hiyerarşisiyle bağdaşmaz. 
Yine bu düzenlemeyle,
4454 sayılı Yasada getirilen suç tarihi 23 Nisan 1999 tarihinden âdeta bugüne
taşınmak istenilmek suretiyle, bir önceki dönemin yasama organının iradesi hiçe
sayılmak istenilmektedir. Getirilen ve özü itibariyle özel af niteliğinde olan
bu düzenlemeyle, ancak genel afla sağlanabilecek bir düzenlemenin fiilî
sonuçları sağlanmaya çalışılmaktadır. Hükümet genel af çıkarmak istiyorsa, bu
konuda tercihini getirip, bunu ayrıca bir yasal düzenlemeyle Meclis gündemine
taşımalıdır. Yoksa, özel afla genel affın sonuçlarını sağlamanın hukukta hiçbir
yeri ve dayanağı olamaz. 
Kanunun, erteleme
hükümleri mahiyetinde olduğu ve böylece, hükümlüler arasında eşitliğin
sağlanacağı yolundaki gerekçenin de hiçbir hukukî dayanağı yoktur değerli
arkadaşlarım.
Bilindiği gibi, hukuk sistemleri
içerisinde erteleme yetkisinin idarî mercilere mi yoksa yargı mercilerine mi
ait olacağı konusu sadece doktrinde tartışmalıdır ve burada da istisnasız kabul
edilen görüş, ertelemenin, yargılama merciine ait olduğu hususudur. Hiçbir ders
kitabında, erteleme hükümlerinin yasama organına ait olduğu yolunda hiçbir
doktriner görüşe rastlayamazsınız, karşılaşamazsınız. 
Esasen, bu konuda,
Anayasamızın 87 nci maddesinde, yasama organının görev ve yetkileri çok somut
bir şekilde düzenlenmiştir. Buna göre, yasama organının yaptığı işlemler üç ana
grupta toplanmaktadır. Bunlar, Anayasa değişikliği yapmak, kanun çıkarmak ve
Meclis kararlarından ibarettir. Erteleme veya yorum yapma yetkisi Anayasamızda
düzenlenmemiştir değerli arkadaşlarım.
Ceza hukuk sistemlerinde,
yasama organının erteleme mahiyetinde düzenleme yapması kesinlikle mümkün
değildir. 
Kanun, genel, soyut ve
objektif esaslar içerir. Getirilmek istenilen düzenlemeyle ise, yasama organı,
belli bir suçu işleyenleri ve cezası infaz edilenleri, âdeta, yargılama mercii
yerine geçerek ve sonuçta, genel af niteliğinde affederek yasal bir düzenleme
yapmak istemektedir.
Bu uygulamadan 3 000 kişi
de yararlansa, 30 000 kişi de yararlansa değerli arkadaşlarım, bu getirilen
yasanın, kişiye veya olaya özgü olma niteliğini ortadan kaldırmaz. Bir yasanın
kişiye veya olaya özgü olup olmaması, o yasadan kaç kişinin yararlandığıyla
ölçülmez.
Bir yasanın yasa normu
taşıyıp taşımadığı, genel, soyut ve objektif esaslar içerip içermemesiyle
bağlantılıdır. 
Değerli arkadaşlarım,
getirilen tasarının 1 inci maddesinin son fıkrasında, yine, Türk Ceza Kanununun
121 inci maddesinde düzenlemesi yapılan memnu hakların iadesi kavramının ta
kendisine benzeyen bir uygulama yapılmak istenmektedir. Bilindiği üzere, memnu
hakların iadesine karar verecek olan merci, yargılama merciidir. Siz, bu
tasarıyla yargı mercii yerine geçerek...
(Mikrofon otomatik cihaz
tarafından kapatıldı)
BAŞKAN - Sayın Kart,
süreniz bitti; lütfen tamamlayın.
ATİLLA KART (Devamla) -
Bağlıyorum Sayın Başkan.
Getirilen bu
düzenlemeyle, çok açık ifade ediyorum, yargı mercii yerine geçilerek özel bir
düzenleme yapılmak istenmektedir. Böylesine talihsiz bir yaklaşımın hukuk
devleti anlayışı içinde kabul edilmesi ve tarafımızdan sindirilmesi mümkün
değildir.
Değerli arkadaşlarım
-vurgulayarak ifade ediyorum- özellikle, bu getirilen tasarıyla, kanun normu
özelliği taşımayan bu tasarıyla böyle bir düzenlemeden duyduğum endişeyi
vurgulamak istiyorum. Bu tarz uygulamalarda ısrarlı olunması halinde, bunun
devamı keyfilik ve otoriter bir yönetim anlayışıdır değerli arkadaşlarım. Bu
tarz yasalar keyfilik ve otoriter bir anlayışın öncüsüdür, habercisidir. 
Bu anlayış ve yaklaşım
içerisinde, siyasî iktidarın sağduyulu olması ve bunun yanında daha sorumlu
davranması gerektiği düşüncesiyle hepinizi saygıyla selamlıyor, en derin sevgi
ve saygılarımı sunuyorum. (CHP sıralarından alkışlar)
BAŞKAN - Sayın Kart,
teşekkür ederim.
Sayın milletvekilleri, 1
inci madde üzerinde 1 adet önerge vardır; önergeyi okutuyorum:
Türkiye Büyük Millet
Meclisi Başkanlığına
Türkiye Büyük Millet
Meclisinin 29.1.2003 gün ve 28 inci Birleşiminin gündeminde bulunan Basın ve
Yayın Yoluyla İşlenen Suçlara İlişkin Dava ve Cezaların Ertelenmesine Dair
Kanunda Değişiklik Yapılmasına İlişkin 2.1.2003 Tarihli ve 4779 Sayılı Kanunun
1 inci maddesi Anayasaya aykırı bulunmaktadır. 
Anayasaya aykırı bulunan
4779 sayılı Kanunun 1 inci maddesinin reddini talep ediyoruz.
Saygılarımızla.






Oya
  Araslı


Mehmet
  Ziya Yergök


Feridun
  Fikret Baloğlu







Ankara


Adana


Antalya







Orhan
  Erarslan


Muharrem
  Kılıç


Feridun
  Ayvazoğlu







Niğde


Malatya


Çorum



BAŞKAN - Sayın Araslı,
önerge sahibi sizsiniz; 1 inci maddenin metinden çıkarılmasını mı teklif
ediyorsunuz?
OYA ARASLI (Ankara) -
Evet efendim.
BAŞKAN - Komisyon
önergeye katılıyor mu?
ADALET KOMİSYONU BAŞKANI
KÖKSAL TOPTAN (Zonguldak) - Katılmıyoruz Sayın Başkanım.
BAŞKAN - Hükümet önergeye
katılıyor mu?
ADALET BAKANI CEMİL ÇİÇEK
(Ankara) - Katılmıyoruz Sayın Başkanım.
BAŞKAN - Komisyon ve
Hükümet önergeye katılmadılar.
Sayın Araslı, önergeniz
hakkında konuşacak mısınız?
OYA ARASLI (Ankara) -
Gerekçenin okunmasını istiyorum.
BAŞKAN - Gerekçeyi
okutuyorum:
Gerekçe:
4779 sayılı Yasanın 1
inci maddesinin birinci ve ikinci fıkrası uyarınca, üç yıldan fazla ağır hapis
cezasına hükümlülüğün yasal sonucu olarak mahkûmiyete eklenen geçici ve sürekli
kamu hizmetlerinden yasaklanma cezaları, mahkeme kararına gerek olmadan, iyi
hal gösterme koşulu aranmadan ve infazdan itibaren belli bir sürenin geçmesine
gerek görülmeden kendiliğinden ortadan kalkmaktadır. Bu nedenle, söz konusu
yasa, Anayasanın hukuk devletini tanımlayan 2 nci maddesine, yargı yetkisinin
Türk Milleti adına bağımsız mahkemelerce kullanılacağını düzenleyen 9 uncu
maddesine, kanun önünde eşitlik ilkesini düzenleyen 10 uncu maddesine ve
mahkeme kararlarının hiçbir surette değiştirilemeyeceğini düzenleyen 138 inci
maddesine aykırı bulunmaktadır.
Açıkladığımız
gerekçelerle, Basın ve Yayın Yoluyla İşlenen Suçlara İlişkin Dava ve Cezaların
Ertelenmesine Dair Kanunda Değişiklik Yapılmasına İlişkin 2.1.2003 Tarihli ve
4779 Sayılı Kanunun 1 inci maddesinin reddine karar verilmesini talep
etmekteyiz.
BAŞKAN - Komisyonun ve
Hükümetin katılmadığı ve gerekçesini okuttuğum önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
1 inci maddeyi oylarınıza
sunacağım; ancak, bir açık oylama talebi vardır. 
Açık oylama yapılmasına
dair önergeyi okutup imza sahiplerini arayacağım:
Türkiye Büyük Millet
Meclisi Başkanlığına
Görüşülmekte olan 37 sıra
sayılı kanun tasarısının 1 inci maddesinin açık oylamayla oylanmasını arz
ederiz.
Saygılarımızla.
Oya Araslı?.. Burada.
Önder Sav?.. Burada.
Eşref Erdem?.. Burada.
Birgen Keleş?.. Burada.
Naci Aslan?.. Burada.
Halil Tiryaki?.. Burada.
Canan Arıtman?.. Burada.
Oğuz Oyan?.. Burada.
Mehmet Kartal?.. Burada.
Kemal Demirel?.. Burada.
Sedat Pekel?.. Burada.
Ali Oksal?.. Burada.
Haşim Oral?.. Burada.
Halil Ünlütepe?.. Burada.
Feridun Ayvazoğlu?..
Burada.
Mehmet Uğur Neşşar?..
Burada.
Muharrem Toprak?..
Burada.
Mustafa Özyurt?.. Burada.
Feridun Fikret Baloğlu?..
Burada.
Hasan Güyüldar?.. Burada.
Haluk Koç?.. Burada.
Atilla Kart?.. Burada.
Muharrem Doğan?.. Burada.
Zekeriya Akıncı?..
Burada.
Şimdi, açık oylamanın
şekli hakkında Genel Kurulun kararını alacağım.
Açık oylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 5 dakika süre
vereceğim.
Bu süre içinde sisteme
giremeyen üyelerin teknik personelden yardım istemelerini, bu yardıma rağmen de
sisteme giremeyen üyelerin, oy pusulalarını, oylama için öngörülen 5 dakikalık
süre içinde Başkanlığa ulaştırmalarını rica ediyorum. 
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını taşıyan oy pusulasını,
yine, oylama için öngörülen 5 dakikalık süre içinde Başkanlığa ulaştırmalarını
rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Basın ve Yayın Yoluyla İşlenen Suçlara İlişkin Dava ve
Cezaların Ertelenmesine Dair Kanunda Değişiklik Yapılmasına İlişkin 2.1.2003
Tarihli ve 4779 Sayılı Kanunun 1 inci maddesinin açık oylama sonucunu arz
ediyorum:
Oy sayısı :  440
Kabul :  344
(AK Parti sıralarından alkışlar)
Ret :  96
1 inci madde kabul
edilmiştir. (1)
2 nci maddeyi okutuyorum:
MADDE 2.- Bu Kanun,
yayımı tarihinde yürürlüğe girer.
BAŞKAN - Madde üzerinde
söz isteyen?.. Yok.
2 nci maddeyi oylarınıza
sunacağım; ancak, bir açık oylama talebi vardır. 
Açık oylama talebini
okutup, imza sahiplerini arayacağım:
Türkiye Büyük Millet
Meclisi Başkanlığına
Görüşülmekte olan 37 sıra
sayılı kanun tasarısının 2 nci maddesinin açık oyla oylanmasını arz ederiz.
Saygılarımızla.
Oya Araslı?.. Burada.
Önder Sav?.. Burada.
Eşref Erdem?.. Burada.
Haluk Koç?.. Burada.
İzzet Çetin?.. Burada.
Kazım Türkmen?.. Burada.
Gökhan Durgun?.. Burada.
Muharrem Kılıç?.. Burada.
Mehmet Kartal?.. Burada.
Şefket Gürsoy?.. Burada.
Birgen Keleş?.. Burada.
Tacidar Seyhan?.. Burada.
Sedat Pekel?.. Burada.
Hüseyin Ekmekçioğlu?..
Burada.
Naci Aslan?.. Burada.
Kemal Demirel?.. Burada.
Muharrem Toprak?..
Burada.
Muhsin Koçyiğit?..
Burada.
Kerim Özkan?.. Burada.
Canan Arıtman?.. Burada.
Mevlüt Coşkuner?..
Burada.
Oğuz Oyan?.. Burada.
Şimdi, açık oylamanın
şekli hakkında Genel Kurulun kararını alacağım. 
Açık oylamanın elektronik
oylama cihazıyla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için 3 dakika süre
vereceğim; çünkü, alışıldı. 
Bu süre içinde sisteme
giremeyen üyelerin teknik personelden yardım istemelerini; bu yardıma rağmen de
sisteme giremeyen üyelerin, oy pusulalarını, oylama için öngörülen 3 dakikalık süre
içinde Başkanlığa ulaştırmalarını rica ediyorum. 
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını taşıyan oy pusulasını,
yine, oylama için öngörülen 3 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Basın ve Yayın Yoluyla İşlenen Suçlara İlişkin Dava ve
Cezaların Ertelenmesine Dair Kanunda Değişiklik Yapılmasına İlişkin 2.1.2003
Tarihli ve 4779 Sayılı Kanunun 2 nci maddesinin açık oylama sonucunu arz
ediyorum:
Oy sayısı :  424
Kabul :  336
Ret : 88
2 nci madde kabul
edilmiştir. (AK Parti sıralarından alkışlar) (1)
3 üncü maddeyi
okutuyorum:
MADDE 3.- Bu Kanun
hükümlerini Bakanlar Kurulu yürütür.
BAŞKAN - Madde üzerinde
söz isteyen?.. Yok.
3 üncü maddeyi oylarınıza
sunacağım; ancak, açık oylama talebi vardır.
Açık oylama talebini
okutup, imza sahiplerini arayacağım:
Türkiye Büyük Millet
Meclisi Başkanlığına
Görüşülmekte olan 37 sıra
sayılı kanun tasarısının 3 üncü maddesinin açık oyla oylanmasını arz ederiz.
Oya Araslı?.. Burada.
Eşref Erdem?.. Burada.
Önder Sav?.. Burada.
Haluk Koç?.. Burada.
İzzet Çetin?.. Burada.
Mehmet Kartal?.. Burada.
Tacidar Seyhan?.. Burada.
Mehmet Neşşar?.. Burada.
Mustafa Gazalcı?..
Burada.
Ferit Mevlüt Aslanoğlu?..
Burada.
Haşim Oral?.. Burada.
Mehmet Yıldırım?..
Burada.
Vedat Yücesan?.. Burada.
Ali Oksal?.. Burada.
Mehmet Işık?.. Burada.
Harun Akın?.. Burada.
Muzaffer Kurtulmuşoğlu?..
Burada.
Salih Gün?.. Burada.
Halil Ünlütepe?.. Burada.
Mevlüt Coşkuner?..
Burada.
Açık oylamanın şekli
hakkında Genel Kurulun kararını alacağım.
Sayın milletvekilleri,
lütfen, Bakanlar Kurulu sıralarından yerlerinize geçip oturur musunuz.
Lütfen... Lütfen arkadaşlar... (Alkışlar)
Açık oylamanın,
elektronik oylama cihazıyla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir.
Oylama için 3 dakika süre
vereceğim. 
Bu süre içerisinde
sisteme giremeyen üyelerin teknik personelden yardım istemelerini; bu yardıma
rağmen sisteme giremeyen üyelerin, oy pusulalarını, oylama için öngörülen 3
dakikalık süre içerisinde Başkanlığa ulaştırmalarını rica ediyorum. 
Ayrıca, vekâleten oy
kullanacak sayın bakanlar var ise, hangi bakana vekâleten oy kullandığını,
oyunun rengini ve kendisinin ad ve soyadı ile imzasını da taşıyan oy
pusulasını, yine, oylama için öngörülen 3 dakikalık süre içerisinde Başkanlığa
ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Basın ve Yayın Yoluyla İşlenen Suçlara İlişkin Dava ve
Cezaların Ertelenmesine Dair Kanunda Değişiklik Yapılmasına İlişkin 2.1.2003
Tarihli ve 4779 Sayılı Kanunun 3 üncü maddesinin açık oylama sonucunu arz
ediyorum: 
Oy sayısı: 428
Kabul: 341
Ret: 87
(AK Parti sıralarından
alkışlar) (1)
Sayın milletvekilleri,
bildiğiniz gibi, İçtüzüğümüzün 55 inci maddesinin ikinci fıkrasında
"zorunlu hallerde, o birleşim için geçerli olmak kaydıyla ve sona ermek
üzere olan işlerin tamamlanması amacıyla oturumun uzatılmasına Genel Kurulca
karar verilebilir" denilmektedir. 
Bu birleşimde, elimizdeki
işin bitirilmesine çok az bir zaman kaldı. Sadece bu amaçla, bu birleşim için
geçerli olmak kaydıyla ve sona ermek üzere olan işlerin tamamlanması amacıyla
oturumun uzatılmasını oylarınıza sunuyorum: Kabul edenler... Kabul
etmeyenler... Kabul edilmiştir. 
Teşekkür ederim. 
Tasarının tümünü
oylayacağım. 
Açık oylama talebi var.
Her iki siyasî partiye mensup milletvekilleri tarafından verilmiş önergeler
var. 
Önergeleri okutacağım ve
imzaları arayacağım: 
Türkiye Büyük Millet
Meclisi Başkanlığına
Görüşülmekte olan 37 sıra
sayılı kanun tasarısının tümünün oylamasında açık oylama yapılmasını arz ve
teklif ederiz. 
Salih Kapusuz?.. Burada. 
Abdullah Çalışkan?..
Burada. 
Sabri Varan?.. Burada.
Ekrem Erdem?.. Burada. 
Ramazan Can?.. Burada. 
Mehmet Fehmi Uyanık?..
Burada. 
Ömer Özyılmaz?.. Burada.
Asım Aykan?.. Burada.
Metin Kaşıkoğlu?..
Burada.
Fahretin Poyraz?..
Burada.
Hamit Taşçı?.. Burada.
Mehmet Atilla Maraş?..
Burada.
Cavit Torun?.. Burada.
Mevlüt Akgün?.. Burada.
Mehmet Emin Tutan?..
Burada.
Şükrü Önder?.. Burada.
Ahmet Gökhan Sarıçam?..
Burada.
Haluk İpek?.. Burada.
Niyazi Pakyürek?..
Burada.
Kenan Altun?.. Burada.
Polat Türkmen?.. Burada.
Fahri Keskin?.. Burada.
Aynı mahiyetteki ikinci
önergeyi okutmuyorum. 
Şimdi, oylamanın ne
şekilde yapılacağını oylarınıza sunacağım. 
Açık oylamanın elektronik
oylama cihazıyla yapılmasını oylarınıza sunuyorum: Kabul edenler...
Etmeyenler... Kabul edilmiştir.
Oylama için 3 dakika süre
vereceğim. Bu süre içerisinde sisteme giremeyen üyelerin teknik personelden
yardım istemelerini, bu yardıma rağmen de sisteme giremeyen üyelerin, oy
pusulularını, oylama için öngörülen 3 dakikalık süre içerisinde Başkanlığa
ulaştırmalarını rica ediyorum. 
Ayrıca, vekâleten oy
kullanacak sayın bakanlar varsa, hangi bakana vekâleten oy kullandığını, oyunun
rengini ve kendisinin adı ve soyadı ile imzasını taşıyan oy pusulasını, yine
oylama için öngörülen 5 dakikalık süre içerisinde Başkanlığa ulaştırmalarını
rica ediyorum.
Oylama işlemini
başlatıyorum:
(Elektronik cihazla
oylama yapıldı)
BAŞKAN - Sayın
milletvekilleri, Basın ve Yayın Yoluyla İşlenen Suçlara İlişkin Dava ve
Cezaların Ertelenmesine Dair Kanunda Değişiklik Yapılmasına İlişkin 2.1.2003
tarihli ve 4779 sayılı Kanunun tümünün açık oylamasının sonucunu takdim
ediyorum:
Oy sayısı : 422
Kabul : 337
Ret : 85

Sayın milletvekilleri, bu
oylama sonucuna göre, tasarı kabul edilmiş ve kanunlaşmıştır; hayırlı olmasını
diliyorum. (1)
Sayın milletvekilleri,
mübarek Kurban Bayramınızı tebrik ediyorum. Ailelerinizle birlikte sağlık ve
mutluluk içerisinde nice bayramlara kavuşmamızı diliyorum. Yine, sevgi ve
hoşgörü kaynağı olan bayramların ülkemiz ve bölgemizdeki savaş bulutlarını
dağıtmasını, barış, huzur ve mutluluk içerisinde güzel günlere kavuşmamızı
temenni ediyorum.
Sayın milletvekilleri,
sözlü sorular ile diğer denetim konularını sırasıyla görüşmek için, 18 Şubat
2003 Salı günü saat 15.00'te toplanmak üzere, birleşimi kapatıyorum.
Hepinize hayırlı
akşamlar.
Kapanma Saati : 19.06



