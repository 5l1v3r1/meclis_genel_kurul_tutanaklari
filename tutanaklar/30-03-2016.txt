



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 63’üncü
Birleşim
 30
Mart 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt Milletvekili Yasin Aktay’ın,
Parlamentolararası Birliğin 19-23 Mart 2016 tarihleri arasında Zambiya’nın
Lusaka şehrinde yapılan 134’üncü Genel Kuruluna ilişkin gündem dışı konuşması
2.- Bolu Milletvekili Tanju Özcan’ın, Bolu ilinin
güncel sorunlarına ilişkin gündem dışı konuşması
3.- Muş Milletvekili Burcu Çelik Özkan’ın, cezaevlerine
ilişkin gündem dışı konuşması 

V.- SATAŞMALARA İLİŞKİN KONUŞMALAR
1.- Tokat Milletvekili Coşkun Çakır’ın, Bolu
Milletvekili Tanju Özcan’ın yaptığı gündem dışı konuşması sırasında Adalet ve
Kalkınma Partisine sataşması nedeniyle konuşması
2.- Amasya Milletvekili Mehmet Naci Bostancı’nın, Muş
Milletvekili Burcu Çelik Özkan’ın yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
3.- Adana Milletvekili Meral Danış Beştaş’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
4.- Diyarbakır Milletvekili Çağlar Demirel’in, Samsun
Milletvekili Çiğdem Karaaslan’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
5.- Samsun Milletvekili Çiğdem Karaaslan’ın, Diyarbakır
Milletvekili Çağlar Demirel’in sataşma nedeniyle yaptığı konuşması sırasında
şahsına sataşması nedeniyle konuşması
6.- Tokat Milletvekili Coşkun Çakır’ın, İstanbul
Milletvekili Mustafa Sezgin Tanrıkulu’nun HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
7.- İstanbul Milletvekili Mustafa Sezgin Tanrıkulu’nun,
Tokat Milletvekili Coşkun Çakır’ın sataşma nedeniyle yaptığı konuşması
sırasında şahsına sataşması nedeniyle konuşması
8.- Diyarbakır Milletvekili Çağlar Demirel’in,
Diyarbakır Milletvekili Mehmet Galip Ensarioğlu’nun HDP grup önerisi üzerinde
yaptığı konuşması sırasında şahsına ve Halkların Demokratik Partisine sataşması
nedeniyle konuşması
9.- Diyarbakır Milletvekili Mehmet Galip
Ensarioğlu’nun, Diyarbakır Milletvekili Çağlar Demirel’in sataşma nedeniyle
yaptığı konuşması sırasında şahsına sataşması nedeniyle konuşması
10.- Diyarbakır Milletvekili İdris Baluken’in,
Diyarbakır Milletvekili Mehmet Galip Ensarioğlu’nun sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
11.- Tokat Milletvekili Coşkun Çakır’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
12.- Diyarbakır Milletvekili İdris Baluken’in, Tokat
Milletvekili Coşkun Çakır’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
13.- Diyarbakır Milletvekili Mehmet Galip
Ensarioğlu’nun, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
14.- Manisa Milletvekili Özgür Özel’in, Adana
Milletvekili Meral Danış Beştaş’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
15.- Bolu Milletvekili Tanju Özcan’ın, Düzce
Milletvekili Faruk Özlü’nün CHP grup önerisi üzerinde yaptığı konuşması
sırasında şahsına sataşması nedeniyle konuşması
16.- Manisa Milletvekili Özgür Özel’in, Düzce
Milletvekili Faruk Özlü’nün CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
17.- Amasya Milletvekili Mehmet Naci Bostancı’nın,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması

VI.- AÇIKLAMALAR
1.- Diyarbakır Milletvekili İdris Baluken’in, HDP Grubu
olarak, 30 Mart 1972’de Kızıldere’de katledilen Mahir Çayan ve arkadaşları ile
idam edilen Deniz Gezmiş ve arkadaşlarını saygıyla andıklarına ilişkin
açıklaması
2.- Manisa Milletvekili Erkan Akçay’ın, Manisa’da
yaşanan don felaketi nedeniyle çiftçilerin yaşadığı sorunlara ilişkin
açıklaması
3.- Manisa Milletvekili Özgür Özel’in, 30 Mart 1972’de
Mahir Çayan ile arkadaşlarının Kızıldere’de katledilmelerinin yıl dönümüne ve
iadeiitibarlarının sağlanacağı düzenlemelerin bu Meclisteki tüm partilerin
ortak sorumluluğunda olduğuna, Manisa’da yaşanan don felaketi nedeniyle
çiftçilerin yaşadığı sorunlara ilişkin açıklaması
4.- Tokat Milletvekili Coşkun Çakır’ın, 27/3/2016
tarihinde Pakistan’da bir lunaparkta yaşanan patlamayı şiddetle kınadığına ve
Kütüphane Haftası’na ilişkin açıklaması
5.- Manisa Milletvekili Özgür Özel’in, Amasya
Milletvekili Mehmet Naci Bostancı’nın sataşma nedeniyle yaptığı konuşmasındaki
bazı ifadelerine ilişkin açıklaması
6.- Bolu Milletvekili Tanju Özcan’ın, Cumhuriyet Halk
Partisi Düzce İl Başkanına yapılan saldırıyı savunan konuşmalar yapılmasından
utanç duyduğuna ve AKP Grubunu kınadığına ilişkin açıklaması
7.- Tokat Milletvekili Coşkun Çakır’ın, Manisa
Milletvekili Özgür Özel’in yaptığı açıklaması sırasındaki bir grup başkan
vekiline yakışmayacak tavırlarını kınadığına ilişkin açıklaması
8.- Adana Milletvekili Elif Doğan Türkmen’in, Adana’nın
Ceyhan ilçesinin Üçdutyeşilova köyünde TİGEM’den alınması
gereken arazilerle ilgili köylülerin büyük bir sıkıntı içerisinde olduklarına
ilişkin açıklaması 

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, 30 Martta öldürülen Mahir Çayan ve arkadaşlarını saygıyla
andığına ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Cumhuriyet Halk Partisi Düzce İl
Başkanına yapılan saldırı nedeniyle geçmiş olsun dileğinde bulunduklarına
ilişkin konuşması 

VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Ali Özcan ve 24
milletvekilinin, faili meçhul cinayetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/130)
2.- İstanbul Milletvekili Barış Yarkadaş ve 24
milletvekilinin, Kentsel Dönüşüm Projesi nedeniyle vatandaşların yaşadığı
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/131)
3.- İstanbul Milletvekili Barış Yarkadaş ve 23
milletvekilinin, İstanbul'un Kurbağalıdere mevkisindeki çevre sorunlarının
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/132)



B) Tezkereler
1.- Türkiye Büyük Millet Meclisi Başkanlığının, Avrupa
Birliği Konseyi Hollanda Başkanlığınca 6-8 Nisan 2016 tarihlerinde Hollanda'nın
Lahey şehrinde düzenlenecek olan Ortak Dış ve Güvenlik Politikası ve Ortak
Güvenlik ve Savunma Politikası Parlamentolar Arası Konferansı'na Dışişleri
Komisyonu Başkanı ve Malatya Milletvekili Taha Özhan ile Millî Savunma
Komisyonu Başkanı ve Düzce Milletvekili Faruk Özlü'nün katılmasına ilişkin
tezkeresi (3/641)

IX.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili Çağlar Demirel ve Grup Başkan Vekili Diyarbakır Milletvekili İdris
Baluken tarafından, Sur ve Silopi için alınan “acele kamulaştırma” kararından
doğrudan etkilenecek olan yurttaşların yaşayacağı hak gasbının ve bu kararın
doğuracağı olumsuz sonuçların araştırılması amacıyla 30/3/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Mart 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
2.- CHP Grubunun, Bolu Milletvekili Tanju Özcan ve
arkadaşları tarafından, siyasilere fiziki ve sosyal medya üzerinden yapılan
saldırıların nedenlerinin araştırılması, bu saldırıların örgütlü yapılarla bağlantılı
olup olmadığının belirlenmesi amacıyla 29/3/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 30 Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER 
A) Kanun Tasarı ve Teklifleri 
1.- Türkiye İnsan Hakları ve Eşitlik Kurumu Kanunu Tasarısı
(1/596) ile Kadın Erkek Fırsat Eşitliği Komisyonu ve İnsan Haklarını İnceleme
Komisyonu Raporları (S. Sayısı: 149) 
2.- İş Kanunu ile Türkiye İş Kurumu Kanununda
Değişiklik Yapılmasına Dair Kanun Tasarısı (1/597) ve Sağlık, Aile, Çalışma ve
Sosyal İşler Komisyonu Raporu (S. Sayısı: 170)
3.- Türkiye Cumhuriyeti Hükümeti ile Yemen Cumhuriyeti
Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı (1/419) ve
Dışişleri Komisyonu Raporu (S. Sayısı: 87)

XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın, 149 sıra sayılı Kanun Tasarısı’nın 3’üncü maddesi üzerinde
verilmiş olan bir önergeyi işleme almamasının İç Tüzük hükümlerine uygun olup
olmadığı hakkında


30 Mart 2016 Çarşamba 
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Fehmi KÜPÇÜ
(Bolu)
-----0-----
BAŞKAN – Türkiye
Büyük Millet Meclisinin 63’üncü Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 14.03
İKİNCİ OTURUM
Açılma Saati: 14.19
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Fehmi KÜPÇÜ
(Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin İkinci
Oturumunu açıyorum.
lll.- YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı.
Şimdi,
yoklama işlemini tekrar yapacağım.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
Gündeme
geçiyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Parlamentolararası Birliğin, 19-23 Mart 2016 tarihleri arasında,
Zambiya’nın Lusaka şehrinde yapılan 134’üncü Genel Kurulu hakkında söz isteyen
Siirt Milletvekili Yasin Aktay’a aittir. 
Sayın
milletvekilleri, sessizliğimizi korursak konuşmacıyı dinleyebileceğiz. Lütfen,
rica ediyorum. 
Buyurun
Sayın Aktay. (AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Siirt Milletvekili Yasin Aktay’ın,
Parlamentolararası Birliğin 19-23 Mart 2016 tarihleri arasında Zambiya’nın
Lusaka şehrinde yapılan 134’üncü Genel Kuruluna ilişkin gündem dışı konuşması
YASİN
AKTAY (Siirt) – Teşekkür ediyorum Sayın Başkan. 
Değerli
milletvekilleri, Parlamentolararası Birliğin 134’üncü Genel Kurul toplantısı
dolayısıyla, geçtiğimiz hafta içerisinde, grubun üyesi değerli milletvekili
arkadaşlarımızla birlikte Zambiya’nın Lusaka kentine gittik.
Toplantıya,
Parlamentolararası Birlik üyesi milletvekilleri, Çorum Milletvekili Sayın
İlksen Ceritoğlu Kurt, Nevşehir Milletvekilimiz Sayın Ebubekir Gizligider,
Mersin Milletvekilimiz Sayın Aytuğ Atıcı, İstanbul Milletvekilimiz Sayın Hasan
Sert, Bayburt Milletvekilimiz Sayın Şahap Kavcıoğlu ve Türkiye Büyük Millet
Meclisi Genel Sekreteri Sayın İrfan Neziroğlu’yla birlikte katıldık.
Tabii
ki Parlamentolararası Birlik Grubu, Birleşmiş Milletler paralelinde çalışan,
Meclisimizin de en eski üyesi olduğu, 1889 yılında kurulmuş en eski
uluslararası oluşum. 167 ülkenin parlamentosunun bu birliğe üyeliği var değerli
arkadaşlar. 
Genel
Kurul toplantısı, biri her yıl üye ülkelerinden birinde, diğeri ise birliğin
merkezinin bulunduğu Cenevre’de olmak üzere 2 defa toplanıyor. Ana konuları
dünyada demokrasinin seviyesinin geliştirilmesi, parlamentoların aktif ve
verimli çalışmasının sağlanması, sürdürülebilir kalkınma ve insan haklarının
geliştirilmesi gibi konular. Bu ana konular istikametinde her yıl bir alt konu
seçilip üzerinde odaklanılıyor. Böylece, bütün dünya demokrasilerinde belli
konular etrafında ortak bir sorumluluk ve duyarlılık alanı oluşturulmuş oluyor.
Bu sene Lusaka’daki toplantıda ele alınan ana konu demokrasinin
gençleştirilmesi ve gençliğe ses verilmesiydi. 
Değerli
arkadaşlar, gençlerin sesine kulak verilmesi konusu üzerinde çok sayıda ülkenin
temsilcisi söz aldı ve konuştu, biz de bu konuda kendi konumumuzu, Türkiye'nin
konumunu, Türkiye'nin yasal ve sosyolojik konumunu ortaya koyan bir konuşma
fırsatı bulduk. Türkiye’de tabii genç kategorisinde 20 milyonun üzerinde bir
nüfus var. Bu genç nüfus Türkiye'nin en önemli dinamiklerinden birini teşkil
ediyor. Diğer taraftan, bu genç nüfusa dönük geliştirilecek politikalar da
başarılı siyasetin test alanını oluşturuyor. 
Çok
açıktır ki değerli arkadaşlar, bu ihtiyaçları, gençlerin ihtiyaçları,
yönelimleri ve gidişatı tam anlaşılmayan ve gereği yerine getirilmeyen bir genç
nüfus bir avantaj olmaktan ziyade birçok sosyal problemi de beraberinde
getirebiliyor eğer iyi baş edilemezse. Kuşkusuz gelecek nesillere karşı
sorumluluğumuzu yerine getirmek bugün olduğundan daha çok gayret gerektiriyor.
Dünyada birçok ülke ve toplum genç nüfusuyla ve demokrasisiyle gurur
duymaktadır, duymalıdır da fakat bunların kalitesi ancak “katılım” dediğimiz
sihirli kelimeyle ölçülebilmektedir. Katılımcı demokrasi olmadan genç nüfus
toplumun zayıf bir unsuru yani avantajlı bir unsuru olmaktan zayıf bir unsuru
olarak kalmaya mahkûm olmuş oluyor.
Değerli
arkadaşlar, toplantı büyük ölçüde terör saldırılarının gölgesinde cereyan etti.
Toplantının ilk günü, Türkiye’de yapılmış olan saldırılar dolayısıyla birçok
ülkenin taziyesini kabul ettik. Toplantının ikinci gününde, İstanbul’da yapılan
saldırı haberiyle sarsıldık. Dördüncü gününde de malumunuz olduğu üzere,
Belçika’daki saldırının yankılarıyla karşılaştık ve her üç saldırının, belki de
dört, beş saldırının Birleşmiş Milletler nezdinde nasıl farklı yankılanabiliyor
olduğunu bir kez daha müşahede ettik. Doğrusu, bu konu bilakis üzerinde
durmamız gereken çok önemli bir konu. Yani, terör saldırılarına karşı dünyanın
farklı bir tavır ve tepki içerisinde bulunuyor olmasının, hepimizin yüzleşmesi
gereken, bugün sadece bizim değil, aslında bütün dünya demokrasilerinin
yüzleşmesi gereken önemli bir konu olduğunu bilgilerinize ve takdirlerinize bir
defa daha arz etmek istiyorum. 
Parlamentolararası
Birliğin 134’üncü Genel Kurulunda kabul edilen önemli kararlar oldu. Genel
görüşme konusu olan “Demokrasinin Gençleştirilmesi ve Gençliğe Ses Verilmesi”
konusu üzerine ülkeler Genel Kurula hitap ettiler, bu dönem Genel Kurulda
vatandaşlık statüsü olmayan “230 Milyon Çocuğa Kimlik Verilmesi 21’inci
Yüzyılın En Önemli İnsani Krizlerinden Biri” başlıklı acil gündem kararı oy
çokluğuyla kabul edildi, Barış ve Güvenlik Daimi Komisyonunda terörizm,
demokrasi ve insan haklarına karşı… 
(Mikrofon
otomatik cihaz tarafından kapatıldı) 
BAŞKAN
– Sayın Aktay, teşekkür ederim. 
YASİN
AKTAY (Devamla) – Sayın Başkan, tamamlamam için bir yarım dakika daha…
BAŞKAN
– Uzatamıyoruz, lütfen siz de anlayışlı davranın. 
YASİN
AKTAY (Devamla) – Çok teşekkür ediyorum. (AK PARTİ sıralarından alkışlar) 
BAŞKAN
– Teşekkür ederim. 
Gündem
dışı ikinci söz, Bolu’nun güncel sorunları hakkında söz isteyen Bolu
Milletvekili Tanju Özcan’a aittir. 
Buyurun
Sayın Özcan. (CHP sıralarından alkışlar) 
2.- Bolu Milletvekili Tanju Özcan’ın, Bolu ilinin
güncel sorunlarına ilişkin gündem dışı konuşması
TANJU
ÖZCAN (Bolu) – Sayın Başkan, değerli milletvekilleri; hepinizi saygıyla
selamlıyorum. 
Sayın
milletvekilleri, burada ilk yaptığım konuşma 2011’de, 6 Ekim 2011’de gündem
dışı bir söz, Bolu’nun sorunlarını Türkiye Büyük Millet Meclisine taşıma adına
uzun yıllar sonra yapılmış ilk konuşma. O zaman “Otuz dört yıl sonra gelen ilk
CHP milletvekili olarak burada konuşuyorum. Bolu da bundan sonra sahipsiz
değil. Bolu’nun bütün sorunlarını Türkiye Büyük Millet Meclisi gündemine
taşıyacağım, yapıcı da bir muhalefet yapmaya çalışacağım.” demişim. Geçen dönem
birlikte görev yaptığımız arkadaşlarımız şahit, Bolu’da ne kadar sorun varsa bu
sorunları Türkiye Büyük Millet Meclisi gündemine taşıdım. Yaptım mı arkadaşlar?
Peki, bunlar çözüldü mü? E, çözülmedi, bir kulağından girdi yetkililerin, bir
kulağından çıktı. 
ALİ
ERCOŞKUN (Bolu) – Biz çözdük, biz çözdük. 
TANJU
ÖZCAN (Devamla) – Şimdi, yeni seçilen muhalefet partisi milletvekillerine bir
şey söylemek istiyorum. Arkadaşlar, AKP her konuda samimiyetsiz olduğu gibi bir
konuda daha samimiyetsiz. Nedir, biliyor musunuz? Hepimize ne derler bunlar?
“Yapıcı muhalefet yapın.”, ya bir de işte “Şu işi yapın, bu işi yapın, ikaz
edin, eksikleri bize söyleyin.” Arkadaşlar, muhalefet milletvekili olarak
iktidar partisinin bakanlarına gittim, 9 bakana gittim. Elime aldım dosyayı,
Gıda, Tarım ve Hayvancılık Bakanına, Orman Bakanına, Gençlik ve Spor Bakanına
dedim ki: “Sayın Bakan, yapıcı muhalefet istiyorsunuz. Bakın, sizin
bakanlığınızın görev alanına giren konularla ilgili Bolu’nun sorunları şunlar,
çözüm önerilerimiz şunlar. Lütfen bu konuyla ilgilenin.” Sadece kuru bir teşekkür
ettiler. O 9 bakanın hiçbiri de bizim önerilerimiz hakkında geri dönüş dahi
yapmadı. O yüzden “yapıcı muhalefet” diyorlar ama her konuda olduğu gibi bu
konuda da samimiyetsizler. Boşuna benim harcadığım boşa zamanı sizler
harcamayın diye, bunu özellikle yeni milletvekillerimize anlatmak istedim. 
Sayın
milletvekilleri, tabii Bolu’nun en önemli sorunu şu, dilimde tüy bitti: Kişi
başına düşen millî gelirde Bolu her ölçümde 1’inci çıkıyor yani Türkiye’nin en
zengin kentiyiz biz kâğıt üzerinde. Neden? Bolu ve Düzce ayrılacağı zaman, iki
il olarak ayrılacağı zaman, ayrıldıktan iki ay sonra bu ölçümler yapıldığı
için, tabii Düzce’deki servetin önemli bir kısmı Bolu’ya yazıldı, Bolu’da kalan
nüfusa bölündü, ondan sonra da sahada hiç araştırma yapılmadığı için biz şu
anda, çok şükür, Bolulular olarak Kuveytlilerden daha fazla millî gelire
sahibiz. Arkadaşlar, Türkiye’nin en zengin ilinde yaşadığımızı iddia ediyor bu
iktidar partisi ama sosyal yardımdaki artışlar bakımından Bolu 81 il içerisinde
en çok sosyal yardım artışı olan illerden bir tanesi. Bu kadar zenginiz madem,
niye bu kadar sosyal yardımda artış var Bolu’da AKP iktidarı döneminde? 
İcra
dosyası sayısında maşallah oldukça iyi durumdayız, Türkiye genelinde iddialı
illerden biriyiz. 2001 krizinde 10 bin icra dosyası vardı Bolu’da, şu anda icra
dosyası sayısı 130 bini geçti. 
ALİ
ERCOŞKUN (Bolu) – Bölge olduğu için.
TANJU
ÖZCAN (Devamla) – Yani Bolu’nun nüfusu 285 bin arkadaşlar, 130 bin icra dosyası
var; kişi başına neredeyse 1 dosya düşer hâle getirdiniz. 
Yine
artan şeyler var tabii Bolu’da, mesela işsizlik arttı. Türkiye’nin en zengin
şehriyiz, bölgede işsizlikte 1’inciyiz. Gelin, bunu bir anlatın bakalım, nasıl
oluyor. 
Yine,
arkadaşlar, bir konuda daha iyi bir noktadayız Türkiye’de; ekonomik sebepli
boşanma davalarındaki artışta(!) Yani, insanlar geçinemiyor, karı koca bundan
dolayı tartışıyor, soluğu adliyede alıyor. Sebeplere bakıyorsunuz, çoğu
ekonomik sebepler, işsizlik. Bunlardan dolayı boşanma davaları artıyor. Sonra
siz diyorsunuz ki: “Hamdolsun, Bolu’ya çok büyük yatırımlar yaptık.” Arkadaş,
Bolu’ya bu kadar yatırımlar yapılıyorsa Bolu’da niye işsizlik artıyor? Bolu’da
niye ekonomik temelli boşanma davaları artıyor? İcra dosya sayısı niye artıyor?
Bunun cevabını ben sizden istiyorum, samimiyetle söylüyorum, bunu, çıksın, bana
birisi açıklasın.
Bakın,
Bolu’daki sorunu şöyle çözeceğiz… Bolu milletvekilleri de burada, şunu onlar da
kabul ederler: Biz Türkiye'nin en zengin ili falan değiliz. Biz Zonguldak’ın 8
kat, Düzce’nin 9 kat zengini değiliz, hiçbir zaman olmadık, keşke olsak, parayı
koyacak yer bulamasak ama öyle değil. Bolu’da derhâl bir millî gelir hesabı
yapılması lazım. Çıkartıyorsunuz bir teşvik, kişi başına düşen millî geliri ana
baz alıyorsunuz. Bu şartlarda bizim Bolu’nun dışarıdan yatırımcı alma şansı
nasıl olur arkadaşlar? Yanı başımızda Düzce 4’üncü bölge, Zonguldak 4’üncü
bölge, Bartın zannediyorum 3 veya 4’üncü bölge. E, çevremizdeki iller bizden
daha çok teşvik alırken Bolu’ya hangi iş adamı, hangi kritere göre gelip
yatırım yapacak! 
Bakın,
bunları yine söylemeye devam edeceğim, sürem sınırlı. Ama, önümüzdeki
konuşmalarda, inşallah, Bolu’nun sorunlarını ayrıntılı olarak incelemeye,
araştırmaya devam edeceğiz.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Özcan.
COŞKUN
ÇAKIR (Tokat) – Sayın Başkan…
BAŞKAN
- Buyurun Sayın Çakır.
COŞKUN
ÇAKIR (Tokat) – Sayın Başkan, değerli konuşmacı konuşmasında AK PARTİ’nin her
konuda olduğu gibi bu konuda da samimiyetsiz olduğunu söylemek suretiyle,
“samimiyetsiz” kavramını kullanarak partimize dönük bir sataşmada bulunmuştur,
69’a göre söz istiyorum.
BAŞKAN
– Buyurun, iki dakika… (AK PARTİ sıralarından alkışlar) 
V.- SATAŞMALARA İLİŞKİN KONUŞMALAR
1.- Tokat Milletvekili Coşkun Çakır’ın, Bolu
Milletvekili Tanju Özcan’ın yaptığı gündem dışı konuşması sırasında Adalet ve
Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, değerli milletvekilleri; hepinizi saygıyla
selamlıyorum.
Sayın
Özcan konuşmasında AK PARTİ’nin her konuda olduğu gibi Bolu bağlamında yapmış
olduğu konuşmada da samimiyetsiz olduğunu söyledi. Bizim samimi olup
olmadığımızı test edecek kişi Tanju Bey değildir, parti Cumhuriyet Halk Partisi
değildir. Bizim, herkesin olduğu gibi, samimiyetimizi test edecek yegâne merci,
makam millettir, millet bizim samimi olup olmadığımıza karar verir. Bolu’da da,
daha evvel Bolu’ya bağlı olması itibarıyla söylüyorum bugün Düzce’de de her iki
ilde de -birinde “3-0” yapmak suretiyle diğerinde “2-1” yapmak suretiyle- bizim
ne kadar samimi olduğumuzun cevabını hem ülke genelinde hem de Bolu ve Düzce
genelinde millet vermiştir. 
Saygılarımla.

TANJU
ÖZCAN (Bolu) – Bu mu cevap! (AK PARTİ sıralarından alkışlar) 
BAŞKAN
– Teşekkür ederim. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Muş Milletvekili Burcu Çelik Özkan’ın, cezaevlerine
ilişkin gündem dışı konuşması 
BAŞKAN
– Gündem dışı üçüncü söz cezaevleri hakkında söz isteyen Muş Milletvekili Burcu
Çelik Özkan’a aittir. 
Buyurun
Sayın Çelik Özkan. (HDP sıralarından alkışlar)
BURCU
ÇELİK ÖZKAN (Muş) – Sayın Başkan, değerli milletvekilleri; esas konuya girmeden
önce, bundan kırk dört yıl önce Kızıldere’de hayatlarını kaybeden 10
yoldaşımızı anarak başlamak istiyorum. Geçen bunca yıla rağmen onların verdikleri
mücadele hâlâ sürüyor. Dün bu katliamları gerçekleştirenler, bugün aynı
katliamları uygulamaya devam ediyorlar. Sanıyorlar ki sadece öldürme ve yok
etmeyle emek, sınıf, özgürlük mücadelesini bitirecekler. Öldürmekle
bitmediğimizi, bugün onların mücadele mirasını sahiplenerek yolumuza devam
ettiğimizi hatırlatmak isterim. Ölümleri durduramadıkları özgürlük ve barış
arayışımızı, talebimizi, yine eski yöntemleri olan siyasi soykırım ve
tutuklamalar ile muhalif tüm toplumu korkutmaya çalışıyorlar. Sormak istiyoruz:
Aynı yöntemle farklı sonuçlar almaya çalışmak konusunda ısrar neden? Türkiye
halkları ne sınıf ve emek mücadelesinde ne de özgürlük mücadelesinde ölümden
korkmadığını, tutuklamalar ile baskılarla sinmediğini daha ne kadar gösterecek
sizlere? 
Şimdi,
bakın, dün Sayın Başbakan bir konuşma yaptı, oradaki konuşmayı özellikle AKP
milletvekillerinin dikkatine sunmak istiyorum. Şöyle dedi: “Ben prensip olarak
hüküm verilene kadar eğer herhangi bir hukuki zorunluluk yoksa insanların
tutuklu yargılanmalarına karşıyım. Sonunda beraat olursa özgürlüklerin
kısıtlanması geri ödenemeyecek bir haktır. Bana en büyük cezayı versinler ama
konuşma, yürüme özgürlüğümü elimden almasınlar.” Bugün yaşadığımız siyasi
tutuklamalar, gazetecilerin, akademisyenlerin, avukatların tutuklanmaları,
onlara da değineceğiz ama bu konuşma bize bundan beş, altı yıl önceki KCK
operasyonunu hatırlatıyor. Ne oldu o operasyonda? 2009 yılında bir anda
binlerce insan toplu hâlde tutuklandı ve bu kişiler beş yıl boyunca tutuklu
kaldılar. Tahliye olabilmelerinin sebebi de yeni bir yasanın -bu beş yıllık
tutuklu kalma süresinin- uygulanması ve bu sebeple de dışarıya çıkmış olmaları.
Bu tutuklamaların ardından Hükûmet ne açıklama yaptı? “Hata yaptık.” dedi,
“Yanlış yaptık.” dedi ve konuyu gene “Kusura bakmayın, paralelin oyununa
geldik, onlara inandık.” noktasında bir açıklamayla örtbas etmeye çalıştı.
Peki, bu kişilerin tutuklu kaldıkları beş yılın hesabını kim verecek? Hangi
hükûmet verecek? O gün iktidar olan, bugün iktidar olan parti aynı parti değil
midir? 
Bunun
yanı sıra, özellikle şunu belirtmek istiyoruz: Bakın, o gün o operasyonları
yapan savcılar bugün tutuklu ve onların birer terör örgütü üyesi olmasından
dolayı kumpasla bu işleri yaptıklarını da söyleyen yine Hükûmet. Fakat, hâlen
bu davalar derdest ve alelacele buralardan ceza çıkartmaya çalışan da yine aynı
Hükûmet. Tabii, devlet ve AKP, KCK operasyonlarında toplumun gösterdiği
tepkiden dolayı stratejiyi değiştirdi. Şimdi ne yapıyor? Her ilde, her şehirde
3 tane, 5 tane, 10 tane tutuklamalarla, belediye başkanlarımızı tutuklamalarla,
parti il eş başkanlarımızı tutuklamalarla “Evet, KCK gibi yapmıyorum ama
aslında ben alttan, alttan çok ciddi bir tutuklama furyasını başlattım.” diye
hepimize bir mesaj veriyor aslında. Burada tüm muhalif kesimler, gazeteciler,
avukatlar, akademisyenler yani bu politikalara karşı çıkan herkes bir şekilde
ceza sistemine dâhil edilmek isteniyor. 
Bakın,
ülke gerçekten bir kaosa ve şiddet sarmalına itiliyor. Bunun önüne geçmek
zorundayız. Yasadan, hukuktan konuşamayacak bir hâle geldik. Örneğin, Beritan
Canözer diye bir gazeteci vardı, üç buçuk ay boyunca tutuklu kaldı bu kişi.
Niçin biliyor musunuz? Çok heyecanlı olduğu için gözaltına alındı ve
tutuklandı. Savcılığın gerekçesi buydu, bu kadar korkunç bir durumla karşı
karşıya kaldık; yasal gerekçeler bir kişinin heyecanlı olması. Esra Mungan,
emin olun ki beraat edecek çünkü bu ülkede hâlen yasanın ve hukukun olduğuna
kanaatim sonsuz. Esra Mungan’ın istediği tek şey barış, avukatların istediği
tek şey barış, tutuklanan gazetecinin, Beritan’ın istediği tek şey barış. Bu
anlamda, aynı uygulamaları, tekrar tekrar bu ülkenin yaşamış olduğu
uygulamaları uygulamaktan vazgeçin, halkı sindirmekten, baskı kurmaktan
vazgeçin.
Teşekkürler,
sağ olun. (HDP sıralarından alkışlar)
BAŞKAN
– Teşekkür ederim Sayın Çelik Özkan.
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın konuşmacı, “Devlet ve AKP tutuklamalara ilişkin
stratejiyi değiştirdi.”, “Tutuklamalar yapıyor.”, “Bu tutuklama işlerinden
vazgeçin.” diyerek tutuklamaları AK PARTİ’nin yaptığına ilişkin yanlış bir
kanaat uyandırmaktadır. Bu açık bir sataşmadır, 69’a göre söz talep ediyorum.
BAŞKAN
– Buyurun. (AK PARTİ sıralarından alkışlar)
İki
dakika söz veriyorum.
V.- SATAŞMALARA İLİŞKİN KONUŞMALAR (Devam)
2.- Amasya Milletvekili Mehmet Naci Bostancı’nın, Muş
Milletvekili Burcu Çelik Özkan’ın yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Sayın Başbakanın
burada atıf yapılan konuşması bir prensibe işaret ediyor. Elbette herkes
görüşünü açıklar, Sayın Başbakan da tutuklamalara ilişkin, ilgili
akademisyenlere yönelik tutuklama çerçevesinde kanaatini ifade ediyor ve bir
prensibi ortaya koyuyor, insanların özgürlüklerine karşı hassasiyete ve
masumiyet karinesine atıf yapan bir yaklaşım. Şimdi, bunun üzerinden kalkarak
birtakım tutuklamalara ilişkin, Türkiye’deki rayiç yasama, yürütme ve yargı
sistemini atlayıp buradan siyasete bir ihale çıkarmak, işte, “Geçmişte bu
tutuklamaları AK PARTİ yaptı, şöyle stratejileri takip ediyordu, bugün şunları
yapıyor.” denilip tutuklamaları sanki AK PARTİ yapıyormuş gibi bir kanaat
uyandırmak yanlış. 
Diğer
taraftan, aynı konuşmanın içinde yargıya güveni beyan ederek nihai olarak
adaletin gerçekleşeceğini ifade etmek…
MEHMET
TÜM (Balıkesir) – Sayın Cumhurbaşkanı hedef gösteriyor, onlar tutukluyor
MEHMET
NACİ BOSTANCI (Devamla) - …hem AK PARTİ’nin bu işleri yaptığı ve buradan AK
PARTİ’ye yönelik bir husumet çıkartıp hem de yargıya güvenip sonuçta adalete
varacağını söylemek çok açık bir çelişki.
MEHMET
TÜM (Balıkesir) – Siz masumsunuz, Cumhurbaşkanı hedef gösteriyor,
Cumhurbaşkanı.
MEHMET
NACİ BOSTANCI (Devamla) - Türkiye’de yasama, yürütme ve yargı sistemleri var. 
AYTUĞ
ATICI (Mersin) – Yargı belli değil, yargı.
MEHMET
NACİ BOSTANCI (Devamla) - AK PARTİ’nin de yeri belli, yargının da yeri belli,
yasamanın da yeri belli. Bir taraftan, “AK PARTİ tutuklamalar yapmasın.” diğer
taraftan, “Ey iktidar, bu tutuklamalar konusuna dikkat edin, müdahil olun.” Bu
da tuhaf bir yaklaşım. 
MEHMET
TÜM (Balıkesir) – Peki, Cumhurbaşkanı niye hedef gösteriyor onları?
MEHMET
NACİ BOSTANCI (Devamla) - Herkesin yeri var, yeri belli. Yasama, yürütme ve
yargıyı birbirine karıştırarak hem eleştiri çıkartmak hem de buradan yürütmeye
ve AK PARTİ Grubuna yargıya ilişkin görev çıkartmak son derece yanlış bir
yaklaşım.
MEHMET
TÜM (Balıkesir) – Cumhurbaşkanının yeri de belli.
MEHMET
NACİ BOSTANCI (Devamla) - Bunları ifade etmek için söz aldım.
Teşekkür
ederim.
BAŞKAN
– Teşekkür ederim.
MEHMET
TÜM (Balıkesir) – Naci Hoca, Cumhurbaşkanının yeri de belli, onu da söyle.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun.
İDRİS
BALUKEN (Diyarbakır) – Sayın grup başkan vekili…
MEHMET
TÜM (Balıkesir) – Cumhurbaşkanının yerini de söyle Naci Hoca.
BAŞKAN
– Sayın milletvekilleri, grup başkan vekili konuşuyor, lütfen…
İDRİS
BALUKEN (Diyarbakır) – Sayın grup başkan vekili konuşması sırasında HDP
Grubunun tuhaf ve yanlış yaklaşımlar ortaya koyduğunu defalarca, birkaç kez
ifade etti, açık sataşmada bulundu.
BAŞKAN
– Buyurun.
İki
dakika…
İDRİS
BALUKEN (Diyarbakır) – Meral Danış Beştaş cevap verecek
BAŞKAN
– Buyurun Sayın Danış Beştaş. (HDP sıralarından alkışlar)
Süreniz
iki dakika.
3.- Adana Milletvekili Meral Danış Beştaş’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; sayın grup başkan
vekilini dinlerken imrendiğimi, böyle bir ülkede yaşamak istediğimi söyleyeyim
gerçekten. Şunu demeyi çok isterdim: “İktidar partisi, haşa, böyle bir şeye hiç
karışır mı, yargıya müdahale eder mi?” Yani olması gereken tabii ki yargının
özgürce, bağımsız ve tarafsız bir şekilde karar vermesi gerektiğidir, ilke
budur tabii ki. Ama, bugün yapılan bütün araştırmalarda, bütün istatistiklerde
yargının yargı olmaktan çıktığı gün gibi ortadadır zaten. Bunu tartışmak bile
züldür. Kimi işaret ederseniz o tutuklanıyor, kimi aksi yönde işaret ederseniz
serbest bırakılıyor. Yani bu, deneyimlerimizle sabit. Biz yargıya tabii ki
güveniriz ama adil yargılama yapan, tarafsız ve bağımsız bir yargıya güveniriz.
Biz siyasallaşmış bir yargıya asla güven duymadık, duymuyoruz da. Yani bu
konuda gerçekten Hükûmetin, iktidarın ve özellikle Cumhurbaşkanının yargı
üzerindeki vesayeti her türlü tartışmadan varestedir. Yani biz tersini
söylemeyi çok istiyoruz ve bütün çabamız gerçekten siyasallaşmış yargının
normal erk olarak yargı görevini yapmasıdır. Yargı üzerinde yapılmadık ameliyat
kalmadı, yapılmadık değişiklik kalmadı. Bu ülkede mahkemelerin sadece bir iki
soruşturma için kaldırıldığı yerine yeni mahkemelerin ikame edildiği bir yakın
tarih yaşadık, bu nedenle arkadaşımızın, sayın hatibin yargı görevine ilişkin
“talimat” sözü hafif kalır bence, gerçekten hafif kalır. Biz cumhuriyet
savcılarına tanıklık ediyoruz nasıl karar verdiklerine; kimin hakkında nasıl soruşturma
yapacaklarını, nereden telefon aldıktan sonra hangi kararları verdiklerini size
tarih tarih, dosya dosya bu kürsüden anlatabilirim zamanım oldukça.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim.
MEHMET
NACİ BOSTANCI (Amasya) – Sayın Başkanım, kimin elinde bu konuya ilişkin ne
varsa bu kürsüden de anlatabilir, basına da anlatabilir, her yere anlatabilir,
burası özgür bir ülke ama böyle belirsiz birtakım imalar üzerinden iddialarda,
isnatlarda bulunamaz.
İDRİS
BALUKEN (Diyarbakır) – Ya, ne belirsizi? Yahu, Cumhurbaşkanı “Anayasa
Mahkemesini tanımıyorum.” diyor. Bunun belirsizliği mi var yani? Mahkemelere
“Direnin.” diyor, onlar da direniyorlar.
BAŞKAN
- Teşekkür ederim.
Sisteme
giren grup başkan vekillerine söz vereceğim.
Sayın
Baluken, buyurun.
VI.- AÇIKLAMALAR
1.- Diyarbakır Milletvekili İdris Baluken’in, HDP Grubu
olarak, 30 Mart 1972’de Kızıldere’de katledilen Mahir Çayan ve arkadaşları ile
idam edilen Deniz Gezmiş ve arkadaşlarını saygıyla andıklarına ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, bugün 30 Mart 1972 tarihinde Mahir Çayan ve yoldaşları 12 Mart askerî
darbesinin idama mahkûm ettiği Deniz Gezmiş, Yusuf Aslan ve Hüseyin İnan’ın
infazını durdurmak ve onların idamlarına engel olmak için bir eyleme
girişmişlerdi. Bu eylem neticesinde, sonucunda maalesef Mahir Çayan ve devrimci
yoldaşları darbeci zihniyet ve darbe güçleri tarafından 30 Mart 1972’de
Kızıldere’de katledildiler. Mahir Çayan, Hüdai Arıkan, Cihan Alptekin, Nihat
Yılmaz, Ertan Saruhan, Ahmet Atasoy, Sinan Kazım Özüdoğru, Sabahattin Kurt,
Ömer Ayna ve Saffet Alp’i bugün, ölümlerinin, katledilişlerinin yıl dönümünde
bir kez daha, saygıyla ve minnetle, Halkların Demokratik Partisi olarak
andığımızı ifade etmek istiyorum. O katliamdan sağ olarak kurtulan Sayın
Ertuğrul Kürkcü’nün grubumuza mensup bir milletvekili olmasından da onur
duyduğumuzu ifade etmek istiyorum.
Mahir
Çayan ve arkadaşları darbenin en karanlık günlerinde korkusuzca yoldaşlarını
sahiplenmişlerdir, yoldaşlarının infazlarını engellemek için kendilerini feda
etmekten bir an bile geri durmamışlardır. Kızıldere ruhu bugün HDP’yi var eden
ruhtur. Halklarımız bugün de aynı darbeci zihniyetle, aynı darbe zulmüyle karşı
karşıyadır ve bugünkü direnişini de tıpkı Kızıldere’deki devrimci
yoldaşlarımızın göstermiş olduğu ruhla ortaya koymaktadır. Biz HDP olarak, idam
sehpasının üstünde... 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlayabilir miyim Sayın Başkan?
BAŞKAN
– Bir dakika daha veriyorum.
İDRİS
BALUKEN (Diyarbakır) – …“Yaşasın Türk ve Kürt halklarının kardeşliği!” diyen
Deniz Gezmiş ve arkadaşlarını da burada bir kez daha minnetle ve saygıyla anmak
istiyoruz.
Mahir
Çayan ve arkadaşlarının mirasının takipçisi olduğumuzu, onların mücadelesi
önünde saygıyla eğildiğimizi ve bu ülkenin, asla karanlıklara bırakmayacak
kadar büyük bir devrimci özü, devrimci mücadele geleneğini barındırdığını ifade
etmek istiyorum.
Halkların
kardeşliği, barış, özgürlük, eşitlik ve adaletin bu topraklarda mutlaka,
darbeci zihniyetlere karşı ne pahasına olursa olsun kazanacağını ifade etmek
istiyorum.
Teşekkür
ederim Sayın Başkan.
BAŞKAN
– Teşekkür ederim.
Sayın
Akçay...
2.- Manisa Milletvekili Erkan Akçay’ın, Manisa’da
yaşanan don felaketi nedeniyle çiftçilerin yaşadığı sorunlara ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Manisalı
çiftçiler son birkaç yıldır, dolu veya don afetleri nedeniyle çok zor günler
geçirmektedir. Geçen yılın nisan ayında Manisa’da dondan büyük zarar gören üzüm
üreticisi bu yıl da aynı sorunla tekrar karşılaşmıştır. 19 Mart sabah üç
sıralarında havanın -8 dereceye düşmesi sonucunda yalancı baharla uyanan üzüm
bağları ile çiçek açan erik, kiraz ve şeftali bahçelerinde yüzde 60-70’e yakın
hasar oluşmuştur. Bu bölgelerde hasar tespit çalışmaları devam etmektedir. 19
Marttaki don afeti nedeniyle Saruhanlı ilçesiyle Şehzadeler ilçesinde ve Bozköy
tarafında yüzde 80’e yakın hasar vardır. Harmandalı, Yeşilköy, Muradiye bölgesi
de bu afetten etkilenmiştir. Muradiye’de yüzde 60’ın üzerinde hasar olduğunu
biliyoruz. Ayrıca, Akgedik, Selimşahlar da zarar gören beldeler arasındadır ve
Salihli’de de büyük oranda zarar yaşanmıştır. 
Manisalı
çiftçiler tam “Don afetini atlattık.” derken bu defa 28 Mart gecesi hava
sıcaklığının eksi derecelere düşmesi sonucu Sarıgöl, Alaşehir, Ahmetli,
Salihli, Turgutlu, Şehzadeler, Yunusemre, Saruhanlı, Akhisar ve Gölmarmara
ilçelerinde tekrar bu don afeti yaşanmıştır. 
Manisa’da
çiftçilerimizin yaklaşık yüzde 50’si sigorta yaptırmıştır. Sigorta yaptıran
çiftçilerin zararları bir ölçüde karşılanmaktadır. TARSİM ücretleri yüksek
olduğu ve geçen yıllardaki don ve dolu afetleri nedeniyle ürün hasat edemeyen
çiftçiler maalesef sigorta yaptıramamıştır. Sigorta yaptıramayan çiftçilerin
zararlarının da karşılanması söz konusu olacaktır. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Bir dakika daha veriyorum Sayın Akçay, buyurun, toparlayın lütfen. 
ERKAN
AKÇAY (Manisa) – Teşekkür ederim. 
BÜLENT
YENER BEKTAŞOĞLU (Giresun) – Sayın Başkanım, iktidar küstü mü Meclise acaba? 
ERKAN
AKÇAY (Manisa) – Bakanlar Kurulu kararıyla çiftçilerimizin Ziraat Bankası ve
tarım kredi kooperatiflerine borçları yüzde 3 faizle bir yıl süreyle ertelenmektedir;
tek yapılan da budur, bu, son derece yetersiz bir çalışmadır. Manisalı
çiftçiler don ve dolu afetleri nedeniyle son üç yıldır ürün hasat
edememektedirler. Bağlarda gelecek yılın ürününü de etkileyecek bazı hasarlar
vardır. Ayrıca, 2 veya 3 defa don olayı yaşamış yerler söz konusudur. Bu
nedenle, Manisalı çiftçilerimizin kamu ve özel bankalarla tarım kredi
kooperatiflerine borçları beş yıl süreyle faizsiz olarak ertelenmeli. Eğer bunlar
yapılamazsa Manisa’nın afet bölgesi ilan edilmesi dahi gündeme gelebilmelidir
ve Manisalı çiftçilerin zararları karşılanmalıdır.
Teşekkür
ederim.
BAŞKAN
– Teşekkür ederim Sayın Akçay. 
Buyurun
Sayın Özel.
3.- Manisa Milletvekili Özgür Özel’in, 30 Mart 1972’de
Mahir Çayan ile arkadaşlarının Kızıldere’de katledilmelerinin yıl dönümüne ve
iadeiitibarlarının sağlanacağı düzenlemelerin bu Meclisteki tüm partilerin
ortak sorumluluğunda olduğuna, Manisa’da yaşanan don felaketi nedeniyle
çiftçilerin yaşadığı sorunlara ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Öncelikle,
biraz önce sizinle de görüştük, aslında milletvekillerinin Meclisin açılışında
gündeme dönük olarak birer dakikalık söz talepleri oluyor. Bunun karşılandığı
durumlarda milletvekillerimiz kendi bölgelerindeki veya günün anlam ve önemine
ait görüşlerini kısaca bildiriyorlar. Siz de bu konuya aslında olumsuz
yaklaşmıyorsunuz ama bir standarda ihtiyaç olduğunu ifade ettiniz. Bunun en
kısa sürede sonuca kavuşması lazım. Örneğin, bugün, Cumhuriyet Halk Partisi
sırasındaki çok sayıda milletvekilimiz, 12 Mart 1971 Muhtırası’nın yarattığı
iklimde 30 Mart 1972’de Türkiye yurtsever gençliğinin devrimci önderlerinden
Mahir Çayan ve 10 arkadaşının katledilişinin yıl dönümünde söz alıp onları
burada anmak isterlerdi. Grubumuzdan milletvekili arkadaşlarımız bugün
Karşıyaka mezarlığında Mahir Çayan’ı mezarı başında andılar. O günlerde
Denizlerin, Yusufların, Hüseyinlerin infazını engellemek adına ve bugün
herkesin, haklılıklarını, tek bir kişiye zarar vermediklerini kabul ettikleri
bu genç insanların hayatlarını, yoldaşlarının hayatını kurtarmak adına kendi
yaşamlarını ortaya koyan 10 devrimci yurtsever gencin katledilişinin yıl
dönümünü Cumhuriyet Halk Partisi olarak burada esefle hatırlıyor ve kınıyoruz. 
Tabii
burada 12 Mart müdahalesi koşullarında hukuk dışı cezalandırılan tüm gençlerin
cezalarının yok sayılacağı, bir iadeyiitibarın yapılacağı ve o cezaların
doğurduğu çeşitli sıkıntıların çözülerek hak iadelerinin kendilerinin
ailelerine yapılabileceği düzenlemeler de herhâlde bu Meclisteki tüm partilerin
ortak sorumluluğundadır diye düşünüyorum. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Toparlıyorum Başkanım, müsaadenizle. 
BAŞKAN
– Bir dakika daha veriyorum. 
ÖZGÜR
ÖZEL (Manisa) – Ayrıca yine biraz önce sayın grup başkan vekilimiz ifade etti,
seçim bölgemiz ortak, bölgemizde, Manisa’da geçen yıl olduğu gibi yine bundan
birkaç gün önce bir don olayı yaşandı, bağlar yandı, yüreğimiz yandı. Bu
konuyla ilgili yaptığımız tüm yapıcı, destekleyici öneriler iktidar partisi tarafından
bir çok seslilik, bir kakofoniyle yok sayılma, bastırılmaya çalışılıyor. Ama
öyle bir noktadayız ki -geçen sene verilmiş kanun teklifleri var- ilk günlerde
herkes bağlara gidiyor, evet, sigortası olanlarınki karşılanıyor ifade edildiği
gibi, olmayanlar mahvoluyorlar, borçlarını ödeyemiyorlar, evlerine haciz
geliyor. Bu konuda bir düzenlemeye ihtiyaç var. Geçen sene Sarıgöl’ünden
Alaşehir’ine, Turgutlu’sundan Ahmetli’sine, Manisa’nın Saruhanlı’sına,
Dilek’ine kadar yanan bağlarla ilgili hiçbir ödeme yapılmadı. Kanun
tekliflerimiz var dönüm başına ödemelerle ilgili, desteklerle ilgili, borç
ertelemeleriyle ilgili. Şimdi yeni sıkıntılarla karşı karşıyayız. 
(Mikrofon
otomatik cihaz tarafından kapatıldı) 
BAŞKAN
– Toparlarsanız… 
ÖZGÜR
ÖZEL (Manisa) – Toparlıyorum Sayın Başkanım. 
Bu
konuda hem Tarım ve Hayvancılık Bakanlığının hem Hükûmetin hem de yani
gerektiğinde mangalda kül bırakmayan, daha sonra verdiği sözleri unutan iktidar
partisi milletvekillerinin ve iktidar partisi grubunun da dikkatini çekmek
istiyorum. 
Teşekkür
ederim. 
BAŞKAN
– Teşekkür ederim. 
Buyurun
Sayın Çakır. 
4.- Tokat Milletvekili Coşkun Çakır’ın, 27/3/2016
tarihinde Pakistan’da bir lunaparkta yaşanan patlamayı şiddetle kınadığına ve
Kütüphane Haftası’na ilişkin açıklaması
COŞKUN
ÇAKIR (Tokat) – Teşekkür ederim Sayın Başkan. 
Dün
grup başkan vekilleri olarak konuşma fırsatı bulamadığımız için ifade etme
şansı da bulamadık. Hafta sonu Pakistan’da meydana gelen patlamayı buradan
şiddetle kınadığımızı ifade etmek isteriz. Patlamanın hem kendisi hem de
cereyan ettiği mekân itibarıyla çocukların bulunduğu bir lunaparkta, oyun
parkında gerçekleşmiş olması ayrıca acıyı artıran bir karakterdi. Bunu
kınadığımızı ifade etmek isteriz. 
Diğer
taraftan, 1964’ten beri ülkemizde çok önemli bir gelenek oluşturuldu, mart
ayının her son haftası Kütüphanecilik Haftası olarak kutlanıyor ve bu sene de
52’nci haftasını kutluyoruz. İnsanoğlunun kadim zamanlardan beri üretmiş olduğu
bilginin bir yolculuğu var. Hepimizin bildiği gibi, taşlardan başlayıp parşömenlere,
derilere varıncaya kadar yazılan ve korunan, üretilen bilginin muhafaza
edildiği yerler olarak kütüphaneler medeni, uygar, ileri toplumların en önemli
göstergelerinden birisi olmuştur. Bu anlamda bizim tarihimizde de hem
Selçuklu’da hem Osmanlı’da kütüphaneler en nezih mekânlar olarak, sadece içinde
barındırdıkları kitaplar itibarıyla, külliyatlar itibarıyla değil onların
muhafaza edildiği binalar itibarıyla da yani birer sanat eseri olması
itibarıyla çok anlamlıdır. Hele hele günümüzde bilginin yolculuğu çok farklı
bir seyir takip ederken yani dijital bir dünyaya evrilirken kütüphanelerin hâlâ
ne kadar önemli olduğunun farkındayız. 
Bu
vesileyle, ülkemizde son yıllarda kütüphanecilik konusunda yapılan çalışmaları
da takdirle ve tebrikle izliyoruz. Millî Kütüphaneden sonra İstanbul’da şimdi
büyük bir Türkiye kütüphanesi Rami’de gerçekleşiyor, onun kıvancını yaşıyoruz.
Umarız ve dileriz ki kütüphanelerimiz insanlarımızla dolar taşar, okuma
imkânlarımız artar. Meclis kütüphanesi de bu anlamda büyük bir şanstır. Bunu da
vurgulamak isterim. 
Son
olarak da kütüphanelerde çalışan, emek veren, üreten, yazan ve kütüphanecilik
hizmeti veren kütüphane emekçilerinin, çalışanlarının, bütün ülkemizin
kütüphane çalışanlarının Kütüphanecilik Haftası’nı tebrik ediyorum, kutluyorum.
Teşekkür
ederim.
BAŞKAN
– Teşekkür ederim.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, 30 Martta öldürülen Mahir Çayan ve arkadaşlarını saygıyla
andığına ilişkin konuşması
BAŞKAN
- Sayın milletvekilleri, ben de 30 Martta öldürülen Mahir Çayan ve
arkadaşlarını saygıyla anıyorum. (CHP sıralarından alkışlar)
Şimdi
gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum.
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Ali Özcan ve 24
milletvekilinin, faili meçhul cinayetlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/130)
Türkiye Büyük Millet Meclisi Başkanlığına
Faili
meçhul olarak adlandırılan ancak faillerinin birileri tarafından bilindiği
hâlde yargı önüne çıkarılmadığı cinayetler Türkiye'nin yakın siyasi geçmişinin
ve hâlen devam eden sürecin en karanlık bölümleri ve utanç kaynağıdır.
Özellikle
1990'lı yıllarda hız kazanan bu siyasi cinayetlerin aydınlatılamaması ülkemizin
ayıbı olduğu kadar, bu cinayetlerin gerçek faillerini tekrar cinayetler
planlamaları için cesaretlendirmektedir. Cinayetlerin ve karanlık planların,
planlayanlar açısından işlevselliğini koruması ancak bu cinayetlerin
aydınlatılması ile ortadan kalkabilir.
Bu
siyasi cinayetler aydınlatılamadığı ölçüde yenilerinin gerçekleşmesinin zemini
oluşmaktadır. Türkiye'nin demokratik yaşamının en zayıf noktasını oluşturan bu
konu kalıcı bir anlayış ve niyet değişikliği ile ortadan kaldırılmalıdır.
Pek
çok aydın, sanatçı, gazeteci, yazar, sendikacı ve siyasetçi bu cinayetlerde
hayatını kaybederken, bu cinayetlerin failleri ülkenin siyasi ortamına etki
etmişler ve hatta yön vermişlerdir. Halkımızın yaşamı üzerine komplolar kurarak
ülkemizin siyasi tercihlerine yön vermeye çalışanlara bir daha fırsat
tanınmamalıdır.
Ankara'da
faili meçhul cinayetlerle ilgili süren bir davada yirmi yıl önce varlığı öne
sürülen bir ölüm listesi ortaya çıkmıştır. “Müteahhit çizelgesi” olarak
adlandırılan belgenin karanlık güçler tarafından öldürülecek iş adamları
listesi olarak oluşturulduğu ifade edilmektedir. Bu listenin başlarında yer
alan pek çok kişinin suikastlar sonucu hayatını kaybetmiş olması ve faillerinin
aydınlatılmamış olması konunun ciddiyetini göstermektedir.
Türkiye'de
birileri devlet adına misyon üstlenerek gayrimeşru işlere kalkışmış ve insanlık
dışı eylemler gerçekleştirmiştir. Ne yazık ki iktidarlar da pek çok kez
olanlara göz yummuş ve devletin güvenlik ve istihbarat örgütleri de bu
süreçlere alet edilmiştir.
Ülkemizde
bu başlıkta yeni bir sayfa açılmalıdır. Bu sayfayı halkın onayını alarak temsil
yetkisini elde eden yasama organı Türkiye Büyük Millet Meclisi açmalıdır.
Vatandaşımızın adaletsizlikler nedeniyle kaybolan güveni, ancak bu cinayetler
aydınlatılıp sorumlular yargı önünde hesap verirse tesis edilebilir.
Bu
nedenlerle, hangi siyasi amaç ve görüşe karşı gerçekleştirilmiş olursa olsun ve
üzerinden ne kadar zaman geçmiş olursa olsun faili ortaya çıkarılmamış tüm bu
eylemlerin araştırılarak aydınlatılması amacıyla Anayasa’nın 98'inci, İç
Tüzük’ün 104 ve 105'inci maddeleri gereğince Meclis araştırması açılması için
gereğini arz ederiz.
1) Ali Özcan (İstanbul)
2) Mahmut Tanal (İstanbul)
3) Mustafa Sezgin Tanrıkulu (İstanbul)
4) Gülay Yedekci (İstanbul)
5) Candan Yüceer (Tekirdağ)
6) Gürsel Erol (Tunceli)
7) Nurhayat Altaca Kayışoğlu (Bursa)
8) Onursal Adıgüzel (İstanbul)
9) Kamil Okyay Sındır (İzmir)
10) İbrahim Özdiş (Adana)
11) Özkan Yalım  (Uşak)
12) Gamze Akkuş İlgezdi (İstanbul)
13) Musa Çam (İzmir)
14) Niyazi Nefi Kara (Antalya)
15) Erdin Bircan (Edirne)
16) Ünal Demirtaş (Zonguldak)
17) Yaşar Tüzün (Bilecik)
18) Devrim Kök (Antalya)
19) Zülfikar İnönü Tümer (Adana)
20) Atila Sertel (İzmir)
21) Şerafettin Turpcu (Zonguldak)
22) Haydar Akar (Kocaeli)
23) Sibel Özdemir (İstanbul)
24) Okan Gaytancıoğlu (Edirne)
25) Aytuğ Atıcı (Mersin)
2.- İstanbul Milletvekili Barış Yarkadaş ve 24
milletvekilinin, Kentsel Dönüşüm Projesi nedeniyle vatandaşların yaşadığı
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/131)
Türkiye Büyük Millet Meclisi Başkanlığına
"Kentsel Dönüşüm Projesi" olarak bilinen,
6306 sayılı Afet Riski Altındaki Alanların Dönüştürülmesi Hakkında Kanun
31/05/2012 tarihli Resmî Gazete’de yayınlanarak yürürlüğe girmiştir. Yürürlüğü
itibarıyla bugüne kadar üç yılı aşkın bir süre geçmiştir. Üç yıl içinde yasayla
ilgili en önemli sıkıntılardan biri istikrarsız bir sürecin var olmasıdır. Yasa,
vatandaşların riskli yapı tespitini yapmalarını, yine vatandaşların bu yıkım
sürecini ilerletmelerini ve uygulamayı da yine kendilerinin yapmalarını
öngörmektedir. Öngörülen maddelere rağmen birçok bölgede çeşitli rant kapıları
oluşmuş müteahhit çeteleri ortaya çıkmıştır. Bu çeteler binalarda bulunan
kiracıların evlerini tehdit ve şantajla işgal edecek kadar hukuksuz yollar
denemiştirler.
"Kentsel
Dönüşüm Projesi" olarak bilinen, 6306 sayılı Afet Riski Altındaki
Alanların Dönüştürülmesi Hakkında Kanun nedeniyle mağdur olan vatandaşlarımızın
yaşadığı sosyal, ekonomik ve hukuksal sorunların araştırılması amacıyla İç
Tüzük’ümüzün 104 ve 105’inci maddeleri gereğince bir araştırma komisyonu
kurularak konunun araştırılmasını arz ve talep ederiz. 
1) Barış Yarkadaş  (İstanbul)
2) Mustafa Sezgin Tanrıkulu  (İstanbul)
3) Mahmut Tanal  (İstanbul)
4) Atila Sertel  (İzmir)
5) Candan Yüceer  (Tekirdağ)
6) Gülay Yedekci  (İstanbul)
7) Gürsel Erol  (Tunceli)
8) Musa Çam  (İzmir)
9) Gamze Akkuş İlgezdi  (İstanbul)
10) Kamil Okyay Sındır  (İzmir)
11) Şerafettin Turpcu  (Zonguldak)
12) Nurhayat Altaca Kayışoğlu  (Bursa)
13) Onursal Adıgüzel  (İstanbul)
14) İbrahim Özdiş  (Adana)
15) Erdin Bircan  (Edirne)
16) Niyazi Nefi Kara  (Antalya)
17) Ünal Demirtaş  (Zonguldak)
18) Yaşar Tüzün  (Bilecik)
19) Devrim Kök  (Antalya)
20) Zülfikar İnönü Tümer  (Adana)
21) Haydar Akar  (Kocaeli)
22) Mustafa Tuncer  (Amasya)
23) Sibel Özdemir  (İstanbul)
24) Okan Gaytancıoğlu  (Edirne)
25) Aytuğ Atıcı  (Mersin)
Gerekçe:
Afet
Riski Altındaki Alanların Dönüştürülmesi Hakkında Kanun’un yürürlüğe girmesinin
üzerinden üç yılı aşkın bir süre geçmesine rağmen sorunlar giderilememiş aksine
artmıştır.
Rant
peşindeki bazı müteahhitler, vatandaşın kâbusuna dönüşmüş, kimi müteahhitler
vatandaşın evine konmak için işi zorbalık noktasına dahi getirmişlerdir.
Özellikle İstanbul, Ankara, İzmir gibi büyük şehirlerde bulunan değerli
alanları hedef seçen müteahhit çeteleri vatandaşlarda huzur bırakmamışlardır.
Yıkılıp yeniden yapılacak bir bina için mülk sahiplerinin 2/3’ünün onayı
gerekmektedir. Birçok müteahhit bu onayı alabilmek için söz konusu binalardan
daire alarak çoğunluk yaratma yoluna gitmektedir. Çoğunluk yaratma hakkına
sahip olduktan sonra ise bina yapma hakkına sahip olmaktadır. Öyle ki; 2/3
çoğunluğa ulaşınca, kendilerinden farklı düşünen 1/3 hissedar komşularına “Ya
imzala ya terk et.” şeklinde dayatması yaparak, yapılacak yeni binadan ise
kendilerine avantajlı yerler alarak, 1/3'e kötü yerleri önermekte ve “Ya
imzalayın ya da Bakanlığın belirlediği değer üzerinden hissenizi sattırırız.”
şeklinde hak sahiplerini tehdit etmektedirler. Bir nevi işgal edilen evlerini,
istemedikleri, güvenmedikleri bir müteahhide vermek zorunda kalan mülk
sahipleri büyük bir çaresizliğe de itilmiş olunmaktadır. Güvenilir olmayan
müteahhitlerin aldığı binalarda oturan vatandaşlar yerlerinden yurtlarından
haksız bir şekilde başka bölgelere taşındırılıp daha zorlu hayat koşullarına
terk edilmiştir. Bu bağlamda 6306 sayılı Kanun’da bulunan mülkiyet hakkının
aşırı sınırlanması ve hak aramanın engellenmesi konusundaki anayasal sorunlar
mutlaka çözülmelidir.
Yasaya
İstanbul ölçeğinde baktığımızda 1 milyon 500 bin binanın üçte 1’inin
yenilenmesi öngörülmektedir. Esenler, Gaziosmanpaşa, Zeytinburnu, Pendik,
Bağcılar, Kartal, Küçükçekmece, Sarıyer, Bayrampaşa, Güngören, Sultangazi,
Tuzla, Kadıköy (Fikirtepe), Beşiktaş ve Üsküdar'da 25 yer riskli alan ilan
edilmiş, alan olarak ise bu rakam 10 milyon 400 bin metrekareye tekabül
etmiştir. Bu bölgelerde 25 bin bina ve 85 bin konut ve iş yeri bulunduğu
düşünüldüğünde ortaya 10 milyon vatandaşı yakından ilgilendiren bir tablo çıkmıştır.
Ülke ölçeğinden bakıldığında ise oldukça büyük bir nüfus yoğunluğunu
ilgilendiren yasanın beraberinde getireceği sorun ve mağduriyetleri daha
yakından incelemek sosyal devlet ilkesinin de gereği olarak karşımıza
çıkmaktadır.
Gazete
ve TV'lerde gün geçtikçe mağdur olan vatandaş haberleri artmaktadır. Özellikle
merkezî bölgelerde bulunan kiracı esnaf büyük sıkıntılar içerisine girmiş ve iş
yerlerini kaybetme korkusuyla baş başa kalmışlardır. Bu mağduriyetlerin
önlenmesi için daha kapsamlı çalışmalar yürütülerek ilgili birimlerin daha
koordineli çalışır hâle getirilmesi önemlidir.
Afet
Riski Altındaki Alanların Dönüştürülmesi Hakkında Kanun sonrası
vatandaşlarımızın yaşadığı sosyal ve ekonomik sorunların tespit edilerek aile
ve sosyal dokunun korunması için gerekli önlemlerin alınması amacıyla Meclis
araştırma komisyonu kurularak araştırılması önem arz etmektedir. 
3.- İstanbul Milletvekili Barış Yarkadaş ve 23
milletvekilinin, İstanbul'un Kurbağalıdere mevkisindeki çevre sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/132)
Türkiye Büyük Millet Meclisi Başkanlığına
Kurbağalıdere
semti İstanbul ilinin Anadolu yakasında Kadıköy ilçesi sınırları içerisinde
bulunan Fikirtepe, Kızıltoprak, Feneryolu ve Bahariye semtlerinin arasında yer
alan, tarihî özelikleri ve konumuyla İstanbul'un göz bebeği sayılabilecek ender
yerleşim yerlerinden biridir. Semtin içerisinden geçen ve Kadıköy çevresinin en
uzun deresi olan, toplam uzunluğu 67.680 metre olan dere, aynı zamanda semte
adını veren dere olarak da bilinmektedir. Artan nüfus, yeni yerleşim
bölgelerinin oluşması, kentsel dönüşüm uygulamaları ve TOKİ projeleri gibi
yapısal varlıklar zamanla derenin fiziki ve kimyasal yapısını bozarak âdeta
çevresine koku ve pislik yayan bir balçık deryasına dönüşmüştür.
Kurbağalıdere'de aralıklarla yapılan su analizinde alınan örnekler laboratuvar
analizlerinde korkutucu boyutlara ulaşmıştır.
İstanbul
Tabipler Odası halk sağlığı uzmanları; açık kanalizasyona dönüşen
Kurbağalıdere’den kaynaklanan enfeksiyon ve diğer sağlık problemlerinin 2013
yılına göre yüzde 100 arttığını, yine Kurbağalıdere'den çıkan gazların uzun
vadede insanlarda kalıcı ve önlenemeyecek sağlık problemleri çıkartacağını
söylemektedirler. Olması gereken değerlerin 8 ila 380 kat üzerinde çıkan koli
basili değerlerinin ise dizanteri başta olmak üzere çok sayıda hastalığa davet
çıkardığı yine uzmanlar tarafından ifade edilmektedir. 
Sözü
edilen gerekçelerden dolayı, Kadıköy çevresinin en uzun deresi olan ve İstanbul
Büyükşehir Belediyesi tarafından üç yıldır ıslah çalışması süren
Kurbağalıdere'nin çevre ve tüm canlı sağlığına verdiği olumsuz etkilerin
araştırılması ve gereken önlemlerin alınması amacıyla İç Tüzük’ümüzün 104 ve
105’inci maddeleri gereğince araştırma komisyonu kurulmasını arz ve talep
ederiz. 
1) Barış
Yarkadaş (İstanbul)
2) Mahmut
Tanal (İstanbul)
3) Ömer
Fethi Gürer (Niğde)
4) Mustafa
Sezgin Tanrıkulu (İstanbul)
5) Atila
Sertel (İzmir)
6) Candan
Yüceer (Tekirdağ)
7) Gülay
Yedekci (İstanbul)
8) Şerafettin
Turpcu (Zonguldak)
9) Nurhayat
Altaca Kayışoğlu (Bursa)
10) Gürsel
Erol (Tunceli)
11) Onursal
Adıgüzel (İstanbul)
12) İbrahim
Özdiş (Adana)
13) Erdin
Bircan (Edirne)
14) Gamze
Akkuş İlgezdi (İstanbul)
15) Niyazi
Nefi Kara (Antalya)
16) Musa
Çam (İzmir)
17) Ünal
Demirtaş (Zonguldak)
18) Yaşar
Tüzün (Bilecik)
19) Devrim
Kök (Antalya)
20) Zülfikar
İnönü Tümer (Adana)
21) Haydar
Akar (Kocaeli)
22) Sibel
Özdemir (İstanbul)
23) Okan
Gaytancıoğlu (Edirne)
24) Aytuğ
Atıcı (Mersin)
Gerekçe:
İstanbul
Büyükşehir Belediyesi tarafından yürütülen Kurbağalıdere ıslah çalışması
sırasında yapılan proje yanlışlıkları Kadıköy halkının sağlığını ve can
güvenliğini tehdit etmektedir. İBB işi ihaleye çıkarmadan önce, benzer işlerde
uygulanan jeoteknik etütleri yapmamış, mevcut altyapıları, parkları, yolları,
yerleşim bölgesi olması dolayısıyla insan faktörü gibi parametreleri dikkate
almadan, Kadıköy Belediyesiyle de paylaşmadan ihale dosyası hazırlayarak işi
ihale etmiştir. İşi alan müteahhit firma, iş programı ve altyapı işlerinin en
temel kuralı olan "Mansaptan Membaa İmalat Sistemi”ne uymadan acemice iş
yaparak, Hasanpaşa'da bazı kolektörlerin karşı geçişlerini, Fikirtepe
bölgesinde kolektörlerin tümünü kırarak evsel atık suyu doğrudan dereye vermiştir.
Bu uygulamayla Kurbağalıdere açık kanalizasyona dönüştürülmüştür.
Önceki
yıllarda İstanbul Büyükşehir Belediyesinin yaz aylarında dip temizliği yaparak
birikmiş ve metan gazı yayan balçıkları temizlemesiyle bir nebze rahatlatılan
dere iki buçuk yıl önce özellikle Fikirtepe ve Kurbağalıdere çevresinde kentsel
dönüşüm projelerine başlanmasıyla daha hızlı bir şekilde kirlenmeye başlamış ve
çevreye durulamayacak derecede kötü koku yaymaya başlamıştır.
Yaz
aylarında her yağmur sonrası, Yoğurtçu Parkı dâhil, Kurbağalıdere güzergâhında
bulunan ev ve iş yerlerini su basmış, Kadıköylüler maddi zarara uğramıştır.
Sonbahar yağmurlarına bağlı olarak Kurbağalıdere çevresinde bulunan konutlar ve
iş yerlerinde bulunan insanların sağlığına, mal ve can güvenliğine yönelik
olası tehlikelerse altının çizilmesi gereken önemli bir problemdir.
Açık
kanalizasyona dönüşen Kurbağalıdere'den kaynaklanacak sağlık sorunları sadece
çevre halkını değil, Bostancı'dan Moda'ya kadar deniz kıyısındaki tüm
Kadıköylülerin sağlığını tehdit altına almaktadır.
Yine,
derenin limitlerin çok üstünde kirli olmasının sebebinin projenin yanlış
uygulanması olduğunu ifade eden Çevre Mühendisleri Odası, projenin yanlış
uygulandığını da ifade etmektedir. Çevre Mühendisleri Odasının hazırladığı
rapora göre, derenin denize döküldüğü noktadan ve Moda Sahili'nden alınan
örneklerin analiz sonucunda Kurbağalıdere'deki bakteri sayısı en kötü kalitede
yüzeysel sular için belirlenen limit değerin 40 katı olarak ifade edilmektedir.
Ayrıca, Tabipler Birliği İstanbul Şubesi, yüzme sularında kabul edilebilir koli
basili sayısının 100 mililitrede 500'ün altında olduğunu, Moda'daysa bu değerin
8.200 olduğuna dikkat çekmiştir.
Kentsel
dönüşüm sonucu Fikirtepe ve Ataşehir'e eklenecek nüfus düşünüldüğünde bölgenin
zamanla daha vahim sonuçlara ulaşacağı ise ortadadır. Ön arıtma tesisleri için
ayrılan yerin şu an İSPARK'ın kullanımında olduğu ve otopark alanı olarak
kullandığıysa yanlış uygulamaların bir başka ayrıntısıdır.
Kurbağalıdere
ve çevresinde gerekli önlemlerin bir an önce alınması amacıyla Meclis araştırma
komisyonu kurularak araştırılması önem arz etmektedir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Sayın
milletvekilleri, Türkiye Büyük Millet Meclisi Başkanlığının bir tezkeresi
vardır, okutup oylarınıza sunacağım.
B) Tezkereler
1.- Türkiye Büyük Millet Meclisi Başkanlığının, Avrupa
Birliği Konseyi Hollanda Başkanlığınca 6-8 Nisan 2016 tarihlerinde Hollanda'nın
Lahey şehrinde düzenlenecek olan Ortak Dış ve Güvenlik Politikası ve Ortak
Güvenlik ve Savunma Politikası Parlamentolar Arası Konferansı'na Dışişleri
Komisyonu Başkanı ve Malatya Milletvekili Taha Özhan ile Millî Savunma
Komisyonu Başkanı ve Düzce Milletvekili Faruk Özlü'nün katılmasına ilişkin
tezkeresi (3/641)
24 Mart 2016
Türkiye Büyük Millet Meclisi Genel Kuruluna
Avrupa
Birliği Konseyi Hollanda Başkanlığınca, 6-8 Nisan 2016 tarihlerinde
Hollanda'nın Lahey şehrinde düzenlenecek olan Ortak Dış ve Güvenlik Politikası
ve Ortak Güvenlik ve Savunma Politikası Parlamentolar Arası Konferansı'na;
Dışişleri Komisyonu Başkanı ve Malatya Milletvekili Taha Özhan'ın ve Millî
Savunma Komisyonu Başkanı ve Düzce Milletvekili Faruk Özlü'nün katılması hususu,
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel
Kurulun tasviplerine sunulur.
 İsmail
Kahraman
 TBMM
Başkanı
BAŞKAN
– Kabul edenler… Kabul etmeyenler… Kabul edilmiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
IX.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili Çağlar Demirel ve Grup Başkan Vekili Diyarbakır Milletvekili İdris
Baluken tarafından, Sur ve Silopi için alınan “acele kamulaştırma” kararından
doğrudan etkilenecek olan yurttaşların yaşayacağı hak gasbının ve bu kararın
doğuracağı olumsuz sonuçların araştırılması amacıyla 30/3/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Mart 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
30/03/2016
Türkiye Büyük Millet Meclisi Başkanlığına
Danışma
Kurulunun 30/03/2016 Çarşamba günü, (Bugün) toplanamadığından grubumuzun
aşağıdaki önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
30 Mart 2016
tarihinde Diyarbakır Milletvekili Grup Başkan Vekili Çağlar Demirel ve
Diyarbakır Milletvekili Grup Başkan Vekili İdris Baluken tarafından verilen 1573
sıra numaralı "Sur ve Silopi için alınan ‘acele kamulaştırma’ kararından
doğrudan etkilenecek olan yurttaşların yaşayacağı hak gasbının ve bu kararın
doğuracağı olumsuz sonuçların araştırılması" amacıyla Türkiye Büyük Millet
Meclisine verilmiş olan Meclis araştırma önergesinin, Genel Kurulun bilgisine
sunulmak üzere bekleyen diğer önergelerin önüne alınarak, 30/03/2016 Çarşamba
günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir. 
BAŞKAN –
Halkların Demokratik Partisi grup önerisinin lehinde ilk konuşmacı Diyarbakır
Milletvekili Çağlar Demirel olacak.
Buyurun Sayın
Demirel. (HDP sıralarından alkışlar) 
ÇAĞLAR
DEMİREL (Diyarbakır) – Teşekkürler Sayın Başkan.
Değerli
milletvekilleri, evet, bilindiği üzere Diyarbakır’ın Sur ve Şırnak’ın Silopi
ilçelerine çok acil bir şekilde kamulaştırma kararı alınarak tam beş gün önce
Resmî Gazete’de yayınlandı. Sur ve Silopi için alınan kamulaştırma kararının
biraz geçmişine bakmak gerekiyor. Bugün Sur dört ayını dolduran bir süreçtir ki
abluka altındadır ve orada katliamlar gerçekleştirilirken hâlâ cenazelerin Sur
içinde olduğunu biliyoruz. Ailelerin İnsan Hakları Derneğinde açlık grevine
girdiği, valiliklere ve birçok kamu kurum ve kuruluşuna başvuru yapmasına
rağmen hâlâ cenazelerini alamadıkları bir süreçte Sur’daki cenazelerini
alamayan ailelerin mallarına da el konuldu. Yani Diyarbakır’ın Sur ilçesi ve
Şırnak’ın Silopi ilçesinin acilen kamulaştırılması demek, tarihî süreçten
bugüne de baktığımızda bir savaş gerçekliğinin orada yaşandığını kabul etmek
demektir. İnsanların hâlâ cenazelerini almadığı bir süreçte yerlerinin ve
yurtlarının da ellerinden alındığını, gasbedildiğini bir kez daha görmüş ve
yaşamış olduk. Kamulaştırma kararı alınırken Diyarbakır’da ya da Silopi’de
hiçbir kamu kurumuna, oradaki sivil toplum örgütlerine, oradaki belediyelere ve
yerel yönetimlere, halka hiçbir şekilde danışılmadan, hiçbir şekilde onların
görüş ve önerileri alınmadan, direkt mallarına el konuldu. 
Sur’un
tarihî geçmişine bakarsak, Sur, sadece orada esnafların ya da işte dükkânların
veya evlerin olduğu bir yer değil, tarihî ve kültür mirasının gerçekleştiği bir
yerdir. Birçok halkın orada kendi kültürüyle, diniyle ve inancıyla, kimliğiyle
yaşadığı bir alandır. Diyarbakırlı olup Sur içinde büyümeyen hiçbir insan
yoktur. Orada gençliğimizin, çocukluğumuzun geçtiği yerlerimizin şu anda
kamulaştırılması ve başka bir şekilde ele alınmasını kabul etmediğimizi bir kez
daha buradan ifade etmek istiyoruz.
Bugün
onlarca telefon aldık, Sur halkından aldığımız telefonlar onlarcadır, yüzlerce
telefon geliyor. Yüzde 95’ini kamulaştıran devlet, aslında belediyeler
tarafından, belediyenin malı olan yani kamu malı olan yerleri bile elinden alıp
kamulaştırdığını ifade ediyor. Bu, Anayasa’ya ve yasalara aykırıdır. Siz, o
zaman, orada bir devletleşme gerçekleştiriyorsunuz. Sur’un kendi özgün dokusuna
ilişkin AKP Hükûmeti ve devletin yaptığı politika gasbetmedir, işgal etmedir,
insanları yerinden ve yurdundan etmenin dışında malına da el koymadır. Biz, bunu
asla kabul etmeyeceğimizi bir kez daha ifade etmek istiyoruz.
Sosyal
yaşam alanlarına el konulması, parklara, kiliselere, camilere, kurumlara,
kültür merkezlerine, inanç merkezlerine el konulması demek bir işgaldir. Siz
kimden, neyi gasbediyorsunuz? Niye acele böyle bir karar çıkardınız? Bunun
hukuki dayanağı nedir? Soruyoruz sizlere. 
Çok
net söyleyelim: Diyarbakır’da, yine, aynı şekilde, Koruma Kuruluna hiç alakası
olmayan emniyet müdür yardımcısı, operasyonlardan sorumlu müdür yardımcısı
giderek, Kurulun üyesi olmamasına rağmen, oradan kendisine ilişkin karar
çıkartıyor. Bu hukuki değildir, bu ahlaki değildir ve insani değildir. Bunları
asla kabul etmeyeceğimizi ifade ederek, tekrar, savaş hukukunda alınan
kararların bugün hayata geçirildiği bir süreçte Sur’da ve Silopi’de yaşananlar
hukuksuzdur, bunun hukuksal mücadelesini tüm kamu kurumları başlattığı gibi
bizler de başlatacağız ve bunun takipçisi olacağız.
Yine,
meslek odaları, TMMOB, baro, İHD, hiçbir kuruma, hiçbir meslek odasına
danışılmadan, onların hiçbir şekilde görüşleri alınmadan mallarına ve oradaki
yaşanmışlarına el konuluyor. 
Ben
bir örnek vereceğim. Diyarbakır’dan bugün bizi arayan ve şu anda ekranı başında
izleyen, çok net ismini söyleyeceğim ve kendi taleplerini buradan tüm
kamuoyuyla ve Parlamento gruplarıyla da burada, Genel Kurulda da paylaşmak
istiyorum. Nurullah Aydın, Hasırlı Mahallesi’nde oturuyor, Zarlı Sokakta, İnci
Apartmanı. “5 katlı bir binada oturuyorum ve belli bir süre orada kaldım,
evimin ve yaşadığım alanın yok olmasını istemedim. Daha sonra zorla
çıkartıldım. Hasar görmemiş 5 katlı evimin dinamitlenerek ortadan
kaldırıldığını fark ettim, onu gördüm.” diyor. “Şu anda Sur’da hiçbir yapı
kalmamış, bu yapılar aynı zamanda, yıkılıp yakıldığı gibi, insanlar
katledildiği gibi, şu anda eşyalarımıza bile dokunamayacak durumdayız çünkü
hepsi, bütün eşyalarımız, hafriyat kamyonlarına doldurularak belli alanlara
götürülüp boşaltılıyor. Orada biz hatıralarımızı, anılarımızı yitirmek zorunda
kaldık.” Soruyorum buradakilere, o da buradaki, Parlamentodaki arkadaşlara
sormamızı istedi: “Peki, sizin eviniz, 5 katlı bir binanız yıkılıp, yakılıp,
ortadan kaldırılıp düz bir araziye çevrilirse ne yapardınız, nasıl
davranırdınız?” Empati kurmamızı istiyor. Evet, burada herkesi bu empatiyi
kurmaya davet ediyorum çünkü orada gerçekleştirilen, oradaki anıları,
hatıraları da yok etmektir, kültürü, tarihi, yaşamı yok etmektir. Bu yüzden,
özellikle “Orada saray bile yapılsa biz kabul etmiyoruz.” diyor oradaki halk.
“Oraya saray bile yapılsa kabul etmiyoruz, biz arsalarımızda çadır kurmaya
razıyız.” diyor insanlar. “Gelip bizimle görüşsünler, bizim kararlarımızı
almadan, düşüncelerimizi almadan orada bizim hakkımızda karar alıp yaptırım
uygulamalarını asla kabul etmeyeceğiz” diye ifade ediyorlar ve “Bize sorulmadan,
hiçbir şekilde fikrimiz, düşüncemiz alınmadan bizim malımızın direkt
gasbedilmesini kabul etmiyoruz.” diyor. Bunu hiçbir vicdan, hiçbir ahlak,
hiçbir hukuk, hiçbir din, hiçbir inanç kabul etmez. Evet, “Evimizi başımıza
yıktınız; içindeki hatıralarımızı, anılarımızı da yok ettiniz.” diyorlar. Ve
biz yaşadığımız mahallelerin anılarını bile rüyalarımızda görmek zorunda
kalıyoruz çünkü oraya ulaşamıyoruz. Ama oraya betonları yığarak, orada beton
bloklarla surların etrafını çeviriyorsunuz. Orada patlayıcılar var. O yüzden
dört aydır orada sokağa çıkma yasağını kaldırmayarak, patlayıcılarla oraların
temizlendiğini ifade ediyorsunuz. Oysaki hafriyatlar zaten bir aydır oradan
kaldırılıyor ve kaldırılmaya çalışılıyor. 
O
yüzden, tekrar ifade ediyoruz: Bugün Suriye’de Palmira’yı biliyoruz, IŞİD
çetelerinin orayı nasıl yok ettiğini biliyoruz. Şu anda da aynen AKP
Hükûmetinin Sur’da uyguladığı politika da aynı politikadır. Asla bunu kabul
etmeyeceğimizi, bunun mücadelesini yürüteceğimizi bir kez daha ifade ediyoruz. 
Yerel
yönetimlere, halka danışmadan oranın krokisini, bütün alanlarını değiştirmek,
hiçbir hukuka, hiçbir uluslararası etiğe sığmaz. Aynı zamanda Sur’un UNESCO
kültürel miras listesine de dâhil olduğunu bir kez daha hatırlatmak istiyoruz. 
Hiçbir
şekilde oraya dokunulmaması gerekirken şu anda Sur’da düz bir arazi oluşturmaya
çalışıyorsunuz ve cenazeleri alamayan ailelerin cenazelerini bile almalarına
izin vermezken, bütün binaların dibine dinamit koyarak, patlatarak bütün
binaları yıkıyorsunuz. Hepsinin fotoğrafları var, hepsinin görüntüleri var
elimizde. Onları Genel Kurulla ve tüm Türkiye halklarıyla paylaşacağız. 
Bugün
yine Diyarbakır’da 310 sivil toplum kuruluşunun bu durumu kınadığını, kabul
etmediğini, herkesin kurumsal olarak dava açacağını bir kez daha basınla ve
kamuoyuyla paylaştılar. Biz de söylüyoruz: Hukuksal süreçleri, hem kurumlar hem
de bireyler davaları açmış durumdalar. Kesinlikle, Diyarbakır halkı olarak,
Silopi halkı olarak oraların kamulaştırılmasına, oraların demografik özelliklerinin
değiştirilmesine izin vermeyeceğiz ve bununla mücadele edeceğiz. Bu durum ilk
kez AKP Hükûmeti tarafından yapıldı ve bunu asla kabul etmeyeceğimizi, bu
kamulaştırma için açılan davaların da takipçisi olacağımızı bir kez daha
buradan ifade ediyor, Genel Kurulu saygıyla selamlıyorum. (HDP sıralarından
alkışlar) 
BAŞKAN
– Teşekkür ederim.
Halkların
Demokratik Partisi grup önerisinin aleyhinde ilk konuşmacı Samsun Milletvekili
Çiğdem Karaaslan.
Buyurun
Sayın Karaaslan. (AK PARTİ sıralarından alkışlar) 
ÇİĞDEM
KARAASLAN (Samsun) – Sayın Başkan, değerli milletvekilleri; Halkların
Demokratik Partisinin Sur ve Silopi ilçelerinde acele kamulaştırma kararıyla
kamulaştırılacak parsellerde taşınmazlarına el konulacak malikler, bu alan
içerisinde hem taşınmazı bulunan hem yönetim yetkisi bulunan seçilmiş yerel
yönetimler, ilgili meslek odaları, STK’lar ve bu karardan doğrudan etkilenecek
olan yurttaşların yaşayacağı hak gasbının ve bu kararın doğuracağı olumsuz
sonuçların araştırılması amacıyla vermiş olduğu Meclis araştırma önergesi
üzerine AK PARTİ Grubu adına aleyhinde söz almış bulunuyorum. Değerli
heyetinizi saygı ve sevgilerimle selamlıyorum.
Tabii,
hem bunu okuyunca hem de sayın konuşmacıyı dinleyince sanki bunun bugün
şekillenmiş bir süreç olduğunu düşünmek içten değil ama aslında süreç böyle
değil. Ben bugün Samsun Milletvekili olarak Diyarbakır’la ilgili, Silopi’yle
ilgili konuşmak adına söz aldım çünkü Samsunlu olduğum kadar aynı zamanda
kendimi Diyarbakırlı olarak da görüyorum. Dolayısıyla, burada 81 ilimizi temsil
eden milletvekillerimiz gibi, Diyarbakır’ın acısı acımızdır, Diyarbakır’ın
sevinci sevincimizdir. İnsanımızla bunu her zaman paylaştık, paylaşmaya devam
edeceğiz fakat oluşturulmaya çalışılan bir algı var maalesef. Bu algı, sanki
bugün alınmış acele kamulaştırma kararıyla birlikte devletin orada bir yıkım
yapacağı ve bu yıkımdan halkımızın büyük bir mağduriyet yaşayacağı yönünde. Bu
gerçek değil. Orada yıkımı yapan terör örgütüdür ve halkı asıl mağdur eden de
yine terör örgütüdür. Biz devlet olarak elbette buna acele bir çözüm üretmekle
mükellefiz. Dolayısıyla, acele kamulaştırma kararını bu anlamda teknik birtakım
bilgiler vererek sizlere açıklamak istiyorum.
Tabii,
biraz önce de söylediğim gibi, bu aslında bugünün meselesi değil. Suriçi
bölgesi Diyarbakır Kültür Varlıklarını Koruma Bölge Kurulunun 29/9/1988 gün ve
38 sayılı Kararı’yla birinci derece kentsel sit alanı ilan edilmiş, 13/4/2001
gün ve 2549 sayılı Karar’la da Sur koruma alanı olarak belirlenmiştir. Tabii,
riskli alandaki taşınmazların acele kamulaştırılmasına dair 21/3/2016 tarih ve
2016/8659 sayılı Bakanlar Kurulu Kararı 25/3/2016 tarih ve 29664 sayılı Resmî
Gazete’de yayınlanarak yürürlüğe girmiştir. 
Öncelikle
şunu hatırlatmak isterim: Bu karar ilk değildir. Diyarbakır’da daha önce de
biliyorsunuz, Büyükşehir Belediyesi, Sur Belediyesi, TOKİ ve Valilik ortaklaşa
olarak bir kamulaştırma kararı almıştır 3 mahallemizde: Alipaşa, Lalebey ve
Cevatpaşa. Burada gerçekten bir eş güdüm ve iş birliği hâlinde bu çalışma
yürütülmüştür. Hatta daha da enteresan bir şey söyleyeyim: Burada sahadaki
görüşmeleri yapan, Diyarbakır Büyükşehir Belediyesidir, yıkım kararının altında
imzası olan Diyarbakır Büyükşehir Belediyesidir, yıkıma başlayan da yine
Büyükşehir Belediyesidir. Bugün Büyükşehir Belediye Başkanımız da HDP
sıralarında, milletvekili olarak aynı Meclis çatısı altındayız.
Ben
şimdi sormak istiyorum: Bugün ne değişti? Bugün orada terörden dolayı yaşanan
büyük bir mağduriyet var. Bundan henüz birkaç yıl önce bu kararın altına imza
atan, bu iş birliğinin önemli aktörlerinden biri olan Diyarbakır Büyükşehir
Belediyesi ve aynı grubun temsilcileri bizim karşımızda çok farklı bir
argümanla duruyorlar, “Devlet burayı yıkacak. Acele kamulaştırma kararı bunu
ifade eder.” anlamı yüklüyorlar bu çalışmaya. Fakat bu kesinlikle gerçek
dışıdır.
Diyarbakır
ili Sur ilçesi sınırları içerisinde bulunan Suriçi bölgesinin tarihî özelliğini
kaybederek çöküntü alanı hâline gelmesi, zemin üzerindeki yapılaşma nedeniyle
can ve mal kaybına yol açma riski taşıdığı gerekçesiyle Suriçi bölgesi ile
Tarihî Sur Koruma Bandı’nı kapsayan yaklaşık 187 hektar alan, 6306 sayılı Afet
Riski Altındaki Alanların Dönüştürülmesi Hakkında Kanun kapsamında, 4/11/2012
tarih ve 28457 sayılı Resmî Gazete’de yayınlanarak Bakanlar Kurulu Kararı’yla
riskli alan ilan edilmiştir. Yani Diyarbakır’da bugün bizim yürüttüğümüz ve
yürüteceğimiz çalışma bugünün çalışması değildir. Aslında, bu çalışma, bizim
61’inci Hükûmet Programı’mızda da yer almakta; Suriçi’yle ilgili çalışma
özellikle. 2009 yılında, biraz önce bahsettiğim, TOKİ, belediye, valilik iş
birliğiyle yürütülen çalışma var ve orada belli bir aşamaya da gelindi. 2012
yılında, yine, söylediğim gibi, Diyarbakır Suriçi riskli alan ilan edildi. 2015
yılında -sayın konuşmacı benden önce bahsetti ama bir şeyi eklemeyi unuttu-
Hükûmetimizin büyük çabasıyla birlikte Diyarbakır Surları ve Hevsel Bahçeleri
UNESCO Dünya Miras Listesi’ne girmiştir ve inşallah önümüzdeki dönemde bizim bu
konuyla ilgili, bu alanın genişletilmesiyle ilgili çalışmamız devam edecek. 
Şimdi,
bir de öbür taraftan, katılımcı bir model sağlanmadığından, kimsenin fikrinin
alınmadığından bahsedelim. Bildiğiniz gibi, Diyarbakır’da Suriçi bölgesine ait
ilk koruma amaçlı imar planı 1990 yılında hazırlanmıştır. Fakat bu koruma
planı, Suriçi’ni korumamış ve sorunlarına çözüm üretmekte yetersiz kalmıştır. O
amaçla -yine üstüne basarak söylüyorum- Büyükşehir Belediyesi Meclis kararıyla
2008 yılında bu plan askıya alınmış ve yeni koruma amaçlı imar planı
hazırlanmıştır; 2012 yılında, Koruma Bölge Kurulunun uygun görüşüyle Sur
Belediye Meclisi ve Diyarbakır Büyükşehir Belediye Meclisi tarafından
onaylanarak yürürlüğe girmiştir. Peki, biz bugün bu koruma planının ötesinde
bir şey söylüyor muyuz? Hayır. Biz bununla birlikte… O zaman ben, neye karşı çıkıldığının,
hangi argümanla birlikte devletin burayı yıkacağının ve halkı mağdur edeceğinin
daha detaylı olarak bizlerle paylaşılmasını rica ediyorum çünkü anlamakta
gerçekten güçlük çekiyorum. 
1/5.000
ölçekli koruma amaçlı nazım imar planı, kentsel sit olarak koruma altına alınan
Suriçi bölgesinin yanı sıra, surların dışında kalan sur koruma bandını da
kapsamaktadır. Parsel ölçeğinde, avlulu düzende yapılaşma önerilerinin, geçmişe
ilişkin elde edilebilen veriler ve güncel tespitlerle elde edilen bütün verilerin
kullanılarak yeni bir plan geliştirilmesi öngörülmüştür. Yani, Diyarbakır,
başta söylediğim gibi, hepimizin şehridir ve bu şehrin kadim değerlerini
korumak hepimizin görevidir, bundan hiç kimsenin şüphesi olmasın. Sadece Suriçi
de değil, On Gözlü Köprü’süyle, Dicle’siyle, Kırklar Dağı’yla Diyarbakır
hepimizindir. 
Peki,
ben şunu da sormak istiyorum izin verirseniz: Kırklar Dağı’nda Diyarbakır
Büyükşehir Belediyesi Meclisinden ruhsat alınarak yapılan o hançerlerin,
Kırklar Dağı’nın kalbine saplanan o hançerlerin hesabını kim verecek?
MUSTAFA
SEZGİN TANRIKULU (İstanbul) – Niye onu kamulaştırmadınız, niye onu
kamulaştırmadınız?
ÇİĞDEM
KARAASLAN (Devamla) – Sur’un içinden bahsediyoruz. Bu acele kamulaştırma…
BAŞKAN
– Karşılıklı konuşmayalım lütfen. 
Sayın
Tanrıkulu, şimdi kürsüye geleceksiniz, lütfen.
MUSTAFA
SEZGİN TANRIKULU (İstanbul) – Asıl onu kamulaştırsaydınız.
ÇİĞDEM
KARAASLAN (Devamla) – Acele kamulaştırma kararı şu anda Suriçi bölgesini
kapsamakta. 
MERAL
DANIŞ BEŞTAŞ (Adana) – Sur’u gördünüz mü, kaç kere gittiniz?
MUSTAFA
SEZGİN TANRIKULU (İstanbul) – Asıl onu kamulaştırsaydınız, o zaman amacı
anlardık.
ÇİĞDEM
KARAASLAN (Devamla) – Eğer az yaptığımızı düşünüyorsanız onun üzerinde
çalışılabilir.
SİBEL
YİĞİTALP (Diyarbakır) – Ne kadar Sur’a geldiniz, Sur’a ne kadar geldiniz?
ÇİĞDEM
KARAASLAN (Devamla) – Ben şöyle devam etmek istiyorum izin verirseniz.
SİBEL
YİĞİTALP (Diyarbakır) – Sur’a kaç kez geldiniz, Sur’a kaç kez geldiniz?
BAŞKAN
– Sayın Konuşmacı, buyurun, devam edin.
ÇİĞDEM
KARAASLAN (Devamla) – Öncelikle, başta…
SİBEL
YİĞİTALP (Diyarbakır) – Diyarbakır’a kaç kez geldiniz?
ÇİĞDEM
KARAASLAN (Devamla) – Diyarbakır’a çok gittim, çok kaldım; çok arkadaşım,
dostum var.
SİBEL
YİĞİTALP (Diyarbakır) – Ne gün, ne zaman gittin? 
FİLİZ
KERESTECİOĞLU DEMİR (İstanbul) – Şu anda gördünüz mü, şu anda?
SİBEL
YİĞİTALP (Diyarbakır) – Halkın içine girdiniz mi, halkla konuştunuz mu?
ÇİĞDEM
KARAASLAN (Devamla) – Bunları istatistiksel veriler olarak da söylemiyorum,
hissederek söylüyorum.
BAŞKAN
– Karşılıklı konuşmayalım lütfen.
ÇİĞDEM
KARAASLAN (Devamla) – Öncelikle alandaki kaçak, sağlıksız ve güvensiz yapıların
yıkılarak yöresel mimariye uygun yapılanması, alanın tarihî ve kültürel
değerlerinin ön plana çıkarılması, tıpkı bizim diğer 80 ilimizde yapacağımız
gibi ve bugüne kadar yaptığımız gibi, medeniyetimizin, o kadim kültürümüzün
bize bıraktığı bütün mirası tekrar gün yüzüne çıkartacak bir çalışma bizim
öncelikli hedefimizdir; bundan asla vazgeçilmeyecektir. Alan içinde bulunan
tarihî ve kültürel değerlere sahip, başta surlar olmak üzere, pek çok tarihî
köşk, konak, kilise, cami, han, hamam, anıt gibi yapılar restore edilerek kente
tekrar kazandırılacaktır. Burada şunu söylemek isterim: Biz tarihî dokuyu
koruyacağız ama aynı zamanda, insanımızın hak ve hukukunu koruyacağız; bu
projelerde bu ikisinden de asla taviz vermeyeceğiz, bundan hiç kimsenin şüphesi
olmasın. 
Sağlıklı
ve güvenli yaşam alanlarında çocuk yetiştirmek herkesin hakkı, en çok da
Diyarbakır’da bu işin cefasını en çok çeken vatandaşlarımızın hakkı. O yüzden,
inşallah, önümüzdeki dönemde yapılacak bu projelerle birlikte, mutlaka bu
alanlar daha yaşanabilir mekânlar olarak ama hafızayı silmeden, ama izleri
silmeden… Ki hiçbirimizin öyle bir niyeti yok çünkü bu, bildiğimiz anlamda bir
kentsel dönüşüm projesi değildir; bu, bir toplu konut projesi asla değildir; bu,
Diyarbakır için bir kentsel ihya projesidir ve inşallah, sadece Türkiye’de
değil, dünyada da bu konuda örnek olacak bir projeye imza atacağız. 
Eğer
burada diyalog ortamının daha da geliştirilmesi gibi bir öneri varsa bu öneriyi
kesinlikle kabul ederiz ve bu konuda söz söyleyecek sivil toplum örgütlerinin,
odaların; aynı zamanda, sadece mimarların, mühendislerin değil, sanat
tarihçilerinin, şairlerin, yazarların, o şehrin bütün söz sahiplerinin bir
araya gelip konuşmasından yana hiçbirimizin bir çekincesi yok. (AK PARTİ
sıralarından alkışlar) Bu proje hepimizin projesi, bu proje tüm Türkiye’nin
projesidir. Bu hassasiyete hepimizin sahip olduğunu bir kez daha bilmenizi
isterim. (AK PARTİ sıralarından alkışlar) 
Sayın
Başkan ve değerli milletvekilleri; Halkların Demokratik Partisinin verdiği
önergeyle alakalı olarak zaten Hükûmetimiz ve ilgili bakanlıklarımız gerekli
çalışmaları yapmış bulunmaktadır. Dolayısıyla, şu anda konuyla alakalı Türkiye
Büyük Millet Meclisi tarafından alınması gereken ivedi bir tedbir ya da
araştırmaya ihtiyaç duyulmamaktadır. İhtiyaç duyulması hâlinde -biraz önce
bahsettiğim hassasiyetlerden yola çıkarak- AK PARTİ Grubu olarak zaten bizler
derhâl harekete geçecek kadar bilinçliyiz.
Yüce
heyetinizi saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Karaaslan.
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Sayın Demirel.
ÇAĞLAR
DEMİREL (Diyarbakır) – Sayın Başkan, hatip konuşmasında bizim gerçek şeyleri
ifade etmediğimize, bilgilerimizin gerçek olmadığına, yanlış bilgiler
verdiğimize dair ithamlarda bulundu; buna ilişkin söz hakkı istiyorum.
RAMAZAN
CAN (Kırıkkale) – Öyle bir şey demedi.
HALİS
DALKILIÇ (İstanbul) – Hiç öyle bir şey söylemedi. Tutanaklara bakın Başkanım,
yok öyle bir şey.
BAŞKAN
– Yani ben de öyle bir şey duymadım açıkçası.
ÇAĞLAR
DEMİREL (Diyarbakır) – Yanlış, not almışım Başkan.
BAŞKAN
– Buyurun.
ÇAĞLAR
DEMİREL (Diyarbakır) – “Gerçek dışıdır söylenenler, hatibin söyledikleri gerçek
dışıdır, yanlış bilgi veriyor, esas bilgi var olan yerlerin korunmasına
dairdir.” diye ifade etti.
BAŞKAN
– Buyurun iki dakika. (HDP sıralarından alkışlar)
V.- SATAŞMALARA İLİŞKİN KONUŞMALAR (Devam)
4.- Diyarbakır Milletvekili Çağlar Demirel’in, Samsun
Milletvekili Çiğdem Karaaslan’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
ÇAĞLAR
DEMİREL (Diyarbakır) – Şimdi, ne kadar hayal dünyasında yaşadığı konuşmasından
belli oldu sayın hatibin çünkü içselleştirmek farklı bir şeydir.
HALİS
DALKILIÇ (İstanbul) – Evet, bizim bir hayalimiz var, sizde o da yok. Bizim bir
hayalimiz, hedefimiz var, projemiz var; siz de öyle bir şey de yok.
ÇAĞLAR
DEMİREL (Devamla) – Siz orada yaşamadıysanız, orada yaşamayıp onu
içselleştiremediyseniz buradaki söyledikleriniz de sizin hayal dünyanızı ifade
eden bir tarzdadır, aynen onu ifade etmeye çalıştınız. 
HALİS
DALKILIÇ (İstanbul) – Bizim bu ülkeye dair hayallerimiz var, hedeflerimiz var.
ÇAĞLAR
DEMİREL (Devamla) – Evet, o bölgenin yüzde 18’i daha önceden kamulaştırılmış
ama yüzde 82’si için acil kamulaştırma kararı alınmış. Siz bunu ifade
etmediniz, sanki hepsini daha önceden Büyükşehir Belediyesinin ve Sur
Belediyesinin kamulaştırdığını söylediniz. Orasının yüzde 82’si şu anda
kamulaştırıldı ve önceki kamulaştırmayla birlikte toplam yüzde 95’e, yüzde
100’lere varan bir alan tekrar kamulaştırılmış oldu. 
Peki,
Diyarbakır Koruma Kuruluna üye olmayan emniyet müdürünün orada ne işi vardı da
23 Martta orada bir karar çıkarmaya çalıştı? Oradaki şerhe bakarsanız,
Büyükşehir Belediyesi ve Sur Belediyesi bunun asla olmaması gerektiğini ifade
etti. 
Sivil
toplum örgütleri -açın basını, daha bugün basında yayınlandı- 310 sivil toplum
örgütü -daha beş gündür bu karar Resmî Gazete’de yayımlandı- buna karşı
duracaklarına dair açıklama yaptı. Siz hangi sivil toplum örgütü, hangi halktan
bahsediyorsunuz? Oraya gidip halkla görüştünüz mü? İsmini verdim size, adresini
verdim. Halkla gidip görüşüp oradaki halkın ne istediğini sormak zorundasınız. 
Şu
anda Sur’da, Silopi’de zorla... Şu an Sur’da sokağa çıkma yasakları
kaldırılmıyor, oralar düz bir araziye çevriliyor. Silopi’de sokağa çıkma yasağı
kaldırılmış ama orada direnen halkın üzerine kurşunlar yağdırılarak bu ifade
edilmeye çalışılıyor. Halk bunu istemiyor, istemeyecek de. Bu zorla bir
gasptır, zorla halkın malını elinden almaktır; bunu asla kabul etmeyeceğimizi
bir kez daha ifade etmek istiyorum. (HDP sıralarından alkışlar) 
BAŞKAN
– Teşekkür ederim.
HALİS
DALKILIÇ (İstanbul) – Bu halka rağmen bugüne kadar hiçbir şey yapmadık. Sizin
halkla bir alakanız yok.
ÇİĞDEM
KARAASLAN (Samsun) – Sayın Başkan...
BAŞKAN
– Sayın Karaaslan, nedir talebiniz?
ÇİĞDEM
KARAASLAN (Samsun) – Beni hayalci olmakla nitelendirdiler. İzin verirseniz çok
kısa bir şey söylemek istiyorum.
BAŞKAN
– Buyurun, iki dakika. (AK PARTİ sıralarından alkışlar)
FUAT
KÖKTAŞ (Samsun) – Hayallerimiz büyük, Türkiye'nin dışına taşıyor Başkanım.
HALİS
DALKILIÇ (İstanbul) – Bizim hayallerimiz var, projelerimiz var.
5.- Samsun Milletvekili Çiğdem Karaaslan’ın, Diyarbakır
Milletvekili Çağlar Demirel’in sataşma nedeniyle yaptığı konuşması sırasında
şahsına sataşması nedeniyle konuşması
ÇİĞDEM
KARAASLAN (Samsun) – Sayın hatip beni hayalci olmakla nitelendirdi. Aslında
teşekkür ediyorum. Evet, ben bir hayal kuruyorum çünkü her şey hayal kurmakla
başlar. Ben, Diyarbakır sokaklarında çocukların hiç korku duymadan özgürce
dolaşabildiğini hayal ediyorum, seksek oynadığını hayal ediyorum; kadınların,
çocukların, gençlerin çok daha sağlıklı yaşam alanlarında hep birlikte olduğunu
hayal ediyorum. Bu da herhâlde bir sorun teşkil etmese gerek.
ÇAĞLAR
DEMİREL (Diyarbakır) – Oradaki halk bunu hayal etsin, siz değil.
BAŞKAN
– Sayın Demirel... 
RAMAZAN
CAN (Kırıkkale) – Dinle! Dinle! Dinle!
ÇAĞLAR
DEMİREL (Diyarbakır) – Siz değil, oradaki halk bunu hayal etsin.
ÇİĞDEM
KARAASLAN (Devamla) – Biz, hepimiz, bütün grubumuz olarak her zaman
Diyarbakır’dayız, Silopi’deyiz, bütün bölgedeyiz. Bu perşembe ve cuma günü de
inşallah yine bölgede çok kalabalık bir heyet olarak oradayız. Dolayısıyla, her
şey hayal kurmakla başladığı gibi, çok çalışmayla ve üstün bir irade
göstermekle de başarıya ulaşır, onu gösterecek tek parti de AK PARTİ’dir. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim.
ÇAĞLAR
DEMİREL (Diyarbakır) – Kaç korumayla orada yer alacaksınız? Bunları bir sormak
lazım size.
FİLİZ
KERESTECİOĞLU DEMİR (İstanbul) – Yeni sömürgeciliğin hayalleri!
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili Çağlar Demirel ve Grup Başkan Vekili Diyarbakır Milletvekili İdris
Baluken tarafından, Sur ve Silopi için alınan “acele kamulaştırma” kararından
doğrudan etkilenecek olan yurttaşların yaşayacağı hak gasbının ve bu kararın
doğuracağı olumsuz sonuçların araştırılması amacıyla 30/3/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Mart 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Halkların Demokratik Partisi grup önerisinin aleyhinde son konuşmacı İstanbul
Milletvekili Mustafa Sezgin Tanrıkulu olacak. 
Buyurun
Sayın Tanrıkulu. (CHP sıralarından alkışlar) 
MUSTAFA
SEZGİN TANRIKULU (İstanbul) – Değerli arkadaşlar, zor dönemlerden geçiyoruz.
Yaklaşık altı yedi aydır, Türkiye yakın tarihinde görmediği kadar kriz yaşıyor.
Sayın Davutoğlu’nun dönemi cumhuriyet tarihinin en kanlı dönemi oldu çok kısa
süre içerisinde ve kendi tarihine birçok yıkım sığdırdı; bunlardan birisi de
Sur, Silopi ve Cizre. 
Değerli
arkadaşlar, birkaç tablo vereceğim ve bir şey okuyacağım kayıtlara geçmesi
için, çünkü bu tutanaklar ileride araştıranlara lazım olacak. Bakın, 2002
yılından 2014 yılına kadar yani iktidara geldiğinizden itibaren on iki yılda
ölen sivil sayısı 222, toplam on iki yılda bütün bu çatışma ortamında, terör
ortamında ölen sivil sayısı 222 ama son altı ayda ölen sivil sayısı 310, sadece
son altı ayda. Bunlardan 72’si çocuk, 62’si kadın, 29’u 60 yaşın üstünde, 76’sı
ise sağlık hizmetine erişemediği için yaşamını yitirmiş; 180 kişi evin içinde
öldürülmüş ya top mermisi ya da ateşli silahla. Toplam 7 ilde, 23 ilçede sokağa
çıkma yasağı ilan edilmiş ve yüzlerce, binlerce insan zorunlu göçe maruz
kalmış. 2014 nüfus sayımına göre bu bölgelerde, sokağa çıkma yasağının ilan
edildiği bölgelerde 1 milyon 400 binden fazla nüfus yaşıyor; en az 400 bin kişi
de sürgün edilmiş. Genelkurmay Başkanı ile Cumhurbaşkanının anlaşamadığı şehit
sayısı var; Cumhurbaşkanı 355 diyor, Genelkurmay Başkanı 377 diyor. Bu yakın
dönem içerisinde bu kadar da güvenlik görevlisi yaşamını yitirmiş. 
Niye
bunları söyledim? Bütün bu tablo hâlen devam ediyor ve Hükûmetiniz bu
güvenlikçi ve insan haklarına aykırı tutumunu devam ettiriyor. Niye bunları
söylüyorum? İnsanlığa karşı suçların Uluslararası Ceza Mahkemesinin kurucu
metnindeki tanımını okuyacağım ki kayıtlara geçsin. Roma Statüsü’nün 7’nci
maddesindeki tanıma göre “…‘insanlığa karşı suçlar’, herhangi bir sivil nüfusa
karşı yaygın veya sistematik bir saldırının parçası olarak işlenen aşağıdaki
fiilleri kapsamaktadır: Öldürme, toplu yok etme, köleleştirme; nüfusun sürgün
edilmesi veya zorla nakli; uluslararası hukukun temel kurallarını ihlal ederek
hapsetme veya fiziksel özgürlükten başka biçimlerde mahrum etme ve işkence.” 
FARUK
ÇATUROĞLU (Zonguldak) – Bunların hepsini terör örgütü yaptı, terör örgütü. 
MUSTAFA
SEZGİN TANRIKULU (Devamla) – Değerli arkadaşlar, bunlar, Uluslararası Ceza
Mahkemesinin statüsünde tanımlanmış insanlığa karşı suçlar. 
FARUK
ÇATUROĞLU (Zonguldak) – Bunların hepsini terör örgütü yaptı.
BAŞKAN
– Dinliyoruz sayın milletvekilleri, lütfen. 
MUSTAFA
SEZGİN TANRIKULU (Devamla) – Bu tabloyu da sizin takdirinize sundum. Gelecekte
bunun sonuçlarını göreceğiz. 
Şimdi,
konuya gelirsek değerli arkadaşlar, Sur, yedi bin yıllık tarihi olan kadim bir
kent, yedi bin yıllık tarihi var; binlerce medeniyete ev sahipliği yapmış, her
medeniyetin eserini bugüne kadar taşımış ama son altı ayda, yedi bin yıldaki
savaşların görmediği bir yıkımla karşı karşıya kaldı. 49 sivil, sadece, Sur’da
yaşamını yitirdi. Ölen diğer insanların sayısını bilemiyoruz, sayısı yok. 79
civarında ölünün ise otopsisi bile yapılamadı, Adli Tıpta falan bekletiliyor
veya kimsesizler mezarına kaydediliyor. İnsanlığa karşı ağır suç olmuş böyle
bir tablo var ve bu tablodan sonra da UNESCO’nun listesine alınmış tarihî bir
kent yok edildi. Bunun üzerinde de 21 Martta Hükûmetiniz 6.642 parsel üzerinde
kamulaştırma kararı verdi Kamulaştırma Yasası’nın 27’nci maddesi uyarınca. 
Öncelikle
şunu ifade edeyim: Bu kamulaştırma kararı, Anayasa’nın 13’üncü maddesine,
34’üncü maddesine ve 46’ncı maddesine aykırı. Ayrıca, 11 Kasım 2015 tarihli
Danıştay İdari Davalar Genel Kurulu kararı var, o karara göre de acele
kamulaştırma kararlarının her parsel için ayrı ayrı gerekçelendirilmesi lazım.
Oysa, Hükûmetiniz bunu tek bir gerekçede yaptı “kamu yararı ve kamu güvenliği”
dedi. 
Biz
inanıyoruz ki Hükûmetiniz burada güvenlikçi ve askerî amaçlı bir imar çalışması
yapacak çünkü hiçbir danışma mekanizmasını harekete geçirmediniz. Bir kentin
tümüne, 16 mahallesine -bir ilçenin 16 mahallesine- başka bir ilçenin bununla
komşu olan 2 mahallesine toptan el koyuluyor. Orada yaşayan insanlardan yani
muhtarlardan, orada yaşayan 10 bine yakın esnaftan, orada yaşayan sivil toplum
girişimlerinden ve kanaat önderlerinden hiçbir görüş almıyorsunuz. Bakın, bir
kente el koyuluyor, acele kamulaştırma kararı veriliyor ama bundan önce -bu
kararı da tarih olarak Nevruz gününde alıyorsunuz yani bu zamanlama da manidar-
hiçbir istişare mekanizmasını gözden geçirmeden bunu yapıyorsunuz.
Peki,
yani bu acelenin nedeni ne? Nedeni, ders verme, öç alma ve bu kurallarla da
insanları hizaya getirme. 
AYŞE
SULA KÖSEOĞLU (Trabzon) – Haksızlık yapıyorsunuz.
MUSTAFA
SEZGİN TANRIKULU (Devamla) - Bakın, kimsenin terörle mücadeleye itirazı yok ama
bu mücadele halkla olamaz, yurttaşlar karşı alınarak olamaz. Ama bugün
yaptığınız şu: İnsanları evlerinden boşalttınız, “Evet, biz burada operasyon
yapacağız, boşaltın.” dediniz, boşalttılar, şimdi insanlar evlerine dönüyorlar;
onlar daha dönmeden iş makineleri evlerine girmiş, iş makineleri paramparça
ediyor evlerini, yıkıp yakıyor. 
Bugün
sabah gördük arkadaşlar, televizyonlarda izledik: Kadın, Dicle Üniversitesi
sahasında molozlar içerisinde eşyalarını arıyordu. Bekleyemez miydi bu
kamulaştırma işlemini yapanlar? Hiç olmazsa sağlam kalan eşyalarını alsalardı.
O molozların içerisinde yatağının yününü tanıdı, kokusundan tanıdı, Kürtçe “Bu
benim yatağım.” dedi. Kızının çeyizinin parçalarını molozların içerisinden
toplamaya çalıştı. Yaşlı bir adam molozların içerisinden 2 denk yatağını
sırtına yüklemiş, götürüyordu. Bu mu yani şimdi sizin terörle mücadele
anlayışınız? Bu mu sizin kamulaştırma anlayışınız? Bu mu sizin halkla beraber
bu işi çözme anlayışınız? İnsanları, molozlarda çeyizlerini, eşyalarını,
yatağını aratır duruma getirdiniz. Bu mu? 
O
kadının dediği şekilde söylüyorum: “Allah, bunu yapanlardan hakkımızı
bırakmasın.”
MEHMET
GALİP ENSARİOĞLU (Diyarbakır) – Âmin.
MUSTAFA
SEZGİN TANRIKULU (Devamla) – Aynen böyle söyledi bütün televizyonlara hitaben.
Böyle berbat bir durum, maalesef, yarattınız değerli arkadaşlar. 
Şimdi,
bugün ben de görüştüm; ticaret odası başkanıyla görüştüm, esnaf odası
başkanıyla görüştüm, esnafların oluşturduğu sivil girişimlerle görüştüm. Evet,
bugün hem esnaflar hem halk bir araya gelmiş, dört sayfalık esaslı bir metin de
var burada. Diyarbakır Barosu bu işleme karşı dava açtı, dava dilekçesi burada.
Bunların tümünü size verebilirim, yararlanabilirsiniz. Diyarbakır Barosunun dün
yaptığı açıklama var, ondan da yararlanabilirsiniz. Yani, evet, ne olmuşsa
olmuş, hukuka aykırı olmuş, çok ağır koşullar yaşanmış ama hiç olmazsa bu
süreçleri beraber ve diyalogla yürütmek zorundasınız. Bir halkı, bir kenti yok
sayabilir misiniz? Bir kentin yerel dinamiklerini yok sayabilir misiniz? 
Diyarbakır
ticaretinin yüzde 80’i Sur’da yapılıyordu. Şimdi nerede yapılacak, bir
alternatifiniz var mı? Şu anda İzzetpaşa Caddesi, İnönü Caddesi, Gazi Caddesi,
Turistik Caddesi, Melik Ahmet Caddesi trafiğe kapalı; evet, sokağa çıkma yasağı
kalkmış ama trafiğe kapalı, aynen Gazze’deki gibi 2 metrelik beton bloklar var,
hiç kimsenin girişine izin verilmiyor, araçların girişine izin verilmiyor.
Peki, insanlar bu süre içerisinde kendi ticaretini nasıl yapacak? Bunlarla
ilgili bir görüşünüz var mı, bunlarla ilgili bir tedbir aldınız mı? Hiçbiri yok
değerli arkadaşlar. 
Bakın,
bizler çok ağır bedeller ödedik. Diyarbakır Barosu da kendi tarihinin en ağır
bedelini o tarihî mirasa sahip çıkmak için açıklama yapan Baro Başkanını
vererek verdi; o tarihe sahip çıkmak için, dikkat çekmek için. Ama şimdi, o
tarihi bu kez de hiç kimseye danışmadan kepçelerinizle yok ediyorsunuz. Bugün
bana gelen bilgi değerli arkadaşlar: Camilerin kolonlarını, tarihî mekânların
kolonlarını molozlar arasına döküyorsunuz hiç dikkat etmeden. Böyle bir talancı
anlayışla karşı karşıyayız. TOKİ mantığıyla ve yüzde yüz rant mantığıyla
hareket eden bir anlayış içerisindesiniz. 
Değerli
arkadaşlar, tekrar söylüyorum: Burada bu komisyon kurulur, kurulmaz ama Adalet
ve Kalkınma Partisi Hükûmetinin gittiği yol Türkiye’yi bir kavşak noktasına
getirmiştir. Ya diyalogla, birbirimizi anlayarak ve halkı dinleyerek bu mesele
konusunda başka yerler yakılıp yıkılmadan burada bir çözüm bulacağız ya da… Bir
yol kavşağındayız, çünkü halkı bu devletten uzaklaştırdınız.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim.
Sayın
Çakır, buyurun.
COŞKUN
ÇAKIR (Tokat) – Sayın Başkan, konuşmacı konuşmasında “Davutoğlu dönemi, AK
PARTİ dönemi cumhuriyet tarihinin en kanlı dönemidir.” demek suretiyle bir
sataşmada bulunmuştur. 69’a göre söz istiyorum. 
MUSTAFA
SEZGİN TANRIKULU (İstanbul) – Geçen hafta da söyledim, söz almadınız. 
BAŞKAN
– Buyurun, iki dakika.
V.- SATAŞMALARA İLİŞKİN KONUŞMALAR (Devam)
6.- Tokat Milletvekili Coşkun Çakır’ın, İstanbul
Milletvekili Mustafa Sezgin Tanrıkulu’nun HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, çok teşekkür ederim.
Sayın
Başkan, değerli milletvekilleri; Sayın Tanrıkulu’nun, konuşmasında “AK PARTİ
dönemi, cumhuriyet tarihinin en kanlı dönemidir.” şeklinde bir ifadesi oldu. 
MUSTAFA
SEZGİN TANRIKULU (İstanbul) –Sayın Davutoğlu, Sayın Davutoğlu’nun, Başbakanın
dönemi.
COŞKUN
ÇAKIR (Devamla) – “Davutoğlu dönemi” de dediniz. Bu açık bir bühtan ve
yalandır, bir saptırmadır, bir çarpıtmadır, bir yönlendirmedir. Bunu şiddetle
reddediyoruz.
Hepinizin
bildiği gibi ve bu kürsüden müteaddit defalar konuştuğumuz gibi ve konuştuğum
gibi, kimsenin ölümlerden nemalanmaması gerekir. Güvenlik güçlerinin ölümü
gibi, şehit olması gibi sivillerin ölümü de son derece acı verir, hepimizi
üzer, acıtır, yüreğimizi acıtır. Bundan medet ummamalıyız. Ancak, sadece
sonuçtan hareket etmek suretiyle bir konuşma yapmak, bir diskur ortaya koymak
da son derece yanıltıcı ve yanlış yönlendiricidir; sonuçlardan değil,
nedenlerden de bahsetmemiz gerekir. Ortada -olup biten- özellikle son beş altı
ay süresince, terör örgütünün pervasızca, fütursuzca başlatmış olduğu bir terör
faaliyeti vardır. Tabiatıyla, meri düzenin, meşru düzenin de bu terör
faaliyetlerine karşı hukuktan kaynaklanan haklarını koruyarak, kamu düzenini
koruma gereğini hissederek, elbette ve elbette ki vatandaşlarının hayat
haklarını korumak üzere yapmış olduğu bir terörle mücadele vardır. 
ÇAĞLAR
DEMİREL (Diyarbakır) – Evini yıkıyorsunuz ama.
COŞKUN
ÇAKIR (Devamla) – İsteriz ki bir Allah’ın kulunun -yaşlı, kadın, çocuk- ama bir
Allah’ın kulunun burnu kanamasın, hayatını kaybetmesin. Bu arada, hayatını
kaybedenlere elbette rahmet diliyoruz Cenab-ı Hak’tan. Fakat ortada olup biteni
bu şekilde saptırmadan, büyük bir terörle mücadele faaliyeti olduğunu görmeden
bu sonuçlardan hareket etmemek gerekir. 
Diliyoruz
ki bundan sonra bu terör faaliyetleri biter, sadece güvenlik güçlerinin şehit
olması, ölmesi değil, sivil vatandaşlarımız da inşallah bundan sonra zarar
görmez, daha müreffeh, daha huzurlu bir ülkede yaşarız.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Çakır.
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu…
MUSTAFA
SEZGİN TANRIKULU (İstanbul) – Sayın Başkan, sayın grup başkan vekili konuşmama
atfen…
BAŞKAN
– Biraz sesinizi yükseltir misiniz.
MUSTAFA
SEZGİN TANRIKULU (İstanbul) – Sayın grup başkan vekili konuşmama atfen “Doğru
söylemiyor, yalan söylüyor.” dedi açıkça, “Bühtan.” dedi, sataşma var efendim.
BAŞKAN
– Buyurun, iki dakika…
7.- İstanbul Milletvekili Mustafa Sezgin Tanrıkulu’nun,
Tokat Milletvekili Coşkun Çakır’ın sataşma nedeniyle yaptığı konuşması
sırasında şahsına sataşması nedeniyle konuşması
MUSTAFA
SEZGİN TANRIKULU (İstanbul) – Sayın Başkan, değerli milletvekilleri, değerli
arkadaşlar; bakın, ben rakamla konuştum, isterseniz size o isimleri de
verebilirim. Cumhuriyet tarihini de karşılaştıralım, bir yıllık dönemi veya
altı aylık dönemi karşılaştıralım. 1 Kasımda seçim oldu ve Hükûmet kuruldu. O
tarihten bu tarihe ölen sivilleri, ölen güvenlik güçlerini, şehit edilen
güvenlik güçlerini ve diğer ölümleri karşılaştıralım; artı, 400 bin insanın göç
ettiğini karşılaştıralım ve sokağa çıkma yasaklarını karşılaştıralım. O
nedenle, ben, burada, tarihe geçsin diye Uluslararası Ceza Mahkemesinin
"İnsanlığa Karşı Suçlar” başlıklı 7’nci maddesini okudum. Buradaki
hafızalara kaydolsun diye yaptım bunu, çok bilinçli yaptım, buraya da
kaydedildi. Dolayısıyla, bu dönem cumhuriyet tarihinin en kanlı dönemidir,
Sayın Davutoğlu’nun dönemi. Bunu tekrar ediyorum çünkü…
OSMAN
AŞKIN BAK (Rize) – Neyin avukatlığını yapıyorsun? 
MUSTAFA
SEZGİN TANRIKULU (Devamla) – …bu şekilde bir ortam vardır. (AK PARTİ
sıralarından gürültüler) 
Değerli
arkadaşlar, geçen gün de burada konuştum, sizler aynen burada oturuyordunuz,
aynı konuşmayı yaptım -tutanaklarda var- kalkıp sataşmadan söz almadınız, saat
yediden sonra olduğu için herhâlde(!) Aynı konuşmayı yaptım, aynı cümleleri
kurdum ama sataşmadan dolayı söz almadınız.
COŞKUN
ÇAKIR (Tokat) – Sizin her konuşmanız sataşma.
MUSTAFA
SEZGİN TANRIKULU (Devamla) – Hatta sizlere arkadaşlarım bir şey söyledi:
“Bakın, Başbakanınıza söylüyor bunu.” dedi, hiçbiriniz duymadınız. Aynen böyle
değerli arkadaşlar.
FUAT
KÖKTAŞ (Samsun) – Sizin sataşmalarınıza hep cevap versek Meclis çalışmaz ya! 
MUSTAFA
SEZGİN TANRIKULU (Devamla) – Bakın, biraz da şunu söyleyeyim: Evet, Sur’da
kamulaştırma yapıldı ama kamulaştırılması gerekenler kamulaştırılmadı, Sur’un
bütün tarihî dokusuna aykırı olan bütün binalar kamulaştırılmadı ama kiliseler,
camiler, gerçekten halkın koruduğu bütün değerler kamulaştırıldı. Ben
soruyorum: Kırklar Dağı’na, evet, imar verilmiştir ve Sur’un kalbine, Hevsel
Bahçelerinin ve surların kalbine vurulmuş hançerdir, bu bizim kavramımızdır.
Niye orayı kamulaştırmadınız madem gerçekten de orayı Toledo yapacaksanız? Asıl
kamulaştırılması gereken orasıdır. Ama özel mülkleri ve kamunun kullandığı
bütün alanları kamulaştırdınız. Böyle bir tablo var ortada.
Teşekkür
ediyorum. (CHP sıralarından alkışlar) 
BAŞKAN
– Teşekkürler.
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili Çağlar Demirel ve Grup Başkan Vekili Diyarbakır Milletvekili İdris
Baluken tarafından, Sur ve Silopi için alınan “acele kamulaştırma” kararından
doğrudan etkilenecek olan yurttaşların yaşayacağı hak gasbının ve bu kararın
doğuracağı olumsuz sonuçların araştırılması amacıyla 30/3/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Mart 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Sayın milletvekilleri, Halkların Demokratik Partisi grup önerisinin aleyhinde
son konuşmacı Diyarbakır Milletvekili Mehmet Galip Ensarioğlu olacak. 
Buyurun
Sayın Ensarioğlu. (AK PARTİ sıralarından alkışlar) 
MEHMET
GALİP ENSARİOĞLU (Diyarbakır) – Sayın Başkan, değerli hazırun; herkesi saygıyla
selamlıyorum. 
Ben,
aslında bir konuşma hazırlamıştım ama hatipleri dinleyince hiçbir anlamı
kalmadı o konuşmaların. 
Sur’un
hem sembolik değeri var hem tarihî önemi var. Diyarbakır’ın da aslında özüdür,
kendisidir “Sur” dediğiniz şey, Diyarbakır’ın kalbidir. Beş bin yıllık bir
şehirdir ve 33 medeniyete ev sahipliği yapmış, hepsinin de izlerini bünyesinde
taşır. Türkiye'nin belki en önemli tarihî eseridir, insanlık eseridir. 
Ben
kendim Sur’da doğdum, yakılan Yavuz Selim İlkokulunda okudum, orada yaşadım.
Nüfus cüzdanımda da doğum yeri olarak “Cami Nebi” yazar. Sur’u çok iyi bilirim,
Sur’un başına gelenleri de çok iyi bilirim. 
Şimdi,
değerli hatibi dinledim, sataşmadan söz aldı, dedi ki: “Bana ‘Doğru
söylemiyorsunuz.’ dediği için söz alıyorum.” Evet, ben de söylüyorum, yine söz
alsın, söylediklerinin tamamı yanlıştır. (AK PARTİ sıralarından alkışlar) Ne
dedi? “Halkın mallarına el koyuldu.” dedi, “Öldürdünüz, şimdi malına el
koyuyorsunuz.” dedi. Keşke şiddeti sivil alana taşıyanlara, Sur’un içine, o
tarihin içine bombaları, silahları, şiddeti taşıyanlara; ölümlere, yıkımlara
sebep olanlara da bütün bunlar yaşanırken üç ay içinde, buradan veya başka bir
yerden tek bir kelime söyleyebilseydiniz. 
EKREM
ERDEM (İstanbul) – Söyleyemez ki. 
OSMAN
AŞKIN BAK (Rize) – Söyleyemez, yüreği yetmez ona. 
MEHMET
GALİP ENSARİOĞLU (Devamla) – Devleti, bilerek operasyona tahrik ettiler ve
oraların yıkılmasına, tahrip olmasına sebep oldular. Şimdi, ortada büyük bir
tahribat var. “Mallarına el koydu.” dediler. 
Değerli
arkadaşlar, 2009 yılında, yine Hükûmet… Çünkü Suriçi hepimizin hayaliydi,
Suriçi’ni dünyanın önemli bir…
SİBEL
YİĞİTALP (Diyarbakır) – Ticaret alanı.
MEHMET
GALİP ENSARİOĞLU (Devamla) – Ticaret alanı değil.
Önemli
bir tarihî merkezi, kültürel merkezi ve burayı Türkiye'nin en önemli turistik
alanı hâline nasıl getirebiliriz? Çünkü 1970’lerin sonlarında bir anlayış
maalesef dikkat etmemiş, oradaki bütün tarihî evlerin yıkılıp yerine 8 katlı,
10 katlı yığma binaların yapılmasına müsaade etmiş. Ve kala kala orada 450 tane
tarihî ev kaldı, bütün bu Suriçi’nde. 8 bin konut var, 10 bin yapı var ve 10
bin yapının içinde 450 tane ev kalmış orada; 27 tarihî cami var, 7 kilise var,
1 havra var, 145 civarında da han, hamam, kervansaray, değirmen, tarihî değeri
olan şeyler var.
SİBEL
YİĞİTALP (Diyarbakır) – 602 tane.
MEHMET
GALİP ENSARİOĞLU (Devamla) – Şimdi, değerli arkadaşlar, bütün hepimizin hayali
olduğu için 2009 yılında mahallî seçimlerden önce -o zaman ben partide değilim,
Ticaret Odası Başkanıyım- Hükûmet bir süreç başlattı, “Suriçi’nin Kentsel
Dönüşümü” dedi buna. Seçim öncesi olduğu için o zaman HADEP de karşı çıktı ve
kitlesel birtakım toplantılar yaptı, “Biz bunu istemiyoruz” dedi. Seçimden
önceydi sesimizi çıkarmadık. Seçim bitti ben kendim Suriçi Belediye Başkanımızı
ziyaret ettim, oradan gittim Büyükşehir Belediye Başkanı Osman Baydemir’i
ziyaret ettim, daha sonra vali beyi ziyaret ettim, dedim ki: “Arkadaşlar,
bakın, mahallî seçimdi, seçimden önce hani siyasi birtakım reflekslerle
birtakım açıklamalar yapılabilinir, tavırlar konabilir ama seçim bitti. Bu
hepimizin hayalidir, gelin buna engel olmayalım. Bu kimseye de siyaseten mal
olmasın -vali beye söyledim- gelin, Suriçi Belediyesi ile Büyükşehir
Belediyesini de, TOKİ’yi de bu işe ortak edin, 4 ortaklı bir şekilde yürüsün,
hep beraber yürütelim yani bu insanlığın mirasıdır, kimse de buradan siyasi
rant elde etmesin.” Diğer sivil toplum kuruluşlarıyla birlikte gittik o zaman,
sağ olsunlar kimse bizi kırmadı, doğru buldular, Suriçi Belediyesi, Büyükşehir
Belediyesi, valilik ve STK’larla birlikte ortak toplantı yaptık, ortaklaştılar,
protokol yaptılar. Yani bugün Hükûmetimizin yapmak istediği şeyi, o gün Sur ve
Büyükşehir Belediyesi de bu işe ortak oldu ve bu süreci başlattık. Şimdi, bu
süreci başlattıktan sonra 850 civarında evin tespiti yapıldı, rakamlar
belirlendi, bunların yüzde 50’si kamulaştırıldı; bu kamulaştırılmanın dibinde
belediyenin imzası var, böyle “Milletin malına el konuyor.” falan diye kimse
demesin; o kamulaştırmanın dibinde belediyenin de imzası var. Ve yüzde 50’sinin
parası ödendi, yıkımının da yapılması için Büyükşehir Belediyesine Şehircilik
Bakanlığı eski parayla 16 trilyon para verdi yani ortaklar ya, belediye yapsın
bunu. Belediye bu yıkımı ihale etti müteahhide, müteahhit başladı. Yapan
müteahhit de -herkesi tanıdığımız gibi- tanıdığımız biri. Adam geldi, dedi ki:
“Vallahi, ben yıkıma başladım, benim kepçelerimi yaktılar, orada bir de
propaganda yaptılar ‘Biz buraları yıktırmayız.’ diye. Ya, döndüm, dedim ki:
Arkadaşlar, öyle diyorsunuz da biz büyükşehirden aldık bu ihaleyi, yani
sizinkilerin haberi var, niye engel oluyorsunuz? Dediler ki: ‘Vallahi, Osman’a
da bunun hesabını sorarız. Biz burayı yıktırmayız.’” Şimdi, eğer oralardan,
siyaset talimat alıyorsa hiçbir şey yapamaz. (AK PARTİ sıralarından alkışlar)
Ama kimse kalkıp “Milletin malına el konuyor.” demesin, 2009’da yapılan şey
bugün yapılıyor.
İkincisi:
“Beton bloklar yapılıyor Sur’un etrafına.” diye bir eleştiri az önce geldi.
“Beton bloklar yapılıyor.” eleştirisini yapıyorsanız, onların tamamının
ruhsatını veren Büyükşehir Belediyesidir, o zaman kendinize söyleyeceksiniz.
(AK PARTİ sıralarından alkışlar) Ve “O beton bloklar yapılıyor.” diyorsanız
Kırklar Dağı’na söz söyleyeceksiniz, Kırklar Dağı’na söz söylemeyenin burada
hiçbir söz söylemeye hakkı yoktur. Ziyaret çarpacak sizi! (AK PARTİ
sıralarından “Bravo” sesleri, alkışlar)
Üçüncüsü:
“Beton bloklar yapılıyor.” diyenler, Seyrantepe’de 3-4 yoğunluk verilen o ucube
gökdelenlere kim ruhsat verdi, kim o değişikliği yaptı? Veyahut da yurt binası
olarak açılacak olan yere o yoğunluğu kim verdi, o beton bloklaşmayı kim yaptı?
Onun hesabını buradan bize değil, gidip Diyarbakır’da belediyenizden
sorabilirsiniz. (AK PARTİ sıralarından alkışlar)
Dördüncüsü:
“Sur’da hiçbir yapı kalmamış.” denildi. Şimdi, ben, buna “doğru” mu diyeyim? 6
mahallede hendek, çatışmalar ve operasyon olmuş; ciddi bir yıkım var, ciddi bir
tahribat var, ama Suriçi’ndeki toplam 15 mahallenin 6’sında bu çatışmalar
olmuş. “Sur’un tamamı yıkılmış.” deniliyor. Şimdi, ben bunu doğru olarak kabul
edemem, kusura bakmayın. “Yüzde 95.” dediler falan… 
YUSUF
BAŞER (Yozgat) – Yakan kendileri.
MEHMET
GALİP ENSARİOĞLU (Devamla) – Şimdi “İnanç merkezlerine el konuldu.” dediler.
Nereye el konuldu? Hiçbir camiye, hiçbir kiliseye, hiçbir inanç merkezine el
falan konulmuş değil. Bu kamulaştırma alanının içindeki yerler
kamulaştırılmayacak, yani bu karar alınmış ama alınan bu karar dâhilindeki
bütün alanlar kamulaştırılmayacak. Bugün sadece 6 mahallede yıkılan, mağdur
olan insanların haklarına bir an önce kavuşmaları için pratik bir karardı bu. 
ALİ
ŞEKER (İstanbul) – Kayyum mu atansın?
MEHMET
GALİP ENSARİOĞLU (Devamla) – Bunun amacı, bir an önce evleri yıkılan, mağdur
olan insanlar prosedüre takılmadan, işlemlere takılmadan daha hızlı nasıl
hakkına kavuşabilir, bunun çabasıyla alınmış bir karardır. 
Hepiniz
göreceksiniz ki, buradan işte sesleniyoruz… Büyükşehrin de dibine imza attığı
ve kendi belediyesinden karar aldığı 2012 tarihli koruma amaçlı imar planı var.
Bu 2012 tarihli koruma amaçlı planı hazırlayan Yıldız Teknik Üniversitesi ve
başka birtakım çevrelerle birlikte hazırlandı; UNESCO’nun onayı var,
büyükşehrin de onayı var. 
Biz,
Diyarbakır Büyükşehir Belediyesinin 2012 tarihinde yaptığı koruma amaçlı imar
planının 1 santim dışına çıkmayacağız. Buradan bütün Türkiye bizi dinliyor.
Sizin onayladığınız, sizin hazırladığınız planı uygulayacağız. Neresine itiraz
ediyorsunuz? Neyine itiraz ediyorsunuz? (AK PARTİ sıralarından alkışlar)
Bütün
tarihî mekânların, Kültür Bakanlığı ve Vakıflar Genel Müdürlüğü tarafından, çok
hızlı ve aslına uygun bir şekilde restorasyonu yapılacak. Evlerinden,
yurtlarından olan, zarar gören esnaf ve vatandaşın zararı en acil şekilde
karşılanacak. Sur’un içinde tarihî dokuya uygun taş bina dışında bir şey
yapılmayacak ve belediyenin hazırladığı imar planına göre hazırlanacak.
(Mikrofon
otomatik cihaz tarafından kapatıldı) 
MEHMET
GALİP ENSARİOĞLU (Devamla) – “Hayalci” dediler bize, evet, hayalimiz var.
Hayali olmayan hiçbir şey yapamaz. Şairin dediği gibi: “Yürü hür maviliğin
bittiği son hadde kadar/İnsan âlemde hayal ettiği müddetçe yaşar.”
Saygılar
sunarım. (AK PARTİ sıralarından alkışlar) 
BAŞKAN
– Teşekkür ederim Sayın Ensarioğlu.
Buyurun
Sayın Demirel.
ÇAĞLAR
DEMİREL (Diyarbakır) – Hatip konuşmasının tamamında grubumuza, partimize ve
söylediklerimize sataşmada bulundu, o yüzden…
BAŞKAN
– Sayın Demirel, somut olarak söyler misiniz, ben de çok iyi dinledim ve not
aldım, ne dedi?
ÇAĞLAR
DEMİREL (Diyarbakır) – Çok net şunu söyleyeyim: Konuşmamda hiçbir şeyi doğru
söylemediğimi, söylediklerimin hepsinin yanlış olduğunu, yalan yanlış bilgiler ifade
ettiğimi söyledi.
BAŞKAN
– Onu size söylemedi. 
ÇAĞLAR
DEMİREL (Diyarbakır) – Bana söyledi.
BAŞKAN
– “Yalan yanlış” demedi, size de söylemedi onu.
ÇAĞLAR
DEMİREL (Diyarbakır) – “Doğru söylemiyor, söylediğinin tamamı yanlıştır.” dedi.
BAŞKAN
– Onu size söylemedi ama.
ÇAĞLAR
DEMİREL (Diyarbakır) – Bana söyledi.
ÖZGÜR
ÖZEL (Manisa) – Ona demediyse bize demiştir.
MUSTAFA
SEZGİN TANRIKULU (İstanbul) – Ona söylememişse bana söylemiştir! 
ÇAĞLAR
DEMİREL (Diyarbakır) – Hatip konuşmasında “Biz bunu ifade ediyoruz.” dedi.
MUSTAFA
SEZGİN TANRIKULU (İstanbul) – Efendim, hatip kime söylediğini söylesin, ona
göre söz alalım.
ÇAĞLAR
DEMİREL (Diyarbakır) – O zaman söylesin.
MEHMET
GALİP ENSARİOĞLU (Diyarbakır) – Doğru, tamamı yanlış dedim.
MUSTAFA
SEZGİN TANRIKULU (İstanbul) – Sayın Başkan, hatip kime söylemişse…
ÇAĞLAR
DEMİREL (Diyarbakır) – O zaman söylesin kime söylediğini.
BAŞKAN
– Peki, buyurun, ikişer dakika verelim.
Tamam,
buyurun. (HDP sıralarından alkışlar)
İki
dakika.
V.- SATAŞMALARA İLİŞKİN KONUŞMALAR (Devam)
8.- Diyarbakır Milletvekili Çağlar Demirel’in,
Diyarbakır Milletvekili Mehmet Galip Ensarioğlu’nun HDP grup önerisi üzerinde
yaptığı konuşması sırasında şahsına ve Halkların Demokratik Partisine sataşması
nedeniyle konuşması
ÇAĞLAR
DEMİREL (Diyarbakır) – Sayın Başkan, değerli milletvekilleri; hatibi dinledik.
Eğer başarabilseydi yedi yılda Bingöl devlet hastanesini yapmış olurdu, hâlâ
ihalesi kendisinde ve hâlâ bunu başaramadı. (HDP sıralarından alkışlar, AK
PARTİ sıralarından gürültüler) 
İkincisi,
evet, doğrudur, doğru söylüyor, şöyle: O dönemde belediyenin bütün imar
planlarını şu anki imar planıyla hazırladığınız tabloyu karşı karşıya
getirelim. Bir araştırma komisyonu kuralım, birlikte imar planlarına da
bakalım, halkla da görüşelim, esnafla da görüşelim, yaşananları yerinde ve
birlikte inceleyelim diyoruz. Hodri meydan, buyurun, gelin, hep birlikte bunu
yapalım! Bizim talebimiz budur. Eğer söylediklerimizin tamamı yanlışsa… Evet,
ticaret odası başkanı bugün açıklama yaptı, “Yaşananları asla kabul etmiyoruz,
şu anki süreci kabul etmiyoruz.” dedi. Esnaf “Asla bu yaşananları kabul
etmiyoruz.” dedi. 
FUAT
KÖKTAŞ (Samsun) – Onu yanlış biliyorsunuz, terörle alakalı diyorlar onu. 
ÇAĞLAR
DEMİREL (Devamla) – Belediyenin imza attığını söylüyorsunuz. Belediyenin imza
atmasını bir yana bırakın, dava açmış durumdadır. Belediye, asla bunu kabul
etmediğini ifade eden Sur Belediyesi, Büyükşehir Belediyesi… Geçmişten bugüne
kadar da -ifade edilen yerler- belediyeye ait, devlete ait yani kamu
kurumlarına ait yerler bile kamulaştırma kapsamına alındı. Bunları siz de
biliyorsunuz. Şu anda kalkıp burada bunları ifade ederken gerçekten şehir
planından hiç anlamadığınızı bir kez daha göstermiş oldunuz. 
MEHMET
GALİP ENSARİOĞLU (Diyarbakır) – Sizden iyi bildiğim kesin. 
OSMAN
AŞKIN BAK (Rize) – Halk teröristi istemediğini söyledi, vekilinize söyledi.
ÇAĞLAR
DEMİREL (Devamla) – Çok net söyleyelim: Kamulaştırma kararı alınırken…
OSMAN
AŞKIN BAK (Rize) – Halk teröristleri istemiyor.
BAŞKAN
– Sayın milletvekilleri, konuşmacıyı duyamıyorum, lütfen…
ÇAĞLAR
DEMİREL (Devamla) – …kamulaştırma kararında emniyet müdür yardımcısının ne işi
var? Orada, olduğu gibi, güvenlik, emniyet ve karakollar oluşturulacağına
yönelik bir planlama vardır ve bu hayata geçirilmek isteniyor şu anda. Buna asla
oradaki halk izin vermeyecektir. 
OSMAN
AŞKIN BAK (Rize) – Halk istemiyor sizleri. Halk teröristleri istemiyor.
Vekilinize söyledi, vekilinizin suratına söyledi. 
ÇAĞLAR
DEMİREL (Devamla) – Evet, halkın altınları, paraları evde kaldı ve bunların
hepsi…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Demirel. 
ÇAĞLAR
DEMİREL (Devamla) – …gasbedildi, el konuldu. 
OSMAN
AŞKIN BAK (Rize) – “Terk edin.” dedi. Teröristleri istemiyor. 
ÇAĞLAR
DEMİREL (Devamla) – Buyurun, hodri meydan, gidelim, halkın kendisine soralım.
(HDP sıralarından alkışlar) 
BAŞKAN
– Sayın Demirel, teşekkür ederim. 
Halkların
Demokratik Partisi grup önerisinin konuşmalarını tamamladık. 
MEHMET
GALİP ENSARİOĞLU (Diyarbakır) – Sayın Başkan…
BAŞKAN
– Şimdi oylarınıza sunuyorum…
MEHMET
GALİP ENSARİOĞLU (Diyarbakır) – Sayın Başkan, şahsıma sataşma var efendim.
BAŞKAN
– Baktım size, elinizi kaldırmadınız, biraz geç kaldınız herhâlde. 
FİLİZ
KERESTECİOĞLU DEMİR (İstanbul) – Niye, orada anlıyordunuz siz, not almadınız mı?

MEHMET
GALİP ENSARİOĞLU (Diyarbakır) – Sayın Başkan, şahsıma yönelik olarak devlet
hastanesini yapamadığımı söyledi. 
BAŞKAN
– Oylamaya geçmediğimiz için söz veriyorum iki dakika. 
Buyurun.
(AK PARTİ sıralarından alkışlar) 
9.- Diyarbakır Milletvekili Mehmet Galip
Ensarioğlu’nun, Diyarbakır Milletvekili Çağlar Demirel’in sataşma nedeniyle
yaptığı konuşması sırasında şahsına sataşması nedeniyle konuşması
MEHMET
GALİP ENSARİOĞLU (Diyarbakır) – Şimdi, tabii, biz burada bu memleketin çok
önemli meselelerini konuşurken meseleleri şahsileştirebilirsiniz,
söylediklerimizin altından kalkamadığınız zaman şahsımıza yönelik bir şeyler
söyleyebilirsiniz. 
Evet,
ben milletvekili olmadan önce müteahhittim. Müteahhitlik de şerefli bir
meslektir ve o tarihte AK PARTİ’ye üye olmadan ben o ihaleyi almıştım ve
şirketin sahibiydim. (AK PARTİ sıralarından alkışlar) Ben daha sonra
milletvekili olunca şirketi devrettim, daha sonra aile fertlerimin de üzerine
birtakım şeyler olduğu için söylentiler olmasın diye onlardan da devrettik,
ailemizin üzerine de değil ve şu anda Bingöl devlet hastanesini de takip
ediyorum -çünkü neticede bu sorular bana sorulacağı için- yüzde 90’ları geçen…
İDRİS
BALUKEN (Diyarbakır) – Kaç yıl gecikti, kaç yıl? Kaç yıl geçti?
MEHMET
GALİP ENSARİOĞLU (Devamla) – …bir seviyededir, bir ay içinde de bitecek. Ondan
sonra, yasaya aykırı veyahut da sözleşmeye aykırı hiçbir durumu yok, süresi
içinde bitecek.
İDRİS
BALUKEN (Diyarbakır) – Ya, yedi yıldır bir hastane bitireceksiniz, yedi yıldır!
Ayıp! Ayıp!
MEHMET
GALİP ENSARİOĞLU (Devamla) – Süresi içinde bitecek. 
İDRİS
BALUKEN (Diyarbakır) – Nerede süresi içerisinde bitecek? Kaç yılda teslim
edecektin?
MEHMET
GALİP ENSARİOĞLU (Devamla) – Bu meseleleri burada gündeme getirmeniz… Aslında
sizin açınızdan çok basit bir meseledir. Sur’u biz burada konuşurken bu Sur’un
altında kalacaksınız. Bu Sur’u yıkanlara laf etmediniz. (AK PARTİ sıralarından
alkışlar)
OSMAN
AŞKIN BAK (Rize) – Bravo!
MEHMET
GALİP ENSARİOĞLU (Devamla) – Bu Sur’u yakanlara, gençleri orada imhaya gönderenlere,
polislerin, askerlerin orada şehit olmasına, gençlerin, sivillerin ölmesine,
insanların perişanlığına tek laf etmediniz. Bugün o tahribatı bizler onarmaya
çalışıyoruz, o yaraları sarmaya çalışıyoruz, bunun telaşı içindesiniz. Bizim
yapacaklarımızı aslında bilmediğinizden değil, oradaki tarihi ayağa
kaldıracağımızı çok iyi biliyorsunuz. Orada evi olanlara gerçek bedellerinin
çok üzerinde para ödeyeceğimizi iyi biliyorsunuz. 
FİLİZ
KERESTECİOĞLU DEMİR (İstanbul) – Her şey para değil mi? Her şey para!
MEHMET
GALİP ENSARİOĞLU (Devamla) – Her aileden istisnasız 1 kişiyi işe alacağız
orada, her aileden istisnasız ve herkesin zararını tazmin edeceğiz. (AK PARTİ
sıralarından alkışlar)
OSMAN
AŞKIN BAK (Rize) – Halk istemiyor onları, halk istemiyor!
MEHMET
GALİP ENSARİOĞLU (Devamla) – Sigortaları bir yıl öteliyoruz, vergi borçlarını
öteleyeceğiz, faizsiz kredi sağlayacağız ve orayı ihya edeceğiz, bunun telaşını
yaşıyorsunuz.
FİLİZ
KERESTECİOĞLU DEMİR (İstanbul) – Öldürdüğünüz çocukları ne yapacağız?
MEHMET
GALİP ENSARİOĞLU (Devamla) – Korktuğunuz başınıza gelecek, hiç çekinmeyin. 
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip konuşması esnasında, doğru yaptıkları
şeylerle ilgili bizim büyük bir korku yaşadığımızı ve telaşlı olduğumuzu…
BAŞKAN
– Buyurun, iki dakika.
10.- Diyarbakır Milletvekili İdris Baluken’in,
Diyarbakır Milletvekili Mehmet Galip Ensarioğlu’nun sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ederim Sayın Başkan.
Tabii,
değerli milletvekilimizin, “Sur’u şöyle inşa edeceğiz, bunları yapacağız.”
diyen birisinin, aslında ne kadar doğru, inandırıcı olduğunu ortaya koyması
açısından Bingöl devlet hastanesini örnek vermesi iyi bir örnektir.
EKREM
ERDEM (İstanbul) – Van’a bak, Van’a!
İDRİS
BALUKEN (Diyarbakır) - Kaç defa teslim etme tarihi bittikten sonra siz o
hastaneyi teslim etmeyip Bingöl halkını hastane koridorlarında süründürdünüz,
bütün vekiller araştırsın. (AK PARTİ sıralarından gürültüler)
BAŞKAN
– Sayın milletvekilleri, lütfen…
İDRİS
BALUKEN (Devamla) – Diğer taraftan, bakın, Sur’la ilgili süreç nettir. Sur’da sadece
fiziksel bir katliam planlanmadı. Sur’da planlanan, çok net bir kültürel,
tarihî, ekolojik, ekonomik, toplumsal, sosyal soykırım planının devreye
konmasıdır. (AK PARTİ sıralarından gürültüler) 
OSMAN
AŞKIN BAK (Rize) – Halk sizi istemiyor.
İDRİS
BALUKEN (Devamla) - Sur, Diyarbakır’ın ve bütün bölgenin kalbidir, beynidir.
Siz, Sur’un nezdinde aslında bir soykırım planını katliam konseptinin üstüne
koymak istiyorsunuz. 
OSMAN
AŞKIN BAK (Rize) – Vatandaş seçimde ne dedi, onu söyle.
İDRİS
BALUKEN (Devamla) - Daha önce hani yap-işlet-devret ekonomik modeliniz vardı
ya, şimdi Sur’da yak-yık-gasbet modeline geçeceğinizin işaretini veriyorsunuz
ama bunu kabul etmeyiz, bunu kabul etmemiz mümkün değil. (AK PARTİ sıralarından
gürültüler) Diyarbakır halkı da, Sur halkı da, HDP de, Diyarbakır’ın örgütlü
bütün kurumları da buna müsaade etmez. Sur halkı aylardır zaten “Ben, buradan
bundan sonraki yönetim süreçlerinde, karar almak süreçlerinde kendi kendimi
yöneteceğim.” dediği için siz onların üstüne bir katliam konsepti gönderdiniz.
Şimdi “Ankara’dan karar alacağız, gasbedeceğiz, o kararları size dayatacağız.”
diyorsanız büyük yanılıyorsunuz. Zihniyetinizi tanıyoruz. Dört bin yıllık
Palmira’yı talan eden zihniyet neyse, yedi bin yıllık Sur’u talan eden zihniyet
de aynıdır. (AK PARTİ sıralarından gürültüler) 
FARUK
ÇATUROĞLU (Zonguldak) – Yazıklar olsun! Yuh, yuh!
İDRİS
BALUKEN (Devamla) - Palmira’yı talan eden zihniyet nasıl kaybettiyse sizin
zihniyetiniz de aynı şekilde Sur’da kaybedecek, Sur’a gömülecek. (HDP sıralarından
alkışlar)
BAŞKAN
– Teşekkür ederim.
OSMAN
AŞKIN BAK (Rize) – Vatandaş ne diyor, vatandaş, sen onu söylesene. Vatandaş
cevabını verdi.
COŞKUN
ÇAKIR (Tokat) – Sayın Başkan…
BAŞKAN
– Buyurun Sayın Çakır.
COŞKUN
ÇAKIR (Tokat) – Sayın Başkan, sayın konuşmacı “Soykırım, gasp yapıyorsunuz.”
diyerek açık bir sataşmada bulunmuştur.
BAŞKAN
– Buyurun, iki dakika. (AK PARTİ sıralarından alkışlar) 
11.- Tokat Milletvekili Coşkun Çakır’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, teşekkür ederim.
Sayın
Başkan, değerli milletvekilleri; burada konuşmaları dinledik. Bu konuşmalar
aslında fotoğrafın nasıl bir fotoğraf olduğunu, tablonun nasıl bir tablo
olduğunu gösteriyor. Hem Çiğdem Hanım’ın hem Galip Bey’in, bölgenin insanı
olarak Galip Bey’in, somut, müşahhas örnekler verdikten sonra HDP milletvekili
arkadaşlarımızın nasıl feveran ettiğini, nasıl belden aşağı vurmaya başladığını,
meseleyi nasıl özelleştirdiğini, kişiselleştirdiğini hep beraber burada biz de,
millet de, halkımız da gördü. Bir defa bu çok ayıp bir şey. Sur’u konuşuyoruz,
Sur’u konuşurken konuşmacının geçmiş tarihteki özeline giriyorsunuz. Buna
girdiğimizde bu işin ucu çok ileriye gider; buna girmemek lazım. Birincisi bu. 
İkincisi,
Sayın Baluken’in “Soykırım ve gasp yapıyorsunuz.” dediğini şiddetle
reddediyoruz. Soykırım da yapmıyoruz, gasp da yapmıyoruz. Kim soykırım ve gasp
yapıyorsa Allah onların belasını versin. (AK PARTİ sıralarından alkışlar) 
İDRİS
BALUKEN (Diyarbakır) – Âmin, âmin, âmin!
COŞKUN
ÇAKIR (Devamla) – Bu kadar açık ve net söylüyorum. Soykırım da yapan, gasp da
yapan, kast da yapan, ortalığı yakan yıkan açık ve net bir şekilde de
ortadadır, o da terör örgütüdür. Ha, sadece terör örgütü müdür? Terör örgütüne
her türlü lojistik desteği veren, sosyal desteği veren, dolaylı, dolaysız
desteği veren herkes de en az terör örgütü kadar sorumludur. 
CEYHUN
İRGİL (Bursa) – Bu çok doğru, üç yıl boyunca iş birliği yaptınız, onu mu
kastediyorsunuz? Üç yıl boyunca yaptığınız iş birliğini mi kastediyorsunuz? 
COŞKUN
ÇAKIR (Devamla) – Palmira’yı ise... İdris Bey, aynen size iade ediyorum. 
Saygılarımla.
(AK PARTİ sıralarından alkışlar) 
İDRİS
BALUKEN (Diyarbakır) - Sayın Başkan...
BAŞKAN
– Sayın milletvekilleri...
Evet,
Sayın Baluken, siz “soykırım” kelimesini kullandınız. 
İDRİS
BALUKEN (Diyarbakır) – Evet.
BAŞKAN
– Bunu kabul etmemiz mümkün değil.
ÇAĞLAR
DEMİREL (Diyarbakır) – Yorum yapıyorsunuz Başkanım. 
BAŞKAN
- Biz her seferinde, ben Divan Başkanı olarak...
İDRİS
BALUKEN (Diyarbakır) – Siz yorum yapamazsınız. Ben kürsüden tarihî, kültürel,
ekolojik, ekonomik bir soykırım zihniyeti var dedim. 
BAŞKAN
– Evet, dediniz. 
İDRİS
BALUKEN (Diyarbakır) – Bunlar fiziksel katliamın üstüne eklenmiştir dedim,
söylediğimin de arkasındayım. (AK PARTİ sıralarından gürültüler)
BAŞKAN
– Bir dakika arkadaşlar… Bir dakika sayın milletvekilleri...
Ben
de “soykırım” kelimesinin kullanılmasını duydum. Sayın Baluken bu konuda
açıklama yapıyor, buyurun sizi dinliyoruz. 
İDRİS
BALUKEN (Diyarbakır) – Önce bir sataşmadan söz isteyeyim, onu da açıklarım. 
BAŞKAN
– Şunu açıklayalım, sonra vereceğim size söz. 
İDRİS
BALUKEN (Diyarbakır) – Ben Sur’la ilgili AKP Hükûmetinin devreye koyduğu
katliam konseptinin üzerinden özellikle bu kamulaştırma adı altında yapılan...
(AK PARTİ sıralarından gürültüler) 
BAŞKAN
– Sayın milletvekilleri...
İDRİS
BALUKEN (Diyarbakır) - ...gasbetme işlemiyle beraber tarihî, kültürel,
toplumsal, sosyal, ekolojik ve ekonomik bir soykırım zihniyetinin de devreye
konduğunu söyledim, söylediklerimin de tamamen arkasındayım, bunda yanlış olan
hiçbir şey yok.
Sizin
bahsetmiş olduğunuz fiziksel soykırımla ilgili o kürsüden ifade ettiğim bir şey
yok ama belli ki bütün bu soykırım zihniyetinin, tarihî dokunun, kültürel
dokunun soykırımının önüne geçilmez ise bu işin nereye gideceğini de az çok
öngörebilecek insanlarız. O nedenle de burada bütün Türkiye kamuoyunu belli
noktalarda da uyarıyoruz, ön almaya çalışıyoruz, söylediğim husus budur. 
BAŞKAN
– Teşekkür ederim. 
İDRİS
BALUKEN (Diyarbakır) – Ayrıca... (AK PARTİ sıralarından gürültüler) 
BAŞKAN
– Bir dakika arkadaşlar...
İDRİS
BALUKEN (Diyarbakır) - Ayrıca, sayın grup başkan vekili belden aşağı saptamalar
yaptığımız şeklinde çok uygunsuz bir sataşmada bulunmuştur. Cevap vereceğim. 
BAŞKAN
– Buyurun. 
İki
dakika…
Soykırımla
ilgili yaptığınız bu açıklamadan dolayı teşekkür ederim ama bu konuyla, bu
kelimenin kullanılması bakımından son derece hassas olmamız gerekiyor çünkü ben
inanıyorum ki…
Sürenizi
başlatmıyorum Sayın Baluken.
İDRİS
BALUKEN (Diyarbakır) – Başlatmayın, evet. 
BAŞKAN
– Başlatmıyorum. 
İDRİS
BALUKEN (Diyarbakır) - Sayın Başkan, kültürel soykırımın…
BAŞKAN
– Sayın Baluken, bir dakika… 
İDRİS
BALUKEN (Diyarbakır) - …tarihî soykırımın ne olduğunu araştırın, ondan sonra
şey yapın. 
BAŞKAN
– Sayın Baluken, ben konuşuyorum şimdi. 
Ben
inanıyorum ki bu Mecliste görev yapan herkes, siyasi aidiyeti ne olursa olsun,
tüm halkların, Kürt ve Türk halklarının da kardeş olduğuna inanmaktadır.
Dolayısıyla, bu anlamdaki kelimeleri bu anlamı taşıyan kasıtla söylenmediği
düşüncesiyle size iki dakika söz veriyorum. 
Buyurun.

12.- Diyarbakır Milletvekili İdris Baluken’in, Tokat
Milletvekili Coşkun Çakır’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Biz
öyle belden aşağı, şahsiyatla falan uğraşmayız. Burada Diyarbakır vekiliyle
ilgili söylediğim husus da somuttur. “Sur’la ilgili bunları, bunları
yapacağız.” diyen birinin Diyarbakır’ın 100 kilometre ötesindeki bir kenti yedi
yıldır nasıl mağdur ettiğini ifade ettik. 
MEHMET
NACİ BOSTANCI (Amasya) – Galip Bey mi yapacak?
COŞKUN
ÇAKIR (Tokat) – Biz bir Hükûmetiz. 
İDRİS
BALUKEN (Devamla) - Eğer uğraşsaydık, 1990’lı yıllarda faili belli cinayetleri
işleyen, orada bütün köyleri yakan yıkan bir konsepti işleten Mehmet Ağar’ın il
başkanlığını yapmış bir insanın buradaki her türlü suçunu teşhir ederdik. Ondan
daha kolay bir şey yok. (HDP sıralarından alkışlar) 
Diğer
taraftan, sizin, Sur’la ilgili ortaya koymuş olduğunuz bir hukuksuzluğu tabii
ki getirip burada teşhir edeceğiz, tabii ki Türkiye kamuoyuna aktaracağız,
Türkiye halklarına bunu söyleyeceğiz çünkü siz bugüne kadar hangi hukuksuzluğu
yaptıysanız önce Kürtler üzerinden başlattınız, sonra Türkiye'nin bütün
coğrafyasına, bütün muhalif kesimlerine taşıdınız. Zihniyetiniz bu. Bugün Sur’u
gasbedersiniz, yarın Türkiye coğrafyasında herhangi bir yerde özel mülkiyet,
kamusal alan demeden bir ilçenin tamamına el koyduğunuzu söylersiniz. Bu kadar
açık ve nettir. Bunu hiç kimsenin kabul etmesi mümkün değil. Bizim açımızdan
Sur’daki yapmış olduğunuz yıkım, talan ve sonra üstüne konan bu gasbetme
siyasetinin tamamı zaten insanlığa karşı suçtur. Bu hesap bitmedi, bu hamur
daha çok su kaldıracak. 
MURAT
BAYBATUR (Manisa) – Bu hesap bitmeyecek zaten.
İDRİS
BALUKEN (Devamla) - Siz, UNESCO’nun koruma altına aldığı insanlığın tarihî
mirasını, insanlığın ortak değerini, hadi, yaktık, yıktık; sonra, iş
makineleriyle molozları kaldırıp delilleri kararttık diyerek bu işin içinden
çıkamazsınız. Dediğim gibi, hem halk olarak, toplum olarak hem de uluslararası
hukuk başta olmak üzere adalet mekanizması olarak hesabını vereceksiniz, ona
hazırlanın diyorum.
Teşekkür
ederim. (HDP sıralarından alkışlar)
OSMAN
AŞKIN BAK (Rize) – Halk size söylüyor gerekeni.
MEHMET
GALİP ENSARİOĞLU (Diyarbakır) – Sayın Başkan, Mehmet Ağar’ın il başkanlığını
yaptığımı iddia ederek bana sataştı.
İDRİS
BALUKEN (Diyarbakır) – Yapmadın mı?
BAŞKAN
– Buyurun. (AK PARTİ sıralarından alkışlar)
İki
dakika söz veriyorum.
13.- Diyarbakır Milletvekili Mehmet Galip
Ensarioğlu’nun, Diyarbakır Milletvekili İdris Baluken’in sataşma nedeniyle
yaptığı konuşması sırasında şahsına sataşması nedeniyle konuşması
MEHMET
GALİP ENSARİOĞLU (Diyarbakır) – Evet, ben on altı yıl Doğru Yol Partisi il
başkanlığı yaptım, iki yıl il başkan yardımcılığı yaptım, dört yıl da gençlik
kolları başkanlığı yaptım; şerefle yaptım, bütün Diyarbakır şahittir. (AK PARTİ
sıralarından alkışlar) Benim nerede ne yaptığımı değil, nerede ne söylediğimi,
nasıl hareket ettiğimi bütün Diyarbakır bilir, bütün Diyarbakır beni iyi tanır.
İDRİS
BALUKEN (Diyarbakır) – Köyler yakılıyor muydu il başkanlığı yaptığın dönemde?
BAŞKAN
– Sayın Baluken…
İDRİS
BALUKEN (Diyarbakır) – Faili belli cinayetler işleniyor muydu? 
BAŞKAN
– Sayın Baluken…
MEHMET
GALİP ENSARİOĞLU (Devamla) – Size selam vermeye çekinilirken… 
İDRİS
BALUKEN (Diyarbakır) – Asit çukurlarına Kürt gençleri atılıyor muydu? Onlara
cevap ver bakayım, onlara cevap ver.
MEHMET
GALİP ENSARİOĞLU (Devamla) – …o gün de “Kürt sorunu vardır.” diyen bendim, o
gün de köy yakmalara karşı çıkan bendim, bugün de sizin yakmanıza karşı çıkan
yine benim. (AK PARTİ sıralarından alkışlar)
İDRİS
BALUKEN (Diyarbakır) – İl başkanlığı yaparak mı karşı çıktın? O gün de onun bir
parçasıydın, bugün de onun bir parçasısın. 
BAŞKAN
– Sayın Baluken…
MEHMET
GALİP ENSARİOĞLU (Devamla) – Hastaneyi konu ediyorsunuz da hastane normal
süresinde bitecek ve Bingöl, Türkiye'nin en modern hastanesine kavuşacak.
Hastaneyi yakanlara laf etmezsiniz; niye, aceleniz ne, yakacak mısınız, ne
yapacaksınız? Hastaneyi yakanlara laf etmezsiniz. (AK PARTİ sıralarından
alkışlar, HDP sıralarından gürültüler) Ambulans şoförünü öldürene laf
etmezsiniz, ambulansı kurşunlayanlara laf etmezsiniz. Oradaki evleri…
İDRİS
BALUKEN (Diyarbakır) – Ya, ambulans şoförünü kim öldürmüş? Ayıp, ayıp! Utan!
Beytüşşebap’taki…
MEHMET
GALİP ENSARİOĞLU (Devamla) – Edepli konuş! Terbiyeli ol! 
İDRİS
BALUKEN (Diyarbakır) – El kol hareketi yapma öyle! El kol hareketi yapma!
MEHMET
GALİP ENSARİOĞLU (Devamla) – Haddini bil! Haddini bileceksin! Terbiyesizlik
etme, tamam mı!
BAŞKAN
– Sayın Ensarioğlu, lütfen, Genel Kurula hitap eder misiniz.
İDRİS
BALUKEN (Diyarbakır) – Sen haddini bil! Haddini bileceksin! Haddini bil!
Kürsüden in, ondan sonra konuşuruz seninle! Terbiyesizlik yapma!
BAŞKAN
– Sayın Baluken…
İDRİS
BALUKEN (Diyarbakır) – Sayın Başkan, oradan, kürsüden terbiyesizlik yapmasın.
MEHMET
GALİP ENSARİOĞLU (Devamla) – Edepsizlik etme! Altından kalkamadığınız zaman
kalkıp burada edebinizi bozmayın, buraya terbiyeli bir şekilde çıkın, cevap
verin. 
BAŞKAN
– Sayın Ensarioğlu…
MEHMET
GALİP ENSARİOĞLU (Devamla) – Eğer cevap verebiliyorsanız gelin burada cevap
verin. Cevap veremediğiniz şeylerde üslubunuzu bozmayın, karşılığını çok kötü
alırsınız, tamam mı! (AK PARTİ sıralarından alkışlar) Öyle, burada, dayılanmaya
kalkmayın kimseye, edepli olmayı bileceksiniz.
İDRİS
BALUKEN (Diyarbakır) – Aman, aman!
BAŞKAN
– Sayın Ensarioğlu, lütfen Genel Kurula hitap edin.
MEHMET
GALİP ENSARİOĞLU (Devamla) – Varsa sözünüz, çıkın, burada sözünüzü millete
edin. Biz burada açık açık olan biteni söylüyoruz. Diyarbakır’da Suriçi’ndeki
evlerin hepsi içine girilip birbirine bağlanırken, yıkılırken, milletin
anahtarı elinden alınırken… 
FARUK
ÇATUROĞLU (Zonguldak) – Hendekler kazılırken…
MEHMET
GALİP ENSARİOĞLU (Devamla) – …çocuklar zorla silahlandırılırken orada sivil
alanda o yıkıma tek bir laf ettiniz mi? Etmediniz. Bugün bunun telafisini
yapmaya çalışıyoruz, bütün Diyarbakır ve Türkiye de ne yaptığımızı görecek.
Saygılar
sunuyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Birleşime on beş dakika ara veriyorum.
Kapanma Saati: 16.23
ÜÇÜNCÜ OTURUM
Açılma Saati: 17.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Üçüncü Oturumunu açıyorum.
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili Çağlar Demirel ve Grup Başkan Vekili Diyarbakır Milletvekili İdris
Baluken tarafından, Sur ve Silopi için alınan “acele kamulaştırma” kararından
doğrudan etkilenecek olan yurttaşların yaşayacağı hak gasbının ve bu kararın
doğuracağı olumsuz sonuçların araştırılması amacıyla 30/3/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 30 Mart 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Buyurun.
2.- CHP Grubunun, Bolu Milletvekili Tanju Özcan ve
arkadaşları tarafından, siyasilere fiziki ve sosyal medya üzerinden yapılan
saldırıların nedenlerinin araştırılması, bu saldırıların örgütlü yapılarla
bağlantılı olup olmadığının belirlenmesi amacıyla 29/3/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 30 Mart 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma Kurulu;
30/03/2016 Çarşamba günü (bugün) toplanamadığından, grubumuzun aşağıdaki
önerisini, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa

 Grup
Başkan Vekili
Öneri:
Bolu
Milletvekili Tanju Özcan ve arkadaşları tarafından, “Siyasilere fiziki ve
sosyal medya üzerinden yapılan saldırıların nedenlerinin araştırılması, bu
saldırıların örgütlü yapılarla bağlantılı olup olmadığının belirlenmesi”
amacıyla 29/03/2016 tarihinde Türkiye Büyük Millet Meclisi Başkanlığına verilmiş
olan Meclis Araştırması Önergesi’nin (406 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 30/03/2016 Çarşamba
günlü birleşimde sunuşlarda okunması ve görüşmelerinin aynı tarihli birleşimde
yapılması önerilmiştir.
BAŞKAN
– Cumhuriyet Halk Partisi grup önerisinin lehinde ilk konuşmacı, Bolu
Milletvekili Sayın Tanju Özcan.
Buyurun
Sayın Özcan. (CHP sıralarından alkışlar) 
TANJU
ÖZCAN (Bolu) – Sayın Başkan, değerli milletvekilleri; grup önerimiz hakkında
söz aldım. Genel Kurulu saygıyla selamlıyorum.
Aslında
arkadaşlar, bunu dinlemenizde ben büyük bir fayda görüyorum çünkü hepimizi
ilgilendiren çok önemli bir konu, yarın da hepimizin başına gelebilecek veya
çalışma arkadaşlarımızın başına gelebilecek bir konu.
Konu
özetle şu, somut konudan başlayalım: Geçtiğimiz hafta cumartesi günü Düzce
ilinde bir terör saldırısı gerçekleşti, İl Başkanımız Sayın Zekeriya Tozan’a
karşı. 
Olay
şu: Saldırganlar önce Sayın İl Başkanını araçla yaklaşık otuz kilometre takip
ediyorlar, sonrasında -basit bir trafik kazası gibi- arkasından bir araçla
çarpıyorlar, onun inmesi üzerine iki kişi tarafından saldırılıp darbediliyor,
üçüncü bir kişi de kameraya çekiyor ve bu kamera görüntülerini sosyal medya
üzerinden paylaşıyorlar kendileri, IŞİD’vari ve bu görüntülerin altında “bugün
ona, yarın size” gibi tehdit içerikli bir mesaj. Yani, tıpkı IŞİD’in eylemleri
gibi; önce terör eylemini yap, arkasından da bunu sosyal medyada yayınla ve
toplumu tehdit et, siyasileri tehdit et. Arkadaşlar, bu kesinlikle bir mesaj.
Biz Düzce’de de söyledik, burada da söylüyoruz; bu tür mesajları biz ayağımızın
altına alır çiğneriz, böyle mesajı kabul etmeyiz, bunu bize kimse kabul
ettiremez. Bunun bir terör saldırısı olduğu konusunda da ısrarlıyız. Bu olay
üzerine sanıklar Düzce Sulh Ceza Mahkemesi tarafından tutuklandı. Mahkeme doğru
bir karar verdi. Bizler soruşturmanın genişletilmesini talep ettik, bunun
örgütlü bir suç olduğunu iddia ettik ancak maalesef dün itibarıyla sanıklardan
2 tanesi itiraz üzerine tahliye oldu. Burada, çok üzüldüğümüz bir yer var, onu
özellikle belirtmek istiyorum: Maalesef bu sanıkları, bu eşkıyaları,
birilerinin “Evde zor tutuyorum.” dediği insanlardan olduğunu tahmin ettiğimiz
bunları savunma görevi -üzülerek söylüyorum- o ilde siyaset yapan AKP’nin il
yöneticisine düşmüş; bundan üzüntü duyuyoruz, hicap duyuyoruz. Böyle bir şey
olabilir mi? Sen kendi ilinde bir siyasi partinin il başkanına saldıran
sanıkların avukatlığını yapıyorsun. 
Arkadaşlar,
biz Düzce’de de söyledik, bu işin arkasında başka bağlantılar olduğunu
düşünüyoruz. Ama, bunun arkasından umarım AKP çıkmaz diyoruz, inadına yapar
gibi AKP’nin il yöneticisi bu sanıkların avukatlığını üstlenmekte hiçbir
sıkıntı duymuyor âdeta meydan okur gibi. 
Sayın
Zekeriya Tozan’a, Düzce İl Başkanımıza yapılan bu saldırının sebebi neymiş
peki, bunu merak ediyorsunuzdur eminim. Gerçi, pek meraklı gözlerle de
bakmıyorsunuz ama. Arkadaşlar, sanıklar diyor ki ifadesinde: “Biz İl Başkanını
gördük -sanki aniden gelişmiş bir olay gibi, kıvırıyorlar, bunu biz anlıyoruz
da söyledikleri önemli- onu görünce…” Geçen hafta suç duyurusunda bulundu Düzce
il örgütümüz. Kim hakkında? Sayın Cumhurbaşkanı ve AKP yöneticileri hakkında.
Ne için? Teröre yardım ve yataklıktan dolayı. “Çözüm süreci” adı altında
yürüttüğünüz süreçte siz aslında teröre yardım ve yataklık ettiniz, MİT
Müsteşarı da şüpheliler arasında gösterildi. Şimdi, bu sanıklar ne yapmış?
Onları görünce, Zekeriya Tozan’ı görünce akıllarına o gelmiş, “Vay, sen bizim
Sayın Cumhurbaşkanımıza nasıl vatan haini suçlaması yöneltirsin; vay, sen Sayın
Başbakanımıza, Sayın MİT Müsteşarımıza nasıl vatan haini suçlaması
yöneltirsin?” “İşte bundan dolayı saldırdık.” diyor. 
Arkadaşlar,
bu saldırıyı yapanlar “Osmanlı Torunları” diye bir dernek kurmuş -hani sizin şu
bilindik Osmanlı Ocakları var ya, bunların herhâlde yavru örgütü- böyle bir
sivil toplum adına hareket ettiğini de söylüyorlar, tehditleri de bunlar adına
yapıyorlar. Biz, bu gözü dönmüş eşkıyalara pabuç bırakacak değiliz, hiçbir
zaman da bırakmayız, demirden korksak trene binmezdik. Türkiye'nin her yerinde
bu tür saldırılar yapılıyor. Şu Meclis kürsüsünde bile defalarca saldırdınız
bize ve arkadaşlarımıza, defalarca saldırdınız. Cumhurbaşkanımızın her yaptığı
toplantıda biz sözlü saldırıya uğruyoruz zaten, hakarete uğruyoruz her türlü.
Ama şunu fark etmiş olmanız lazım, bu tür saldırılar bize geri adım attırmıyor
hiçbir zaman; sadece daha cesaretli hareket etmemize, daha birlik beraberlik
içerisinde hareket etmemize katkı sağlıyor.
Sayın
milletvekilleri, az önce söyledim, grubunuz çok dikkatli dinlemiyor ama… 
COŞKUN
ÇAKIR (Tokat) – Özcan Bey, seni çok dikkatle dinliyorum, çok dikkatle.
TANJU
ÖZCAN (Devamla) – Üç gün önce benim Düzce İl Başkanımın başına gelenin on beş
dakika sonra, bir saat sonra, bir gün sonra sizin bir il başkanınızın veya sizin
başınıza gelmeyeceği anlamı çıkmaz bundan.
COŞKUN
ÇAKIR (Tokat) – Kesinlikle.
TANJU
ÖZCAN (Devamla) – Yarın bir tane daha siyasi Türkiye’de saldırıya uğrarsa, bu
saldırı silahlı bir saldırı olursa -Allah korusun- hayatını kaybederse bunun
vebalini kim ödeyecek, kim taşıyacak? Bu çok önemli bir konu. Bakın 1980
öncesinde siyasi cinayetlerin yaşandığı bir ülke burası. 1980 öncesine
dönmemize bir adım kaldı maalesef, üzülerek söylüyorum, üzülerek söylüyorum. 
Peki,
bu saldırganları bu tür olayları yapmaya teşvik eden ne bunu asıl düşünmemiz
lazım. Ana sebep, bana göre, özellikle iktidar partisi yetkililerinin
kullandığı üslup arkadaşlar, üslup. Siz bize buradan, Meclis kürsüsünde
milletvekili arkadaşlarınıza, milletin vekillerine saldırırsanız, Sayın
Cumhurbaşkanı her konuşmasında bize hakaret eder, tehdit ederse üstü kapalı
olarak, işte “Evde zor tutuyorum.” dediklerinin bir kısmı da sokağa çıkar,
sokaklarda terör estirir. Yapmayın bunu. Bakın vara yoğa konuşan bir Cumhurbaşkanımız,
Sayın Başbakanımız var. 
AYŞE
KEŞİR (Düzce) – Ya, ne alakası var Düzce’yle Cumhurbaşkanının? Düzce’yi konuş,
Düzce’yi.
TANJU
ÖZCAN (Devamla) – Çıkıp hiç lanetledi mi bu olayı, kınadı mı? Ne olacaktı,
ölmesini mi bekliyordu İl Başkanının?
AYŞE
KEŞİR (Düzce) – Düzce’yi konuşun, Düzce’yi.
TANJU
ÖZCAN (Devamla) – Hanımefendi Düzce’yi, Düzce’yi… Bu olayla ilgili
konuşmuyorum. 
AYŞE
KEŞİR (Düzce) – Düzce’yi konuşun.
BAŞKAN
– Sayın milletvekilleri, laf atmayın lütfen.
TANJU
ÖZCAN (Devamla) – Düzcelileri tamamen bu olayın dışında tutuyorum. 
AYŞE
KEŞİR (Düzce) – Düzce’deki olayı konuşun. Düzce’deki olayı konuşun.
TANJU
ÖZCAN (Devamla) – Düzceliler bu olaydan son derece rahatsız, sizin rahatsız
olmadığınız kadar rahatsız. 
Bakın,
üslup meselesi önemli. İşte bu kullanılan üslup, kullanılan dil, bize yapılan
hakaretler, tehditler, işte tabanda bu tür eşkıyaların ortaya çıkıp bizlere,
bizim arkadaşlarımıza saldırma hakkını, cesaretini ve haddini veriyor bunlara. 
Ben
açık bir şekilde buradan çağrıda bulunuyorum: Derhâl, daha fazla geç kalmadan,
daha fazla geç kalmadan bu eşkıyalığın önünü kesebilmek adına Sayın
Cumhurbaşkanı ve Başbakan Sayın Davutoğlu Düzce’de yaşanan bu eşkıyalığı derhâl
kınamalı yoksa bunun arkası gelir, bundan birileri cesaret alır. Eğer siz
sessiz kalmaya devam ederseniz, hatta arkadaşlarınız, yöneticileriniz bunların
avukatlığını yapmaya devam ederse işte bu eşkıyalar daha büyük terör olaylarına
Türkiye’de imza atarlar. Bunu üzülerek söylüyorum ve uyarıyorum sizleri. 
Sayın
milletvekilleri, bakın, “üslup” demişken… Hani, az önce “Ne demiş Sayın
Cumhurbaşkanı?” dedi bir arkadaşımız. Neler dememiş? Şöyle geriye dönük
İnternet’ten bir taradım: “Şeref fukaraları”, “Pişkin tipler”, “Hain”, “Ajan…” 
HASAN
BASRİ KURT (Samsun) – Neye karşı demiş?
TANJU
ÖZCAN (Devamla) - “Ağzından salyalar akıyor.” 
HASAN
BASRİ KURT (Samsun) – Neye karşı dedi? 
TANJU
ÖZCAN (Devamla) – “Alçaksın, adisin.”
HASAN
BASRİ KURT (Samsun) – Neye cevap vermiş? 
TANJU
ÖZCAN (Devamla) - “Kesip attığım tırnak kadar değerli değilsin.”
AYŞE
KEŞİR (Düzce) – Kime demiş?
TANJU
ÖZCAN (Devamla) – Artık, var ya, Türkçedeki argoya yeni ifadeler kazandırmış
Sayın Cumhurbaşkanı. 
Arkadaşlar,
bu “Osmanlı Ocakları” denilen yapıya hiç baktınız mı? Daha doğrusu, siz
yakından tanırsınız da ben muhalefet sıralarına dönüp söyleyeyim. 
AYŞE
KEŞİR (Düzce) – Osmanlı Ocakları değil o, yanlış biliyorsun. 
TANJU
ÖZCAN (Devamla) - Bu Osmanlı Ocakları yöneticileri “Erdoğan namusumuzdur.”
diyor.
COŞKUN
ÇAKIR (Tokat) - Alakası yok! 
TANJU
ÖZCAN (Devamla) – “Erdoğan namusumuzdur.” diyor yani “Ona laf söyleyenin, onu
eleştirenin gerekirse canına kıyarız.” demek istiyorlar. Çok tehlikeli
gelişmeler bunlar, çok tehlikeli gelişmeler. Sayın Cumhurbaşkanı da bizlere
bunları söylediği zaman işte bunlar cesaret buluyor. Bize gelince “pişkin”,
“alçak”, “şerefsiz”, her türlü şeyi söyleyecek ama yüzyılın rüşvetçisiyle
ilgili dün konuşuyor, yüzyılın hırsızıyla ilgili konuşuyor, ne diyor ona? “Rıza
Bey” diyor, “Rıza Bey” diyor. 
HASAN
BASRİ KURT (Samsun) – Sen Amerika’nın avukatı mısın?
TANJU
ÖZCAN (Devamla) - Arkadaşlar, onun ağzından “Rıza Bey” kelimesini duyunca
aklıma ne geldi biliyor musunuz? Askerde uzun dönem askerlik yapanlara
“Mehmetçik” denirdi, bedelli askerlik yapanlara da “Mehmet Bey” denirdi. Onlara
niye “Mehmet Bey” denirdi? Bedel ödediği için. Şimdi, Rıza Sarraf, hırsız Rıza
Sarraf niye Rıza Bey oldu? Bedel ödediği için mi Rıza Bey oldu, bedel ödediği
için mi? 
AYŞE
KEŞİR (Düzce) – Düzce’yle ne ilgisi var, çıktığınız konuyla ne ilgisi var? 
TANJU
ÖZCAN (Devamla) - Sayın Cumhurbaşkanı da sizlere bedel ödediği için mi? (CHP
sıralarından alkışlar) 
AYŞE
KEŞİR (Düzce) – Cumhurbaşkanıyla ne ilgisi var, Düzce’yle ne ilgisi var? 
BAŞKAN
– Sayın Keşir, lütfen… 
TANJU
ÖZCAN (Devamla) – Arkadaşlar, bakın, şunu da açık olarak ifade ediyorum, tekrar
ediyorum: Bu tür saldırıların sonunun gelmesi için bu tür saldırganların
tarafınızdan lanetlenmesi gerekir ama siz lanetlemeyi bir tarafa bırakın hâlâ
bana laf atmak suretiyle bu tür saldırganlara cesaret veriyorsunuz. Bakın bu 2 eşkıya
tahliye oldu. Evet, biz bunlara “eşkıya” dedik, demeye de devam edeceğiz.
Bunlar ellerinde Kaleşnikof’larla dolaşan ve bunları sosyal medyada
yayınlamaktan imtina etmeyen tipler, tehlikeli tipler.
HURŞİT
YILDIRIM (İstanbul) - Size bulaşan herkes “eşkıya.”
TANJU
ÖZCAN (Devamla) - Bunlar “eşkıya” değilse kim “eşkıya” arkadaşım? 
Benim
İl Başkanıma saldıracak sokak ortasında, “Sen herkese ‘eşkıya’ diyorsun.”
diyecek buradan çıkacak bir tanesi. Senin il başkanına birisi saldırsa, burada
bir AKP milletvekiline birisi saldırsa, biz bunu lanetlemesek siz ne
düşünürsünüz arkadaşlar, böyle bir şey olabilir mi?
HURŞİT
YILDIRIM (İstanbul) - Lanetliyoruz.
TANJU
ÖZCAN (Devamla) - O zaman, çıksın grup başkan vekili buradan desin ki: “CHP
Düzce İl Başkanına yapılan saldırıyı lanetliyorum, saldırganların da bizimle
bir gönül bağı bulunmamaktadır.”
AYŞE
KEŞİR (Düzce) – Telefonla konuştum İl Başkanınızla haberiniz yok.
BAŞKAN
– Teşekkür ederim Sayın Özcan. (CHP sıralarından alkışlar)
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak Cumhuriyet Halk Partisi Düzce İl
Başkanına yapılan saldırı nedeniyle geçmiş olsun dileğinde bulunduklarına
ilişkin konuşması 
BAŞKAN
- Biz de Divan olarak Cumhuriyet Halk Partisi Düzce İl Başkanına geçmiş olsun
dileklerimizi sunuyoruz.
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Bolu Milletvekili Tanju Özcan ve
arkadaşları tarafından, siyasilere fiziki ve sosyal medya üzerinden yapılan
saldırıların nedenlerinin araştırılması, bu saldırıların örgütlü yapılarla
bağlantılı olup olmadığının belirlenmesi amacıyla 29/3/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 30 Mart 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Şimdi Cumhuriyet Halk Partisi Grup önerisinin aleyhinde ilk konuşmacı Manisa
Milletvekili Sayın Erkan Akçay olacak.
Buyurun
Sayın Akçay. (MHP sıralarından alkışlar)
ERKAN
AKÇAY (Manisa) – Sayın Başkan, değerli milletvekilleri; Genel Kurulu saygıyla
selamlıyorum. 
Bugün
Cumhuriyet Halk Partisinin vermiş olduğu grup önerisinin Tüzük gereği aleyhinde
söz aldık ancak öncelikle lehinde konuşacağımı ve lehinde de oy kullanacağımızı
belirtmek isterim. 
Değerli
milletvekilleri, Türkiye çok ciddi bir terör ve şiddet sarmalı içerisindedir.
Şiddetin veya terörün konuşulduğu bir ortamda da en büyük sorumluluk hangi
kademede ve alanda olursa olsun siyasetçiye düşmektedir ve bu bakımdan
siyasetçinin kullandığı dil nasıl bir dildir, kitlelerde, taraftarlarda ve
karşıtlarında nasıl bir etki yaratır mutlaka bunun çok iyi hesaplanması
gerekir. Her gün her saat teröre şehitler verdiğimiz bir ortamdayız. Öncelikle,
vatanımız ve milletimiz için, Türkiye Cumhuriyeti için canını feda eden
şehitler verdiğimiz bir ortamda bugünkü konuşacağımız konu hem çok önemli hem
bir o kadar da talihsiz bir konudur. Mutlaka bizim ülkemizin varlığı ve
birliği, milletimizin tesanüdü ve kaynaşması bakımından hepimizin belli dili
kullanması ve davranışları sergilemesi gerekir. 
Karşımızda
tartışılmaz bir hakikat vardır, o da şiddet; toplumsal ilişkilerin her alanında
gittikçe artan bir ivme göstermektedir. İnsanların şiddeti bireysel ve daha
vahimi âdeta bir siyasal varoluş aracı hâline getirmeye ve görmeye başladığının
emareleri vardır. 
Genel
hatlarıyla bakarsak, şiddet çok yaygın hâle gelmeye başlamıştır. 2002-2015
yılları arasında 7 bin kadın cinayeti işlenmiştir ve OECD verilerine göre 2013
yılında ülkemizde vatandaşlarımızın yüzde 5’i fiziki şiddete uğramıştır, dünya
ortalaması da yüzde 4. Yine, Türkiye, OECD’nin yaptığı bir araştırmaya göre 36
ülke arasında 28’incidir bireylere uygulanan şiddet bakımından ve bir yılda
silahla öldürülen kişi sayısı 3 bindir, yaralananlar 12 bindir. Yani bir yılda
3 bin kişi silahla hayatını kaybediyor, öldürülüyor ve 12 bin kişi de
yaralanıyor. 
Şiddet,
toplumsal ilişkilerin bir parçası ve bir sahnesi değildir; birliğimizin,
beraberliğimizin, huzurumuzun bir düşmanıdır. Bugün gazetelerin üçüncü sayfası
bu tür şiddet haberlerinden geçilmiyor ve bu şiddetin en vahim örneklerinden
birisi de siyasi görünümlü veya siyasete dayalı şiddettir ve bunun bir alt
başlığı da siyasetçiye uygulanan şiddettir. Görüşlerine, düşüncelerine ister
katılalım ister katılmayalım, demokrasi şiddeti reddeder. Legal, yasal siyaset
yapan bir siyasetçi eğer şiddetten medet umuyorsa öncelikle kendisini inkâr
ediyor demektir ve hukuk dışı davrandığını gösterir. Bir kişinin, hele ki bir
siyasetçinin düşünce ve görüşlerinden ötürü şiddete uğraması da şiddete
başvurması da kabul edilemez. 
Düzce
Cumhuriyet Halk Partisi İl Başkanına uygulanan saldırıyı ve şiddeti de bu
kapsam içerisinde çok dikkatle takip etmemiz, üzerinde durmamız gerekiyor. Bu
olay münferit bir hadise değildir değerli arkadaşlar. (CHP sıralarından
alkışlar) 
AYŞE
KEŞİR (Düzce) – Aynen, biz de ona katılıyoruz.
ERKAN
AKÇAY (Devamla) – Biz bunu münferit bir hadise olarak görmüyoruz. Yani saldırı
anı videoya çekiliyor ve sosyal medyadan yayınlanıyor. Bu ne küstahlıktır, bu
ne haddini bilmezliktir, bu nasıl bir kışkırtıcılıktır! (CHP sıralarından
alkışlar) Bunu kabul etmek mümkün değildir. Öğrendiğimize göre de iki kişi
tahliye ediliyor bu hadiseden, bir kişi de tutuklu ve kasten yaralama, halk
arasında korku ve panik yaratma amacıyla tehdit suçlarından yargılanıyorlar. Bu
sadece kınamayla geçiştirilecek bir hadise de değil. Elbette ilk yapılması
gereken reddetmek ve kınamaktır. Elbette yapılmıştır fakat sağduyuyu elden
bırakmamak ve sorumlulukların gereğini de mutlaka yerine getirmek gerekir.
Bunu, belirttiğim gibi, öyle münferit bir olay değil, korkutmaktan öte
demokratik faaliyete yapılan bir saldırı olarak da kabul etmek gerekir.
AYŞE
KEŞİR (Düzce) – Aynen katılıyoruz.
ERKAN
AKÇAY (Devamla) – Şimdi, ister istemez bu saldırılar meydana gelince geçmişteki
bazı yakın saldırılar da aklımıza geliyor. 1 Ekim 2015, gazeteci Ahmet Hakan’a
yapılan saldırı ve bu saldırıyı organize eden kişi şu anda Gençlik ve Spor
Bakan Yardımcısı. Bunu da inkâr etmemiş, açık açık sosyal medyadan da
paylaşmış. Yine, hakeza ilgili gazeteye bir saldırı da düzenlenmişti.
Saldırının meydana geldiği yer Emniyet Müdürlüğüne 150 metre, adliyeye 100
metre mesafede ve gündüz, halkın içerisinde meydana geliyor. 
Dolayısıyla
sağduyulu davranırken, bir kere, bunlara mâni olucu tedbirleri ve tepkileri
mutlaka göstermemiz gerekiyor. Bunlar hangi kanada, siyasi organizasyona bağlı
iseler veya kendilerini öyle ifade ediyorlarsa mutlaka bu hadiseye el koymaları
gerekir. Küçük iyi bir hareket büyük bir iyi niyetten iyidir değerli
milletvekilleri. Bu konudaki tepkilerimizi ve samimiyetimizi mutlaka
davranışlarımızla ortaya koymak durumundayız. 
Ayrıca,
bu şiddet bir kartopu gibidir, âdeta bir çığ gibi; belki münferit hadiseler
gibi hadiselerle başlar ancak kartopu gibi büyür ve toplumu da bir şiddet
sarmalı içerisine alır, alabilir ve küçük küçük olaylara bakarak hadiseyi
kesinlikle küçümsemeyelim. Nasıl bir ivme kazanacağı, hangi olayları
tetikleyeceğini bilemeyiz. 
Bir
zamanlar Diyarbakır Valisi olan Sayın İçişleri Bakanının, Diyarbakır Hükûmet
Konağı taşlandığında, camları kırıldığında “Aman, cama gelsin, cana gelmesin!”
dediğini çok iyi hatırlıyoruz. Şimdi, bırakalım cama, cana gelmeyi; Ankara’nın
göbeğinde canlı bombalar patlıyor.
O
meşhur kırık cam teorisini de hatırlarsanız, ilk cam kırılışının göz ardı
edilmesi ve ihmaliyle çok daha büyük hadiseler meydana gelir. O yüzden, son söz
olarak ifade ediyorum, bu hadiseyi münferit bir olay gibi değerlendirmeyelim;
“ama, fakat, çünkü, lakin” diyerek de tevil edilmemesi gerekir ve bunun siyasi
aktörlerinin sorumluluğu da vardır. Son yıllarda artan şiddet olaylarıyla
birlikte toplumda meydana gelen kamplaşma ve ayrıştırma işaretlerinin de bu
şiddeti beslediğini, teşvik ettiğini de unutmayalım, tedbirleri hep birlikte
alalım ve örnek olalım düşüncesiyle hepinize saygılar sunuyorum. (MHP ve CHP
sıralarından alkışlar)
BAŞKAN
– Teşekkür ederim Sayın Akçay. 
COŞKUN
ÇAKIR (Tokat) – Sayın Başkan, sadece kayıtlara geçsin diye söylüyorum. 
Her
2 konuşmada da her ne kadar konuşmacı arkadaşımız konuşacak ama ilimizin 3
milletvekili; Ayşe Keşir, Fevai Arslan, Faruk Özlü; İl Başkanımız ve Belediye
Başkanımız ayrı ayrı açıklamalarını medyada yapmışlardır. Bu fi’l-i şerri, kötü
hareketi şiddetle kınamışlardır, açıklamaları da orta yerdedir. 
Teşekkür
ederim. 
AYŞE
KEŞİR (Düzce) – Bizzat da telefon ettik Sayın Başkanım, bizzat da telefon
ederek Sayın Başkanımla görüştük. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Aynı şekilde kayıtlara geçsin diye söylüyorum. Biz, bu utanç
verici saldırıdan sonra özellikle Sayın Başbakanın grup toplantısını dikkatle
takip ettik. Biz, bir siyasi partinin il başkanlığına yani o siyasi partinin o
ildeki kurumsal kimlik olarak en üst düzeydeki temsilcisine ve genel başkanının
o ildeki vekiline yapılan böyle bir saldırıyı ağız dolusu bir dille Başbakanın
kınamasını beklerdik, bunu duyamadık. Açıkçası Sayın Cumhurbaşkanıyla ilgili
böyle bir beklentimiz yoktu, onu da duymadık. Sayın grup başkan vekilleri
olarak defalarca söz aldı ve geçmiş tarihlerdeki kayıplarla ilgili, bugünün
önemiyle ilgili dün ve bugün çok sayıda konuşma yaptık. Maalesef, üzülerek
kaydetmem gerekir ki Adalet ve Kalkınma Partisinin grup başkan vekillerinden de
böyle bir şeyin kayda geçirildiğini duymadık. Bu konudaki üzüntümüz hem
aramızdaki beşeri ilişkinin devamı açısından fevkalade güven sarsıcıdır hem de
Adalet ve Kalkınma Partisinin hem Başbakanın hem de Kurucu Genel Başkanlarının,
şimdi Cumhurbaşkanı olan Recep Tayyip Erdoğan’ın kullandığı sözlerin aynıyla,
tekrarıyla kayda geçirilmiş bir linç saldırısının, bir linç operasyonunun bu
noktada AKP’nin kurumsal kimliği üzerinde yoğunlaştırdığı bütün şüphelerin de
dağılması noktasında ellerinden gelen hiçbir şeyi de yapmamışlardır. Kayda
geçsin efendim. 
BAŞKAN
– Teşekkür ederim. 
Bilmiyorum,
Düzce milletvekilleri de bu konuda bir açıklama yaptıklarını söylediler. Kendi
aranızda halledersiniz. 
ÖZGÜR
ÖZEL (Manisa) – Hayır, ben Başbakan ve grup başkan vekilleri olarak söyledim. 
TANJU
ÖZCAN (Bolu) – Sayın Başkan, öyle kuru “kınıyorum” demekle olmuyor bu işler.
Yüksek perdeden, yüksek mevkiden yapılması lazım. 
AYŞE
KEŞİR (Düzce) – Biz İl Başkanınızla bizzat görüştük efendim, haberiniz yok
herhâlde. Biz aradık, görüştük, geçmiş olsun dileklerimizi ilettik. 
ÖZGÜR
ÖZEL (Manisa) – Başbakan, grup başkan vekili… Benim muhatabım grup başkan
vekili. (AK PARTİ ve
CHP sıraları arasında karşılıklı laf atmalar)
BAŞKAN
– Neyse tamam… Biz Divan olarak gerekli açıklamayı yaptık.
Cumhuriyet
Halk Partisi grup önerisinin lehinde ikinci konuşmacı Adana Milletvekili Sayın
Meral Danış Beştaş olacak. 
Buyurun
Sayın Beştaş. (HDP sıralarından alkışlar) 
Sayın
milletvekilleri, lütfen, konuşmacı kürsüde. 
Buyurun
Sayın Beştaş. 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. 
Öncelikle,
Cumhuriyet Halk Partisinin Düzce İl Başkanına yapılan saldırıyı kınıyoruz tabii
ki, gerçekten utanç verici. Siyasete yönelik müdahalelerden birini teşkil
ediyor ve bu konuda ilk andan itibaren tabii ki bu saldırıya karşı tutumumuzu,
kınamamızı ve bu tip saldırıların siyaset dünyasında kabul edilmemesi
gerektiğini ifade etmiştik; bir kez daha kınıyoruz ve “Bu son olsun!” diyoruz. 
Yalnız,
bir şeyi söylemeden geçemeyeceğim gerçekten: Çok naif bir tartışmaya tanıklık
ettik biraz önce, çok duygulandım. Siz kınadınız, o kınamadı, Cumhurbaşkanı
kınamadı, Başbakan kınadı, özür dilenmedi… Ne kadar güzel bir şey yani
Türkiye'de demek ki bir il başkanı saldırıya uğrayınca, böyle kibar, naif bir
tartışma da olabiliyormuş. İlk kez Türkiye'de bir il başkanı saldırıya uğramış
gibi! Tabii, saldırıya ilişkin tutumumuz çok net de… Ne oluyoruz arkadaşlar?
Yani biraz etrafımıza bakalım. Bu ülkede siyasetçiler hiç saldırıya uğramadı
mı? Hiç dövülmediler mi, hiç tutuklanmadılar mı? Hiç burunları kırılmadı mı?
Hiç ayaklarından hâlen tedavi gören eski milletvekillerimiz sakat kalmadı mı?
Biz hâlâ bölgede, alanda, gittiğimiz demokratik etkinliklerde gazla, copla,
suyla müdahaleye uğramıyor muyuz? Bizim Eş Genel Başkanımız Cizre’ye gitti, Eş
Genel Başkanımızın içinde bulunduğu gruba gazla ve suyla müdahale edildi. Biz
siyasetçiler olarak, milletvekilleri olarak Düzce İl Başkanı vesilesiyle bir
bunları görelim, gerçeklere gözümüzü açalım. 
Gerçekten şu
anda bu yıl Silopi’de Seve Demir, Demokratik Bölgeler Partisi Meclis Üyesi,
Parti Meclisi Üyesi katledildi. Mehmet Yavuzel bodrumda katledildi hem de
yakılarak öldürüldü. Bizim bileşenimiz olan Demokratik Bölgeler Partisinin 2
tane parti meclis üyesinin öldürülmesinden söz ediyorum, saldırıya uğramasından
değil. Biz bir kınama, bir özür onu falan beklemiyoruz; faillerini istiyoruz,
faillerini. Bunların yargı önüne çıkmasını istiyoruz. Kim katletti parti meclis
üyelerini bunu görmek istiyoruz. HDP Genel Merkez Binamıza Ankara’nın göbeğinde
Tunalı Hilmi’de saldırı oldu, arşivimiz yakıldı. Bizim oradaki görevli
arkadaşlarımız canlarını kurtarmak için çatı katına çıktılar ve biz saatlerce -onlarla
görüşenlerden biri de benim- onlarla görüşme yaptık, hayatlarını kurtarmaya
çalıştık. Bir tek sanık tutuklandı, kırk yedi gün sonra -tabii ki ödül alması
gerekiyordu- tahliye oldu. Yüzlerce il ve ilçe binamız saldırıya uğradı, tahrip
edildi. Ve buna ilişkin bırakın bir kınamayı destek açıklamalarıyla
karşılaştık. Her gün bu saldırıların, bu cinayetlerin, bu tutuklamaların devam
etmesi gerektiği yönünde en üst düzeyde, saraydan ve Başbakanlıktan ve Hükûmet
yetkililerinden açıklamalar duyuyoruz. Niye? Halkların Demokratik Partisi, bu
ülkenin yasalarına göre kurulmuş bir parti değil mi? Neden? Biz 59
milletvekiliyle bu sıralarda aynen sizler gibi aynı süreçlerden geçerek halktan
onay almadık mı? Biz anayasal ve yasal koşulları tamamlayarak milletvekili
seçilmedik mi? Bizim il ve ilçe örgütlerimiz aynı yasalara göre kurulmadı mı?
Neden Halkların Demokratik Partisine yönelik -cinayet diyorum, katletmek
diyorum- olunca bütün siyaset suspus?
Buna
Cumhuriyet Halk Partisi de dâhil. Cumhuriyet Halk Partisinin, gerçekten bu
konuda, muhalefete yönelik saldırılara karşı daha net, daha kesin bir duruşu
olmasını bekleriz ana muhalefet partisi olarak. Sadece bizim başımıza gelince
değil, kimin başına gelirse gelsin, siyaset, siyaset etiği, hukukun üstünlüğünü
kabul, buna karşı durmayı gerektirir. 
İşte,
yani o kadar çok saldırı var ki ve buna karşı bırakın bir tekzibi, kınamayı,
lanetlemeyi, biz karşı taraftan sürekli teşvik eden, destekleyen ve cezasızlığa
giden yolu ören demeçler izliyoruz. 
Sayın
Bekir Bozdağ’a iki yıl önce -yanlış hatırlamıyorsam- bir itekleme olmuştu, bir
saldırı; yirmi dört saat geçmeden failler tutuklandılar. Ben, Sayın Ahmet
Türk’le beraber Samsun’a gitmiştim bir davada. Ahmet Bey’e saldırı sırasında
-polislerin, yüzlerce polis eşliğinde saldırı oldu- burnu kırıldı ama onların
hakkını yemeyeyim, o zaman Sayın Gül ve diğer yetkililer arayıp “Geçmiş olsun.”
demişlerdi. Bir tek hatırladığım olay o, geçmiş olsun dileği o. Onun dışında
milletvekilleri olarak biz gittiğimiz illerde, gerçekten, sanki milletvekilliği
statüsü, partiye göre değişiyormuş gibi bize yaklaşımdaki farklılığı çok net
biliyorsunuz, siz de biliyorsunuz, hepiniz biliyorsunuz ve bu konunun mimarı
kesinlikle başta iktidar partisidir ve muhalefetin de buna karşı kesin bir
dille karşı çıkmamasıdır. 
Dokunulmazlıksa,
herkesin dokunulmazlığı var. Biz dokunulmazlığı falan da savunmuyoruz ayrıca.
İl başkanıysa, il başkanlığı statüsü aynıdır. Belediye başkanıysa, belediye
başkanlığı statüsü aynıdır. İşte, biz, bu çifte standardı reddediyoruz. Biz, bu
ayrımcı politikaları reddediyoruz ve bu ülkede herkesin eşit hak ve
özgürlüklere sahip olarak siyaset yapma hakkını, yaşama hakkını hayatın her
alanı için savunduğumuz gibi siyaset erki için de savunuyoruz.
Şimdi,
gerçekten, bugün basın toplantısı da yaptık. Şu anda Halkların Demokratik
Partisi üye ve yöneticilerine karşı, bileşenimiz olan Demokratik Bölgeler
Partisine karşı sistematik bir şekilde, aynen 2009’da olduğu gibi, yine,
gözaltı ve tutuklama operasyonları başlatıldı. Şu anda elimizdeki rakamlar il,
ilçe belediye başkanı, parti meclisi üyesi içinde olmak üzere 5 binden fazla
kişi gözaltına alındı ve yine, MYK üyeleri, PM üyeleri, yüzlerce ilçe ve il
başkanı, 1.080 kişi tutuklandı. 7 Hazirandan sonraki süreyi söylüyorum sadece.
Bu bizim tespit ettiklerimiz, daha fazla olduğunu biliyoruz. 
Sadece
“Nevroz” haftasında Adana, Adıyaman, Ağrı, Aydın, Bilecik, Bingöl, Bitlis,
Bursa, Denizli, Diyarbakır, Elâzığ, Hatay, Iğdır, Isparta, İstanbul, İzmir,
Maraş, Kars, Kocaeli, Konya, Mardin, Tunceli, Urfa ve Yalova’da 635 kişi gözaltına
alındı ve 174 kişi tutuklandı bir hafta içinde. Ve bu tutuklamalarda bizim
İzmir, Muş, Adıyaman, Ağrı, Manisa –yani hepsi ezberimde değil, bakmam
gerekiyor- il eş başkanları tutuklandı değerli arkadaşlar, direkt yöneticiler
ve il eş başkanları. Siyasetten yargı eliyle men edilmeyi yaşıyoruz biz. 
Ve
iktidar partisi geçmişte, hatırlarsınız, sürekli şunu diyordu 10 bini aşkın
kişinin tutuklandığı KCK operasyonlarına: “Biz yapmadık, biz aldatıldık, cemaat
yaptı.” diye işin içinden sıyrılmaya çalışıyorlardı. Peki, şimdi kim yapıyor?
Şimdi bizim İzmir il eş başkanlarımızın, Manisa il eş başkanlarımızın, Ağrı il
eş başkanlarımızın, bugün Kızıltepe ve Dargeçit belediye eş başkanlarının
talimatını kim verdi? Bu sistematik operasyonların anlamı, Halkların Demokratik
Partisini siyaset dışına itmektir, tasfiye etmektir. Bu, ama saldırıyla ama
cinayetle ama tutuklamakla ama il ve ilçe örgütlerine saldırmakla ama
dokunulmazlıkları tartıştırmakla HDP’nin temsil ettiği demokratik siyaset,
özgürlükçü, kadını önceleyen, kadın özgürlüğünü esas alan, Türkiye’deki bütün
farklı kimlikleri, inançları, dilleri ve kültürlerin özgürlüğünü ve eşitliğini
savunan politikasına ve ilkelerine bir saldırıdır. Çünkü bu ülkede teklik
üzerinden bir politika yürütülüyor. Dün de nereden icap ettiyse “tek komutan”
diye bir söylem daha ortaya atıldı. Artık onu da ileriki konuşmalarda
tartışacağız.
Yani
özetle şunu demek istiyorum: Düzce İl Başkanına yapılan saldırıyı lanetliyoruz.
Asla siyasi temsilcilere bu tip saldırılar olmasın, olmamalı. Ama bunu kınarken
şu naiflikten de bir kurtulalım, gözümüzü açalım, etrafımıza bakalım; bu ülkede
siyasetçiler saldırıya nerede uğruyor, nasıl uğruyor, kim tutuklanıyor?
Bunların hepsini de yürek gözüyle, elimizi vicdanımıza koyarak ve adalet
duygusuyla hep birlikte hepsini kınayalım diyorum.
Teşekkür
ediyorum, saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Beştaş.
ÖZGÜR
ÖZEL (Manisa) – Sayın Başkan…
BAŞKAN
– Buyurunuz Sayın Özel.
ÖZGÜR
ÖZEL (Manisa) – Sayın Beştaş’ın konuşmasında doğrudan grubumuzu eleştiren
birtakım ifadeleri oldu. Müsaade ederseniz cevap vermek istiyorum.
BAŞKAN
– Buyurun, iki dakika…
V.- SATAŞMALARA İLİŞKİN KONUŞMALAR (Devam)
14.- Manisa Milletvekili Özgür Özel’in, Adana
Milletvekili Meral Danış Beştaş’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım.
Öncelikle,
herhâlde bugün Türkiye siyasetinde en kolay yapılan ve en gönül rahatlığıyla
yapılan, en iyi hissettiren şey, ana muhalefet partisi Cumhuriyet Halk
Partisini eleştirmek. Adalet ve Kalkınma Partisi ile HDP’nin de bu noktadaki
ortaklaşmaları ve her iki liderin ayrı ayrı Cumhuriyet Halk Partisini aynı
şeyle itham etmeleri ama AKP’nin Genel Başkanı ile HDP’nin Eş Genel Başkanının
CHP’yi suçladığı aynı noktanın birbirini tekzip etmesi de bir vakıa gerçekten. 
Burada
da Sayın Meral Danış Beştaş, Cumhuriyet Halk Partisinin kendi partilerine
yönelik saldırıları ağız dolusu kınamadığı gibi veya naif ifadeler kullandığı
gibi bir yaklaşımda bulundu, gerçeklikle ilgisi yok. Tabii, bu konuya en iyi
cevabı verebilecek olan, bizlerin HDP’deki mevkidaşlarıdır. HDP binası
yakıldığında ilk oraya giden heyet, Cumhuriyet Halk Partisinin Genel
Merkezinden oluşturulan heyetti. Milletvekillerine yapılan her türlü saldırıda,
grubunuza yapılan saldırılarda da gerek genel başkan yardımcılarımız düzeyinde
gerek grup başkan vekilleri düzeyinde gerekli temasları kurmaktayız, üzüntülerimizi
bildirmekteyiz ve siyaset insanlarına, siyasetle uğraşan kişilere gerek
paramiliter yapılar tarafından gerekse farklı yapılar tarafından yapılan
saldırıları her zaman kınadık.
Buradan
açıkça söyleyelim: Adalet ve Kalkınma Partisinin il başkanına da, HDP’nin il
başkanına da, MHP’nin il başkanına da hatta Türkiye’de siyaset yapmanın daha da
zor olduğu, Mecliste grubu olmayan siyasi partilerin Türkiye’deki tüm
temsilciliklerine karşı yapılan her türlü şiddeti, kimden geldiğine ve ne amaca
yönelik yapıldığına bakılmaksızın nefretle kınıyoruz. 
Teşekkürler.
(CHP sıralarından alkışlar) 
BAŞKAN
– Teşekkür ederiz Sayın Özel.
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Bolu Milletvekili Tanju Özcan ve
arkadaşları tarafından, siyasilere fiziki ve sosyal medya üzerinden yapılan
saldırıların nedenlerinin araştırılması, bu saldırıların örgütlü yapılarla
bağlantılı olup olmadığının belirlenmesi amacıyla 29/3/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 30 Mart 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin lehinde son konuşmacı, Düzce
Milletvekili Sayın Faruk Özlü olacak.
FARUK
ÖZLÜ (Düzce) – Aleyhinde efendim.
BAŞKAN
– Kim?
AYŞE
SULA KÖSEOĞLU (Trabzon) – Aleyhinde, aleyhinde. 
FARUK
ÖZLÜ (Düzce) – Aleyhinde. Lehinde demiştiniz. 
BAŞKAN
– Lehinde mi dedim? 
FARUK
ÖZLÜ (Düzce) – Evet efendim.
BAŞKAN
– Özür dilerim, aleyhinde.
Buyurun.
(AK PARTİ sıralarından alkışlar) 
CEYHUN
İRGİL (Bursa) – Çünkü mantıken lehinde olması lazım da o yüzden Sayın Başkan…
FARUK
ÖZLÜ (Düzce) – Sayın Başkan, değerli milletvekilleri; sözlerime başlamadan önce
sizleri saygı ve sevgiyle selamlıyorum. 
Şimdi,
ben bu grup önerisini verildiğinde okudum, baştan aşağı okudum. Ayrıca, az önce
konuşan hatibi de dinledim, dikkatle dinledim, her ne kadar dinlemediğimizi ima
ettilerse de.
Şimdi,
değerli arkadaşlarım, yani neresinden baksak, neresinden tutsak, bilemiyorum.
Kökten yanlış, tamamı yanlış. 
TANJU
ÖZCAN (Bolu) – Neyi yanlış?
AYŞE
KEŞİR (Düzce) – Dinleyin, göreceksiniz. 
FARUK
ÖZLÜ (Devamla) – Şimdi, bakın, açıklayacağım, açıklayacağım. 
Şimdi,
değerli arkadaşlarım, diyorlar ki: “Kınama gelmedi.” Bakın, saldırı olduktan,
olay olduktan hemen sonra ben bizzat aradım. İl Başkanını aradım ve bildirdim.
Şimdi, aynı şekilde, Ayşe Keşir Hanım aradı, Fevai Arslan Bey aradı, İl
Başkanımız aradı, Belediye Başkanımız aradı; hepimiz aradık, konuştuk. 
CEYHUN
İRGİL (Bursa) – Teşekkür ederiz. 
FARUK
ÖZLÜ (Devamla) – Yani şimdi, bunun hâlâ “Kınanmadı, kınandı.” noktasına gelmesi
doğrusu çok yanlış. 
Bakın,
burada basından örnekler var. Bu, Düzce basınında çıkan yazılardır. “İktidar
Kanadından Saldırıya Kınama.” Aynı gün yaptık. 
YILMAZ
TUNÇ (Bartın) – Kim yapmış bunu?
FARUK
ÖZLÜ (Devamla) – Efendim?
YILMAZ
TUNÇ (Bartın) – Kim yapmış bu saldırıyı?
FARUK
ÖZLÜ (Devamla) – Şimdi onu açıklayacağım.
CEYHUN
İRGİL (Bursa) – Biz de ona teşekkür ettik. Niye karşı çıkıyorsunuz öneriye, onu
söyleyin. 
FARUK
ÖZLÜ (Devamla) – Bakın, Özlü, Arslan, Keşir, yine Arslan… Kınamalarımızı biz
yaptık ve bunu basın yazdı. 
Şimdi,
aslında bu önergeyi verirken biraz çalışılsaydı, biraz bakılsaydı, belki CHP bu
önergeyi hiç vermeyecekti çünkü, değerli arkadaşlarım, bu önergede geçen olay,
şu anda mahkeme sürecinde, işlem görüyor mahkemede. 3 kişiden ibaret bir
saldırı gerçekleşmiş durumda. Biz araştırdık, baktık, bu saldırıyı yapanlar
kimler, yani bizimle bir ilgisi var mı, AK PARTİ’yle bir ilgisi var mı veya
sizin ifade ettiğiniz gibi, birtakım derneklerle alakası var mı. 
Şimdi,
bakın, burada Yargıtay Cumhuriyet Başsavcılığının siyasi partilere üyelik
sorgulaması var. Girip baksaydınız, bu saldırıyı yapanlardan birisinin CHP
üyesi olduğunu görecektiniz. (AK PARTİ sıralarından “Allah Allah, öyle miymiş?”
sesleri) 
AYŞE
KEŞİR (Düzce) – Evet, evet…
OSMAN
AŞKIN BAK (Rize) – Tanju kontrol etmemiş. Tüh, olmadı. 
AYŞE
KEŞİR (Düzce) – Bir zahmet baksaydınız. 
FARUK
ÖZLÜ (Devamla) – Bakın, okuyorum: Cihan Cengiz, Cumhuriyet Halk Partisi Düzce
Merkez Teşkilatı 2009/2A dönemi aktif üyesi. 
OSMAN
AŞKIN BAK (Rize) – Aktif üye?
FARUK
ÖZLÜ (Devamla) – Evet, aktif üye. 
AYŞE
KEŞİR (Düzce) – Bir saat önce alındı bu sorgulama. 
OSMAN
AŞKIN BAK (Rize) – Ön seçimde oy kullanmış mı? 
FARUK
ÖZLÜ (Devamla) – Şimdi, yine, saldırı yapan diğer kişi Raşit Arslanaydın’ın,
bakın, Türkiye Cumhuriyeti Yargıtay Cumhuriyet Başsavcılığı Siyasi Parti Üyelik
Sorgulama Kağıdı, bu da burada. Bu kişi de Demokratik Sol Parti Düzce Gümüşova
teşkilatı 2009/2 dönemi aktif üyesi.
GÖKCEN
ÖZDOĞAN ENÇ (Antalya) – Aa, tüh!
AYŞE
KEŞİR (Düzce) – Bir bakın ya, dersinize çalışın.
FARUK
ÖZLÜ (Devamla) – Sayın Özel, hiç yakışıyor mu? Bakın, belgeler burada… 
AYŞE
KEŞİR (Düzce) – Bir saat önce sorgulandı.
FARUK
ÖZLÜ (Devamla) –Yani 20’den fazla kişinin imzası var önergenizde, girip
bakmıyorsunuz. Yani çok yazık.
TANJU
ÖZCAN (Bolu) – Sen devam et, anlatacağız.
CEYHUN
İRGİL (Bursa) – Biz size öyle binlerce belge gösterdik yolsuzlukla ilgili…
AYŞE
KEŞİR (Düzce) – Bir kere bakın bir zahmet.
FARUK
ÖZLÜ (Devamla) – Şimdi, değerli arkadaşlarım, bakın, saldırıya uğrayan kişi
yani sizin şimdiki İl Başkanınız Zekeriya Tozan, 2004 yılında AK PARTİ Belediye
Meclisi üyesi olmak için aday adaylığı bulunan kişidir -evet, bunu da sorun,
buna da bakın- ve kabul edilmemiş.
Şimdi,
arkadaşlar, neresinden bakalım yani hangisini söyleyeyim?
Şimdi,
böyle bir olayı biz baştan kınadık, bizzat aradık, kınadık, telefonla aradım, basına
açıklama yaptık; şimdi burada “Kınanmamış.” demek çok yanlış.
Bakın,
yine, Genel Başkan Yardımcınız Sayın Böke diyor ki: “Yaşanmış olan bu olay,
Türkiye’nin nasıl bir faşist düzen içerisinde olduğunun en somut örneklerinden
biridir.
İLYAS
ŞEKER (Kocaeli) – Saldıranlar mı faşist?
FARUK
ÖZLÜ (Devamla) – Bu, bir adli olay değildir, bu, bir siyasi saldırıdır.
Türkiye’de toplumu, akılları ve sokakları bu şiddete asla teslim etmeyeceğiz.
Bu şiddeti destekleyen siyasi yaklaşım değişene kadar mücadelemizi vermeye
devam edeceğiz.” 
AYŞE
KEŞİR (Düzce) – Aynen!
FARUK
ÖZLÜ (Devamla) – Bakın, aynı şekilde, CHP’li Tanju Özcan, Sayın Özcan da diyor
ki: “Bu, açıkça terör eylemidir. Bunu Meclise ve ülke gündemine taşıyacağız.
Buna sessiz kalmamız mümkün değildir. İl Başkanımıza yapılan bu saldırı, tüm
Türkiye’ye yapılan bir saldırıdır.” (CHP sıralarından gürültüler)
TANJU
ÖZCAN (Bolu) – Doğru.
BAŞKAN
– Sayın milletvekilleri, lütfen…
FARUK
ÖZLÜ (Devamla) – Şimdi, arkadaşlar, bakın, bir önerge var ve Meclis şu anda
bununla meşgul; keşke biraz baksanız, keşke biraz araştırsanız, şu anda bunları
konuşuyor olmasak. 
Bir
de yine, önergenizde Osmanlı Ocaklarından bahsediliyor. Değerli arkadaşlarım,
Osmanlı Ocaklarının partimizle hiçbir ilgisinin olmadığı, Başbakanlık
genelgeleriyle ifade edilmiştir, duyurulmuştur ve yine, benzeri yapılarla da
partimizin ilgisi olmadığını burada ifade edeyim. 
CEYHUN
İRGİL (Bursa) – Osmanlı Ocakları, HDP’nin gençlik kolu mu?
FARUK
ÖZLÜ (Devamla) – Sayın Özcan konuşmasında dedi ki: “Sanıklardan birisinin
avukatı, AK PARTİ il yönetiminde.” Bakın, onu da araştırmamışsınız. Bundan üç
yıl önce sanıklardan birisinin boşanma davasına bakmış avukat bir arkadaşımızın
ne alakası var bu davayla? Neyi ima ediyorsun, ne alakası var bu davayla? 
TANJU
ÖZCAN (Bolu) – Savcılık kayıtlarına bakın.
OSMAN
AŞKIN BAK (Rize) – Çarpıtma var, çok kötü hazırlanmış bunlar.
FARUK
ÖZLÜ (Devamla) – Şimdi, arkadaşlar, az önce dendi ki: “İl başkanlarına saldırı
yapılıyor ve bu kınanmıyor.” Değerli arkadaşlarım, bakın, iki gün önce
Erzurum’da bizim bir ilçemizin ilçe başkanı kaçırıldı. Hanginiz kınadınız,
kınadınız mı? Soruyorum: Kim kınadı?
ÖZGÜR
ÖZEL (Manisa) – Az önce kınadım, daha az önce, nereden olursa olsun dedim,
teker teker söylüyoruz. Daha ne? Her seferinde kınıyoruz.
FARUK
ÖZLÜ (Devamla) – O, genel bir ifadeydi. 
ÖZGÜR
ÖZEL (Manisa) – Grup başkan vekilinize sorun.
CEYHUN
İRGİL (Bursa) – Arkadaşlar bu dönemde o kadar çok siyasi, saldırıya uğruyor ki.
ÖZGÜR
ÖZEL (Manisa) – Bülent Turan geldi, sor bakalım. Bir AKP’linin serçe parmağına
bir şey olsa telefon açıp geçmiş olsun diyoruz. Diyor muyuz, demiyor muyuz? (AK
PARTİ ve CHP sıralarından gürültüler)
BAŞKAN
– Sayın milletvekilleri, lütfen…
Sayın
Özel, lütfen…
CEYHUN
İRGİL (Bursa) – Kendi ağzınızla söylüyorsunuz. Bu dönemde o kadar çok siyasi,
saldırıya uğruyor, o kadar siyasi parti ilçe başkanları, herkes saldırıya
uğruyor.
BAŞKAN
- Buyurun Sayın Konuşmacı, devam edin lütfen.
FARUK
ÖZLÜ (Devamla) – Şimdi, değerli arkadaşlarım…
AYTUĞ
ATICI (Mersin) – Bir araştırma komisyonu kuralım, hep beraber araştıralım.
OSMAN
AŞKIN BAK (Rize) – Önce içinizde bir komisyon kurun, bu konuyu araştırın, ondan
sonra, hadi!
BAŞKAN
- Sayın milletvekilleri, kürsüde bir konuşmacı var.
FARUK
ÖZLÜ (Devamla) – Bakın, Tanju Özcan Bey dedi ki az önce: “Bu saldırıların
sebebi, iktidar partisinin üslubudur.”
Şimdi,
bakın, ben, sizin Genel Başkanınızın üslubuna şey yapayım. Bakın, bizim siyasi
dilimizin ve üslubumuzun bunu doğurduğunu iddia eden arkadaşlarımız, daha
birkaç hafta önce Cumhurbaşkanımızı, Başbakanımızı, İçişleri Bakanımızı, MİT
Müsteşarımızı, valilerimizi teröre yataklık yapmaktan suç duyurusunda
bulunanlar, “Paris’te, Brüksel’de, ülkemizde patlayan bombaların tek sorumlusu
AK PARTİ’dir.” diyen Genel Başkanınızın söylemleri, insanları tahrik eden
eylemler değil midir? Kendinize bakın. 
Şimdi,
değerli arkadaşlarım, bu araştırma önergesi, bireysel bir olaydan siyasi rant
devşirme hareketidir. 
AYŞE
KEŞİR (Düzce) – Parti içinde çözecekler bunu biraz da.
FARUK
ÖZLÜ (Devamla) – Değerli arkadaşlarım, yerinizde olsam daha derin araştırmalar
yapardım ve daha doğru önergeler verirdim.
Şimdi,
ben şunu merak ediyorum: Acaba CHP her konuda da bu kadar sathi mi çalışıyor,
her konuda bu kadar araştırma yapmadan mı çalışıyor? 
CEYHUN
İRGİL (Bursa) – Beş dakika sonra cevabını alacaksın.
FARUK
ÖZLÜ (Devamla) – Çok merak ediyorum. 
CEYHUN
İRGİL (Bursa) – Merak etme, beş dakika sonra cevabını alacaksın.
AYŞE
KEŞİR (Düzce) – Önergeyi çekecekleri kanaatindeyim ben de.
FARUK
ÖZLÜ (Devamla) – Değerli arkadaşlarım, bu önergenin tutulur bir tarafı yoktur,
baştan aşağı safsatadır. O yüzden, bu önergenin reddi yönünde oy kullanmanızı
talep ediyorum.
Sayın
Başkan, saygılarımı arz ediyorum. (AK PARTİ sıralarından alkışlar)
BAŞKAN
– Teşekkür ederim.
CEYHUN
İRGİL (Bursa) – Sayın Hatip, İnternet’ten konuşma işte bu kadar hazırlanıyor.
BAŞKAN
– Sayın Özcan...
YILMAZ
TUNÇ (Bartın) – Önergeyi geri çekecek.
FARUK
ÖZLÜ (Düzce) – Belgeleri vereyim.
OSMAN
AŞKIN BAK (Rize) – Belgeleri ver, Tanju’ya ver.
TANJU
ÖZCAN (Bolu) – Sayın Başkan, hatip defalarca ismimi zikretmek suretiyle...
ÖZGÜR
ÖZEL (Manisa) – Biz sizden gelen belgeyi yere atmıyoruz. Siz yapıyorsunuz ya,
biz yapmıyoruz.
BAŞKAN
– Sayın milletvekilleri... Sayın Özgür Özel... Konuşmacıyı duyamıyorum,
lütfen...
GÖKCEN
ÖZDOĞAN ENÇ (Antalya) – Özgür Bey, adabıyla götürürsen atmaz, adabıyla
götürmezsen atar. 
ÖZGÜR
ÖZEL (Manisa) – Adap dersi verecek durumda değilsiniz, gözünü seveyim.
TANJU
ÖZCAN (Bolu) – ...defalarca değişik şekillerde sataşmada bulunmuştur.
Müsaadenizle 69’a göre söz istiyorum. 
BAŞKAN
– Buyurun, iki dakika.
Sayın
Enç...
ÖZGÜR
ÖZEL (Manisa) – Adap dersi verecek durumda mısınız ya parti olarak?
GÖKCEN
ÖZDOĞAN ENÇ (Antalya) – Sana evet! Sana evet!
ÖZGÜR
ÖZEL (Manisa) – Hadi yine şahsını sakınıyorum, “Parti olarak.” diyorum.
V.- SATAŞMALARA İLİŞKİN KONUŞMALAR (Devam)
15.- Bolu Milletvekili Tanju Özcan’ın, Düzce
Milletvekili Faruk Özlü’nün CHP grup önerisi üzerinde yaptığı konuşması
sırasında şahsına sataşması nedeniyle konuşması
TANJU
ÖZCAN (Bolu) – Hayatımda dinlediğim en utanç verici ve içinde birden çok yalan
olan konuşmalardan bir tanesi. (AK PARTİ sıralarından gürültüler)
OSMAN
AŞKIN BAK (Rize) – Olmadı!
TANJU
ÖZCAN (Devamla) – Arkadaşlar, bilesiniz diye söylüyorum: Adı geçen sanıklardan
birisi “Cumhuriyet
Halk Partisinin üyesiyim.” demiş savunmasında. Baktık kayıtlara, iki yıl önce bu adamın utanç verici faaliyetlerinden
dolayı partiyle ilişiği kesilmiş. 
AYŞE
KEŞİR (Düzce) – Bir saat önce aldık ya, bir saat önce aldık. 
OSMAN
AŞKIN BAK (Rize) – Evraklar orada, olmadı Tanju, iyi çalışmamışsın. 
TANJU
ÖZCAN (Devamla) – Haberiniz dahi yok bundan. Yazıklar olsun! Doğru dürüst
araştırın. 
FEVAİ
ARSLAN (Düzce) – Tarih var, tarih. Tanju Bey, tarih var. 
AYŞE
KEŞİR (Düzce) – Tarih var üstünde. 
TANJU
ÖZCAN (Devamla) – İkincisi: Düzce İl Başkanımız Zekeriya Tozan’ın ilk il
başkanlığı değil, bundan altı yıl önce de partinin İl Başkanıydı, bunu
Düzceliler bilir. 
FEVAİ
ARSLAN (Düzce) – Damga ve tarihiyle saat var. 
TANJU
ÖZCAN (Devamla) – AKP’ye adaylık başvurusunda bulunan, kendisi değil, bacanağı;
bunu dahi bilmiyorsunuz, doğru dürüst araştırın bari. 
AYŞE
KEŞİR (Düzce) – Hayır, hayır, yanlış biliyorsunuz. 
TANJU
ÖZCAN (Devamla) – Ve daha önemlisi: Bunlar üzerinde de çok durmuyoruz, biz
diğer sanıkların hangi partiye mensup olduğunu da araştırmış değiliz. Bizim
söylediğimiz şu: Arkadaşlar, ayıptır, yazıktır, günahtır, sanki bu yapılmamış,
utanç verici saldırıyı sahiplenir şekilde konuyu başka mecralara çekmeye çalışıyorsunuz.
(AK PARTİ sıralarından gürültüler) 
AYŞE
KEŞİR (Düzce) – Ne sahiplenmesi? Yanıltıyorsunuz Genel Kurulu. Kınadığımızı
söyledik, yanıltıyorsunuz Genel Kurulu. 
TANJU
ÖZCAN (Devamla) – Bu saldırıyı yapan, AKP’li olsa ne, MHP’li olsa ne, CHP’li
olsa ne, HDP’li olsa ne. Ayıp! 
AYŞE
KEŞİR (Düzce) – Yalan konuşmayınız. 
TANJU
ÖZCAN (Devamla) – Bunlar, insan değil, insan değil. Neyine sahip çıkıyorsunuz! 
AYŞE
KEŞİR (Düzce) – Kınadığımızı söyledik, çarpıtmayın söylediğimizi.
TANJU
ÖZCAN (Devamla) – Neyine sahip çıkıyorsunuz! (CHP sıralarından alkışlar) 
AYŞE
KEŞİR (Düzce) – Çarpıtıyorsunuz, çarpıtıyorsunuz. 
OSMAN
AŞKIN BAK (Rize) – Çarpıtanları kınıyoruz. 
BAŞKAN
– Sayın milletvekilleri…
TANJU
ÖZCAN (Devamla) – Neyine sahip çıkıyorsunuz! Böyle bir rezillik olabilir mi?
AYŞE
KEŞİR (Düzce) – Çarpıtıyorsunuz, çarpıtıyorsunuz. 
OSMAN
AŞKIN BAK (Rize) – Çarpıtanları kınıyoruz. 
TANJU
ÖZCAN (Devamla) – Sizi, var ya, özellikle Düzce milletvekillerini bütün Düzce
halkına şikâyet ediyorum. 
AYŞE
KEŞİR (Düzce) – Çarpıtıyorsunuz. 
OSMAN
AŞKIN BAK (Rize) – Dersine iyi çalış, dersine iyi çalış.
BAŞKAN
– Sayın milletvekilleri…
TANJU
ÖZCAN (Devamla) – Ayıptır bu yaptığınız, utanç vericidir. 
OSMAN
AŞKIN BAK (Rize) – Yanlış bilgi verme. 
TANJU
ÖZCAN (Devamla) – Siz bu konunun niye araştırılmasını istemiyorsunuz, biliyor
musunuz? Bu konu araştırılırsa enine boyuna, altından AKP çıkar, AKP’nin
yöneticileri çıkar, belki bazı belediye başkanları çıkar diye korkuyorsunuz.
(AK PARTİ sıralarından gürültüler) 
AYŞE
KEŞİR (Düzce) – Çarpıtmayın, çarpıtmayın. 
OSMAN
AŞKIN BAK (Rize) – Önce kendi içinizde bir konuşun, araştırın, ondan sonra
gelin. 
BAŞKAN
– Sayın Aşkın Bak…
TANJU
ÖZCAN (Devamla) – Bunu hepiniz biliyorsunuz. Bu korkuyla yaşayamazsınız, bu
korkuyla yüzleşeceksiniz. 
YILMAZ
TUNÇ (Bartın) – CHP’den ihraç edersiniz.
OSMAN
AŞKIN BAK (Rize) – Saldırıyı yapanları kınıyoruz. 
AYŞE
KEŞİR (Düzce) – Saldırıyı yapanları kınıyoruz. 
TANJU
ÖZCAN (Devamla) – Yargıya ne kadar baskı yaparsanız yapın, Cumhuriyet Halk Partisi tüzel
kişiliği olarak da bu davaya müdahil olacağız…
OSMAN
AŞKIN BAK (Rize) – Yapılan saldırıları kınıyoruz. Ama olmadı, yanlış bilgi
veriyorsun. 
AYŞE
KEŞİR (Düzce) – Müdahil olun, biz de müdahil olacağız. 
TANJU
ÖZCAN (Devamla) – …sonuna
kadar takip edeceğiz ve burada yaptığınız konuşmadan dolayı…
YILMAZ TUNÇ (Bartın) – CHP’den ihraç edin öncelikle. 
AYŞE
KEŞİR (Düzce) – Önce ihraç edin. 
TANJU
ÖZCAN (Devamla) – …bu
olayın iç yüzü ortaya çıktıktan sonra utanç duyacaksınız, utanç, yüzünüz
kızaracak burada özür dilemek için geldiğinizde. 
OSMAN
AŞKIN BAK (Rize) – Olmadı. 
TANJU
ÖZCAN (Devamla) – Ayıptır,
yazıktır, Düzce halkı adına sizi kınıyorum, lanetliyorum, ayıptır. (CHP
sıralarından alkışlar) 
BAŞKAN – Sayın Özcan…
AYŞE
KEŞİR (Düzce) – Çarpıtmayın, çarpıtmayın. 
OSMAN
AŞKIN BAK (Rize) – Daha bu konuşmadan sonra sizin oyunuz düşecek, yüzde 15’ti,
yüzde 8’e düşecek. 
FEVAİ
ARSLAN (Düzce) – Başkanım…
ÖZGÜR ÖZEL (Manisa) – Sayın Başkan…
BAŞKAN – Bir dakika…
Sayın Özgür Özel…
ÖZGÜR
ÖZEL (Manisa) – Sayın Tanju Özcan, şahsına yapılan saldırıya ve hakarete cevap
verdi. 
YILMAZ
TUNÇ (Bartın) – Ne hakareti ya?
ÖZGÜR
ÖZEL (Manisa) – Cumhuriyet
Halk Partisi kurumsal kimliğine ve grubumuza yapılan sataşma için cevap hakkı
rica ediyorum. 
YILMAZ TUNÇ (Bartın) – CHP üyeliği için herhangi bir
cevap vermedi. Belge elinde. 
GÖKCEN ÖZDOĞAN ENÇ (Antalya) – CHP üyesiyse biz ne
yapalım canım!
BAŞKAN – Kurumsal kimliğiyle ilgili ne söyledi Sayın
Özel?
ÖZGÜR
ÖZEL (Manisa) – Efendim, bir kez, bu saldırganın partimizin aktif üyesi
olduğunu söyledi. 
BAŞKAN
– Tamam, buyurun, peki. Eğer aksi bir durum varsa elbette ki açıklayın. 
AYŞE
KEŞİR (Düzce) – Önünüzdeki belgeyi okudunuz mu Sayın Başkan?
16.- Manisa Milletvekili Özgür Özel’in, Düzce
Milletvekili Faruk Özlü’nün CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın
Başkan, değerli milletvekilleri; saygılar sunuyorum. 
Öncelikle şunu ifade etmek isterim arkadaşlar: Bize sunulan iki belgenin de sorgu günü bugün. İki
belgede de hem Cihan Cengiz hem Raşit Arslanaydın için -biri DSP, biri CHP-
üyelik dönemi, 2009/2A dönemi, bunu görün. 
OSMAN
AŞKIN BAK (Rize) – Tamam, o diğerininki mi?
ÖZGÜR
ÖZEL (Devamla) – İki, CHP üyesi olan, yüz kızartıcı suç işlediği için üyeliğinin
ikinci yılında partimizden ihraç edilmiş, DSP’linin üyeliği düşmüş. (CHP
sıralarından alkışlar)
SALİH
CORA (Trabzon) – Ama CHP’ye oy veriyor. 
ÖZGÜR
ÖZEL (Devamla) – Üç, bakın, tanıdık bir isim… 
GÖKCEN
ÖZDOĞAN ENÇ (Antalya) – Belgesi nerede, belgesi?
ÖZGÜR
ÖZEL (Devamla) – Arkadaşlar, hiç bağırmaya gerek yok, bu gerçeği dinlemek
durumundasınız.
YILMAZ
TUNÇ (Bartın) – Altında kaldınız be! Hâlâ konuşuyorsun.
ÖZGÜR
ÖZEL (Devamla) – Şimdi, Mehmet Keleş ismini tanırsınız. 
BÜLENT
TURAN (Çanakkale) – Bunun savunulacak bir tarafı yok. 
ÖZGÜR
ÖZEL (Devamla) – Değerli il başkanımız telefon açtı, dedi ki: “Düzce Belediye
Başkanı Mehmet Keleş, bir dönem ara verdi, şimdi tekrar AKP’den belediye
başkanı, benim CHP’de siyaset yapmadığım dönemde…”
YILMAZ
TUNÇ (Bartın) – Saldırgan, CHP’li.
ÖZGÜR
ÖZEL (Devamla) – “…üyesi olmadığım bir partiye beni belediye başkan adayı
olarak ‘iyi bir adaydır’ diye teklif ettiğini, ben bundan haberdar olur olmaz
kendisine gösterdiğim tepkiden sonra bu, geri çekildi.” Şu andaki Düzce AKP
Belediye Başkanı, kendisini partinize aday olarak önermiş ancak kendisi kabul
etmemiş. Bu iftira için de sizi kınıyoruz. (CHP sıralarından alkışlar)
GÖKCEN
ÖZDOĞAN ENÇ (Antalya) – Pişpişleme ya, pişpişleme!
ÖZGÜR
ÖZEL (Devamla) – Bundan sonraki dönemde, bundan sonraki süreçte, samimiyet
tartışması yapıyorsak eğer… Bakın, bir iddiada bulunuyorsunuz, 2009 çıkıyor
“2016” dediğiniz kayıt, kendi verdiğiniz kayıt. Eğer yiğitseniz, eğer
mertseniz, eğer sözünüzün eriyseniz, eğer kendinize güveniyorsanız bu önergeye
“evet” oyu verirsiniz, hep birlikte gideriz, bu rezilliğe kim imza atmış
görürüz.
SALİH
CORA (Trabzon) – Ne alakası var? Daha fazla rezil olma. 
OSMAN
AŞKIN BAK (Rize) – Önce kendi içinizde bir karar verin, önce kendi içinizde bir
araştırın.
ÖZGÜR
ÖZEL (Devamla) – Ondan sonra…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Size şunu söyleyelim…
BAŞKAN
– Teşekkür ederim.
ÖZGÜR
ÖZEL (Devamla) – Bakın…
BAŞKAN
– Sayın Özel…
ÖZGÜR
ÖZEL (Devamla) – …“Osmanlı’nın torunu” da deseniz, “Osmanlı’nın ocağı” da
deseniz… 
BAŞKAN
– Sayın Özel…
YILMAZ
TUNÇ (Bartın) – Önergeyi çek, kurtul.
ÖZGÜR
ÖZEL (Devamla) – …o ifade verenlerin de, sizlerin de yaptığı zikzaklar,
kıvırtmalar Osmanlı’ya yakışmaz, bunu söyleyeyim. 
Teşekkür
ederim. (CHP sıralarından alkışlar)
BÜLENT
TURAN (Çanakkale) – Önergeyi çek de kurtul.
OSMAN
AŞKIN BAK (Rize) – Ya, olmadı.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
FEVAİ
ARSLAN (Düzce) – Sayın Başkan…
BAŞKAN
– Sayın Arslan, bir dakika.
OSMAN
AŞKIN BAK (Rize) – Özgür Başkan, kendi içinizde bir araştırın, değerlendirin,
sonra bir daha getirin. 
ÖZGÜR
ÖZEL (Manisa) – Verdiğiniz bilgiye bak, verdiğiniz. 
OSMAN
AŞKIN BAK (Rize) – Bir daha getirin; araştırın, bir daha getirin.
MEHMET
NACİ BOSTANCI (Amasya) – Sayın Başkanım, değerli konuşmacı…
ÖZGÜR
ÖZEL (Manisa) – Utanır adam, utanır!
BAŞKAN
– Bir sakin olabilirse arkadaşlar, sizi dinleyeceğim Sayın Bostancı.
MEHMET
NACİ BOSTANCI (Amasya) – Sayın Başkan, değerli konuşmacı, iftirada
bulunduğumuzu söyleyerek grubumuza sataşmada bulunmuştur. Dolayısıyla, 69’a
göre söz istiyorum. (AK PARTİ ve CHP sıraları arasında karşılıklı laf atmalar)
BAŞKAN
– Buyurun. (AK PARTİ sıralarından alkışlar)
İki
dakika.
17.- Amasya Milletvekili Mehmet Naci Bostancı’nın,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; gürültüye gerek
yok, bağırıp çağırmaya gerek yok. Düzce’de bir hadise yaşanmış, müessif bir
hadise; kim yaparsa yapsın öncelikle kınıyoruz. 
OSMAN
AŞKIN BAK (Rize) – Kınıyoruz, lanetliyoruz.
MEHMET
NACİ BOSTANCI (Devamla) – Bu, ortak bir kınamadır.
OSMAN
AŞKIN BAK (Rize) – Evet.
MEHMET
NACİ BOSTANCI (Devamla) – Şimdi, yapanlara ilişkin çalışma
gerçekleştirildiğinde bu arkadaşlardan birisinin CHP’li olduğu çıkıyor. 
ÖZGÜR
ÖZEL (Manisa) – Çıkmıyor öyle bir şey.
MEHMET
NACİ BOSTANCI (Devamla) – Bir diğerinin de aynı siyasi gelenekten…
CEYHUN
İRGİL (Bursa) – Yapmayın Hocam, siz yapmayın!
MEHMET
NACİ BOSTANCI (Devamla) – …aynı siyasi akrabalıktan DSP’li olduğu ortaya
çıkıyor.
CEYHUN
İRGİL (Bursa) – Hocam yapmayın, siz yapmayın.
MEHMET
NACİ BOSTANCI (Devamla) – Değerli arkadaşlar, bu, Türkiye'nin meselesi değil,
Parlamentonun meselesi değil, sizin partinizin iç meselesi. (AK PARTİ
sıralarından alkışlar, CHP sıralarından gürültüler)
ÖZGÜR
ÖZEL (Manisa) – Hadi oradan ya, hadi oradan ya!
AYŞE
KEŞİR (Düzce) – Aynen.
CEYHUN
İRGİL (Bursa) – Yapmayın Hocam ya.
MEHMET
NACİ BOSTANCI (Devamla) – Sizin yapmanız gereken, kendi içinizde bir soruşturma
yapmaktır.
CEYHUN
İRGİL (Bursa) – Hocam, size yakışmıyor.
BÜLENT
TURAN (Çanakkale) – O zaman Nazlıaka’ya da mı komisyon kurduralım?
MEHMET
NACİ BOSTANCI (Devamla) – Bu iş nasıl gerçekleşmiş, hangi bağlantılar var,
niçin bu CHP’li olan arkadaşlar böyle bir saldırı gerçekleştirmişler…
CEYHUN
İRGİL (Bursa) – Hocam, öyle bile olsa bu, Parlamentoyu bağlamaz mı?
YILMAZ
TUNÇ (Bartın) – Güçleri Aylin Hanım’a yetiyor, güçleri!
MEHMET
NACİ BOSTANCI (Devamla) – İşin, bakın, adli tarafı farklı. O zaten yapılır. 
GÖKCEN
ÖZDOĞAN ENÇ (Antalya) – Aylin Hanım’ı da araştıralım.
MEHMET
NACİ BOSTANCI (Devamla) – Adli tarafı yapılır.
YILMAZ
TUNÇ (Bartın) – Sadece Aylin Hanım’a bunların güçleri. Yazık değil mi kadına?
MEHMET
NACİ BOSTANCI (Devamla) – Ama muhakkak, aynı partiden olan insanlar arasında…
MAHMUT
TANAL (İstanbul) – Ya, Başkan, eskiden Meclis Başkanı da CHP’liydi, siz de
MHP’liydiniz. 
MEHMET
NACİ BOSTANCI (Devamla) – …böyle bir kavga, böylesine bir kabul edilemez durum
var ise olaya sizin el koymanız lazım. Parlamento, soruşturma komisyonu kurup
ne yapacak arkadaşlar, ne yapacak?
MAHMUT
TANAL (İstanbul) – Başkan CHP’liydi, o da MHP’liydi.
MEHMET
NACİ BOSTANCI (Devamla) – Lütfen, bunu siz değerlendirin kendi içinizde, gün
ışığına çıkarın, bize de bilgi verin.
Saygılarımla.
(AK PARTİ sıralarından alkışlar)
BÜLENT
TURAN (Çanakkale) – CHP’li kayyumu atayalım Sayın Başkanım.
OSMAN
AŞKIN BAK (Rize) – Ya, bir araştırma yapılsın bence kendi içinde.
ÖZGÜR
ÖZEL (Manisa) – Sayın Başkan…
MAHMUT
TANAL (İstanbul) – Sayın Başkan, siz geçmişte CHP’liydiniz, sayın grup başkan
vekili de MHP’liydi.
BAŞKAN
– Sizi mi dinleyeyim, Tanal’ı mı dinleyeyim, siz karar verin Sayın Özgür Özel?
ÖZGÜR
ÖZEL (Manisa) – İkimizi de dinleyin.
BÜLENT
TURAN (Çanakkale) – Kayyum atayalım Başkanım, kayyum.
BAŞKAN
- Buyurun Sayın Özel.
MAHMUT
TANAL (İstanbul) – Sizin aileniz de CHP’li, siz de geçmişte CHP’liydiniz. Ne
işiniz var orada o zaman? (AK PARTİ sıralarından gürültüler)
BAŞKAN
– Bir Tanal’ı susturur musunuz lütfen.
ÖZGÜR
ÖZEL (Manisa) – Mahmut ağabey…
BAŞKAN
- Buyurun Sayın Özel.
ÖZGÜR
ÖZEL (Manisa) – Bu noktada tutanaklara geçmesi açısından söylüyorum. Sayın grup
başkan vekiline hiç yakışmayan bir konuşma yaptı. Şöyle ki: Oraya çıkıp bu saldırıyı
yapan…
BÜLENT
TURAN (Çanakkale) – Özgür Bey, duyamıyoruz, grubun izin vermiyor.
BAŞKAN
– Ben, Sayın Özel’i hiç duymuyorum.
BÜLENT
TURAN (Çanakkale) – Ben de duymuyorum Başkanım.
ÖZGÜR
ÖZEL (Manisa) – Kürsüden açıklayayım isterseniz Sayın Başkan. 
BAŞKAN
– Yok, “açıklama” dediniz, yerinizden lütfen, açıyorum mikrofonunuzu. 
ÖZGÜR
ÖZEL (Manisa) – Tamam, yerimden mikrofona...
YILMAZ
TUNÇ (Bartın) – Bunun savunulacak bir tarafı yok Özgür, boşuna uğraşma, özür
dile!
TACETTİN
BAYIR (İzmir) – Ya, bir sus da millet konuşsun be birader!
VI.- AÇIKLAMALAR (Devam)
5.- Manisa Milletvekili Özgür Özel’in, Amasya
Milletvekili Mehmet Naci Bostancı’nın sataşma nedeniyle yaptığı konuşmasındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Şimdi,
Adalet ve Kalkınma Partisinden birisi çıkacak “iki saat önceki kayıt” diyecek,
yedi yıl önce kapanmış bir partinin üyeliği çıkacak, bundan kimsenin yüzü
kızarmayacak, hâlâ daha oturup bunun üstünden “Bu, sizin aynı siyasi gelenekten
bir partinizdir, iç mesele.” 
YILMAZ
TUNÇ (Bartın) – İhraç edin, ihraç! 
ÖZGÜR
ÖZEL (Manisa) – Arkadaş, hiç kimse kimseyi kandırmasın, “Osmanlı Ocakları”
denen şeyin… 
AYŞE
KEŞİR (Düzce) - “Ocakları” değil, değil!
ÖZGÜR
ÖZEL (Manisa) – …“Osmanlı torunları” denilen yapıların, Cumhurbaşkanının
azmettirmesi ve himayesiyle ortada olduğu ortadadır. (AK PARTİ sıralarından
gürültüler) 
OSMAN
AŞKIN BAK (Rize) – Alakası yok, hiçbir bağlantısı yok!
AYŞE
KEŞİR (Düzce) – Çarpıtmayın konuyu, nereye getiriyorsunuz ya! 
ÖZGÜR
ÖZEL (Manisa) – Siz bu yapılara sahip çıktıkça… 
OSMAN
AŞKIN BAK (Rize) – Önergeyi hazırlayanlar sizi yanılttı Başkan, ona bir bak,
bir iç araştırma yap! Yanılttılar!
ÖZGÜR
ÖZEL (Manisa) – Bu, şudur: Bütün faşizme evrilen süreçlerde bütün otoriter,
faşist liderler, devlet ellerinde olsa da paramiliter yapılar kurarak seçimle
geldikleri bir yerden seçimle gitmemeye çalışırlar. Mesele ortaya çıkacak diye
araştırma komisyonundan kaçıyorsanız… 
OSMAN
AŞKIN BAK (Rize) – Kendi içinizde araştırın bence!
ÖZGÜR
ÖZEL (Manisa) – Mertseniz verin üyenizi, Düzce’ye gidelim bu konuyu
araştıralım. Hodri meydan! Hodri meydan! Hodri meydan! (CHP sıralarından alkışlar, AK
PARTİ sıralarından gürültüler)
BAŞKAN
– Sayın Özel… Sayın Özel…
TANJU
ÖZCAN (Bolu) – Sayın Başkan…
BAŞKAN
- Bu konu yeterince konuşuldu. Yapılan olay son derece çirkindir. Burada bir
siyasi parti aidiyetinin duygularımızın tercüme edilmesinde önemli olmaması
gerekir. Hep birlikte bu olayı kınadık, biz Divan olarak da kınadık. 
OSMAN
AŞKIN BAK (Rize) – Kınıyoruz!
BAŞKAN
- Lütfen bu olayı kapatın, kapatalım. Lütfen…
TANJU
ÖZCAN (Bolu) – Efendim, tutanağa geçmesi açısından bir şey söylemek istiyorum.
BAŞKAN
– Yerinizden bir dakika, buyurun.
TANJU
ÖZCAN (Bolu) – Tamam, yerimden.
BAŞKAN
- Bir şiddetin üzerinden tartışma yapıyoruz, herkes bunu kınıyor, biz hâlâ
tartışıyoruz.
6.- Bolu Milletvekili Tanju Özcan’ın, Cumhuriyet Halk
Partisi Düzce İl Başkanına yapılan saldırıyı savunan konuşmalar yapılmasından
utanç duyduğuna ve AKP Grubunu kınadığına ilişkin açıklaması
TANJU
ÖZCAN (Bolu) – Sayın Başkan, gerçekten burada yapılan konuşmalardan özellikle
utanç duyduğumu ifade etmek istiyorum. Sebebi şu: Burada yapılan konuşmalar,
burada yapılan savunmalar... 
YILMAZ
TUNÇ (Bartın) – Savunma yok, savunma yok!
OSMAN
AŞKIN BAK (Rize) – Savunma falan yok! 
TANJU
ÖZCAN (Bolu) – …o menfur saldırıyı yapan, iğrenç saldırıyı yapan, terör
eylemini yapan o sanıkları maalesef manevi olarak…
OSMAN
AŞKIN BAK (Rize) – Şiddetle kınıyoruz ama sen dosyayı iyi hazırlamamışsın, iyi
çalışmamışsın.
AYŞE
KEŞİR (Düzce) – Kim savundu ya, kim savundu!
OSMAN
AŞKIN BAK (Rize) – Avukata bak, dosyayı iyi hazırlamamış.
TANJU
ÖZCAN (Bolu) - …güçlendirmiştir, güçlendirmiştir ve bu tür eylemleri, Türkiye
genelinde böyle niyetleri olan binlerce kişiyi de cesaretlendirmiştir. Ben bu
tavırdan, bu davranıştan utanç duyduğumu ifade ediyorum, AKP Grubunu da
kınıyorum. Yazıklar olsun!
COŞKUN
ÇAKIR (Tokat) – Sayın Başkan…
AYŞE
KEŞİR (Düzce) – Kim savundu ya, kim savundu!
OSMAN
AŞKIN BAK (Rize) – Avukatsın ama dosyayı iyi hazırlamamışsın. Tanju, olmadı. 
BAŞKAN
– Teşekkür ederim.
COŞKUN
ÇAKIR (Tokat) – Sayın Başkanım… Sayın Başkanım…
OSMAN
AŞKIN BAK (Rize) – Avukatsın ama iyi hazırlayamamışsın, olmadı. 
BAŞKAN
– Cumhuriyet Halk Partisi grup önerisinin…
ÖZGÜR
ÖZEL (Manisa) – Yoklama talebimiz var efendim.
BAŞKAN
– Yoklama talebiniz var.
COŞKUN
ÇAKIR (Tokat) – Sayın Başkanım, bir dakika söz istiyorum. (AK PARTİ ve CHP
sıralarından gürültüler)
ÖZGÜR
ÖZEL (Manisa) – İşlem başladı.
BAŞKAN
– Duymuyorum, çok gürültü var.
COŞKUN
ÇAKIR (Tokat) – Sayın Başkanım, bir kısa bir açıklama, bir kısa söz istiyorum
60’a göre.
ÖZGÜR
ÖZEL (Manisa) – Efendim, işlem başladı, ayağa kalktık, hak saklı kalsın, hakkı
saklı kalsın.
AYŞE
SULA KÖSEOĞLU (Trabzon) – Ondan önce söz istedi, önce söz istedi.
BAŞKAN
– Sayın Çakır, bir dakika, sözünüzü şey yapın.
ÖZGÜR
ÖZEL (Manisa) – Efendim, hak saklı kalsın da 20 milletvekili ayağa kalkmış
burada, böyle bir şey olur mu?
BAŞKAN
– Bir dakika şimdi… Önce gördüm onu, siz ayağa kalkınca size döndüm. 
ÖZGÜR
ÖZEL (Manisa) – Öyle diyorsanız tamam, ona itiraz etmeyiz.
BAŞKAN
– Öyle, evet.
Buyurun
Sayın Çakır. 
Süreniz
bir dakika. 
7.- Tokat Milletvekili Coşkun Çakır’ın, Manisa
Milletvekili Özgür Özel’in yaptığı açıklaması sırasındaki bir grup başkan
vekiline yakışmayacak tavırlarını kınadığına ilişkin açıklaması
COŞKUN
ÇAKIR (Tokat) – Sayın Başkan, teşekkür ederim.
Bir
önerge var, bununla ilgili konuşmalar yapılıyor ve bu çerçevede gayet net bir
şekilde açıklama yaptım, dedim ki: Başta Düzce milletvekillerimiz olmak üzere,
3 milletvekilimiz, Ayşe Keşir, Fevai Arslan, Faruk Özlü, arkasından İl
Başkanımız, Düzce; arkasından İl Belediye Başkanımız, Düzce; hepsinin
açıklamaları medyada var. Burada da önümüzde, gerekirse onları da okuruz. Bunu
da beyan ettik. Bunun savunulacak hiçbir tarafı olmadığı çok açık bir şeyken,
aynı zamanda, arkadaşlarımız da saldırganlarla ilgili tespit ettikleri
bulguları buraya getirmişken, Özgür Özel’in -sayın grup başkan vekilinin-
çıldırmasını, bağırmasını, çağırmasını, en sonunda da bir grup başkan vekiline
asla yakışmayacak şekilde masayı yumruklamasını ben de buradan kınıyorum. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
ÖZGÜR
ÖZEL (Manisa) – Hodri meydan diyorum; hodri meydan, hodri meydan, hodri meydan!
OKTAY
VURAL (İzmir) – Coşkun Bey, partiler arasında bir şey kuralım, bu konuyu enine
boyuna araştırsın. 
COŞKUN
ÇAKIR (Tokat) – Neyi araştıracak? 
CEYHUN
İRGİL (Bursa) – Tüm saldırıları araştırırız. 
OKTAY
VURAL (İzmir) - Bu siyasi şeye girmesin ya, yani kan davasına girmesin. 
ÖZGÜR
ÖZEL (Manisa) – Tamamen yalan, tamamen yalan.
COŞKUN
ÇAKIR (Tokat) – Siz önce onu araştıracaksınız, bir Erkan Hocam da bakacak, ne
olduğunu görecek önce bir; görmeden bakmış.
OKTAY
VURAL (İzmir) - Gayriresmî, gayriresmî…
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Bolu Milletvekili Tanju Özcan ve
arkadaşları tarafından, siyasilere fiziki ve sosyal medya üzerinden yapılan
saldırıların nedenlerinin araştırılması, bu saldırıların örgütlü yapılarla bağlantılı
olup olmadığının belirlenmesi amacıyla 29/3/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 30 Mart 2016 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin oylamasına geldik. 
III.- YOKLAMA
(CHP
sıralarından bir grup milletvekili ayağa kalktı) 
BAŞKAN
– Bir yoklama talebi var.
Sayın
Özel, Sayın Gök, Sayın İrgil, Sayın Özcan, Sayın Göker, Sayın Özdiş, Sayın
Bozkurt, Sayın Karadeniz, Sayın Sarıhan, Sayın Tanal, Sayın İlgezdi, Sayın
Yarkadaş, Sayın Arslan, Sayın Köse, Sayın Altaca Kayışoğlu, Sayın Özdemir,
Sayın Şeker, Sayın Yılmaz, Sayın Bayır, Sayın Engin.
Yoklama
için iki dakika süre veriyorum ve yoklamayı başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
yirmi dakika ara veriyorum.
Kapanma Saati: 18.06
DÖRDÜNCÜ OTURUM
Açılma Saati: 18.27
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Dördüncü Oturumunu açıyorum.
III.- YOKLAMA
BAŞKAN -
Cumhuriyet Halk Partisi grup önerisinin oylamasından önce istenen yoklamada
toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için iki
dakika süre veriyorum ve yoklamayı başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Bolu Milletvekili Tanju Özcan ve
arkadaşları tarafından, siyasilere fiziki ve sosyal medya üzerinden yapılan
saldırıların nedenlerinin araştırılması, bu saldırıların örgütlü yapılarla
bağlantılı olup olmadığının belirlenmesi amacıyla 29/3/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 30 Mart 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubunun önerisini oylarınıza sunuyorum: Kabul
edenler... Kabul etmeyenler... Kabul edilmemiştir.
Alınan
karar gereğince, sözlü soru önergelerini görüşmüyor ve gündemin “Kanun Tasarı
ve Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Türkiye İnsan Hakları ve Eşitlik Kurumu Kanunu Tasarısı ile
Kadın Erkek Fırsat Eşitliği Komisyonu ve İnsan Haklarını İnceleme Komisyonu
Raporlarının görüşmelerine başlayacağız.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (x)
BAŞKAN – Komisyon? Burada.
Hükûmet? Burada.
Geçen birleşimde, İç Tüzük’ün 91’inci maddesine göre temel kanun
olarak görüşülen 149 sıra sayılı Kanun Tasarısı’nın birinci bölümü üzerindeki
görüşmeler tamamlanmıştı. 
Şimdi, birinci bölümde yer alan maddeleri, varsa o madde
üzerindeki önerge işlemlerini yaptıktan sonra ayrı ayrı oylarınıza sunacağım.
1’inci madde üzerinde ikisi aynı mahiyette olmak üzere üç adet
önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 149 sıra sayılı Türkiye İnsan Hakları ve Eşitlik
Kurumu Kanunu Tasarısı’nın 1’inci maddesinin aşağıdaki şekilde değiştirilmesini
arz ve teklif ederiz.
 İsmail Faruk Aksu Mehmet
Parsak Zihni Açba
 İstanbul Afyonkarahisar Sakarya
 Arzu Erdem Ruhi
Ersoy Erkan Haberal
 İstanbul Osmaniye Ankara
“MADDE 1- (1) Bu Kanunun amacı; insan onurunu temel alarak insan
haklarının korunması ve geliştirilmesi ve ayrımcılığa uğramama hakkının güvence
altına alınması ilkeleri doğrultusunda faaliyet göstermek üzere Türkiye İnsan
Hakları ve Eşitlik Kurumunun kurulması ile teşkilat, görev ve yetkilerine
ilişkin esasları düzenlemektir."
BAŞKAN – Sayın milletvekilleri, şimdi okutacağım iki önerge aynı
mahiyette bulunduğundan önergeleri birlikte işleme alacağım; talepleri hâlinde
önerge sahiplerine ayrı ayrı söz vereceğim.
Şimdi, aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte olan 149 sıra sayılı Türkiye İnsan Hakları ve Eşitlik
Kurumu Kanunu Tasarısı’nın 1’inci maddesinin tasarı metninden çıkarılmasını arz
ve teklif ederiz.
 Tahsin Tarhan Erkan
Aydın Bülent Öz
 Kocaeli Bursa Çanakkale
 Özgür Özel Veli
Ağbaba Zeynep Altıok
 Manisa Malatya İzmir
Aynı
mahiyetteki diğer önergenin imza sahipleri:
 İdris Baluken Çağlar
Demirel Bedia Özgökçe Ertan
 Diyarbakır Diyarbakır Van
 Filiz Kerestecioğlu Demir Behçet
Yıldırım Sibel Yiğitalp
 İstanbul Adıyaman Diyarbakır
BAŞKAN
– Aynı mahiyetteki önergelere Komisyon katılıyor mu?
İNSAN
HAKLARINI İNCELEME KOMİSYONU SÖZCÜSÜ ALİ İHSAN YAVUZ (Sakarya) – Katılmıyoruz
Sayın Başkan.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki önergelerin ilkinde, İstanbul Milletvekili Sayın Filiz
Kerestecioğlu konuşacak.
Buyurun.
Süreniz
beş dakikadır.
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri, sevgili
halkımız; Türkiye İnsan Hakları ve Eşitlik Kurumu Kanunu Tasarısı’yla ilgili
söz almış bulunuyorum.
Maalesef,
kendi vekillerine eşitlik uygulamayan bir Mecliste eşitlik kanununu tartışmak
üzücü tabii ki. Otuz yıl avukatlık yaptığım dönemde cezaevlerini ziyarete
gidebilirken HDP milletvekili olarak cezaevlerini ziyarete gidemiyorum ve
bununla ilgili herhangi bir açıklama, bir bilgi de verilmiyor maalesef bizlere.

Aynı
şekilde, yine eşitlikten söz ederken, insanların katılımından söz ederken, daha
önce konuştuğumuz konuyla ilgili de bir iki söz söylemek istiyorum. Sulukule’yi
nasıl sahiplerine vermediyseniz, Kuzey Ormanlarını İstanbul halkına rağmen
nasıl talan ettiyseniz, Sur’da da yapılmak istenenin aynı şey olduğu
kanaatindeyim; yeni sömürgecilik anlayışıdır Sur’da da yapılmak istenen ve
halka sorulmadan, halka rağmen bir şeyler yapılmaya çalışılmaktadır. 
Şimdi,
kanun tasarısına geldiğimiz zaman, “İnsan haklarının korunması ve ayrımcılıkla
mücadele kapsamında faaliyet yürüten kamu kurum ve kuruluşları, sivil toplum
kuruluşları, meslek kuruluşları ve üniversitelerle işbirliği yapmak” ifadesi
kanunda yer almasına rağmen, bu iş birliği maalesef yapılmamış, insan hakları
örgütleri dinlenmemiş ve toplantıyı da terk etmek zorunda kalmışlardır. 
Vatandaşların
karşılaştığı ayrımcılıkları değerlendiren kurumların bağımsız ve özerk olması
kurumun itibarı ve işlevini doğru biçimde yerine getirmesi açısından da büyük
önem taşımaktadır. İnsan hakları ve eşitlik kurumlarının ayrı kurumlar olarak
kurulmaları ve varlıklarını sürdürmeleri gerekmektedir. Avrupa Birliğinin kabul
ettiği ve tüm üye devletleri bağlayan eşitlik direktiflerine göre, Avrupa’da
birden çok temelde veya tek temelde ayrımcılıkla mücadele etmek için kurulan
eşitlik kurumları diğer insan hakları kurumlarından ayrı, bağımsız, özerk bir
yapıya sahiptirler. Ama, dün de birçok kez eleştirildiği gibi -şu anda, bizdeki
tasarıda 3’ü Cumhurbaşkanı, 8’i Bakanlar Kurulu tarafından atanması önerisi
bulunmaktadır- karar sürecinden muhalefet ve sivil toplum tamamen
dışlanmaktadır. Kurula dâhil olmayan sivil toplum örgütlerinin dışarıdan
müdahalesi ve katkısı için daha etkin mekanizmalar kurulmalıdır. Kuruma Türkçe
dışında dillerde de başvuru yapılabilmeli ve kurum Türkçe dışında dillerde de
hizmet verebilmelidir. Kurum yalnızca tazminat kararı veren değil, gerekli
hâllerde özür dilenmesi ve yayımlanmasına karar verecek esnekliğe de sahip
olmalıdır. 
Tasarının
2’nci maddesinde kanundaki tanımlar açıklanmaktadır. Tanımlarda ayrımcılığın
bir kişiye karşı uygulanabileceği gibi bir topluluğa karşı ayrımcılıkta da
bulunulabileceği belirtilmelidir. Bilindiği gibi, ırk, etnik köken, din,
mezhep, cinsiyet, cinsiyet kimliği ve cinsel yönelim özellikleri sebebiyle,
kişiler olduğu gibi topluluklar da farklı muameleye tabi tutulabilmektedirler.
Tanımlar
konusundaki bir diğer itirazımız tacizin tanımıyla ilgilidir. Irk, etnik köken,
din, cinsiyet kimliği, cinsel yönelim ve kişisel özelliklere yönelik, kişileri
küçük düşürücü davranışlar “taciz” tanımına girer. Ayrıca, cinsel tacizin de
ayrı olarak bir başlık altında yer alması gerekir. 
Ayrımcılık
yasağının kapsamına ilişkin 5’inci maddeye de “Seçme, seçilme hakkı dâhil olmak
üzere, kamusal yaşama katılım bakımından hiç kimse aleyhine ayrımcılık
yapılamaz.” maddesi eklenmelidir.
LGBTİ’lere
yönelik ayrımcılığın -ki sizlerin duvarları olduğunu, kırmızı çizgileri
olduğunu ve onları yok saydığınızı biliyoruz- cinsel kimliğe, cinsel yönelime
dayalı ayrımcılığın da yasaklanması ve ayrımcılık temellerine yenilerinin
eklenebilmesi için ucunun açık bırakılması gerekir.
“İstihdam
ve serbest meslek alanlarında amaca uygun, orantılı, farklı muamele.” ucu açık
bir maddedir ve İş Kanunu’ndan çok daha geriye düşmektedir. 
Aynı
şekilde, kadınların istihdamıyla ilgili de özel bazı düzenlemeler getirilmesi
yine İş Kanunu’nun gerisine düşen bir düzenlemedir.
Meslek
içi insan hakları, eşitlik eğitimi programları sadece kanunda sınırlı
olanlarla, bu düzenlemeyle sınırlı kalmayıp genel olarak bütün alanlarda
ayrımcılığa karşı eğitimlerin verilmesi esas alınmalıdır. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) - Kurumun yapısına dair önerilerimiz var.
BAŞKAN
- Teşekkür ederim Sayın Kerestecioğlu. 
FİLİZ
KERESTECİOĞLU DEMİR (Devamla) - Burada, sadece, bitirmeden, kayda geçsin diye
eklemek istiyorum: “Bu kurum nasıl yapılabilir?” diye dün tartışıyordunuz.
Kurum Meclis İnsan Hakları Komisyonundan bir üye, partilerden birer üye ve
Yargıtay, Danıştay, Barolar Birliği, TMMOB, tabipler, işçi ve kamu
sendikalarından…
BAŞKAN
- Sayın Kerestecioğlu, teşekkür ederim. 
FİLİZ
KERESTECİOĞLU DEMİR (Devamla) - …üyeler dâhil edilmek üzere de oluşturulabilir.
Böyle bir kurum olmazsa İnsan Hakları Kurumu maalesef, dostlar alışverişte
görsünden öteye gitmeyecektir.
Saygılar
sunuyorum. (HDP sıralarından alkışlar)
BAŞKAN
- Teşekkür ederim. 
Aynı
mahiyetteki diğer önerge üzerinde İzmir Milletvekili Zeynep Altıok konuşacak.
Buyurun.
(CHP sıralarından alkışlar)
ZEYNEP
ALTIOK (İzmir) - Sayın Başkan, değerli milletvekilleri; insan haklarının
korunmasını gerçekten isteyen, eşitlik ve özgürlük anlayışını benimseyen tüm
milletvekili arkadaşlarımı sevgi ve saygıyla selamlıyorum. 
Türkiye
İnsan Hakları ve Eşitlik Kurumu Yasa Tasarısı’nı 3 temel bağlamda sorunlu
görüyorum. Öncelikle, oluşturulacak kurulun, insan haklarının temel gereği olan
bağımsızlık ve eşitlik ilkelerine aykırı şekilde, kendi iradesiyle toplanma
yetkisi dahi olmayan bir kurul olarak kurgulanmış olması başlı başına bir
sorun. Üyelerin tamamının devlet tarafından atamayla belirlenecek oluşu, mevcut
iktidarın tekçi yaklaşımlarını yansıtan taraflı bir kurul olacağının göstergesi
gibi. 
İkinci
ve önemli sorun, hukuk müeyyidelerinden tamamen bağımsız cezai yaptırım gücüyle
silahlandırılmış bir kurul olması. 
Bir
diğer sorun ise tasarıdaki ayrımcılık tanımının son derece muğlak ve eksik
bırakılması. Kurul, uygulama alanlarının serbestliği nedeniyle büyük
sıkıntılara yol açabilecek, hatta hukuk dışı baskılara yol açabilecek yasal
görünümlü bir ihlal kurumuna dönüşerek karşımıza gelecek. 
Hükûmet
tarafından bağımsız olacağı öne sürülen kurulun üyelerinin 8’ini Bakanlar
Kurulunun, 3’ünü Cumhurbaşkanının atayacak olması, her şeyden önce insan
haklarının en temel ilkesi olan eşitlik ve temsiliyet hakkının ihlalidir. 
Şu
hâlde, gelin, toplumun her kesimini farklı şekillerde hedef alan hak
ihlallerinin olağanüstü yoğunlukta yaşandığı ülkemizde İnsan Hakları ve Eşitlik
Kurulu üyelerini kimler belirleyecek, insan hakları ve eşitlik nasıl bir
anlayışa emanet edilecek birlikte bakalım. 
Bu
kurulun üyelerini, Sabahattin Ali’den Hrant Dink cinayetine kadar tamamı faili
meçhul bırakılan siyasi cinayetlerin ve katliamların aydınlatılması için Genel
Kurula getirilen Meclis araştırması önergelerini tam 22 kez salt AKP oylarıyla
reddedenler belirleyecek. 
Bu
kurulun üyelerini, yirmi iki yıllık adalet arayışı sonunda artık tüm insanlık
suçları için bir emsal dava hâline gelen Sivas katliamı davasının zaman aşımına
uğrayışını “Hayırlı olsun.” diyerek kutsayan ve katillere muştulayan
Cumhurbaşkanı belirleyecek. 
Bu
kurulun üyelerini, toplumun her kesimini “Affedersin, Ermeni”, “Yezid”,
“Zerdüşt”, “ayyaş”, “İsrail tohumu” gibi yaftalarla tanımlayan, “Alili Alevi”,
“Ali’siz Alevi” gibi tanımlar icat ederek insanları aidiyetleri nedeniyle
hedefe koyan akıl ve onun emir erleri belirleyecek. 
Bu
kurul “Aleviler camiye değil, cemevine gitsinler.” diyerek bir inancı kendi ari
mezhebinin tekçi yaklaşımıyla şekillendirme cüretine kalkışanlar tarafından
temsil edilecek. 
Bu
kurulun üyeleri, Roboski’de kendi insanlarını savaş uçaklarıyla
bombalayanların, katledilen çocuk ve insanlarımızı “figüran” olarak
tanımlayanların güdümünde olacak.
Bu
kurulun üyelerini ve adaletini, Gezi direnişinde çocuklar öldürüldüğünde “Emri
ben verdim.” diye böbürlenen ve evladı ölmüş anaları meydanlarda yuhalatanlar
belirleyecek. 
Bu
kurul, 301 işçimizi kaybettiğimiz Soma maden cinayetinde yakınını kaybedeni tekmeleyen
müşaviri terfi ettiren, Sivas katliamı sanık avukatlarını bakanlık ve
milletvekilliğiyle ödüllendiren sistemin bir parçası olacak.
Bu
kurulun üyelerini, maden kazalarında ölen işçilerimiz için “Bu işin fıtratında
var.” diyen atayacak, tahrik olma özgürlüğüyle can alma, intikam gütme gibi
fıtrat kriterleri kurulun karar verici unsurları olacak.
Bu
kurulun üyelerini, hak ihlalleri karşısında, Karaman’da yaşanan çocuklara
cinsel istismara yönelik “Bir kereden bir şey olmaz.” diyen Bakan ve
arkadaşları belirleyecek. 
Bu
kurul, konu terör olduğunda “Bana kimse hukuk, insan hakları ve adalet
demesin.” diyen, insan haklarının tüm evrensel kriterlerini reddeden infazcı
bir aklın temsilcisi olacak. 
Bu
kurul, Can Dündar ve Erdem Gül’ü tahliye eden Anayasa Mahkemesi kararına
“Uymuyorum, saygı da duymuyorum.” diyebilen birine koşulsuz biat edenlerden
oluşacak.
Bu
kurulun üyelerini, Artvin’in Hopa ilçesinde polisin sıktığı gazla ölen Metin
Lokumcu’nun ölümünü protesto eden kişi için “Kız mıdır, kadın mıdır, bilemem.”
diyen tutucu zihniyet atayacak.
Bu
kurulun üyeleri, ülkemizde son yedi yılda yüzde 1.400 artan kadın cinayetleri
karşısında “Kadına şiddet abartılıyor.”, “Kadın erkek eşitliği fıtratımızda
yok.”, “Kadının yeri evidir.” diyenlerden oluşacak, kendisinden iş isteyen
kadınlara “Evdeki işleriniz yetmiyor mu?” diyenlerden oluşacak. 
Bu
kurulun üyelerini, rant uğruna cumhuriyetin kazanımlarını satanlar, oy için
“Ölümler olmasın istiyorsanız 400 milletvekili verin. İstikrar sağlayamazsanız
beyaz Toroslar yine gelir.” diyen tehditler belirleyecek. 
Bu
yasa tasarısı, içi boş, dışı şekerle kaplı bir zehri daha içmemizi istiyor
sanki. Bu kanun tasarısını reddediyorum. (CHP ve HDP sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum…
III – YOKLAMA
(CHP sıralarından bir grup milletvekili
ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– Yoklama talebi var.
Sayın
Özel, Sayın Sarıhan, Sayın Gök, Sayın Özcan, Sayın Tanal, Sayın Çiçek, Sayın
Bayır, Sayın Bozkurt, Sayın Emir, Sayın Yılmaz, Sayın Kayışoğlu, Sayın Özdemir,
Sayın Engin, Sayın Hürriyet, Sayın Yarayıcı, Sayın Budak, Sayın Öz, Sayın
Göker, Sayın Akın, Sayın Ertem.
Yoklama
için üç dakika süre veriyorum ve yoklamayı başlatıyorum.
(Elektronik
cihazla yoklama yapıldı)
BAŞKAN
- Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 1’inci maddesinin aşağıdaki şekilde değiştirilmesini arz ve teklif
ederiz. 
İsmail Faruk Aksu
(İstanbul) ve arkadaşları
“MADDE 1- (1) Bu Kanunun amacı; insan onurunu temel alarak insan
haklarının korunması ve geliştirilmesi ve ayrımcılığa uğramama hakkının güvence
altına alınması ilkeleri doğrultusunda faaliyet göstermek üzere Türkiye İnsan
Hakları ve Eşitlik Kurumunun kurulması ile teşkilat, görev ve yetkilerine
ilişkin esasları düzenlemektir."
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU SÖZCÜSÜ ALİ İHSAN YAVUZ (Sakarya) – Katılmıyoruz
Sayın Başkanım. 
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) - Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Sayın İsmail Faruk Aksu konuşacak. 
Buyurun
Sayın Aksu. (MHP sıralarından alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 149 sıra sayılı
Kanun Tasarısı’nın 1’inci maddesi üzerine Milliyetçi Hareket Partisi Grubu
adına söz aldım, hepinizi saygıyla selamlıyorum. 
Kanun
tasarısıyla insan onurunu temel alarak insan haklarının korunması ve
geliştirilmesi, kişilerin eşit muamele görme hakkının güvence altına alınması,
hukuken tanınmış hak ve hürriyetlerden yararlanmada ayrımcılığın önlenmesi ile
bu ilkeler doğrultusunda faaliyet göstermek, işkence ve kötü muameleyle etkin
mücadele etmek ve bu konuda ulusal önleme mekanizması görevini yerine getirmek
üzere Türkiye İnsan Hakları ve Eşitlik Kurumu kurulması öngörülmektedir. 
Değerli
milletvekilleri, Türkiye, içinde bulunduğu jeopolitik ve jeostratejik konumunun
sunduğu fırsatlar kadar, önemli tehditlerle de yüz yüzedir. Yakın coğrafyamızda
ve komşularımızla yıllardır süren çatışmalar en temel insan hakkı olan yaşama
hakkının sağlanabilmesinin, hayatta kalabilme ve insanca bir yaşam
sürdürebilmenin ne kadar önemli olduğunu ortaya koymaktadır. 21’inci yüzyılda
her ne kadar insanlığın ortak refah ve mutluluğunun tesisi gerekçesiyle
demokrasinin yaygınlaştırılması ve geliştirilmesi, hukukun üstünlüğünün hâkim
kılınması, temel hak ve özgürlüklerin güvence altına alınması beklense de bu
süreç uluslararası terörizm, göç, etnik çatışmalar, iç karışıklıklar, bölgesel
çatışmalar, uluslararası hukuka aykırı çifte standartlar, açlık ve yoksullaşma,
demokrasi adına yapılan hukuk ihlalleri, çevresel felaketler gibi sorunlarla
birlikte ilerlemektedir. Bazı güçler, bu süreçte önlerine çıkan millî ve insani
duyarlılıkları ve kuralları olabildiğince yok saymaya ya da ortadan kaldırmaya
çalışarak kendi imtiyaz ağlarını genişletme çabasındadır; bunu yaparken de
insan hakları bayraktarlığına soyunarak hedef alınan ülkelerde etnik ve dinî
unsurları en önemli araç ya da iş birliği aktörü olarak kullanmakta, etnik
kimlikleri kaşıyarak millî kimliği zayıflatmaya çalışmaktadır. Bu yapı
içerisinde asgari müşterekleri zayıflayan, ahenkli bir toplumsal birliktelik
zemini oluşturamayan, ortak karar ve çözüm üretemeyen toplumlar millî direnç
kalelerini birer birer kaybetmekle yüz yüze kalmaktadır. Türkiye'nin hukukun
üstünlüğü ve demokrasi vaadiyle girişilen Orta Doğu’ya yeniden şekil verme
sürecinde tarihî ve kültürel derinliğine yakışmayan bir anlayışla rol
üstlenmeye kalkması, yaşanan çatışma, zulüm, kan ve gözyaşına ortak olunmasına
da sebep olmuştur. Oysa, hukuk devleti ancak araçsallaştırılmamış bir demokrasi
ve temiz siyasetle mümkün olabilecektir. Demokrasinin araçsallaştırıldığı bir
siyasi ve sosyal ortamda demokrasiye özgü değerler de içeriği olmayan bir
söylem olmaktan öte gidemeyecektir. 
Türkiye'nin
içinde bulunduğu coğrafyada gelişen başta terör olmak üzere şiddet olaylarının
etnik ve mezhep çatışmalarının etkisinden korunması, yürüteceği dış politika
ile uygulayacağı siyasi ve sosyal politikaların isabetiyle doğru orantılı
olacaktır. Kuşkusuz, bu politikaların Türk millî kimliğini, millî değerlerini,
kardeşlik hukukunu ve cumhuriyetin temel niteliklerini esas alan politikalar
olması zorunludur. Ancak, on dört yıldır uygulanan yanlış politikalar maalesef,
demokrasi ve insan hakları gibi kavramların gölgesinde bölücülüğün himaye
görmesine yol açmış, Türkiye'nin bölgesinde sözü dinlenir bir ülke olmasını
sağlamamış, başta terör olmak üzere bölgesel sorunları ithal eder bir duruma
getirmiştir.
Terörizm
tüm insanlığa doğrultulmuş korkunç bir silahtır. Terör hangi gerekçeyle ve
hangi ülkede çıkarsa çıksın insanlık dışıdır ve insanlık onurunu hiçe
saymaktır. Terörizm ateşi konusunda duyarlı olmak, sorumluluk bilinciyle
hareket etmek insanım diyen, insan haklarına saygı duyan herkesin görevidir.
Yaşanabilir bir dünya istiyorsak, insan hak ve hürriyetlerine şartsız bağlıysak
terörizme karşı aynı dozda tepki gösterebilmeli ve karşı koyabilmeliyiz. Fakat,
yaşadığımız süreçte kavramlar asıl manasından uzaklaşmış, kan döken, cinayet
işleyen, vatan ve millete diş bileyen tüm odaklar barışsever, özgürlük tutkunu,
demokrasi yanlısı ve insanlık savunucusu olarak gösterilmeye çalışılmıştır.
Barış ve insan hakları kavramları âdeta bölücülerin hizmetine koşulmuş, terörün
yedeğine konulmuştur. 
Değerli
milletvekilleri, Türkiye'nin yakın tarihinin…
(Mikrofon
otomatik cihaz tarafından kapatıldı) 
İSMAİL
FARUK AKSU (Devamla) – …en sıkıntılı ve çalkantılı döneminden geçmesini…
BAŞKAN
– Teşekkür ederim.
İSMAİL
FARUK AKSU (Devamla) – Tasarının hayırlı olmasını diliyor, yüce Meclisi
saygıyla selamlıyorum. (MHP sıralarından alkışlar)
BAŞKAN
– Teşekkür ederim. 
III.- YOKLAMA
(CHP
sıralarından bir grup milletvekili ayağı kalktı)
ÖZGÜR
ÖZEL (Manisa) – Sayın Başkan, yoklama talep ediyoruz. 
BAŞKAN
– Önergeyi oylarınıza sunmadan önce, bir yoklama talebi var, onu yerine
getirelim. 
Sayın
Özel, Sayın Sarıhan, Sayın Gök, Sayın Türkmen, Sayın Emir, Sayın Bozkurt, Sayın
Bayır, Sayın Çiçek, Sayın Tanal, Sayın İlgezdi, Sayın Yılmaz, Sayın Kayışoğlu,
Sayın Hürriyet, Sayın Gündoğdu, Sayın Özdemir, Sayın Yarayıcı, Sayın Budak,
Sayın Yıldız, Sayın Öz, Sayın Akın.
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime
elli dakika ara veriyorum.
Kapanma Saati: 18.57
BEŞİNCİ OTURUM
Açılma Saati: 19.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Beşinci Oturumunu açıyorum.
Ben
“Elli dakika ara veriyorum.” demiştim ama bir yanlış anlaşılma olmuş, zabıtlara
da “iki dakika” diye girmiş.
MAHMUT
TANAL (İstanbul) – Başkan, “yanlış anlaşılma” değil efendim. Yani, Parlamento
çok ciddi işlerle uğraşır.
OKTAY
VURAL (İzmir) – “Anlaşılma” değil, “iki” söylediniz ya!
BAŞKAN
– Ben “elli” dedim.
Birleşime
elli dakika ara veriyorum.
Kapanma Saati: 19.02
ALTINCI OTURUM
Açılma Saati: 19.55
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Altıncı Oturumunu açıyorum.
149
sıra sayılı Kanun Tasarısı’nın görüşmelerine devam edeceğiz. 
Komisyon?
Burada.
Hükûmet?
Burada. 
Şimdi,
2’nci madde üzerinde üç adet önerge vardır. 
Önergeleri
okutacağım ama…
ÖZGÜR
ÖZEL (Manisa) – Sayın Başkan, Elif Doğan Türkmen’in bir söz talebi var.
BAŞKAN
– Sayın Doğan Türkmen, bir şey mi söyleyeceksiniz?
ELİF
DOĞAN TÜRKMEN (Adana) – Efendim, mikrofonu açabilirseniz evet. 
BAŞKAN
– Buyurun. 
VI.- AÇIKLAMALAR (Devam)
8.- Adana Milletvekili Elif Doğan Türkmen’in, Adana’nın
Ceyhan ilçesinin Üçdutyeşilova köyünde TİGEM’den alınması gereken arazilerle
ilgili köylülerin büyük bir sıkıntı içerisinde olduklarına ilişkin açıklaması 
ELİF
DOĞAN TÜRKMEN (Adana) – Sayın Başkan, Adana Ceyhan ilçesi Üçdutyeşilova köyünde
TİGEM’den alınması gereken arazilerle ilgili köylülerin büyük bir sıkıntısı
var. Şöyle ki: Yanı başlarındaki köyde dönümü 8 bin lirayken burada dönümüne
3-4 katı fiyat isteniyor. Sonuçta her ikisi de devlet kurumu olmasına rağmen
Üçdut köyünde yaşanılan bu sıkıntıyla ilgili tüm köylülerimiz şikâyetçiler.
Bunu özellikle Mecliste dile getirmemizi istediler ve talepleri şudur: Tıpkı
yanı başlarındaki köyde -üstelik de sulu arazi olmasına rağmen- dönümü 8 bin
lirayken, kendilerinin köyünde ve kuru araziye, daha az verim alınan araziye 3
katı fiyat verilmesinin bir haksızlık olduğunu düşünüyorlar ve üstelik de 9 Mayısa
kadar da bedelin ödenmesini istiyorlar. Adana’da 9 Mayısta hiçbir çiftçide para
olmuyor. Yani…
(Mikrofon
otomatik cihaz tarafından kapatıldı)
BAŞKAN
– Sayın Doğan, lütfen toparlayın.
ELİF
DOĞAN TÜRKMEN (Adana) – Teşekkür ederim. 
Başkanım,
9 Mayısta paranın ödenmesi demek, çiftçiye “Sen bu arazileri alma, biz
başkasına satacağız.” demek. Bu nedenle de Sayın Maliye Bakanımız ve Tarım
Bakanımızın da mutlaka bu konuyla ilgilenmesini istiyoruz ve köylülerimize
müjdeli bir haber vermek istiyoruz. 
Teşekkür
ediyorum. (CHP sıralarından alkışlar) 
BAŞKAN
– Ben teşekkür ederim. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN – 2’nci
madde üzerinde üç adet önerge vardır demiştim. 
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 2’nci maddesinin (1)’inci fıkrasının (e) bendinde yer alan
"işlem ve uygulamalar sonucunda" ibaresinden sonra gelmek üzere
"dil, ırk, renk, cinsiyet, siyasi düşünce, felsefi inanç, din, mezhep ve
benzeri temellere dayanılarak" ibaresinin eklenmesini ve (i) bendinde yer
alan "engellilerin" ibaresinin "Engellilerin, kadınların,
çocukların, yaşlıların, harp ve vazife şehitlerinin dul ve yetimleri ile malul
ve gazilerin" şeklinde değiştirilmesini arz ve teklif ederiz.
 Ruhi Ersoy  Mehmet
Parsak  Zihni Açba
 Osmaniye  Afyonkarahisar
 Sakarya
 Mehmet Erdoğan  Erkan
Haberal  Arzu Erdem
 Muğla  Ankara
 İstanbul
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 2’nci
maddesinin (d), (j) ve (k) fıkralarının aşağıdaki gibi düzenlenmesini arz ve
teklif ederiz. 
(d)-
"Doğrudan ayrımcılık: Bu Kanunda sayılan ayrımcılık temellerinden birine
dayanılarak, bir kamu veya özel hukuk gerçek veya tüzel kişi veya topluluğuna,
hak ve özgürlüklerin tanınması, kullanılması ve yararlanması esnasında,
karşılaştırılabilir benzer durumlarda muamele edildiğinden, edilmiş olduğundan
veya edileceğinden daha az elverişli davranma anlamına gelecek her türlü farklı
muameleyi ifade eder.”
(j)-
"Taciz: Psikolojik ve cinsel türleri de dahi olmak üzere, insan onurunun
çiğnenmesi amacını taşıyan veya böyle bir sonucu doğuran, yıldırıcı, onur
kırıcı, aşağılayıcı veya utandırıcı her türlü davranışı"
(k)-
"Ulusal önleme mekanizması: İşkence ve diğer zalimane ve gayri insani veya
küçültücü muamele ve cezaya karşı BM sözleşmesine ek ihtiyati protokol
hükümleri çerçevesinde kişilerin özgürlüklerinden yoksun bırakıldığı yerlere ve
yatılı ve gündüzlü eğitim kurumları, yaşlı ve hasta bakım merkezleri,
hastaneler gibi yerlere düzenli ziyaretler yapmak üzere oluşturulan sistem.”
 Gamze Akkuş İlgezdi  Mahmut
Tanal  Şenal Sarıhan
 İstanbul  İstanbul
 Ankara
 Zeynep Altıok  Hilmi
Yarayıcı
 İzmir  Hatay
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 2’nci maddesinin tasarıdan çıkarılmasını arz ve teklif ederiz.
 Sibel Yiğitalp İdris
Baluken Çağlar Demirel
 Diyarbakır Diyarbakır Diyarbakır
 Bedia Özgökçe Ertan Behçet
Yıldırım
 Van Adıyaman
BAŞKAN
– Komisyon son okunan önergeye katılıyor mu?
İNSAN
HAKLARINI İNCELEME KOMİSYONU SÖZCÜSÜ ALİ İHSAN YAVUZ (Sakarya) – Katılmıyoruz
Sayın Başkanım.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Diyarbakır Milletvekili Sibel Yiğitalp konuşacak.
Buyurun
Sayın Yiğitalp. (HDP sıralarından alkışlar) 
SİBEL
YİĞİTALP (Diyarbakır) – Sayın Başkan, değerli milletvekilleri; bugün insan
hakları, ayrımcılık ve beraber eşit yaşama üzerine bir yasa tasarısı üzerinde
konuşuyoruz ama ne yazık ki insan onurunun en dibe vurduğu bir dönemden
geçiyoruz. Sur’da cenazelerin dört aydır hâlen kaldırılmadığı, defnedilmediği
ve bunun için, cenazeyi almak için ailelerin aylardır beklediğini biliyoruz.
Ama buradaki sessizlik ve tepkisizlik şunu da getiriyor: Orada, başka illerde
olan sokağa çıkma yasaklarında daha büyük vahşetleri, daha büyük insanlık dışı
muameleleri getiriyor. Bunu da sessizlik ve tepkisizlikle daha çok
güçlendirdiğimiz gibi, bunları sanki Meclisin sessizliği, özellikle AKP’nin
sessizliği onları teşvik ettiği gibi katliamları ne yazık ki büyütüyor.
Bugün
herkes şunu konuştu: Sur’daki kamulaştırmayı söyledi. Kamulaştırma yapılıyor
Sur’da. O alanda en az 70 bin insan yaşıyor ama hiçbirinin bundan haberi yok,
hiçbirinin fikri ve bilgisi alınmış değil. Hepsi tek merkezden, merkezî Hükûmet
tarafından nasıl bir yaşama sahip çıkmasını istiyorsa, nasıl bir yaşam
istiyorsa onun üzerinden bir planlama yapılıyor ve bu planlamaya da insanları
gasbederek, yaşam haklarını elinden alarak, yaşam alanlarını tamamen yok
ederek, kendince, orada yeni bir yaşam kurgulama gibi bir politikaya gidiyor.
Aslında bu politika sadece rant, talan ve yağmacılıktan başka hiçbir şey
getirmiyor. Düşünün, binlerce yıldır dedelerinin yaşadığı bir yeri, atalarının
yaşadığı bir yeri, siz gideceksiniz bir gecede orayı bütün iş makineleriyle
yıkacaksınız, her türlü yağmalamayı yapacaksınız, ondan sonra diyeceksiniz ki:
“Ben sana aslında daha iyi bir yaşam düşünüyorum.” İşte sorun bu yönetim
biçimidir, bu tekçi yönetim biçiminden geliyor. 
İnsanlar
“yerinden yönetim” derken, yerinden yönetim sebebi de buydu, talep etmesinin
nedeni de buydu. “Biz kendi yaşam alanımızda nasıl yaşamak istiyorsak öyle
yaşamalıyız; tarihimize, dilimize ve kültürümüze öyle sahip çıkmalıyız.” Bunun
mücadelesini verirken, tam cevabı, devletin cevabı, AKP’nin cevabı: “Hayır, sen
öyle yaşayamazsın. Öyle bir talebin olduğu an ben seni tankla, topla, her türlü
ağır silahlarla yok ederim; tarihini de yıkarım, cenazelerini de vermem, hatta
cenazelerini sokak ortasında bekletir, onun videosunu çeker, sosyal medyada
bunu size gösteririm.” dedi. Bu mudur? Bu mudur yani demokratik dediğiniz ülke?
Bu şekilde mi demokratik bir ülkede yaşadığımızı sanıyorsunuz? Bu, bu
yapılanlar, sadece yapanların, yaptıranların ve buna sessiz kalanların büyük
bir utancıdır ve bu utanç öyle veya böyle, bir şekilde hem hukuksal olarak hem
halkın vicdanında mutlaka yargılanacaktır, bu yargılanmayı da hepimiz
göreceğiz. 
Bugün
insanların cenazelerine uygulanan işkenceler dünyanın hiçbir yerinde
görülmemiştir ve bu sessizlik, orada çalışan paramiliter güçler tarafından bir
cesaret aracı olarak kullanılıyor ve bu insanlar, bu paramiliter güçler orada
bu sessizliği “Bizi kabulleniyor, daha da iyi yaptığımızı düşünüyoruz…” İyi
yapma motivasyonu yaratıyor. Yani istediğiniz kadar sessiz kalın, tepkisiz
kalın, bunun arka planında okunacak yolu budur. 
Eğer,
bugün, insan olmanın gereği onurlu olmak, değerlere sahip çıkmak, bir insana
zarar vermemekse burada buna herkesin sahip çıkması gerekir. Yerinden yönetimin
de asıl esası budur. Orada, Sur’da her türlü yağmacılığı, yalanı, talanı
yaparsınız ama asla o halkı kazanamazsınız. Sadece kısa bir süre için belki
sessizlik olur ama o çocukların cenazesini gören, kardeşinin cenazesinin orada
çürüdüğünü gören bir aileyi, bir kardeşi de asla ikna edemezsiniz. O acıyı, o
yürek acısını hiçbir şey telafi edemez. Binlerce ev yapın, o çocuklarını
kaybeden annenin, babanın yerine hiçbir şey asla karşılığını bulamaz. 
ŞİRİN
ÜNAL (İstanbul) – Bir cümle de PKK için söyleyin Hanımefendi. 
SİBEL
YİĞİTALP (Devamla) – Bunu, talan üzerinden, yağmacılık üzerinden hâlen
sahiplenmeniz, hâlen kamulaştırma adı altında devletin bir politikası olarak
görmeniz, o halkın iradesini yok saymanız, algısıyla dalga geçmenizdir. O halk
da asla bunu kabul etmeyecek. Bunu da herkes çok iyi okusun. Orada siz saraylar
da yapsanız, katlar, yatlar da yapsanız o halka yaşattığınız acılar ve
yaşattığınız o zalimlikler unutulmayacak. 
UĞUR
AYDEMİR (Manisa) – Yaşatan kim? Kim yaşatıyor?
SİBEL
YİĞİTALP (Devamla) – Hiçbir kimse unutmayacak, bu halk da unutmayacak. 
UĞUR
AYDEMİR (Manisa) – Yaşatan kim?
RADİYE
SEZER KATIRCIOĞLU (Kocaeli) – Gittiğimizde halk bunları bize söylemiyor. 
SİBEL
YİĞİTALP (Devamla) – Bu halk hiçbir zaman unutmayacak. Ömrühayatınız boyunca
sizin önünüze gelecek bu, hayatınız boyunca hep bunu göreceksiniz. 
RADİYE
SEZER KATIRCIOĞLU (Kocaeli) – Biz hiç öyle bir şey duymuyoruz oraya gittiğimiz
zaman. 
UĞUR
AYDEMİR (Manisa) – Yaşatan kim?
SİBEL
YİĞİTALP (Devamla) – Teşekkür ediyorum. 
RADİYE
SEZER KATIRCIOĞLU (Kocaeli) – Hangi halktan bahsediyorsunuz, biz anlamadık. 
SİBEL
YİĞİTALP (Devamla) – Ben, şimdi tekrar söylüyorum: Bunu ömrüm boyunca… İnsanlar
bunu size hatırlatacaklar. Her zaman önünüze bir utanç olarak gelecek. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum…
ÖZGÜR
ÖZEL (Manisa) – Karar yeter sayısı…
İDRİS
BALUKEN (Diyarbakır) – Karar yeter sayısı istiyoruz. 
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 20.06
YEDİNCİ OTURUM
Açılma Saati: 20.17
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Yedinci
Oturumunu açıyorum.
149 sıra sayılı
Kanun Tasarısı’nın 2’nci maddesi üzerinde Diyarbakır Milletvekili Sibel
Yiğitalp ve arkadaşlarının önergesinin oylanmasında karar yeter sayısı
bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler…
Kâtip
üyeler arasında anlaşmazlık var, elektronik yapalım.
İki
dakika süre veriyorum.
(Elektronik
cihazla oylama yapıldı)
BAŞKAN
- Karar yeter sayısı yoktur.
Birleşime
on dakika ara veriyorum.
Kapanma Saati: 20.21
SEKİZİNCİ OTURUM
Açılma Saati: 20.33
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Sekizinci Oturumunu açıyorum.
149
sıra sayılı Kanun Tasarısı’nın 2’nci maddesi üzerinde Diyarbakır Milletvekili
Sibel Yiğitalp ve arkadaşlarının önergesinin ikinci kez oylamasında da karar
yeter sayısı bulunamamıştı. Şimdi önergeyi tekrar oylarınıza sunacağım ve karar
yeter sayısı arayacağım. 
Elektronik
cihazla yapalım. 
İki
dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir. 
Tasarının
görüşmelerine kaldığımız yerden devam edeceğiz.
Komisyon
burada. 
Hükûmet
burada. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanun Tasarısı’nın 2’nci
maddesinin (d), (j) ve (k) fıkralarının aşağıdaki gibi düzenlenmesini arz ve
teklif ederiz. 30.03.2016
(d)-
"Doğrudan ayrımcılık: Bu Kanunda sayılan ayrımcılık temellerinden birine
dayanılarak, bir kamu veya özel hukuk gerçek veya tüzel kişi veya topluluğuna,
hak ve özgürlüklerin tanınması, kullanılması ve yararlanması esnasında,
karşılaştırılabilir benzer durumlarda muamele edildiğinden, edilmiş olduğundan
veya edileceğinden daha az elverişli davranma anlamına gelecek her türlü farklı
muameleyi ifade eder.”
(j)-
"Taciz: Psikolojik ve cinsel türleri de dahi olmak üzere, insan onurunun
çiğnenmesi amacını taşıyan veya böyle bir sonucu doğuran, yıldırıcı, onur
kırıcı, aşağılayıcı veya utandırıcı her türlü davranışı"
(k)-
"Ulusal önleme mekanizması: İşkence ve diğer zalimane ve gayri insani veya
küçültücü muamele ve cezaya karşı BM sözleşmesine ek ihtiyati protokol
hükümleri çerçevesinde kişilerin özgürlüklerinden yoksun bırakıldığı yerlere ve
yatılı ve gündüzlü eğitim kurumları, yaşlı ve hasta bakım merkezleri,
hastaneler gibi yerlere düzenli ziyaretler yapmak üzere oluşturulan sistem.”
Fatma Kaplan Hürriyet
(Kocaeli) ve arkadaşları
BAŞKAN
– Okunan önergeye Komisyon katılıyor mu?
İNSAN
HAKLARINI İNCELEME KOMİSYONU SÖZCÜSÜ ALİ İHSAN YAVUZ (Sakarya) – Katılmıyoruz
Sayın Başkan.
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Kocaeli Milletvekili Fatma Kaplan Hürriyet konuşacak.
Buyurun
Sayın Hürriyet. (CHP sıralarından alkışlar)
FATMA
KAPLAN HÜRRİYET (Kocaeli) – Sayın Başkan, değerli milletvekilleri; İnsan
Hakları ve Eşitlik Kurumu Kanunu Tasarısı’nın 2’nci maddesi üzerine söz almış
bulunmaktayım. Bu vesileyle yüce heyetinizi saygıyla selamlıyorum.
Başbakan
Yardımcısı Numan Kurtulmuş, vize serbestisi için 4 Mayısa kadar atılması
gereken 35 hukuki adımdan bahsetmiştir. Vize için atılan bu hukuki adımlardan
biri de şu anda konuştuğumuz tasarıdır. Ancak, bu öyle bir adımdır ki bir
bebeğin ilk adımından bile daha acemicedir maalesef. Sadece vize muafiyeti
için, dünyadaki en önemli hak olan insan hakkıyla ilgili bir kurum oluşturmak
isteniyor; üstelik bu kurum, bütün insan hakları alanını, her şeyi yapmakla
görevli olan, sorumluluk taşımayan, yargı benzeri bir yetkisi dâhil olağanüstü
yetkileri bulunan, Cumhurbaşkanı ve Hükûmet gözetiminde bir insan hakları
kurumudur. 
Aslında,
iktidar partisinin “olmayan haklar” paradigmasıdır bu tasarı. “İnsan haklarını
koruma mekanizmasını etkinleştiriyoruz.” diyorsunuz ama aslında hak ve
özgürlükler alanını daraltıyorsunuz. Hükûmetin olanca ağırlığının olması, sivil
kitle örgütlerinin, meslek odalarının, üniversitelerin, kadın kuruluşlarının, engellilerin,
işverenlerin, gazetecilerin, sanatçıların, çalışma hayatı temsilcilerinin,
sendikaların dışlanması, oluşacak yapıyı antidemokratik kılmaktadır maalesef.
Sivil
toplumu hazırlık sürecine hiçbir şekilde dâhil etmemek ise bu yeni kurumun
geçersizliğini ilan etmek anlamına gelir. Yani, Hükûmet, burada sivil toplum
örgütlerini hiçe sayarak bir bağlamda insan haklarını da hiçe saydığını açık
açık belli etmektedir.
Vize
serbestisinin gerekliliklerinden olduğu için kurulmaya çalışılan bu kurulun
aceleye getirilmesinden dolayı ya da kasıtlı olarak bazı konular atlanmıştır.
Tasarının 2’nci maddesinde “ayrımcılık” kavramının tanımı yapılmadan ve
ayrımcılık temelleri de sayılmadan ayrımcılık türlerinin tanımlanması yoluna
gidilmiştir, bu bizce kesinlikle yanlıştır. 2’nci maddenin (a) fıkrasında
kapsama alınması gereken hususlar vardır ancak kapsam dışı bırakılmışlardır.
(e) bendindeki “dolaylı ayrımcılık” tanımı daha etkin şekilde
değiştirilmelidir. “Makul düzenleme” başlıklı (i) bendinde dezavantajlı tüm kurumların
sayılması gerekirken maalesef sayılmamıştır. Ayrımcılığı önleyeceği iddiasıyla
hazırlanan yasa tasarısında cinsel yönelimi ve cinsel kimliği farklı bireyler
dışlanmıştır. Kaygı ve baskıyla hazırlanan bu tasarıda kavram ve bilgi
karışıklığı maalesef giderilmemiştir. Bu tasarı, temel hak ve hürriyetlerin
korunması, geliştirilmesi ve bunlardan yararlanma bakımından hiç kimsenin
ayrımcılığa uğramaması amacıyla ve konuya ilişkin evrensel normlarla da
örtüşmemektedir. 
Peki,
ülkede kendisine bağlamadığı bir kurum bırakmak istemeyen Cumhurbaşkanı ve AKP
Hükûmeti son on beş yıldır insan hakları için ne yaptı? Mesela, Türkiye
milyonlarca lira ödemeye mahkûm edildi insan hakları ihlalleri konusunda.
2002-2012 yılları arasında Türkiye aleyhine 50.249 başvuru yapıldı ve bu
başvurular neticesinde Türkiye tam olarak 180 milyon 941 bin Türk lirası
ödemeye mahkûm edildi. 
Onun
dışında, demokratik haklarımıza baktığımızda, mesela, “Yürüyeceğiz.” diyoruz,
“Yasak.” diyorsunuz; “Konuşacağız.” diyoruz, “Yasak.” diyorsunuz; “Yazacağız.”
diyoruz, “Yasak.” diyorsunuz; “Yaşayacağız.” diyoruz, ona da “Yasak.”
diyorsunuz ve bu şartlardaki ülkemizde biz bugün insan haklarını konuşuyoruz.
Bombalı saldırıları Almanların haber verdiği, millî hırsızları FBI’ın
yakaladığı, vatandaşlarımızın öldüğü, bizi yönetenlerin ise muhtarla toplantı
yaptığı ülkemiz şartlarında biz bugün insan haklarını konuşuyoruz. Adalet
Bakanının hırsızı, Aile Bakanının tecavüzcüyü, Eğitim Bakanının tarikatları,
Orman Bakanının imar rantını, rektörün cehaleti savunduğu bu ülkede biz insan
haklarını konuşuyoruz ve sonra diyoruz ki ne güzel, “insan hakları”, değil mi? 
Son
olarak diyorum ki kadın cinayetleri, maden kazaları, imar rantları tutuklu
gazeteciler, terör olayları, çocuk istismarı gibi birçok konunun araştırılması
taleplerini reddeden iktidar partisinin elinde şekillenecek bu kurulu
düşündükçe vay hâlimize diyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Yoklama istiyoruz efendim.
BAŞKAN
– Yoklama talebi vardır. 
Yoklama
istiyorsanız 20 kişi ayağa kalkmamış ama.
ÖZGÜR
ÖZEL (Manisa) – Kalkıyoruz efendim.
BAŞKAN
– Ben onu görmeden, vardır dedim; yanlışa yanlışla gittik. 
Sayın
Özel, Sayın Sarıhan, Sayın Bakan, Sayın Yüceer, Sayın Hürriyet, Sayın Aydın,
Sayın Bektaşoğlu, Sayın Çamak, Sayın Adıgüzel, Sayın Altıok, Sayın Emre, Sayın
İlgezdi, Sayın Yıldız, Sayın Akkaya, Sayın Özdemir, Sayın Yarayıcı, Sayın Yarkadaş,
Sayın Tanal, Sayın Tüm, Sayın Yedekci. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 2’nci maddesinin (1)’inci fıkrasının (e) bendinde yer alan
"işlem ve uygulamalar sonucunda" ibaresinden sonra gelmek üzere
"dil, ırk, renk, cinsiyet, siyasi düşünce, felsefi inanç, din, mezhep ve
benzeri temellere dayanılarak" ibaresinin eklenmesini ve (i) bendinde yer alan
"engellilerin" ibaresinin "Engellilerin, kadınların, çocukların,
yaşlıların, harp ve vazife şehitlerinin dul ve yetimleri ile malul ve
gazilerin" şeklinde değiştirilmesini arz ve teklif ederiz.
Mehmet Erdoğan (Muğla) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU SÖZCÜSÜ ALİ İHSAN YAVUZ (Sakarya) – Katılmıyoruz
Sayın Başkan.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Muğla Milletvekili Sayın Mehmet Erdoğan konuşacak.
Buyurun
Sayın Erdoğan. (MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın 2’nci maddesi
üzerinde vermiş olduğumuz önerge hakkında Milliyetçi Hareket Partisi Grubu
adına söz almış bulunmaktayım. Bu vesileyle yüce heyetinizi saygıyla
selamlıyorum.
Verdiğimiz
önergede, tasarının “Tanımlar” başlıklı 2’nci maddesinin (e) ve (i)
bentlerindeki tanımlamaların daha anlaşılır ve daha kapsamlı hâle gelmesi
konusunda bir çalışma yaptık. Bu önergemize eğer destek verirseniz bu
maddedeki iki tanım daha anlaşılır, daha açık ve daha kapsayıcı hâle
gelecektir. Bu bakımdan önergemize destek istiyoruz.
Türkiye
İnsan Hakları ve Eşitlik Kurumu kurulması gündeme gelince, aklımıza önce
AKP’nin ayrıştırıcı ve kutuplaştırıcı uygulamaları gelmektedir. AKP iktidarı on
dört yıldır toplumumuzu önce 36 etnik yapıya, yetmeyince mezheplere ve
inançlara göre, o da yetmeyince sendikasına göre sürekli olarak ayrıştırmayı kendisine
görev edindi. Tabii bu ayrıştırmacı politikaların sonucunda geldiğimiz nokta
“bizden olanlar” ve “bizden olmayanlar” ayrımına gelmiştir. AKP’nin müteahhidi
değilseniz ihale alamazsınız; ihale alacaksanız önce AKP’li bir müteahhit
olacaksınız. AKP’nin memuru değilseniz terfi edemezsiniz. Bu zihniyet “bizden
olan”, “bizden olmayan” şeklinde kamuda bugün liyakati artık ikinci plana itti
ve bu da bugün kamudaki işlerin yürümesi konusunda karşılaşılan sıkıntıların en
temel sebebi hâline geldi. AKP’li değilseniz herhangi bir taşeron şirkette işe
giremezsiniz çünkü bir taşeron şirkette işe girecekseniz önce size sorulan şey
bu işi yapıp yapamayacağınız değil AKP’ye üye olup olmadığınızdır. Ensar
Vakfına üye değilseniz hemen paralel ilan edilirsiniz. MEMUR-SEN üyesi
değilseniz her zaman mobbinge maruz kalabilirsiniz. AKP’li değilseniz
mülakatlarda kitabın ortasından soruya muhatap kalırsınız yani mülakatı geçmek
o kadar da kolay olmaz ama AKP’liyseniz kitabın kapağından sorulan soruyla
kolayca paçayı sıyırabilirsiniz. 
Sonuç
olarak, maalesef, toplumu “sizden olanlar” ve “olmayanlar” diye ikiye
ayırdınız. Bugün geldiğimiz noktada binlerce yıllık birlik hukukunun, kardeşlik
hukukunun temelini, hissiyatını zedelediniz. Artık bundan sonra, bu kardeşlik
hukukunun tamiratı da her gün biraz daha zorlaşmaktadır. 
Sayın
milletvekilleri, kutuplaştırma demişken bir hususu daha sizinle paylaşmak
istiyorum: Kucaklayıcı bir anlayışla hareket etmesi gereken iktidar, on dört
yıl boyunca devamlı suretle kendi yarattığı düşmanlarla bu kutuplaşmayı
sürdürdü; eski ortaklarını düşman, eski düşmanlarını da yer yer dost edindi. Ve
bugün, garip bir haber aldık; geçtiğimiz günlerde kayyum atanan bir gazeteye
bugün yeni bir genel yayın yönetmeni atandığını duyduk. Biatçı bir kültürle yayın
yaptığına şahitlik ettiğimiz bir gazetenin haber müdürü, kayyumlar tarafından
bir gazeteye genel yayın müdürü olarak atanmıştır. Aslında, bu da az önce
bahsettiğim kutuplaştırıcı üslubun ne kadar sert bir şekilde devam ettiğinin en
büyük göstergesidir. Kendi eski dostlarının şirketlerine el koyan AKP iktidarı,
PKK’ya destek veren hiçbir şirkete, PKK’ya destek veren hiçbir yayın organına
bugüne kadar kayyum atamayı başaramamıştır. 
Bir
noktaya daha temas etmek istiyorum: Bugün, zaten Anayasa’mızın 10’uncu
maddesinde yer alan eşitlik ilkesini artık bu tasarıyla birlikte tartışır hâle
geldik. Milliyetçi Hareket Partisi olarak Anayasa’nın “Türk Devletine
vatandaşlık bağı ile bağlı olan herkes Türktür.” ilkesine her zamanki gibi
bağlıyız. Türk milletinin hiçbir onurlu mensubu hiçbir zaman ayrımcılığa tabi
tutulamaz. Bugün AKP, PKK ve uzantılarının yok etmeye çalıştığı kardeşlik
hissiyatını ise yaşatmaya çalışacak kudret de, azim de Türk milletinde hâlâ
mevcuttur, bunun da böyle bilinmesinde fayda vardır. Yeniden bunları
tanımlamaya gerek yoktur, yeniden temel atmaya gerek yoktur, yeniden bina inşa
etmeye gerek yoktur. Bu binanın adı “Türk”, temeli sağlamdır; ayrımcılıktan,
kutuplaşmadan nemalanan herkes Türk milletinin kardeşlik hissiyatının altında
ezilmeye ve yok olmaya mahkûmdur.
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Erdoğan.
Önergeyi
oylarınıza sunuyorum…
lll.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
Efendim
kalktık, hep birlikte kalktık.
BAŞKAN
– Teşekkür ederim, çok naziksiniz.
Yoklama
talebi var.
Sayın
Özel, Sayın Sarıhan, Sayın Aydın, Sayın Yüceer, Sayın Kaplan Hürriyet, Sayın
Bektaşoğlu, Sayın Çamak, Sayın Cihaner, Sayın Tarhan, Sayın İlgezdi, Sayın
Emre, Sayın Altıok, Sayın Yarayıcı, Sayın Topal, Sayın Özdemir, Sayın Akkaya,
Sayın Akaydın, Sayın Tanal, Sayın Tüm, Sayın Yarkadaş. 
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza…
III.– YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkanım, yoklama talebimiz var yine efendim. (AK PARTİ
sıralarından gürültüler)
BAŞKAN
– Şimdi, şimdi?
NAZIM
MAVİŞ (Sinop) – Hayır, bir dakika önce yaptık daha.
ÖZGÜR
ÖZEL (Manisa) – Hayır, yoklama talebimiz var efendim.
BAŞKAN
– Sayın Özgür Özel, şimdi, bakın, sizin bunu isteme talebiniz var, buna saygı
duyuyorum ama daha aradan bir dakika geçmeden aynı şeyi tekrar ediyorsunuz,
yoklama talebinizi.
İDRİS
BALUKEN (Diyarbakır) – Yapabilir. 
ÖZGÜR
ÖZEL (Manisa) – Efendim, arkadaşlar çıkıyor.
BAŞKAN
- Lütfen çalışma ekonomisine biraz uyalım.
İDRİS
BALUKEN (Diyarbakır) – Sayın Başkan, öyle bir takdir hakkınız yok.
BAŞBAKAN
YARDIMCISI LÜTFİ ELVAN (Mersin) – Bunu millet görüyor.
ÖZGÜR
ÖZEL (Manisa) – Efendim, pek çok ekonomiye uymayan, uzlaşı kültürünü
geliştirmeyen Hükûmetin uygulamalarına karşı her hakkımızı kullanırız.
BAŞKAN
– Ben size şu anda Divan Başkanı olarak bu durumu öneriyorum.
ÖZGÜR
ÖZEL (Manisa) – Teşekkür ederim.
Bu
uyarınızı ilerleyen saatlerde dikkate alabiliriz ama şu an talebemiz var.
SALİH
CORA (Trabzon) – Hiç mi utanmıyorsunuz!
BAŞKAN
– Maddeyi oylarınıza… 
ÖZGÜR
ÖZEL (Manisa) – Hayır efendim! Olur mu, ayaktayız.
BAŞKAN
- …sunarken toplantı yeter sayısı aranmıştır.
Sayın
Özel, Sayın Sarıhan, Sayın Aydın, Sayın Yüceer, Sayın Kaplan Hürriyet, Sayın
Bektaşoğlu, Sayın Çamak, Sayın Cihaner, Sayın Tarhan, Sayın İlgezdi, Sayın
Emre, Sayın Altıok, Sayın Sertel, Sayın Yarayıcı, Sayın Topal, Sayın Özdemir,
Sayın Akkaya, Sayın Yarkadaş, Sayın Yiğit, Sayın Tanal.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. (AK PARTİ sıralarından alkışlar)
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
milletvekilleri, 3’üncü maddede dört adet önerge vardır. Ancak, bu önergelerden
biri Cumhuriyet Halk Partisi Grubu üyesi Tekirdağ Milletvekili Sayın Candan
Yüceer ve arkadaşlarınca bugün saat 18.32’de verilmiştir. Bununla birlikte,
Cumhuriyet Halk Partisi Grubu üyesi Manisa Milletvekili Sayın Özgür Özel ve
arkadaşları tarafından, yine, bugün saat 20.20’de ikinci bir önerge daha
verilmiştir.
Açıklamam
şudur ki: Bilindiği üzere İç Tüzük’ün 91’inci maddesine göre, temel kanun
görüşmelerinde her madde üzerinde en fazla iki değişiklik önergesi
verilebilmektedir. Her parti grubunun önerge verme hakkı saklı bulunduğundan,
bu sayı parti grubu sayısı kadar artırılabilmektedir. Siyasi parti grubunun
saklı hakkının, önergesi bulunan diğer gruba devredilmesi ise söz konusu
olmamaktadır. Bu nedenle, Sayın Özel ve arkadaşlarının imzalarının olduğu, daha
sonra verilen önergeyi işleme alamıyorum.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel’e söz veriyorum.
ÖZGÜR
ÖZEL (Manisa) – Teşekkür ederim.
Sayın
Başkanım, açıklamanızı dikkatle dinledik. Tabii, açıklama, İç Tüzük’ün ve
Anayasa’nın ruhundan bağımsız, sadece 91’inci maddedeki ilgili hüküm dikkate
alındığında haklı görülebilir. Ancak, İç Tüzük’ün 87’nci maddesi ve 1927 Dâhilî
Nizamnamesi’nden bugüne kadar İç Tüzük’te önergelerle ilgili yapılmış tüm
değişiklikler ve Anayasa Mahkemesi kararları göz önüne alındığında, bugün temel
kanun olarak görüşmekte olduğumuz bir kanun üzerindeki önerge işleminde şu anda
yerleşmiş bir uygulama gibi görünen uygulamanın 87’de açıklıkla tarif edilen
eğer önerge hakkı kullanılmazsa bir diğer milletvekili ya da grup tarafından
bunun kullanılabileceğine dair ifadenin İç Tüzük 91’de açıkça yazmıyor
oluşundan hareketle böyle bir uygulama yasamanın yeterince müzakere edilip tüm
görüşlerin ifade edildiği ve Genel Kurulun bu konuda karar vermesine yönelik
olarak yapmamız gereken kaliteli yasama mantığıyla çelişmektedir. Bu yüzden,
Adalet ve Kalkınma Partisi Grubuna mahfuz tutulan önergenin verilmemesi bir
yana, milletvekillerinin iki önerge verme hakkının da göz önünde
bulundurularak, saat 18.32’de Sayın Candan Yüceer ve 5 arkadaşının verdiği
önergeye saat 20.00 sularında verdiğimiz ikinci önergenin ayrı ayrı işleme
alınmasını yüce makamınızdan talep etmekteyim. 
Eğer
açıklamanızdaki tutumunuz sürecekse bu konuda bir usul tartışması açılmasını ve
bunun yine tarafınızdan veya gerekirse Genel Kurul tarafından karara
bağlanmasını talep ediyorum. 
BAŞKAN
– Sayın Özel, sizin bahsettiğiniz 87’nci madde “Değişiklik önergeleri”
başlığını taşımakta ama şu anda biz bir temel kanunu görüşmekteyiz ve 91’inci
maddenin ilgili fıkraları da temel kanunlarda verilecek olan değişiklik
önergeleriyle ilgili bilgi vermektedir. Benim biraz önce yaptığım açıklama şimdiye
kadar Meclisin uygulayageldiği bir açıklamadır, bu ana ve bugüne mahsus bir
açıklama değildir. Geçmiş örneklerden hareket ederek bu açıklamayı yapmak
durumunda hissettim kendimi. Elbette ki bunu söylemek zorundaydım. 
Usul
tartışması açıyorsunuz ama usul tartışması açılacak herhangi bir neden
görmüyorum çünkü yapmış olduğum davranış geçmişten bugüne kadar gelen Meclis
uygulamalarından bir örnektir. Ben bunu kendi düşüncemle yarattığım bir
gerekçeyle ifade etmedim size; Meclisin birçok usul tartışmasına konu olmuş,
geçmiş dönemlerindeki tartışmalardan süzülen bir sonuç olarak size bu
açıklamada bulundum. Siz de takdir edersiniz ki bu yeni bir teamül değil,
geçmiş teamülü bugün tekrar etmek demektir. Bu durumda benim usul tartışması
açma gibi bir konumum söz konusu değil çünkü bu yorum bireysel bir yorum değil.
ÖZGÜR
ÖZEL (Manisa) - Sayın Başkanım, üzerinde sizin de kıymetli görüşlerinizi ifade
ettiğiniz mesele…
ÖMER
ÜNAL (Konya) - Önce oylama iste, oylama.
ÖZGÜR
ÖZEL (Manisa) - ...İç Tüzük’ümüzün en uzun tarif edilmiş ve 1927’den bugüne çok
sayıda değişimin…
BAŞKAN
- 87’nci maddeyi diyorsunuz.
ÖZGÜR
ÖZEL (Manisa) - Hem 87… Elbette 87’nci maddeyi söylüyorum. 
BAŞKAN
- Ama biz 91’e ilişkin temel kanun olarak görüşüyoruz Sayın Özel. 
ÖZGÜR
ÖZEL (Manisa) - Sayın Başkan, 91’de 87’deki önerge verilmeme durumunda bunun
devredilmesiyle kullanılabileceğine ilişkin olarak açık hükmün yer almıyor
oluşu başka bir şey. Ayrıca, yarın saat on birde Meclis Başkanının parti
gruplarını İç Tüzük üzerindeki bir toplantıya çağırdığı bir dönemde bu,
Meclisin en tartışmalı ve bizce de yanlış uygulandığını düşündüğümüz ki bunun
geçmiş dönemlerden farklı olarak -birazdan, inşallah, usul tartışmasında bunu
ifade etme imkânı olacak- temel kanun uygulamasının iktidar partisi eliyle suistimal
edildiği şöyle bir süreçte bu şekilde uygulanması tarafımızdan kabul edilebilir
değil. Bu konuda usul tartışması açma konusunda…
BAŞKAN
- Sayın Özel, usul tartışması açmamaktan yana değilim ama eğer usul tartışması
açarsam yeni bir teamül başlamış olacak.
ÖZGÜR
ÖZEL (Manisa) - Hayır efendim, ne münasebet! Kanaat…
BAŞKAN
- Evet, çünkü benim size okuduğum açıklama benim şu anda oluşturduğum şahsi bir
fikrim değil, geçmiş dönemlerden süregelen bir uygulamadan örnek verdim. İç
Tüzük’ü de yorumlayarak ve ilgili maddenin gerekçesinden de hareket ederek
hazırlanan bir açıklamaya yer verdim. Ama şimdi, benim için önemli değil, usul
tartışması açabilirim, tabii ki milletvekilinin talebidir ama yeni bir
uygulamaya başlayacağız. Madem yarın da konuşulacak Sayın Meclis Başkanımızla,
bu konuyu da konuşursanız bundan sonraki uygulamalarımızda da ona göre
davranmış oluruz. Çünkü, yeni bir hareket tarzı belirlemiş olacağız şimdi,
teamüllerin aksine bir davranışta bulunmaya zorluyorsunuz beni. 
ÖZGÜR
ÖZEL (Manisa) – Sayın Başkanım, usul tartışması açmanız…
BAŞKAN
– Sayın Vural’ı da bir dinleyelim. 
ÖZGÜR
ÖZEL (Manisa) – Bir kısa söyleyeyim, sonra, Sayın Vural çok deneyimli bir grup
başkan vekili, o konuda biz de dinlemeyi çok isteriz. 
BAŞKAN
– Elbette, dinlemekte yarar var. 
ÖZGÜR
ÖZEL (Manisa) – Benim esas ifade etmeye çalıştığım konu şu: Burada bir usul
tartışması açarsanız yeni bir şey yapmazsınız çünkü usul tartışması talep
edildiğinde İç Tüzük, Başkanlık makamına orada bir takdir bırakmaksızın bunu
açmasını söylüyor. Usul tartışmasının sonunda eğer siz ya da vereceği kararla
Meclis bugünkü uygulamanın tersine bir karar verirse o zaman yeni bir şey
yapmış oluruz. 
BAŞKAN
– Ama bir de çalışma ekonomisi denilen bir şey vardır değil mi Sayın Özel? 
ÖZGÜR
ÖZEL (Manisa) – Genel Kurul hem gündemine hem de bu tip durumlarda kendi
vereceği karara hâkimdir. O yüzden, usul tartışması açmanız yeni bir tartışma
başlatmaz, yerleşik bir uygulamanın devamıdır, alacağımız kararı
değiştirebilir. Bu, yarınki toplantının öncesinde son derece kıymetlidir diye
düşünüyorum. 
Teşekkür
ederim. 
BAŞKAN
– Şimdi usul tartışmasını açarsanız dediklerinize ben de katılıyorum ve onları
da biliyorum ama yeni bir tartışmaya yol açacağız ve çalışma ekonomisi
anlamında, geçmiş dönemlerde karar verilmiş bir hususu tekrar tartışmaya
açacağız ve bu her olayda, her teamülen karar verilmiş olayda tekrarlanmış
olacak. Kastettiğim buydu, sonuç itibarıyla yeni bir uygulamaya yol açacaksınız
derken bunu kastediyordum. Yöntem konusunda bir problem vardı. 
ÖZGÜR
ÖZEL (Manisa) – Anladım efendim. 
BAŞKAN
– Sayın Vural, buyurun, sizi dinleyeyim. 
OKTAY
VURAL (İzmir) – Sayın Başkanım, aslında, 87’nci madde ile 91’inci maddenin
yorumu arasında farklılık olmaması lazım. 87’nci madde diyor ki: “…yedi önerge
verilebilir.” Ancak, her siyasi partinin vereceği önerge mahfuzdur. 91’inci
madde de “…iki önerge verilebilir.” diyor. Her siyasi parti grubunun vereceği
önerge sayısı mahfuzdur. Yani, siyasi parti gruplarının, temel değişikliklerle
ilgili konularda her grubun verme hakkı vardır. Grup kullanmadığı zaman diğer
gruplar kullanır anlamı çıkar. Yani aslında burada kanun koyucu, bu yorumu, iki
önergeyle sınırlandırmakla beraber, biliyorsunuz, yedi önerge verme hakkı da
var. Yedi önergeyi doldurmak amacıyla iktidar partisi ne yapıyor? Dolgu
önergeleri veriyor, yedi önergeyi doldurmak amacıyla. 
Şimdi,
burada da bir siyasi partinin hakkı mahfuz tutulduğuna göre, kullanmayan siyasi
partinin hakkını bir başkası verebilir ama siyasi parti gruplarının ötesinde 4
grup varsa beşinci önerge verilemez anlamındadır bu. Dolayısıyla, bu yorumla,
açıkçası eğer her bir siyasi parti grubunun önerge verme hakkı mahfuzsa,
kullanmayanın yerine diğer bir siyasi parti kullanabiliyorsa hem 87 hem 91’de
de uygulanabilir demektir. 
BAŞKAN
– Peki Sayın Vural, mahfuz tutulan bir hakkın devri söz konusu olabilir mi?
OKTAY
VURAL (İzmir) – Elbette. 
BAŞKAN
– Nasıl olacak?
OKTAY
VURAL (İzmir) - Kullanmıyorsa, bakın…
BAŞKAN
– Ama mahfuz tutuyor.
OKTAY
VURAL (İzmir) – Efendim, bakın, ne diyor burada? 87’de de söylüyor efendim.
Bakın, şöyle bir yorum yapalım: 87’de de… Adalet ve Kalkınma Partisi önerge
vermediği zaman bir diğer parti onun yerine verebiliyor mu? 
BAŞKAN
– Hakkını mahfuz tuttuysa vermemesi gerekiyor teamüle göre.
OKTAY
VURAL (İzmir) – Hayır efendim. Böyle bir şey olabilir mi?
Bakın,
diyor ki: “…kullanılmaması halinde.” Dolayısıyla, kullanılmaması hâlinde bu
yetki başkasına geçiyor. Dolayısıyla, eğer 87’de, kullanmayan bir partinin
yerine bir diğer partinin önerge vermesi hak ise bu durumda şimdi de hak olması
lazım. Muhtemelen, bunu yarın saat on birde Sayın Meclis Başkanının yapacağı
toplantıda da tezekkür etmek lazım.
BAŞKAN
– Evet, bunu görüşmeniz gerekiyor.
OKTAY
VURAL (İzmir) – Bunu da bir pozisyon olarak tezekkür etmekte fayda var.
Dolayısıyla, belki bu tartışma ona zemin hazırlar. 
BAŞKAN
– Şimdi, zaman kaybını önlemek açısından usul tartışması açıyorum. 
MAHMUT
TANAL (İstanbul) – Yok, yok. Hakkı saklı tuttuğuna ilişkin dilekçe yok.
COŞKUN
ÇAKIR (Tokat) – Dilekçeye gerek yok, teamül esastır.
BAŞKAN
– Usul tartışması açıyorum.
RAMAZAN
CAN (Kırıkkale) – Lehinde…
BAŞKAN
– Lehinde Ramazan Can.
İDRİS
BALUKEN (Diyarbakır) – Aleyhte…
BAŞKAN
– Aleyhte İdris Baluken.
ÖZGÜR
ÖZEL (Manisa) – Aleyhte…
BAŞKAN
– Aleyhte Özgür Özel.
Sayın
Vural, siz?
OKTAY
VURAL (İzmir) – Evet, bize ne kalıyor efendim?
BAŞKAN
– Lehte kaldı. 
OKTAY
VURAL (İzmir) – Ama kimin lehinde?
BAŞKAN
– Divanın lehinde.
İLKNUR
İNCEÖZ (Aksaray) – Tutumunun lehinde.
COŞKUN
ÇAKIR (Tokat) – İsterseniz feragat edin, mahfuz kalsın.
OKTAY
VURAL (İzmir) – Yok, hayır. Üzerinde konuşma hakkım da var biliyorsunuz.
COŞKUN
ÇAKIR (Tokat) – Hocam, mahfuz kalsın.
OKTAY
VURAL (İzmir) – Hayır, biliyorsunuz, lehte, aleyhte ve üzerinde konuşma
hakkımız da var. Şimdi yeni bir usul tartışması açmayalım, ben de üzerinde
istiyorum.
BAŞKAN
– Peki, usul tartışması açıyorum.
Lehte…
ÖZGÜR
ÖZEL (Manisa) – Sayın Başkan, özür dilerim. 
Sayın
Vural da aynı şeyi vurguladı, yarınki toplantıdan önce bu tartışmanın önemine
vurgu yaptı. Sayın Baluken de söz istemişti ama siz zaman ekonomisi açısından…
Konunun da önemi açısından süreyi -takdir sizde ama- olabildiğince uzun
tutarsak bu konuda meramımızı rahatlıkla anlatabiliriz.
BAŞKAN
– Standardı söyleyeceğim, standart iki dakika sanıyorum.
ÖZGÜR
ÖZEL (Manisa) – Hayır, üç, usulde üç efendim.
BAŞKAN
– Üç dakika mı? Peki, üç dakika verelim.
Lehinde…
İDRİS
BALUKEN (Diyarbakır) – Beş yapabilirsiniz yani.
BAŞKAN
– Yok, yok.
İLKNUR
İNCEÖZ (Aksaray) - Sayın Başkan, üç yeterli, teamül de bu yönde.
BAŞKAN
– Sayın milletvekilleri, müsaade edin.
Lehte
Ramazan Can, Kırıkkale Milletvekili.
Buyurun,
üç dakika. (AK PARTİ sıralarından alkışlar) 
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur
Bahçekapılı’nın, 149 sıra sayılı Kanun Tasarısı’nın 3’üncü maddesi üzerinde verilmiş
olan bir önergeyi işleme almamasının İç Tüzük hükümlerine uygun olup olmadığı
hakkında
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Öncelikle,
İç Tüzük farklı farklı yorumlanabiliyor. Dolayısıyla, Meclisin çalışabilmesi
açısından tartışmalara meydan vermeyecek, şüphelere meydan vermeyecek şekilde
bir iç tüzüğe ihtiyacın olduğu aşikârdır, bugün bu tartışma da bunu teyit
etmektedir. İnşallah, gruplar olarak Meclise yakışır bir iç tüzük uygulamasıyla
beraber ileride bizden sonraki milletvekillerine de güzel bir miras bırakırız
diye düşünüyorum. (AK PARTİ sıralarından alkışlar) 
Konuştuğumuz
şu an ihtilaf konusu maddenin hukuken -temel kanunu görüştüğümüz için- madde
91’e göre değerlendirilmesi gerekiyor. Madde 91 de önergeyle ilgili, aynen
okuyorum: “Milletvekilleri, esas komisyon veya Hükümet değişiklik önergeleri
verebilir. Milletvekilleri tarafından Anayasaya aykırılık önergeleri dahil
madde üzerinde iki önerge verilebilir. Ancak, her siyasî parti grubuna mensup
milletvekillerinin birer önerge verme hakkı saklıdır.” Yani, Cumhuriyet Halk
Partisi, AK PARTİ, HDP ve Milliyetçi Hareket Partisinin temel yasayla ilgili
önerge verme hakkı mahfuzdur. Bunu kullanırız ya da kullanmayız, bu bizimdir.
Biz AK PARTİ Grubu olarak bu maddeyle ilgili önergemiz mahfuzdur, kullanmadık.
Bunu başka bir siyasi parti kullanamaz, bu açık ve net. 
MAHMUT
TANAL (İstanbul) – “Kullanamaz.” bir hüküm yoktur. Nasıl “Kullanamaz.” bir
hüküm. 
RAMAZAN
CAN (Devamla) – Diğer taraftan, örnek vermek gerekirse bizim AK PARTİ Grubuna
ait konuşmalar var, şahıslara ait konuşmalar var. Şahıslara ait konuşmaları biz
kapatmış olsak dahi, konuşmasak herhangi bir milletvekili ayağa kalkarak şahıs
konuşmasını alabilir...
MAHMUT
TANAL (İstanbul) – Konuşur. Hakkınızı kötüye kullanıyorsunuz, hakkınızı kötüye
kullanıyorsunuz.
RAMAZAN
CAN (Devamla) – ...doğrudur ama AK PARTİ’nin konuşmasını alamaz.
MAHMUT
TANAL (İstanbul) – Hakkınızı kötüye kullanıyorsunuz. 
RAMAZAN
CAN (Devamla) – Bu manada buradan hareketle bu hak bize aittir, biz bu
hakkımızı kullanmadık, diğer bir siyasi parti de kullanamaz. 
MAHMUT
TANAL (İstanbul) – Hakkınızı kötüye kullanamazsınız. 
RAMAZAN
CAN (Devamla) – Netice itibarıyla bütün teamüllerde ve Meclis çalışma
sisteminde İç Tüzük’e göre ve Kanunlar Kararlar uygulamasında ve usul
tartışmalarında da bu konu netleşmiştir, bunun üzerinde önerge verilmesi de
doğru da değildir.
Netice
itibarıyla 87’nci maddedeki değişiklik önergeleriyle ilgili Sayın Oktay Bey’in
burada beyan ettiği şey de farklı yorumlara müsaittir, onu da kabul ediyorum
fakat bizim görüşmüş olduğumuz kanun ve madde temel yasayla ilgilidir.
Dolayısıyla burada önerge verme hakkı yoktur. Bu önerge siyasi parti gruplarına
münhasır kullanma yetkisinde verilmiştir, başka bir siyasi parti kullanamaz.
Dolayısıyla önerge verme hakkı da burada genişletici bir yorumla kazanılamaz
diye düşünüyor, Başkanın uygulaması yerindedir...
Genel
Kurulu tekrar saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Aleyhte
Diyarbakır Milletvekili Sayın İdris Baluken konuşacak. 
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Aslında
İç Tüzük’le ilgili en tartışmalı olan konulardan birisine sayın grup başkan
vekili değindi. Ancak burada, tabii, AKP adına konuşan sayın hatibi dinleyince
kendisinin İç Tüzük’ü okumadığına kanaat getirdim. Yani İç Tüzük 87’nci madde
son derece nettir. Evet, siyasi parti gruplarının önerge verme hakkı saklıdır
ancak bunu kullanmamaları durumunda bu hakkın nasıl değerlendirilebileceğine de
net cümlelerle burada bir tanım getirilmiştir.
RAMAZAN
CAN (Kırıkkale) – Temel yasaya bakın, 91, temel yasa.
İDRİS
BALUKEN (Devamla) - Bakın İç Tüzük 87 ve 91 zaten birbiriyle ilişkili.
RAMAZAN
CAN (Kırıkkale) – İdris Bey, görüştüğümüz yasa temel yasa. 
İDRİS
BALUKEN (Devamla) – Siz zaten ayrı ayrı değerlendiremezsiniz. Bakın, 87’de o
yedi önerge verme hakkından bahsediyor, her siyasi parti grubunun önerge verme
hakkının saklı olduğunu söylüyor. Tam buradan okuyayım ki anlayın: “Ancak, bu
hak; ilgili siyasî parti grubuna mensup milletvekillerince kullanılmaması
halinde, diğer siyasî parti grubuna mensup olanlarla bağımsız sayılan milletvekillerince
kullanılabilir.” diyor. Bu kadar nettir. 
Şimdi,
siz, İç Tüzük’e hani bu kadar riayet eden bir anlayışla kanun tasarılarını
buraya getirseniz, diyeceğiz ki -her cümleyi de cımbızla, özenle seçip- çok
titiz bir hukuksal arayış içerisindesiniz. Bu yorumu yapacağız. Ama, bir kere,
sizin bu kanunu temel kanun olarak buraya getirmeniz bile İç Tüzük’e aykırı.
Neredeyse Meclise getirdiğiniz her kanunu temel kanun olarak getiriyorsunuz ama
İç Tüzük 91 de hangi durumlarda getirilen kanun tasarısının temel kanun olarak
düzenleneceğini çok net olarak ifade etmiş. Yani, kişisel ve toplumsal yaşamın
büyük bir kısmını ilgilendiren, mevcut hukuksal sistemin büyük bir kısmını
değiştirenden başlayıp hangi kriterlere göre Meclise gelen kanun tasarısının
temel kanun olarak görüşüleceği nettir. Siz zaten buna riayet etmiyorsunuz.
Dolayısıyla, işinize gelince İç Tüzük’te yazılan cümlelerden bir şeyler seçmeye
çalışıyorsunuz, işinize gelmeyince de bu İç Tüzük’ü hiç dikkate almıyorsunuz.
Doğrusu, bu konuda sayın grup başkan vekilinin dile getirmiş olduğu itiraz
doğrudur. Sizin siyasi parti grubunuz ya da grubunuza mensup bir milletvekili
önerge, değişiklik önergesi hakkını kullanmadığı zaman herhangi bir siyasi
parti grubu ya da milletvekili o konuda o hakkı kullanabilir. Bu konuda
hepinizin İç Tüzük’ü tekrar okumasını tavsiye ediyorum. 
Hepinizi
saygıyla selamlıyorum. 
COŞKUN
ÇAKIR (Tokat) – 87’de evet. 
BAŞKAN
– Teşekkür ederim. 
RAMAZAN
CAN (Kırıkkale) – Sayın Başkanım, tutanaklara geçmesi için bir şey
söyleyeceğim. Aslında İdris Bey’le konuştuğumuz şeyler de aynı. Başkanım,
87’nci maddede vermiş olduğumuz önergeler noktasında gruplar hariç…
MAHMUT
TANAL (İstanbul) – Efendim, Ramazan Bey yanlış söylüyor, aynı kısımda
düzenleniyor. (AK PARTİ sıralarından gürültüler)
BAŞKAN
– Sayın Tanal, lütfen…
ÖMER
ÜNAL (Konya) – Dinle kardeşim ya. Kendi grup başkan vekilin konuşunca
dinliyorsun.
RAMAZAN
CAN (Kırıkkale) – …87’nci madde yani temel yasa haricinde görüşülen normal
yasalardaki uygulamalarda grupların vermiş oldukları önergelerin haricinde
bizler konuşmaları yani kendi önerge verme hakkımızı kapatıyoruz, kapatıyoruz,
kapatma önergeleri diyoruz biz buna uygulamada. 
BAŞKAN
– Tamam, bunları söylediniz zaten. 
RAMAZAN
CAN (Kırıkkale) – Şayet, diğer siyasi partiler bu hakkı kullanmaya kalktığında
“kapatma önergeleri” diye tabir ettiğimiz önergeleri devreye sokuyoruz. 
BAŞKAN
– Tamam. 
OKTAY
VURAL (İzmir) – Tamam o zaman, yedi önerge okunur, yedi önerge de mahfuz.
RAMAZAN
CAN (Kırıkkale) – Dolayısıyla, bu uygulama yerindedir. 
BAŞKAN
– Teşekkür ederim. 
İDRİS
BALUKEN (Diyarbakır) – Yani, amacınız değişiklik önergesi vermek değil, Meclisi
bloke etmektir o zaman, bu anlam çıkıyor; bunu tutanaklara geçtiniz. 
BAŞBAKAN
YARDIMCISI LÜTFİ ELVAN (Mersin) – Siz Meclisi çalıştırmıyorsunuz ya!
BAŞKAN
– Şimdi, lehte ikinci konuşmacı İzmir Milletvekili Oktay Vural.
Buyurun
Sayın Vural. 
MEHMET
UĞUR DİLİPAK (Kahramanmaraş) – Sayın Vural, lehte konuşacaksınız ha. Sayın
Vural, lehte konuşacaksınız, teşekkür ederiz. 
OKTAY
VURAL (İzmir) – Kendi lehimde konuşacağım.
MEHMET
UĞUR DİLİPAK (Kahramanmaraş) – Kendi lehinde değil, Başkanlık Divanının lehinde
konuşacaksın.
OKTAY
VURAL (Devamla) – Ya, neyinde konuşacağıma ne karışıyorsun kardeşim, Allah’ını
seversen!
BAŞKAN
– Sayın Vural, lütfen…
Laf
atmayın lütfen sayın milletvekilleri.
MEHMET
UĞUR DİLİPAK (Kahramanmaraş) – Demek ki bu tezat konuşuluyor yani. 
OKTAY
VURAL (Devamla) – Yani, konuşacak lafın varsa gel sen konuş.
MEHMET
UĞUR DİLİPAK (Kahramanmaraş) – Yok, lehte konuşuluyor.
OKTAY
VURAL (Devamla) – Coşkun Bey kardeşim, bu öneri hakkında lütfen sayın
milletvekiline söz verir misiniz, konuşmak istiyor. 
COŞKUN
ÇAKIR (Tokat) – Veririz, veririz, merak etme. 
OKTAY
VURAL (İzmir) – Eğer benim devir hakkım varsa vereyim.
BAŞKAN
– Sayın Vural, lütfen…
Buyurun
Sayın Vural, siz…
OKTAY
VURAL (Devamla) – Biraz sakin ol kardeşim. 
BAŞKAN
– …Genel Kurula hitap edin lütfen.
OKTAY
VURAL (Devamla) – Sayın Başkan, şimdi, 87’nci madde ile 91’inci madde aslında
milletvekillerinin vereceği önerge sayılarını kısıtlıyor ama partilerin
vereceği önergeleri mahfuz tutuyor. Yani, 87’de yedi önerge, diğerinde iki
önerge. Dolayısıyla, siyasi parti grupları dışında milletvekillerinin önerge
verme hakkını da tanımış oluyor. Aslına bakıldığında, bu durumda, burada iki
siyasi parti varsa bunun dışında 2 milletvekili daha verebilir. Nasıl yedi
önerge verme hakkı dört siyasi parti verdikten sonra… Biraz önce Ramazan Bey’in
dediği “Biz kapatma önergeleri veriyoruz.” diyorsanız…
MEHMET
UĞUR DİLİPAK (Kahramanmaraş) – Lehte konuşmanız gerekiyor Sayın Vural.
OKTAY
VURAL (Devamla) - …bu durumda iki tane önergeyle ilgili de “Diğer gruplar bu
önergeleri verir.” diyerek bir bakıma Özgür Bey’in ortaya koyduğu savı
desteklemiş oluyorsunuz yani desteklediniz şimdi.
RAMAZAN
CAN (Kırıkkale) – Hayır, yasada böyle bir hak yok.
OKTAY
VURAL (Devamla) – Sayın Başkan, yani lehinde söz aldı ama aleyhinde konuştu.
Yani, diyorsunuz ki: “87’de biz kapatma önergesi verebiliyoruz.”, şimdi de
diğer partilere mensup milletvekillerine “İlave iki önerge verebilir.” Ben
burada şunu düşünüyorum bakın değerli kardeşlerim, sorun şurada: 87’nci maddede
“saklıdır” diyor, diğerinde de “saklıdır.” diyor parti gruplarına. Parti
grupları vermediği takdirde, 87’de diğer partiler bu önergeyi kullanabilir.
Şimdi, sorun şurada: 91’inci maddede “saklıdır” dediğine göre, bu önergeyi
saklı tutan partinin onayı olmadan mı bu kullanılabilir, onayının olması mı
gerekir? Yani siz kalkıp bugün “Adalet ve Kalkınma Partisinin sahip olduğu bu
önerge hakkını HDP’ye devrediyorum.” derseniz bunun mümkün olabileceğini
düşünüyorum. 
OSMAN
AŞKIN BAK (Rize) – Öyle bir şey olamaz.
OKTAY
VURAL (Devamla) – Yani saklı tutulduğuna göre bu hakkı bir başkası
kullanabilir. Bu durumda, verilmiş bir önergeyle ilgili sizin saklı tutulmuş
önerge hakkınızın bir başka parti tarafından kullanılmasına ilişkin bir izin
müessesesi olabilir ama 87’de yok, böyle bir izne tabi değil, doğrudan doğruya
kullanabilir. Bu bakımdan, 87 ile 91 arasındaki farkı, muhtemelen, mahfuz
tutulan partilerin önerge hakkının başka bir parti tarafından kullanılmasına
izin vermek suretiyle mi, yoksa kullanılamayacağına ilişkin bir uygulama mı
olacağı konusu da muhakkak yarın değerlendirilmelidir.
Saygılarımla.
Teşekkür
ediyorum, sağ olun. (MHP sıralarından alkışlar)
BAŞKAN
– Teşekkür ederim Sayın Vural.
Son
konuşmacı, aleyhte olmak üzere, Manisa Milletvekili Özgür Özel’dir.
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, bu Meclisin İçtüzüğü’nün en ayrıntılı yazdığı maddeyi
konuşuyoruz. 1927 Dâhilî Nizamnamesi’nde “Tadilnameler” kısmı var, 9’uncu babın
116 ila 123’üncü maddeleri bu konuyu işliyor. 1973 İç Tüzük’ünün 88’inci
maddesine değişikliklerle dercedilmiş, 1996’da Meclis, 424 sayılı Karar’la
madde 87 olarak düzenlemiş, Anayasa Mahkemesi bozunca daha sonra, 750 sayılı
Karar’la bugünkü şekline yakın hâlini almış. Şimdi, bugün, biraz önce Ramazan
Bey’i dinledik, kendisi hukukçu, ben eczacıyım ama Ramazan Bey’in, en temel
hukuk prensiplerinden bir tanesini görmezden geldiğini görüyoruz. Bir kez,
91’inci madde ile 87’nci madde dördüncü kısımda düzenlenmiş, aynı kısımda
düzenlenen hükümler birbirini tamamlayıcı, birbirine açıklık getirici
niteliktedir. 87’nci madde değişiklik önergelerini düzenler. Orada açıkça şöyle
yazıyor, diyor ki: “…yedi önerge verilebilir. Ancak, bu hak; ilgili siyasî
parti grubuna mensup milletvekillerince kullanılmaması halinde, diğer siyasî
parti grubuna mensup olanlarla bağımsız sayılan milletvekillerince kullanılabilir.”
Demek ki bir kez şu kesin: “Bir önergenin verilme hakkını bir grup
kullanmıyorsa başkasına devredilemez.” savı 87’nci madde tarafından
çürütülüyor. 91’de bunun açıkça yazmıyor olması ayrı bir tartışma konusu.
OSMAN
AŞKIN BAK (Rize) – Olur mu öyle şey? Ya, sen benim yerime oy kullanabilir
misin? Oy benim, kullanabiliyor musun?
ÖZGÜR
ÖZEL (Devamla) - Ayrıca, şunu çok net olarak ortaya koyalım ki önerge verme
durumunda AKP’nin ortaya koyduğu terminoloji, kapatma önergesi. Kapatma
önergesini tutanaklardan bundan sonra çok okuyacağız, çok tartışacağız. Bu, bir
hakkın kötüye kullanılması ya da Meclisin tanımlanan bir hakkının kullanılması
için, iktidar partisi eliyle kendisine tanınan hakkın kullanılması yerine bir
suistimal yapılmasını tarif ettiniz. 
COŞKUN
ÇAKIR (Tokat) – Buna “Meclisi çalıştırmak” diyoruz Özgür Bey.
ÖZGÜR
ÖZEL (Devamla) – Bundan sonraki süreçte, 91, temel kanunla ilgili düzenlemeler
çok net olarak… Çok büyük kanunların 30’ar 30’ar bölünmesini yaparken, 12
maddelik bir kanunu 6-6 ikiye bölen bir anlayışın burada 900 maddelik kanunla
ilgili sınırlamaları uygulamaya kalkması da apayrı ve gerçekten kınanması
gereken bir durum.
COŞKUN
ÇAKIR (Tokat) – Kınayın.
ÖZGÜR
ÖZEL (Devamla) – Bu davranışın Başkanlık Divanınca aksi yönde takdir edileceğini
umuyor, bundan sonraki süreçte İç Tüzük’ten kaynaklı haklarımızı kullanmaya
devam edeceğimizi arz ediyorum.
Sağ
olun. (CHP sıralarından alkışlar)
BAŞKAN
– Teşekkür ederim.
OSMAN
AŞKIN BAK (Rize) – Özgür bey, benim yerime oy kullanabilir misin? Saklı oyum,
hiç kimse kullanamaz.
BAŞKAN
- Sayın milletvekilleri, tutumumda herhangi bir değişiklik olmamıştır. Yarın da
grup başkan vekilleriyle bir görüşme var, bu konuda konuşacaklar. Dediğim gibi,
teamülü değiştirmemek adına tutumumda hiçbir değişiklik yoktur ama yine de bir
konuşma yapmak adına -grup başkan vekilleriyle görüşme yapacağım bu konuda- on
beş dakika ara veriyorum.
Kapanma Saati: 21.24
DOKUZUNCU OTURUM
Açılma Saati: 21.58
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN – Sayın milletvekilleri, Türkiye
Büyük Millet Meclisinin 63’üncü Birleşiminin Dokuzuncu Oturumunu açıyorum.
Biraz önce usul tartışması yapmıştık.
Ben bu konuda düşüncemin değişmediğini belirtmiştim ancak bu konu tartışmalı
bir konu. Teamülümüz de var ama bir tartışma da söz konusu. Yarın grup başkan
vekillerinin Meclis Başkanıyla yapmış olduğu toplantıda grup başkan vekilleri
bunu gündeme getirecekler. Bundan sonra, alınan karar gereğince bir teamül oluşturmaya
biz de çalışırız. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN – 149 sıra sayılı Kanun Tasarısı’nın görüşmelerine
devam edeceğiz. 
Komisyon? Burada.
Hükûmet? Burada. 
3’üncü madde üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 149 sıra sayılı Türkiye İnsan Hakları ve
Eşitlik Kurumu Kanun Tasarısı’nın 3’üncü maddesinin (1)’inci fıkrasının
aşağıdaki şekilde değiştirilmesini, (2)’nci fıkrasında yer alan "etnik
köken" ibaresinin madde metninden çıkarılmasını ve (3)’üncü fıkrasının
sonuna "Kamu kurum ve kuruluşları ile kamu kurumu niteliğindeki meslek
kuruluşlarının alacağı tedbirler ve bunların uygulanması çıkarılacak
yönetmelikle belirlenir." ibaresinin eklenmesini arz ve teklif ederiz.
 Ruhi Ersoy  Erkan
Haberal  Mehmet Parsak
 Osmaniye  Ankara
 Afyonkarahisar
 Zihni Açba  Deniz
Depboylu  Arzu Erdem
 Sakarya  Aydın İstanbul
"(1) Herkes, hukuken tanınmış hak ve hürriyetlerden
yararlanmada eşittir. Kadınlar ve erkekler arasındaki eşitlik ile çocuklara,
yaşlılara, engellilere, harp ve vazife şehitlerinin dul ve yetimleri ile malul
ve gaziler için alınacak tedbirler bu ilkeye aykırı sayılamaz."
Türkiye Büyük Millet Meclisi
Başkanlığına
Görüşülmekte olan 149 sıra sayılı İnsan Hakları ve Eşitlik
Kurumu Kanun Tasarısı’nın 3’üncü maddesinin (3)’üncü fıkrasının aşağıdaki gibi
düzenlenmesini arz ve teklif ederiz. 30/03/2016
 Erkan Aydın Bülent
Yener Bektaşoğlu Şenal Sarıhan
 Bursa Giresun Ankara
 Özgür Özel Serkan
Topal Candan Yüceer
 Manisa Hatay Tekirdağ
Ayrımcılık yasağının ihlali halinde,
konuya ilişkin görev ve yetkisi bulunan kamu kurum ve kuruluşları ile kamu
kurumu niteliğindeki meslek kuruluşları, ihlali sona erdirmek, sonuçlarını
gidermek, tekrarlanmasını önlemek, adli ve idari yoldan izlenmesini sağlamak
üzere gerekli tedbirleri almakla yükümlüdür" Bu yükümlülüğü yerine
getirmeyenler hakkında TCK' nın 257. Maddesi uygulanır. Kamu Kurum ve
Kuruluşları ile Kamu Kurumu Niteliğindeki Meslek Kuruluşları’nın alacağı
önlemler ile bunların uygulanması, çıkartılacak yönetmelik ile belirlenir.
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanun Tasarısı’nın
3’üncü maddesinin tasarıdan çıkarılmasını arz ve teklif ederiz.
 Çağlar Demirel İdris
Baluken  Sibel Yiğitalp
 Diyarbakır  Diyarbakır
 Diyarbakır
 Bedia Özgökçe Ertan Behçet
Yıldırım
 Van Adıyaman
BAŞKAN
– Okunan son önergeye Komisyon katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz efendim.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Van Milletvekili Bedia Özgökçe Ertan konuşacak.
Buyurun
Sayın Özgökçe Ertan. (HDP sıralarından alkışlar) 
BEDİA
ÖZGÖKÇE ERTAN (Van) – Sayın Başkan, değerli milletvekilleri; hepinizi saygıyla
selamlıyorum.
Bugün
burada Türkiye İnsan Hakları ve Eşitlik Kurumu Kanunu Tasarısı’nın 3’üncü
maddesi üzerinde konuşmak için söz almış bulunmaktayım.
Hem
taraf olduğu uluslararası sözleşmeler hem de 2004’ten beri süren Avrupa Birliği
üyelik süreci nedeniyle ayrımcılıkla mücadele ve eşitlik konusunda Türkiye'nin
pek çok yükümlülüğü bulunmaktadır. Bu yükümlülüklerden en önemlisi de
ayrımcılıkla mücadele ve eşitlik kanununun çıkarılması ve bu kanunda yer alan
düzenlemelere göre ülkede ayrımcılıkla mücadeleden sorumlu bir kurum
oluşturulmasıdır.
Bu
tasarıyla ilgili kamuoyunda çokça eleştiri vardır ve grubumuzun da oldukça
fazla eleştirisi bulunmaktadır. Dün burada kürsüden konuşan bir AK PARTİ’li
milletvekili bu kanunun alelacele gelmediğinden, aksine yedi yıllık bir
evveliyatının olduğundan bahsetti. Ben bu cümlesinden sonra yedi yıl boyunca
neler yaptıklarını anlatacağını düşündüm ama bir şey anlatamadı çünkü yedi yıl
boyunca bu konuyla ilgili hiçbir şey yapılmadı. 2009 yılında Hükûmetin gündeme
getirdiği demokratik açılım projesi kapsamında bir yasa ve bu yasayla birlikte
yetkilendirilen bir kurumun oluşturulacağı duyurulmuştu. O zaman zaten sivil
toplum örgütlerinin de gündeminde olan konu nihayet devletin de gündeminde ve
Hükûmetin de gündeminde diye bir kurum oluşturulacağı bekleniyordu fakat 2010
yılında hiçbir gerekçe gösterilmeden, hiçbir açıklama yapılmadan bu süreç
donduruldu. O zaman İçişleri Bakanlığı tarafından Ayrımcılıkla Mücadele ve
Eşitlik Kanunu Tasarısı taslağı hazırlanmıştı fakat o tarihten beri hiçbir şey
yapılmadı ancak yedi yıl sonra ocak ayında alelacele gündemimize girmiş oldu.
Şimdi,
bu konuda gönül isterdi ki tebrik edelim sizleri, onca yıldır altyapı
çalışmalarını yaptığınızı söyleyelim ancak böyle bir durum yok. Ne uluslararası
mevzuata uygun yükümlülükler yerine getirildi ne de başka bir adım atıldı. Biz,
ayrımcılıkla mücadeleye özel bir kanun için uğraşırken bir de bakıyoruz birçok
eksiği olan Türkiye İnsan Hakları Kurumunun adına sadece “eşitlik” ibaresi
eklenerek yeni bir yamalı bohçaya benzeyen bir tasarı karşımıza çıktı. 
Değerli
milletvekilleri, tartıştığımız bu kanun tasarısı neresinden tutsak elimizde
kalacakmış gibi görünüyor. Ama ben süre kısıtlı olduğu için sadece 3’üncü madde
hakkında görüşlerimi söyleyeceğim. Başlığı bir kere “Eşitlik ilkesi ve
ayrımcılık yasağı.” Başlığa bakınca bile iddialı görünüyor fakat burada ne
“eşitlik” kavramı olduğu gibi, olması gerektiği gibi açıklanmış ne de
ayrımcılığa maruz kalan herkesi kapsayan bir düzenleme var, böyle bir şey yok. 
Uluslararası
kabule ve bizim kabulümüze göre de eşitlik, toplumu oluşturan bütün kişi ve
grupların eşit haklara, kaynaklara ve fırsatlara sahip olması ve bunlara
erişimlerinin de eşit olması demektir. Şimdi sormak istiyorum: Hükûmet acaba
“eşitlik” kavramını bu tasarıyla hayata geçirebileceğini gerçekten düşünüyor
mu? Yani kadınlar, Kürtler, engelliler, Romanlar, Çerkezler, mülteciler ve daha
birçok grup bu ülkede eşit bireyler olarak yaşayabilecek mi? Eşitliği
tanımlamak, ayrımcılıkla mücadele ederken ulaşmak istediğimiz hedefi bilmek
açısından önemlidir. En nihayetinde, ayrımcılıkla mücadele faaliyetleri
eşitliğe ulaşmak için yapılan faaliyetlerdir. 
Tasarıya
bakınca eşitliğin ne olduğunu anlamadığımız gibi, ayrımcılığı da anlamıyoruz.
Maddenin (2)’nci fıkrası şu şekilde yazılmış: “Bu Kanun kapsamında cinsiyet,
ırk, renk, dil, din, inanç, felsefi ve siyasi görüş, etnik köken, servet,
doğum, medeni hal, sağlık durumu, engellilik ve yaşa dayalı ayrımcılık yasaktır.”
deniyor. Tasarının gerekçesinde Birleşmiş Milletler ve Avrupa Konseyi
düzeyindeki sözleşmelere sıklıkla atıf yapılmış ancak bunlar yeterli değil,
atıfta bulunmakla olmuyor, o sözleşmelerin gereğini de yerine getirmek
gerekiyor. Tasarıyı hazırlayan ve onaylayan Kabine üyeleri o belgelerdeki
“ayrımcılık” tanımını görmek istememiş olabilir ancak bilgilendirmek gerekiyor
bu konuda da. Birçok ayrımcılık tanımına yer verilmediği gibi, eksik tanım var
burada, sınırlayıcı sayıda sayılmış.
Değerli
milletvekilleri, bu tasarı kabul edilirse, yasaklanan ayrımcılık dayanakları en
az olan kanun bizimkisi olacak. Kaldı ki Hükûmetin korumak istemediği herkesi
kapsam dışı bırakma isteğine uygun bir şekilde, ucu açık bırakılmayan ve
çerçevesi çok net çizilen bir kanun olmuş olacak.
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Özgökçe Ertan.
Önergeyi
oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler…
Kâtip
üyeler arasında bir anlaşmazlık var, elektronik cihazla yapalım.
İki
dakika süre veriyorum.
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir.
Talep
üzerine beş dakika ara veriyorum.
Kapanma Saati: 22.09
ONUNCU OTURUM
Açılma Saati: 22.25
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
Onuncu Oturumunu açıyorum.
149
sıra sayılı Kanun Tasarısı’nın görüşmelerine devam edeceğiz.
Komisyon?
Burada.
Hükûmet?
Burada.
Sayın
milletvekilleri, şimdi bir önerge geldi. Aslında önerge işlemlerine
başladığımız zaman önergenin kabul edilmemesi yönünde bir eğilim vardı ancak
bütün partiler bu önergede uzlaştığı için emsal olmamak kaydıyla bu önergeyi
işleme alacağım.
Şimdi
bu önergeyi okutuyorum. Sonra diğer önergelerin görüşmesine kaldığımız yerden
devam edeceğiz.
Buyurun.
Türkiye Büyük Millet Meclisi Başkanlığına
Görüşülmekte
olan 149 sıra sayılı Kanun Tasarısı’nın 3’üncü maddesinin (2)’nci fıkrasında
yer alan “inanç,” ibaresinden sonra gelmek üzere “mezhep,” ibaresinin
eklenmesini arz ve teklif ederiz.
 Coşkun Çakır Özgür
Özel Oktay Vural
 Tokat Manisa İzmir
 İdris Baluken Ramazan
Can
 Diyarbakır Kırıkkale
BAŞKAN – Bu
önergeyi sırası geldiğinde işleme alacağız.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 3’üncü
maddesinin (3)’üncü fıkrasının aşağıdaki gibi düzenlenmesini arz ve teklif
ederiz. 30/03/2016
 Ayrımcılık
yasağının ihlali halinde, konuya ilişkin görev ve yetkisi bulunan kamu kurum ve
kuruluşları ile kamu kurumu niteliğindeki meslek kuruluşları, ihlali sona
erdirmek, sonuçlarını gidermek, tekrarlanmasını önlemek, adli ve idari yoldan
izlenmesini sağlamak üzere gerekli tedbirleri almakla yükümlüdür" Bu
yükümlülüğü yerine getirmeyenler hakkında TCK'nın 257. Maddesi uygulanır. Kamu
Kurum ve Kuruluşları ile Kamu Kurumu Niteliğindeki Meslek Kuruluşları’nın
alacağı önlemler ile bunların uygulanması, çıkartılacak yönetmelik ile
belirlenir.
Candan
Yüceer (Tekirdağ) ve arkadaşları
BAŞKAN –
Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Tekirdağ Milletvekili Sayın Candan Yüceer konuşacak.
Buyurun
Sayın Yüceer. (CHP sıralarından alkışlar) 
CANDAN
YÜCEER (Tekirdağ) – Sayın Başkan, değerli milletvekilleri; 149 sıra sayılı
Kanun Tasarısı’nın 3’üncü maddesi üzerine söz almış bulunuyorum. Yüce
heyetinizi saygıyla selamlıyorum.
Değerli
milletvekilleri, Türkiye’de bazı şeyler olmak zordur. Mesela kadın olmak
zordur; kadınlara yönelik ayrımcılık gündelik hâle getirilmiştir. Kapıyı geç
açtınız diye, ruj sürdünüz diye, telefonla uzun konuştunuz diye şiddet görmeniz
ya da boşanmak istediğiniz için öldürülmeniz işten değildir. Mesela çocuk olmak
zordur; çocuk olduğunuz için haklarınız yokmuş gibi davranılır, görmezden
gelinir. Yurtlarda, okullarda tacize, tecavüze uğrayabilirsiniz ve maalesef
devlet sizi kucaklayacağına kendini yakın hissettiği bir vakfı kucaklamaya
refleks olarak sahip olur. Mesela öteki olmak zordur; “Ya bendensinizdir ya
düşmansınız.” denir, ya taraf olmanız istenir ya da bertaraf olmanız istenir.
Mesela Türkiye’de eşcinsel olmak da zordur; cinsel kimliğiniz ve tercihiniz
“sapkınlık” olarak ifade edilebilir. Aileniz dışlar, toplum dışlar, eğitim
sistemi dışlar. Devlet nazarında zaten siz yoksunuzdur, sanki hiç ayrımcılığa
uğramıyormuşsunuz gibi ayrımcılığı önleme iddiasında olan bir tasarının içinde
kendinize yer bile bulamazsınız. Neden diye sorduğunuzda “Olur mu canım öyle
şey? Bizim örfümüzde, âdetimizde, geleneğimizde yok. Bize yakışmaz, günah,
ayıp.” diye kavramlarla geçiştirilebilirsiniz. Hatta birileri sizin için
“Cinsel yöneliminiz hastalıktır.” der. Hatırlarsınız değerli milletvekilleri,
58’inci Hükûmet döneminde kadın ve aileden sorumlu Devlet Bakanı -ki o zaman
“kadın” adı bir bakanlığın adında vardı- eşcinseller için “Bir hastalıktır,
tedavi edilmelidir.” demişti. Yeri gelmişken şunu rahatlıkla söylemekte bir
çekince görmüyorum ben: Eşcinsellik bir hastalık değildir, aynı zamanda bir
tercihtir. İnsanlar sizin değerleriniz, süzgecinizden geçerek bu koşulda ya da
sizin tartınızda tartılarak özgürlüklerini elde etmezler. Aynı rahatlıkla şunu
da söyleyebiliriz: Eşcinselliğe karşı nefret de aslında sağlıklı bir durum
değildir. Aynı sağlıksızlığı görüşmekte olduğumuz tasarının içinde de
görüyoruz. 
Tasarının
gerekçesinde ayrımcılığın temelleri, türleri ve kapsamı ile istisnai hâllerin
Avrupa Birliği müktesebatına ve Avrupa Birliği Konseyi kararlarına uygun hâle
getirilmesi ifade ediliyor ama tüm Avrupa Birliği müktesebatında ve Avrupa
Birliği Konseyi kararlarındaki cinsel yönelim ve cinsiyet kimliği ayrımcılığı
tek kelimeyle geçirilmiyor.
Yine,
Avrupa Birliği 2015 İlerleme Raporu’nda “Türkiye'de lezbiyen, eşcinsel,
biseksüel, transseksüel ve interseks bireylerin temel haklarına saygı
gösterilmemesi ciddi bir endişe kaynağıdır.” deniliyor. Yani, ayrımcılıkla
mücadele etmek için çıkıldığı ifade edilen bu yolda ilk adım ayrımcılık yapmak
oluyor. Böylesi bir mantığı anlayabilmek gerçekten kolay değil. Yani,
sanıyorum, bu tasarıyı hazırlayanlar, Türkiye'de cinsel kimlikleri farklı olan
insanları ve haklarını görmezden gelerek, kendi taassup anlayışları
çerçevesinde onları yok sayarak o insanlar ve tercihlerin de ortadan kalktığını
düşünüyor olabilirler ama herkes hukuken eşit hak ve hürriyetlerden
faydalanacak, bazıları biraz daha az faydalanacak anlamına gelen bu sonucun
başka açıklaması yoktur diye düşünüyorum. O yüzden, eğer hakikaten bizim
amacımız burada ayrımcılığı önlemekse, ne olduklarına, kim olduklarına, nasıl
yaşadıklarına ya da yaşam tercihlerinin birileri tarafından onaylanıp kabul
edilmesine bakılmadan, her kesimin ayrımcılığa karşı korunması gereklidir diye
düşünüyorum. 
Biliyorsunuz,
Türkiye'de eşcinseller ve diğer gruplar sadece ayrımcılığa maruz kalmıyor, aynı
zamanda öldürülüyor da. Aslında -umarım bu yanlıştan döneriz bugün ama- çok
güzel bir cümlesi var; maalesef, 2010 yılında öldürülen travestinin annesi
diyor ki: “Koskoca dünyaya sığdıramadılar evladımı.” O yüzden, bu seslenişe
bugün de buradan kulaklarımızı tıkamamamızı söylüyorum. Sorunun çözümü için bu
hassasiyeti hepimizin ortak bir şekilde göstermemiz gerektiğini söylüyorum.
Yüce
heyetinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum...
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Yoklama talebi var. 
Aslında,
bu konuda da grup başkan vekillerinin Meclis Başkanıyla almış olduğu bir karar
var 1998 tarihinde, o kararı da size biraz sonra göstereyim. 
Sayın
Özel, Sayın Sarıhan, Sayın Emir, Sayın Aydın, Sayın İrgil, Sayın Yüceer, Sayın
Hürriyet, Sayın Bayır, Sayın Tanal, Sayın Tarhan, Sayın Yıldız, Sayın Arslan,
Sayın Sertel, Sayın Kayışoğlu, Sayın Yarayıcı, Sayın Üstündağ, Sayın Akkaya,
Sayın Demirtaş, Sayın Hakverdi, Sayın Çamak. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 3’üncü maddesinin (1)’inci fıkrasının aşağıdaki şekilde
değiştirilmesini, (2)’nci fıkrasında yer alan "etnik köken"
ibaresinin madde metninden çıkarılmasını ve (3)’üncü fıkrasının sonuna
"Kamu kurum ve kuruluşları ile kamu kurumu niteliğindeki meslek
kuruluşlarının alacağı tedbirler ve bunların uygulanması çıkarılacak
yönetmelikle belirlenir." ibaresinin eklenmesini arz ve teklif ederiz.
Deniz Depboylu (Aydın) ve
arkadaşları
"(1)
Herkes, hukuken tanınmış hak ve hürriyetlerden yararlanmada eşittir. Kadınlar
ve erkekler arasındaki eşitlik ile çocuklara, yaşlılara, engellilere, harp ve
vazife şehitlerinin dul ve yetimleri ile malul ve gaziler için alınacak
tedbirler bu ilkeye aykırı sayılamaz."
BAŞKAN
– Okunan son önergeye Komisyon katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) – Başkanım,
katılmıyoruz.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Aydın Milletvekili Sayın Deniz Depboylu konuşacak. 
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, saygıdeğer milletvekilleri; 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın 3’üncü maddesiyle
ilgili olarak grubumuz adına söz almış bulunmaktayım. Sizleri saygıyla
selamlıyorum. 
Değerli
vekiller, gündeme aldığımız kanun tasarısına baktığımızda, “etnik kimlik”
söylemini diğer kanunlarda olduğu gibi, bu kanunda da görüyoruz. Milletler
bölünerek değil, birliğini koruyarak güçlü olurlar. İnsanlar, birlikten kuvvet
doğacağını çok erken tarihte fark etmişlerdir. Fertler bir araya gelerek toplum
içinde dayanışma birimleri oluşturarak güçlerini artırırlar, milletleri
oluştururlar. Maalesef bunu fark eden insanların bir kısmı da, bir araya
gelerek bin yıllık kardeşliği tarihe yazan bir millete verecekleri en büyük
zararın o milletin ayrışması, kutuplaşması olacağını da bilmektedirler.
Siyaset,
toplumun birlik oluşumundaki en belirleyici olgudur. Bunu, en üst seviyede toplumsal
örgütlenme biçimi olan devlet temsil eder. Devlet, siyasi bir örgütlenme
biçimidir. Bu örgütsel kimliğin söylem ve kararları, millî birlik üzerinde
yapıcı veya yıkıcı etkiler yapar. Siyasi kimlik güç kaybeder ve gelecek de
vadetmezse diğer alt ve üst kimlikler öne çıkmaya başlar, milletin birliği
zedelenmeye başlar. 
Etnisite
üzerinden siyaset yapmak doğru değildir. Ne yazık ki devletimizi yöneten siyasi
gücün etnik kimlik tavır ve söylemleriyle, millî birliği zayıflatmaya yönelik
davranışlar, söylemler içerisinde olduğunu görmekteyiz.
Değerli
vekiller, milletimiz ayrıştırılıyor, kutuplaştırılıyor. Ki bunun örneğini,
bunun izahını yapılan anketlerde görüyoruz. Anketlere göre öyle bir noktaya
geldik ki daha önceden olmadığı şekilde, komşu olmak istemeyenler, “Karşı gruba
kız vermek istemiyorum.” diyenler, “Birlikte iş yapmak istemiyorum.” diyen
bireyler yetişiyor toplumda. Bunun oranlarını maalesef anketlerde görüyoruz.
Bu, bizim milletimiz için de tehlike çanlarının çalmasına sebep oluyor. 
Bir
yandan Türk milletinin her türlü millî değer ve sembolüne karşı çıkıp Türklüğe,
milliyetçiliğe zarar verirken, daha fazla oy alabilmek için de “tek vatan, tek
millet, tek bayrak” gibi pankartlar astırıp milliyetçiliğe sığınıyorsunuz,
sonra milliyetçiliği gene unutuyor, “Türk milleti demek olmaz.” diyor,
“Türkiyelilik” diye bir kavram oluşturmaya çalışıyorsunuz, Anayasa’dan “Türk
milleti” kavramını silmenin maalesef hesaplarını yapıyorsunuz.
“Türk”
isminden rahatsız oluyorsunuz ki bu kürsüye çıkan hatipleriniz “Türk milleti”
bile diyemiyor, “bu millet” diye başlayan cümleler kurmaya başlıyor. Türk
milletini 36 etnik kimliğe ayırmak kimin fikri, nereden alınmış bir fikir
bilemiyorum ama bu, bizim millî birliğimizi zedeleyecek bir söylemdir. İşin
kötüsü, bu fikre kendinizi o kadar kaptırıyorsunuz ki -daha önceden de size
hatırlatmıştım- bu çatı altında aranızda hangimiz daha millî, hangimiz daha
yerli tartışmalarına bile girebiliyorsunuz, bunun örneğini de yaşadık. 
Değerli
vekiller, yinelenen sözcükler, kavramlar zihinlere ekilmiş tohumlar gibidir. Bu
fikirler ileride tutumlara, tutumlar ise eylemlere dönüşür. Tutumlarımız belki
çok küçük yaşlardan itibaren ailemiz, çevremiz tarafından oluşturuluyor ama
bunun oluşarak o dönemde kaldığını düşünmeyin, bunların gelişmeye, değişmeye
veya kalıplaşmaya, şemalar oluşturmaya devam ettiğini de size hatırlatmak
istiyorum. 
Tutumların
ömür boyu gelişebilir, değişebilir ya da kalıplaşabilir olduğunu düşünürsek bu
yüce Meclisin, Türk milleti içinde etnik ayrım tohumlarının ekildiği bir yer
değil de millî birlik ve beraberliği güçlendiren kavramların, söylemlerin dile
getirildiği bir kurum olması gerektiğini hatırlatıyorum çünkü burası Gazi
Meclistir. Bugüne kadar zaten etnik kimlik ayrımcılığı milletimizin vicdanında
ve kanun karşısında yapılmamıştır. Kanunlar önünde milletimizin her ferdi
eşittir. Ana, babasının, atasının aidiyeti, rengi, ırkı nedeniyle vatandaşlık
hakkından yararlanamayan olmamıştır. Türkiye Cumhuriyeti’nde yaşayan her birey
en üst makamlarda yer alma fırsatı bulmuş ve ufku açık olmuştur. 
Bu
maddedeki ve diğer maddelerdeki etnik köken ayrımcılığının veya söylemlerinizde
ayrımcılığın ortadan kaldırılmasını diliyor, sizlere saygılar sunuyorum. (MHP sıralarından alkışlar)
BAŞKAN – Teşekkür ederim Sayın Depboylu.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Kanun Tasarısı’nın 3’üncü maddesinin (2)’nci fıkrasında
yer alan “inanç,” ibaresinden sonra gelmek üzere “mezhep,” ibaresinin
eklenmesini arz ve teklif ederiz.
 Coşkun Çakır Özgür
Özel Oktay Vural
 Tokat Manisa İzmir
 İdris Baluken Ramazan
Can
 Diyarbakır Kırıkkale
BAŞKAN
– Okunan önergeye Komisyon katılıyor mu? 
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) – Katılıyoruz
Başkanım.
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Takdire bırakıyoruz Sayın Başkanım.
BAŞKAN
– Gerekçeyi mi okutuyoruz?
COŞKUN
ÇAKIR (Tokat) – Gerekçe…
ÖZGÜR
ÖZEL (Manisa) – Gerekçe…
BAŞKAN
– Gerekçeyi okutuyorum:
Gerekçe:
Anayasa’nın 10’uncu maddesine paralellik sağlanmak amaçlanmıştır. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
4’üncü
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 4’üncü maddesinin (2)’nci fıkrasında yer alan "Eşit muamele
ilkesine uyulması veya ayrımcılığın önlenmesi" ibaresinin madde metninden
çıkarılıp yerine “Ayrımcılığa uğramama hakkı” ibaresinin eklenmesini arz ve
teklif ederiz.
 Zihni Açba Mehmet
Parsak Ruhi Ersoy
 Sakarya Afyonkarahisar Osmaniye
 Arzu Erdem Erkan
Haberal
 İstanbul Ankara
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 4’üncü maddesinin tasarıdan çıkartılmasını arz ve teklif ederiz. 
 Çağlar Demirel İdris
Baluken Bedia Özgökçe Ertan
 Diyarbakır Diyarbakır Van
 Behçet Yıldırım Filiz
Kerestecioğlu Demir Mahmut Toğrul
 Adıyaman İstanbul Gaziantep
Aynı
mahiyetteki diğer önergenin imza sahipleri:
 Tahsin Tarhan Erkan
Aydın Veli Ağbaba
 Kocaeli Bursa Malatya
 Bülent Öz Özgür
Özel Zeynep Altıok
 Çanakkale Manisa İzmir
 Hilmi Yarayıcı
 Hatay
BAŞKAN
– Aynı mahiyetteki önergelere komisyon katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Başkanım.
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkanım.
BAŞKAN
– Önerge üzerinde Hatay Milletvekili Sayın Hilmi Yarayıcı konuşacak.
Buyurun.
(CHP sıralarından alkışlar) 
HİLMİ
YARAYICI (Hatay) – Sayın Başkan, değerli milletvekilleri; öncelikle, Genel
Kurulu saygıyla selamlıyorum. 
Görüşülmekte
olan Türkiye İnsan Hakları ve Eşitlik Kurumu Kanunu Tasarısı’nın 4’üncü
maddesiyle ilgili, grubum adına söz almış bulunmaktayım.
Yine
mart yıldızlarını seyre daldığımız günlerdeyiz. Yürek atışlarımızla
cevahirimizi diri tutuyor, tarih yapıcı ustalarımızın direngenliğinde hayat
bulan şarkılarımızı söylemeye devam ediyoruz. Bir kavganın güzelliğinde sevdik
onları. Bitmedi, daha sürüyor o kavga, sürecek yeryüzü aşkın yüzü oluncaya dek.

Devrimci
irade ve dayanışmanın en önemli değerlerini, ışıkları yolumuzu aydınlatan, 30
Mart 1972 yılında Kızıldere’de katledilen Mahir Çayan ve 9 yoldaşını,
yoldaşlarımı sevgi ve saygıyla anıyorum. (CHP ve HDP sıralarından alkışlar) 
4’üncü
maddenin temel sorunu, ayrımcılığın net olarak tanımlanmamasıdır. Bugün
Türkiye’de inanç temelinde, 13 milyona yakın Alevi’nin yanı sıra Hristiyan,
Yahudi, Ermeni, Süryani gibi farklı inanç gruplarına mensup yüz binlerce
yurttaşımız bulunmaktadır. Bununla birlikte 15 milyona yakın Kürt vatandaşımız
bulunmaktadır. Her grup, hâkim ideolojinin şu veya bu şekilde sistemli ayrımcı
uygulamalarına maruz kalmaktadır. Böylesine büyük grupların maruz kaldığı
sistematik ayrımcılığa, ayrımcılığın tanımlanmadığı ilgili madde özelinde
dikkat çekmek istiyorum. 
Değerli
milletvekilleri, Alevi toplumu yüzyıllardır bu coğrafyada büyük acılar yaşadı.
İsmini yeni boğaz köprüsüne verdiğiniz Yavuz Sultan’dan bu yana Maraş’ta,
Sivas’ta, Çorum’da büyük katliamlar yaşandı. Katliamlara uğramadıklarında da
kamuda, özel sektörde, okulda, hastanede, yaşamın her alanında ciddi
ayrımcılığa maruz kaldı. Özellikle de iktidarınız döneminde bu ayrımcılık doruk
noktasına ulaştı. İyi niyetten yoksun Alevi çalıştaylarınıza, sorunları çözme
yönünde tüm süslü laflarınıza rağmen Alevi vatandaşlarımız bugüne kadar hiç
olmadığı kadar ötekileştirilmiştir. 
Bugün
kamuda bırakın genel müdürlük seviyesini, daire başkanlığı seviyesine ulaşmış
bir Alevi’yi gösteremezsiniz. KPSS’de, yazılı sınavlarında başarılı olan yüz
binlerce genç iktidarınızın güdümünde ve kontrolünde yapılan sözlü mülakatlarda
ayrımcılığa maruz bırakılmışlardır. Cemevleri hâlâ ibadethane olarak
değerlendirilmemekte, Diyanet İşleri Başkanlığı kendi bakışı doğrultusunda
Alevi topluma rağmen Alevi inancının çerçevesini çizmeye çalışmaktadır. Bir
inanç grubu kendi inancını üstün tutarak diğer inanç grubunun sınırlarını
belirlemeye çalışıyor.
Reyhanlı
patlaması gibi bir facianın sonrasında dönemin Başbakanının “52 Sünni
vatandaşımızı kaybetmişiz.” cümlesi, iktidarın mezhepsel düşünme odaklı hareket
ettiğinin bir örneğidir. Her yıl hasat dönemlerinde mevsimlik işçi olarak
çalışmak için batıya göç eden Kürt yurttaşlarımızın, bulundukları yerlerde
dışlanarak yer yer fiziki müdahalelere maruz kalmaları ayrımcılıktır. Bu
ayrımcılığın vardığı nokta, son örneğini Kırşehir’de yaşadığımız gibi, ırkçı
grupların kendi basit tartışmalarını bile Kürt düşmanlığına çevirerek Kürtlerin
yoğun olduğu mahallelere saldırmaları ve iş yerlerini tahrip etmeleriyle
sonuçlanmıştır. Dönemin Başbakanı, şimdinin Cumhurbaşkanının “Affedersiniz,
Ermeni…” söylemi, Ermeni olmayı bir aşağılanma öğesi olarak göstermiş,
ayrımcılık ve nefret söylemini devlet politikası hâline getirdiğini
göstermiştir. Hrant Dink davasının, dönemin bürokratlarının korunmak
istenmesiyle, arka planının hâlâ açıklanmaması bu politikanın ürünü olarak
devam etmiştir. Kadınlar, çocuklar, ateistler, LGBTİ’ler, hâkim yapının dışında
kalan toplumsal gruplar sürekli buna maruz kalmıştır.
IŞİD
yöneticileri serbest bırakılırken, oluk oluk kan akıtma, akademisyenlerin
kanlarında duş alma fantezileri kuran mafya bozuntuları devlet korumasında
serbestçe gezerken barış isteyen akademisyenlerin, haber yapan gazetecilerin
hukuka aykırı bir şekilde tutuklanması, iktidarın kendine yakın olanlar ile
kendisine muhalif olanlara farklı hukuk sistemi uygulaması ayrımcılıktır.
Bu
yüzden, “Ayrımcılık türleri” başlıklı 4’üncü madde hükmüne “dışlama”, “yoksun
bırakma” ve “üstün tutma hâlleri” de ayrımcılık türleri olarak mutlaka
eklenmeli ya da tamamen kaldırılmalıdır.
Hepinizi
saygıyla selamlıyorum. (CHP ve HDP sıralarından alkışlar)
BAŞKAN
– Teşekkür ederim Sayın Yarayıcı.
Aynı
mahiyetteki diğer önergede Gaziantep Milletvekili Sayın Mahmut Toğrul
konuşacak.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Sayın Başkan, değerli milletvekilleri, Genel Kurulun
sevgili emekçileri; hepinizi saygıyla selamlıyorum. 
Sayın
Başkan, bu arada, sizlere başsağlığı diliyorum. 
BAŞKAN
- Çok teşekkür ederim. Sağ olun. 
MAHMUT
TOĞRUL (Devamla) – Değerli arkadaşlar, aslında, baktığımızda adı Türkiye İnsan
Hakları ve Eşitlik Kurumu gibi cümlelerle ifade edilen bir yasa tasarısını
görüşüyoruz. Maalesef, aslında, Türkiye’de yasa yapma biçimimiz veya yasa
yapıyormuş gibi davranış biçimimiz değişmiyor. Avrupa Birliğine vize alacağız
diye çeşitli yasaları değiştiriyormuşuz gibi yapıyoruz ve bu süreci işletirken
maalesef hiçbir şekilde gerekli tartışmasını da yapamıyoruz. 
Değerli
arkadaşlar, bugün, kamuda egemen iktidar zihniyetinin dışında hiç kimsenin yer
bulma imkânı yoktur. Bugün, Türkiye’de maalesef, bir Alevi rektör, bir Alevi
vali, bir Alevi kaymakam ya da genel müdür statüsü ve üstünde bir tek yurttaş
eğer AKP zihniyetinde değilse bulma şansınız yoktur. 
Değerli
arkadaşlar, sadece buralara gelmekte değil, aynı zamanda, kamuya alınmada da
biliyorsunuz, AKP iktidarı döneminde özellikle ön şartlar konuluyor. Önce
aslında kamuya alınacak kişi bulunuyor, sonra kamuda ona uygun bir pozisyon
yaratılıyor. Ben, burada, herkesin özellikle üniversitelere personel alımında
verilen ilanlara bir göz atmasını diliyorum. Bir göz atın, neler göreceksiniz.
Kişi ismini verseniz, belki aynı isme sahip birkaç yurttaş bulunabilir ama öyle
bir ilan metni hazırlanıyor ki sadece o kişiyi ifade ediyor. Örneğin,
doktorasının tam ismi verilerek bir yardımcı doçentlik kadrosu açılabiliyor.
Ezkaza girdiniz diyelim kamuya, bitiyor mu süreç? Bu sefer eğer siyasi
iktidarla uyum içinde değilseniz mobbing süreci başlıyor. Size karşı “yıldır,
kaçırt” politikası hızla devreye giriyor ve siz, artık her neredeyseniz orada
nefes alamaz duruma geliyorsunuz.
Sadece
düşüncelerini ifade ettiği için, örneğin şu anda konuşan, size hitap eden
arkadaşınız on yıl doçentlik mertebesinde tutuldu değerli arkadaşlar. Tüm diğer
yeterlilikleri taşımama rağmen sadece ve sadece dönemin iktidarı tarafından
atanan rektöre muhalefet ettiğimiz için, yanlış yönettiğini ifade ettiğimiz
için ve bu düşüncelerimizi yazılı ve görsel basında ifade ettiğimiz için on yıl
Türkiye'de doçent olarak bırakıldık. “Akademik yetersizliğiniz var” denebilir
ama yoktu, “Siz iyisiniz, hoşsunuz ama yönetime aykırı sözler söylüyorsunuz.”
diye başlıyor. 
Değerli
arkadaşlar, bugün üniversitelerde akademisyenlerin yaşadığı durumu hepiniz
görüyorsunuz. Üniversitelerde akademisyenler “barış” sözünü ağzına aldıklarında
otomatikman “taraf” ilan edildiler ve bugün 2 bin civarında akademisyen kıskaca
alınmış durumdadır. Ağrı Üniversitesinde, daha önce 2547 sayılı Yasa
çerçevesinde soruşturmaları yürütülenler için “2547 yetmiyor, uygun ceza
verilemiyor.” deniyor ve yarın YÖK Genel Kurulunda 657’ye göre bu sefer
yargılanacaklar.
Değerli
arkadaşlar, bu gidişat, gidişat değil. Bu ülkede her türlü farklılığımızla,
etnik kimliğimizle, inancımızla bir arada yaşamak durumundayız. Dolayısıyla
zihniyetlerimizde devleti ele geçirme anlayışından vazgeçmezsek bugün sizler
egemendiniz, dün belki militarist askerî vesayetçiler egemendi, yarın bir
başkası egemen olur. Onun için evrensel hukuk değerleri ve insanlara karşı
davranış ve tutumlarımız evrensel kurallara uymalıdır. Eğer biz bunu
sağlayamazsak bugün bana, yarın size, öbür gün bir başkasına. Çünkü AKP
iktidarı döneminde dünün teröristleri dost, dünün dostları kolaylıkla terörist
ilan edilebiliyor; hukuk, döneme göre de hızla değişiyor ve dünün dostlarını
terörist, dünün teröristlerini de dost yapabiliyor.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Ben, hepinize bu ayrımcılığa son vermek, bu anlayışın hızla
değiştirilmesi umuduyla selamlarımı sunuyorum. (HDP sıralarından alkışlar) 
BAŞKAN
– Teşekkür ederim Sayın Toğrul.
Aynı
mahiyetteki önergeleri oylarınıza sunacağım…
III. – YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama talebimiz var.
BAŞKAN
– Yoklama talebi var.
Sayın
Özel, Sayın Sarıhan, Sayın Emir, Sayın Aydın, Sayın Yüceer, Sayın Hürriyet,
Sayın Ağbaba, Sayın Bayır, Sayın Yüksel, Sayın Tanal, Sayın Tarhan, Sayın
Yıldız, Sayın Arslan, Sayın Hakverdi, Sayın Altıok, Sayın Sertel, Sayın
Özdemir, Sayın Zeybek, Sayın Demir, Sayın Üstündağ. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu Tasarısı
(1/596) ile Kadın Erkek Fırsat Eşitliği Komisyonu ve İnsan Haklarını İnceleme
Komisyonu Raporları (S. Sayısı: 149) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 4’üncü maddesinin (2)’nci fıkrasında yer alan "Eşit muamele
ilkesine uyulması veya ayrımcılığın önlenmesi" ibaresinin madde metninden
çıkarılıp yerine “Ayrımcılığa uğramama hakkı” ibaresinin eklenmesini arz ve
teklif ederiz.
Arzu Erdem (İstanbul) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Arzu Erdem konuşacak. (MHP
sıralarından alkışlar)
Buyurun
Sayın Erdem.
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, Türkiye İnsan Hakları ve Eşitlik Kurumu Kanunu Tasarısı’nın
4’üncü maddesi üzerine, Milliyetçi Hareket Partisi Grubu adına söz almış
bulunmaktayım. Genel Kurulu saygılarımla selamlıyorum.
Hak,
hukuk düzeni tarafından korunan menfaattir. Hak, içinde adaleti, doğruyu,
gerçeği ve en önemlisi, eşitliği barındırmaktadır. Hak yoksa eşitlikten
bahsetmek anlamsız olacaktır, hak yoksa adaletten bahsetmek de anlamsız
olacaktır, çünkü adalet için olmazsa olmaz öncelik, insan hakları olmalıdır.
Hak, adalet ve eşitlik ancak bir arada olduğu sürece anlam ifade etmektedir. 
İdeal
bir dünyada insan haklarının yanı sıra kadın haklarını, çocuk haklarını ve bu
gibi hakları ayrı başlıklar altında konuşmaya gerek duyulmamaktadır, çünkü
insan hakları, erkek ya da kadın, çocuk ya da yetişkin, herkes için geçerlidir.
Oysa böyle bir ideal dünyada yaşamadığımızı her gün gündemimize gelen olaylarla
açık bir şekilde görmekteyiz. 
Temel
hak ve hürriyetlerin korunması, geliştirilmesi ile bunlardan yararlanma
bakımından hiç kimsenin ayrımcılığa maruz kalmaması, eşit muamele görmesi
gerekçesiyle hazırlanmış bir tasarıyı görüşmekteyiz. Anayasa’mızın 3’üncü
maddesi “Türkiye Devleti, ülkesi ve milletiyle bölünmez bir bütündür.” hükmünü
millî birlik ve beraberliği hem beşerî unsur hem de fiziki unsur bakımından
ifade etmektedir ve millî birliğimiz, devletimizin varlığı ve devamı için
zorunludur. Eşitlik bireyler açısından temel bir haktır. Bu nedenle, milletimiz
bu ilkeye dayanarak eşit işlem görme veya ayrıma maruz kalmamayı isteme hakkına
sahiptir. Ancak, hepimizin de bildiği gibi, kadınlarımız çok uzun bir süre ve
çoğu yerde hâlâ insan haklarından eşit bir şekilde yararlanmamaktadırlar.
Tasarıda
ayrımcılık yasağının ileri sürülemeyeceği hâller ve istisnalar da kaleme
alınmıştır. Milliyetçi Hareket Partisi olarak bizler ayrımcılık yasağının
istisnalarını düzenleyen bu maddede böyle bir kullanıma gerek olmadığını
düşünmekteyiz. 
Tasarıda
kurumun raporlarının bilirkişi raporu olarak kabul edilebileceği
belirtilmektedir. İleri derecede teknik ve mali işlemler için bilirkişi
tutulması yetkisinin tanınması kurumun bir yargı organı gibi faaliyet
göstermesine neden olmaktadır. Böyle bir uygulama kişilerin yargıya
başvurmalarında gecikmeye sebebiyet vermektedir. Bu da tasarının gerekçesi
olarak görülen uluslararası insan hakları hukukunun amaçlarına uygun değildir
ve Avrupa İnsan Hakları Sözleşmesi’yle getirilen sisteme aykırıdır.
Dolayısıyla, kurum yaptırım uygulamamaktadır. İhlallere uğrayan kişilerin
yargıya başvuru sürecinin takibine destek verilmelidir. 
Söz
konusu kurul 11 üyeden oluşacaktır. Kurulun 8 üyesi Bakanlar Kurulu, 3 üyesi
Cumhurbaşkanı tarafından seçilecektir. Görev ve yetkilerini kendi sorumluluğu
altında yerine getirmek ve kullanmakla yükümlü olan bu kurul tarafsız ve
bağımsız olmak zorundadır, ilke budur. Lakin, bu ilkenin yerine getirilip
getirilemeyeceğine dair endişelerimiz bulunmaktadır. Üyeleri sadece
Cumhurbaşkanı ve Hükûmet tarafından atanacak olan kurul ne kadar tarafsız ve
bağımsız olabilir? Yoksa, bugüne kadar alıştığımız iktidarın emir ve
talimatlarına uygun hareket etme kuralı mı geçerli olacak, merak etmekteyim.
Milliyetçi
Hareket Partisi olarak bizler, insan onurunu temel alan, milletimizin eşit
muamele görme hakkını güvence altına alan, hukuken tanınmış hak ve
hürriyetlerden yararlanmada ayrımcılığın önlenmesini sağlayan her türlü
çalışmaya destek verdik, vermeye de devam edeceğiz. İnsan haklarının
korunmasına, geliştirilmesine, ayrımcılığın önlenmesine ve hak ihlallerinin
giderilmesine yönelik çalışmaların yapılması ülkemiz ve milletimiz açısından
büyük önem teşkil etmektedir. Ancak mevcut Anayasa ve uluslararası hukuk
ihlallerinin önüne geçebilmek için daha detaylı bir çalışma yapılması
gerektiğini belirtir, yüce Kurulu saygılarımla selamlarım. (MHP sıralarından
alkışlar)
BAŞKAN
- Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunacağım… 
III. – YOKLAMA
(CHP
sıralarından bir grup milletvekili ayağa kalktı)
ÖZGÜR ÖZEL
(Manisa) – Maddede yoklama talebimiz olacak efendim.
BAŞKAN
- Sayın Özgür Özel, biraz önce yaptık yoklamayı. 
ÖZGÜR
ÖZEL (Manisa) – Hayır efendim…
BAŞKAN
- Size bu konudaki bir kararı da gösterdim. 
ÖZGÜR
ÖZEL (Manisa) – Onu konuşuruz.
BAŞKAN
- Biraz daha anlayışlı davranırsanız memnun olurum.
ÖZGÜR
ÖZEL (Manisa) – Tamam, inşallah.
OKTAY
VURAL (İzmir) - Efendim, Sayın Bakana söyleyin, anlayışlı davransın. 
ÖZGÜR
ÖZEL (Manisa) – Sayın Bakan biraz yaklaşsa evimize gideceğiz hepimiz.
BAŞKAN
- Kim? 
VELİ
AĞBABA (Malatya) - Sayın Başkan, Sayın Bakana söyleyin, yoklamaları o istiyor. 
OKTAY
VURAL (İzmir) - Biraz anlayışlı davranarak çözebilir Sayın Bakan. 
BAŞKAN
- Onun daha, henüz yanlış bir davranışını görmedim, yoksa söylerim ona da.
BAŞBAKAN
YARDIMCISI LÜTFİ ELVAN (Mersin) – Biz her türlü anlayışı gösterdik, millet
görüyor. Millet görüyor bunu. 
BAŞKAN
- Sayın Özel, Sayın Sarıhan, Sayın Emir, Sayın Aydın, Sayın Yüceer, Sayın
Hürriyet, Sayın Ağbaba, Sayın Tanal, Sayın Tarhan, Sayın Arslan, Sayın
Hakverdi, Sayın Sertel, Sayın Kayışoğlu, Sayın Özdemir, Sayın Zeybek, Sayın
Demir, Sayın Demirtaş, Sayın Akkaya, Sayın Üstündağ, Sayın Yılmaz, Sayın Kara. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
5’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 5’inci maddesinin (2)’nci fıkrasında yer alan “engelli grupların”
ibaresinin madde metninden çıkarılıp yerine “Engellilerin, kadınların,
çocukların, yaşlıların, harp ve vazife şehitlerinin dul ve yetimleri ile malul
ve gazilerin” ibaresinin eklenmesini arz ve teklif ederiz. 
 Kadir Koçdemir Ruhi
Ersoy Mehmet Parsak
 Bursa  Osmaniye Afyonkarahisar
 Arzu Erdem Erkan
Haberal Zihni Açba
 İstanbul Ankara Sakarya
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 5’inci
maddesinin (1)’inci ve (2)’nci fıkralarının aşağıdaki gibi düzenlenmesini arz
ve teklif ederiz. 30/3/2016
“(1)-
Eğitim ve öğretim, yargı, kolluk, sağlık, ulaşım, iletişim, sosyal güvenlik,
sosyal hizmetler, sosyal yardım, spor, konaklama, kültür, turizm ve benzeri
hizmetleri sunan kamu kurum ve kuruluşları, kamu kurumu niteliğindeki meslek
kuruluşları, gerçek kişiler ve özel hukuk tüzel kişileri, yürüttükleri
faaliyetler bakımından bu hizmetlerden yararlanmakta olan veya yararlanmak
üzere başvurmuş olan ya da bu hizmetler hakkında bilgi almak isteyen gerçek ve
tüzel kişiler aleyhine ayrımcılık yapamaz. Bu hüküm kamuya açık hizmetlerin
sunulduğu alanlar ve binalara erişimi de kapsar.
(2)-
Bu hizmetlerin tasarlanması ve sunulmasından sorumlu olan kişi ve kurumlar,
kimi özellikleri nedeniyle farklı ihtiyaçları olan birey ve birey grupları ile
engelli grupların ihtiyaçlarını dikkate almakla ve makul düzenlemeleri yapmakla
yükümlüdür."
 Özgür Özel Hilmi
Yarayıcı Gamze Akkuş İlgezdi
 Manisa Hatay İstanbul
 Nurettin Demir Zeynep
Altıok Şenal Sarıhan
 Muğla İzmir Ankara

  Mahmut
Tanal
 İstanbul
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 5’inci maddesinin tasarıdan çıkarılmasını arz ve teklif ederiz.
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan Behçet
Yıldırım Hüda Kaya
 Van Adıyaman İstanbul
BAŞKAN
– Okunan son önergeye Komisyon katılıyor mu? 
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Hüda Kaya konuşacak.
Buyurun
Sayın Kaya.
HÜDA
KAYA (İstanbul) – Sayın Başkan, sayın vekiller; hepinizi saygıyla selamlıyorum.
Konuşmama
başlarken, birazdan 31 Marta gireceğiz. 31 Mart, biliyorsunuz, tarihimizde
önemli özelliklere ve anlama sahip bir gün. Bunlardan bir tanesi ise birlikte
yaşadığımız Kürt halkının tarihsel şahsiyetlerinden biri olan, din âlimi ve
Kürt halk önderlerinden Gazi Muhammed’in idam edilişinin yıl dönümü. Gazi
Muhammed şahsında hak, adalet, özgürlük ve barış yolunda yitirdiğimiz,
egemenler tarafından katledilen tüm canlarımızı rahmet ve saygıyla anıyorum.
Sayın
milletvekilleri, bugün 149 sıra sayılı İnsan Hakları ve Eşitlik Kurumu Kanunu
Tasarısı’nın 5’inci maddesiyle ilgili önerge hakkında söz almış bulunuyorum. 
İnsan
hakları alanı, egemenlerden, iktidarlardan bağımsız, sözünü çekinmeden
söyleyebilecek bir statüde olması gereken bir durumdur. Böyleyken Türkiye İnsan
Hakları ve Eşitlik Kurulunun teşekkülünde öngörülen yapı son derece
subjektiftir. Egemenlerin, iktidarların kontrolünde olan bir alanda hakikatler
ne kadar ortaya çıkarılabilir, ne kadar hakikat sözü söylenebilir? Bazı konular
vardır ki özellikle egemenlerin alanında olmamalıdır. Egemenler, iktidarlar
yüzyıllarca kendi dinlerini, tarihlerini, bilimlerini oluşturdular; şimdi de
sivil ve objektif olması ve kalması gereken insan hakları alanına da el
atılmakta ve bir kurulun üyelerinin tamamının ataması Hükûmete ve
Cumhurbaşkanına teslim edilmektedir. 
Türkiye’de
yaşayan bir insan olarak ayrımcılıkla ilgili günlerce konuşsak problemlerimiz
bitmeyecek. Öyle bir ülkedeyiz ki etnik yapısı, mezhebi, dini veya düşüncesi
farklı olan herkese ayrımcılık olduğu hepimizce aşikâr, hatta dünyada ve âlemde
de aşikâr. Dinde ayrımcılık; şiddet, taciz ve tecavüzlerde ayrımcılık; eğitim
ve hayatın pek çok alanlarında eşit koşulların sağlanmasında ayrımcılık.
Mesela, eğitimde, en son, operasyonların yapıldığı bölgelerde, başta Cizre
olmak üzere, öğrenciler günlerce eğitim haklarından mahrum bırakıldılar,
sınavlara giremediler, hatta gözlerimle de şahit olduğum gibi, şu anda
okulların alanında, okul mekânlarında, bahçesinde karakolların inşası devam
etmektedir.
ALİ
AYDINLIOĞLU (Balıkesir) – PKK yüzünden!
HÜDA
KAYA (Devamla) – Taciz ve tecavüzlerde ayrımcılıkta ise 6 yaşındaki çocuğa
tacizden yargılanan bir sapık bile iyi hâlden indirime uğrayan bir ayrımcılığa,
pozitif bir ayrımcılığa tabi tutulmaktadır. Kadın, çocuk tacizlerinden yargılananların
tamamı bu ülkede pozitif ayrımcılığa tabi kılınıyor. Bu ülkede “Burada yanlış
var, burada çocuklar ölüyor, haberiniz var mı?” diyenler, “Şurada,
hapishanelerde, yurtlarda, mahallelerde çocuklara, kadınlara taciz var.”
diyenler hainlikle itham ediliyor veya devletin mahremiyetlerini ifşa etmekten
gazeteciler -mesela Zeynep Kuriş gibi- hapsedilebiliyorlar. Pozantı Cezaevinde
çocukların tecavüze uğraması, efendim, Şakran Cezaevinde çocukların başına
gelenler -devletin emanetinde olan çocuklar- cezaevleri başta olmak üzere
yurtlardaki çocuklarımızın taciz ve tecavüzlere uğrama vakaları artık sıradan
bir adli olay hâline gelmiştir. Tacizden yargılanan kamu görevlileri, askeri,
polisi, hiçbir şekilde bir yaptırıma maruz kalmadan, bırakın pozitif ayrımcılığı,
üstelik bir de terfi ettirilmeyle karşı karşıya kalmaktadırlar. 
Dinde
ayrımcılık... 16 Martta bir video servis edildi. “Ermeni rahibe Hüda Kaya” diye
trollerin servis ettiği...
(Mikrofon
otomatik cihaz tarafından kapatıldı) 
BAŞKAN
– Sayın Kaya, teşekkür ederim. 
HÜDA
KAYA (Devamla) – Sürem bitti. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 5’inci
maddesinin (1)’inci ve (2)’nci fıkralarının aşağıdaki gibi düzenlenmesini arz
ve teklif ederiz. 30/3/2016
“(1)-
Eğitim ve öğretim, yargı, kolluk, sağlık, ulaşım, iletişim, sosyal güvenlik,
sosyal hizmetler, sosyal yardım, spor, konaklama, kültür, turizm ve benzeri
hizmetleri sunan kamu kurum ve kuruluşları, kamu kurumu niteliğindeki meslek
kuruluşları, gerçek kişiler ve özel hukuk tüzel kişileri, yürüttükleri faaliyetler
bakımından bu hizmetlerden yararlanmakta olan veya yararlanmak üzere başvurmuş
olan ya da bu hizmetler hakkında bilgi almak isteyen gerçek ve tüzel kişiler
aleyhine ayrımcılık yapamaz. Bu hüküm kamuya açık hizmetlerin sunulduğu alanlar
ve binalara erişimi de kapsar.
(2)-
Bu hizmetlerin tasarlanması ve sunulmasından sorumlu olan kişi ve kurumlar,
kimi özellikleri nedeniyle farklı ihtiyaçları olan birey ve birey grupları ile
engelli grupların ihtiyaçlarını dikkate almakla ve makul düzenlemeleri yapmakla
yükümlüdür."
Nurettin Demir (Muğla) ve
arkadaşları
BAŞKAN
– Okunan önergeye Komisyon katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) – Başkanım,
katılmıyoruz. 
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Önerge üzerinde Muğla Milletvekili Sayın Nurettin Demir konuşacak. 
Buyurun
Sayın Demir. (CHP sıralarından alkışlar)
NURETTİN
DEMİR (Muğla) – Sayın Başkan, değerli milletvekilleri; bugün 30 Mart. Bizim
gençliğimizin, devrimci ruhun devrimci liderlerinden Mahir Çayan’ı ben de
buradan saygı ve sevgiyle anıyorum. (CHP sıralarından alkışlar) 
Değerli
milletvekilleri, bugün görüşmüş olduğumuz yasa gerçekten çok önemli. İnsan
hakları açısından baktığımızda, daha ileri, daha kapsamlı ve insan hakları
ihlalini, ortaya çıkan bu insan hakları ihlallerini ortadan kaldıracak,
önleyecek bir kapsamda olması gerekirdi ama maalesef -gördüğümüz kadarıyla- AKP
iktidarının, 2012 yılında çıkarmış olduğu Türkiye İnsan Hakları Kurumu
Kanunu’nun içeriğinden ve onun etkinliğinden daha geri bir yasa çıkardığını
görüyoruz. Paris Sözleşmesi’ne uygun olarak çıkarılmış olan 2012’deki Türkiye
İnsan Hakları Kurumu Kanunu’nun, bugün, maalesef, Paris Sözleşmesi’nden
uzaklaştığını görmekteyiz; dolayısıyla bugün eşitlikten, ayrımcılıktan daha çok
uzaklaştığını görebilmekteyiz ve özellikle işkence ve ayrımcılığı önleyici
özellikleri maalesef yok. 
28’inci
maddede kaldırılacak olan Türkiye İnsan Hakları Kurumu idari ve mali bakımdan
daha özerkti, bireysel başvuru yapılabiliyordu, bazı olayların üzerine
gidebiliyordu. Özellikle Muğla’daki, Muğla Cezaevindeki bir taciz olayının
ortaya çıkarılmasında yapmış oldukları çalışmalarıyla Türkiye İnsan Hakları
Kurumu gerçekten önemli hizmetler yapmıştı ama gelecek olan bu yasayla birlikte
tamamen iktidarın kontrolü altında olan bir kurum geliyor maalesef. 
İnsan
hakları ihlalleri kimi zaman belli gruplara, kimi zaman belli topluluklara
yönelik olmaktadır. Bu yüzden, siz ihlalleri sadece belli kişilerle sınırlı
tutamazsınız; eğer sınırlı tutarsanız insan haklarını korumuş, geliştirmiş
olmazsınız, aksine, kaldırmış olursunuz.
5’inci
maddede ayrımcılığın kapsamı sadece engelli grupların ihtiyacıyla sınırlı
tutulmuştur. Bu sebeple, 5’inci maddenin (1)’inci fıkrasında ayrımcılığın
siyasal, ekonomik, sosyal, kültürel veya kamusal yaşamın her alanında
yasaklandığı belirtilmektedir. Yasağın kapsamı sadece maddede sayılan alanlarla
sınırlı bırakılmamalı, içeriği genişletilmelidir, belediye hizmetleri ile
bankacılık, sigortacılık, ticaret gibi tüm alanları da kapsayacak şekilde
yeniden düzenlenmelidir. Ayrımcılık kapsamı sadece kişi aleyhine değil, kişi ve
gruplar aleyhine olarak genişletilmelidir. 
(2)’nci
fıkra ise ciddi eksiklikler barındırmaktadır. Farklılıkların salt engellilerle
sınırlı tutulması düzenlemenin kendisini de ayrımcı kılmaktadır. Engelliler
dışında, belli özellikleri ve koşulları nedeniyle farklı ihtiyaçları ortaya
çıkan Müslüman olmayan cemaatler, Kürtler, Aleviler, Romanlar, kadınlar, eş
cinseller, çocuklar gibi birey ve grupların ihtiyaçlarının dikkate alınmasında
ihmalkâr davranılabilir. Özellikle kadınların neredeyse her gün şiddete
uğradığı, çocukların istismar edildiği, eş cinselliğin hastalık olarak
görüldüğü, Müslüman olmayanların nefret söylemlerinin hedefi hâline getirildiği
bir ortamda ne demek istediğim daha da netleşecektir. Bu nedenle, bu düzenleme
acilen kimi özellikleri nedeniyle farklı ihtiyaçları olan birey ve birey
grupları da eklenerek genişletilmelidir ve dolayısıyla, özellikle son yıllarda,
baktığımızda, ayrımcılığın çok fazla, toplumun her kesimine, bir karpuz gibi,
maalesef yayıldığını görüyoruz. Bugün bir çöpçü dahi işe girecek olsa AKP’li
olup olmadığı, kaydının yapılıp yapılmadığı, partiye kaydının yapılıp
yapılmadığı soruşturulmakta ve bu ayrımcılık derinleşmektedir. Bu yasa,
maalesef, bu ayrımcılığı engelleyemeyecektir. Dolayısıyla, bu yasanın insan
hakları açısından daha güçlü bir şekilde çıkması beklentimizdir.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Demir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu Tasarısı’nın
5’inci maddesinin (2)’nci fıkrasında yer alan “engelli grupların” ibaresinin
madde metninden çıkarılıp yerine “Engellilerin, kadınların, çocukların,
yaşlıların, harp ve vazife şehitlerinin dul ve yetimleri ile malul ve
gazilerin” ibaresinin eklenmesini arz ve teklif ederiz.
Kadir Koçdemir (Bursa) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Kadir Koçdemir konuşacak.
Buyurun
Sayın Koçdemir. (MHP sıralarından alkışlar)
KADİR
KOÇDEMİR (Bursa) – Sayın Başkan, değerli milletvekilleri; sözlerimin başında
yüce heyetinizi saygıyla selamlıyorum. Türkiye İnsan Hakları ve Eşitlik Kurumu
Kanunu Tasarısı hakkında Milliyetçi Hareket Partisi adına söz almış
bulunuyorum.
Bu
kanun tasarısı Avrupa Birliğine uyum adına Meclisimize getirilmiştir ama ne
gariptir ki benim de üyesi olduğum Avrupa Birliği Uyum Komisyonu dâhil, dört
komisyon tarafından incelenmeden, rapor verilmeden Genel Kurulun gündemine
getirilmiştir. Avrupa Birliği Uyum Komisyonu eğer Avrupa Birliğine uyum adına
hazırlanan tasarılarda görüş bildirmeyecekse ne için kurulmuştur, ne için görev
yapmaktadır, bunu yüce Meclisin dikkatlerine sunmak isterim. 
Burada
ilk aklımıza gelen, Türkiye’de “İnsan Hakları Kurumu” diye bir kurum var, 2012
yılında kurulmuş. Niye bu kurumun kanununda değişiklikler yapılmak yoluna
gidilmeksizin bu kurum lağvedilerek yeni bir kurum kurulmaktadır? Ben eski
kurumun kanununu inceledim. Orada fark ettiğim şey, o kurum üyelerinden 2
tanesi, 1’i Türkiye Barolar Birliği kanalıyla, 1’i de Yükseköğretim Kurulu
kanalıyla belli branşlarda belli yetkinliği olanlar aranarak atanıyor idi. Son
zamanlarda Hükûmetimizin alışkanlık hâline getirdiği -her tarafta- hayatın
bütün alanlarını bir iki kişi tarafından belirleme temayülünün bir sonucu
olarak mı bu kurumu lağvedip yeniden bir kanun hazırlıyoruz?
Keza,
üye seçiminde dört yıl gibi bir kısa sürenin konulması, yenilenmede de boşalan
üyenin yerine atanan üyenin bu dört yılı tamamlaması bu kurumların bağımsızlığı
ve özerkliğiyle bağdaşmayan hususlardır. Bu sürenin biraz daha uzun, yedi yıl
gibi bir süre olması ve boşalma anında da yeni atananın yine yedi yıllığına
görev yapması dünyada da bu tür kurumlarda mutat hâle gelen bir uygulamadır.
Yine
bu kurula baktığımızda şunu görüyoruz: Türkiye’de insan hakları ihlalleriyle,
eşitlikle ilgili karar alacak 11 kişi atanacak ama birinci başkanını ve ikinci
başkanını atama ehliyetine, atama kabiliyetine, içlerinden hangisinin başkan
olacağını bilecek kadar yetkinliğe sahip olmayan insanlar. Böyle bir anlayış
kabul edilebilir bir şey değildir arkadaşlar. Kurul kendi başkanını ve ikinci
başkanını seçemiyor ise çok hayati alanlarda nasıl karar verecektir? Bunu yine
dikkatlerinize sunmak isterim. Biliyorsunuz, bu başkan ve ikinci başkan,
10’uncu maddeye göre, Bakanlar Kurulu tarafından belirlenmektedir. Böyle bir
şeyi kabul etmek mümkün değildir. 
Ama
bütün bunlardan daha garip olanı, başarısını, bugünkü -tırnak içinde- zaferini,
ayırma, kayırma ve buyurmaya dayandıran bir iktidar tarafından bu kanunun
hazırlanmış olmasıdır. Ayırmayla ilgili bir örnek vermek isterim. TÜRK EĞİTİM-SEN’e
bağlı 8.600 okul idarecisi görevinden alınmıştır. Yine bunlardan, Bursa’nın
Mustafakemalpaşa ilçesinde 16 idarecinden 14’ü görevden alınmış ve şu anda
devam eden, Türk Ceza Kanunu’nun 122’nci maddesine göre nefret ve ayırma
suçundan devam eden bir mahkeme vardır, çünkü bu suçun kapsamı dışında bu
durumu izah edecek herhangi bir husus bulunmamaktadır. 
Yine
kayırma konusunda, atamalarda yazılı imtihanı kazananların 20 katına kadar adam
çağırmak mülakata, herhâlde kayırmadan başka bir sözle izah edilebilecek bir
husus değildir. 
Nihayet
buyurma konusunda da yargıya güvenin yüzde 20’lerin de altına indiği bir ülkede
yaşıyor olmamız gerçeğini hatırlatmak yeterlidir. 
O
bakımdan, ayırmadan, kayırmadan ve buyurmadan Meclisimizin yasama görevini
kendi vicdanı ve kendi gündemine hâkim olacağı bir ortamda yapması umuduyla
hepinize saygılar sunuyorum. (MHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, grup başkan vekilleriyle ve Sayın Bakanla görüşmek istiyorum. 
On
beş dakika ara veriyorum. 
Kapanma Saati: 23.27
ON BİRİNCİ OTURUM
Açılma Saati: 00.08
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
On Birinci Oturumunu açıyorum.
149
sıra sayılı Kanun Tasarısı’nın görüşmelerine devam edeceğiz.
Komisyon
burada.
Hükûmet
burada.
6’ncı
maddede kalmıştık.
6’ncı
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 6’ncı maddesinin (3)’üncü fıkrasının sonunda yer alan
"reddedemez" ibaresinden sonra gelmek üzere "ve çalışanın işini
sonlandıramaz" ibaresinin eklenmesini arz ve teklif ederiz.
 Ruhi Ersoy Erkan
Haberal  Arzu Erdem
 Osmaniye Ankara İstanbul
 Zihni Açba Mehmet
Parsak Mustafa Mit
 Sakarya Afyonkarahisar Ankara
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 6’ncı
maddesinin (6)’ncı fıkrasının aşağıdaki şekilde düzeltilmesini arz ve teklif
ederiz. 30.03.2016
(6.)-
"Her kişi kamu hizmetlerine girme hakkına sahiptir. Hizmete almada görevin
gerektirdiği niteliklerden başka hiçbir ayırım gözetilmez, hizmetin görüleceği
yer veya hizmetle ile ilgili olarak bilgi edinmek isteyen kişi aleyhinde,
bilgilenme, başvuru, çalışma ve çalışmanın sona ermesi süreçleri dahil olmak
üzere, hizmetle ilgili süreçlerin hiçbirinde ayrımcılık yapamaz. Ayrımcılık
yasağı çalışma yeri, çalışma koşulları, ücret ve diğer mali hak ve menfaatler,
hizmet içi eğitim, sosyal menfaatler ve benzeri hususları da kapsar.”
 Şenal Sarıhan  Mahmut
Tanal Gamze Akkuş İlgezdi
 Ankara İstanbul
 İstanbul
 Zeynep Altıok Erkan
Aydın Hilmi Yarayıcı
 İzmir Bursa Hatay
 Özgür Özel
 Manisa
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 6’ncı
maddesinin tasarıdan çıkartılmasını arz ve teklif ederiz.
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan Behçet
Yıldırım
 Van Adıyaman
BAŞKAN
– Okunan son önergeye Komisyon katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Adıyaman Milletvekili Sayın Behçet Yıldırım konuşacak.
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; Türkiye
İnsan Hakları ve Eşitlik Kurumu Kanunu Tasarısı’nın 6’ncı maddesi üzerinde
grubum adına söz almış bulunmaktayım. Hepinizi saygıyla selamlıyorum.
İnsan
haklarını korumaya yönelik düzenlemeler, kamu otoritelerine karşı daha
korunmasız durumda olan bireylerin insan hak ve hürriyetlerini düzenleyen,
koruyan ve bu mekanizmaları yaratmaya çalışan düzenlemelerdir. Kurulun
görevlerini icra edebilmesi için, zaten bir güç kaynağı olan Bakanlar Kurulu ve
Cumhurbaşkanından ayrı, bağımsız bir seçilme usulü olmalıdır. Bu görevleri
bizzat Bakanlar Kurulu ve Cumhurbaşkanınca seçilmiş bir kurulca yapılacak olması
ayrımcılığın tam kendisidir. Çünkü, bu kurulun oluşumunda, ne muhalefetin ne
Meclisin ne de sivil toplum örgütlerinin bir önerisi belirleyici olmayacak,
hiçbir şekilde bu kurulun oluşumunda bu kesimler temsil ve ifade
edilmeyecektir. Şimdi, bu, kanunun özüne, ruhuna aykırı değil midir? Kanunun
kendisi başlı başına bir ayrımcılık örneği olmuyor mu? 
Mesela,
bugünlerde Dündar ve Gül’ün duruşmalarda herhangi bir ayrımcılığa uğramamaları
için bu kurul tarafından duruşmalar izlenemeyecek mi? Bugünkü duruma
baktığımızda duruşmaların aleniliği ilkesi gereği herkesin duruşmaları
izleyebilmesi gerekirken konsoloslukların duruşmayı izlemesi bile birinci
ağızdan kınanırken, bu kadar özgürlüğü olmayan ve göbekten Hükûmete bağlı bir
kurul izleyebilecek mi?
Mesela,
akademisyenlere yönelik beyanlara ilişkin “Hiç kimse mahkemelere telkin veya
tavsiyede bulunamaz.” bizim mevzuatımızda yer almıyor mu? Yer alıyor. Peki,
buna karşı bu kurul adil yargılama hakkının ihlal edildiğini, ayrımcılık
yapıldığını, hücrelere konularak işkence yapıldığını ifade edebilecek mi? 
İnsan
Hakları Kurumuyla ilgili yapılacak düzenlemelerin genel bir kabulü doğurması
gerektiği kanaatindeyiz. Yani üyelerin seçimi, başkanın seçimi, hem iktidarın
hem muhalefetin hem kamu kurumu niteliğindeki meslek kuruluşlarının hem de
sivil toplum örgütlerinin katılımıyla oluşmalıdır. Bugün iktidardasınız ama
yarın olmayabilirsiniz. Her iktidara gelen kendi kurul üyelerini ve başkanını
seçerse, bu halkın, bireyin temel hak ve hürriyetlerini korumaktan ziyade
iktidara paralel edeceği aşikârdır. Sanki temel hak ve hürriyetleri koruyan,
hak ihlallerinin önüne geçecek bir kurul kurulmayacak da iktidarı korumak ve
kollamak görevi olan bir devlet dairesi kuruluyor. Hak ihlali yapan Hükûmete
karşı, kendisini oraya atayan, göbekten Hükûmete bağlı bir kurum hak
savunuculuğu yapacak, öyle mi? Bunu ülkede kime anlatırsanız güler. İnsan hakkı
ihlalleri devlet kaynaklı ihlallerdir. Şimdi, biz devlet kaynaklı ihlallerin
ortadan kaldırılması görevini tümüyle devletin resmî kurumlarına teslim
ediyoruz. 
Kurulların
oluşumuna ilişkin örnek verdiğiniz Avrupa ülkeleri, Belçika, Danimarka,
Hollanda, İsveç, Almanya, İngiltere ile bizim ülkemizin demokratik
standartlarının da aynı seviyede olduğunu düşünüyor musunuz? Bu Avrupa
ülkelerinin hak ihlali sayısı ile ülkenin hak ihlali sayısı arasında nasıl bir
oran, nasıl bir fark var haberiniz var mı? Sadece mevzuat çıkarmakla hak ve
özgürlükleri koruyamazsınız. Bu mevzuatın uluslararası kriterlere uygun
kullanılması gerekmektedir. Yine, bu uygulamanın uluslararası kurumlar
tarafından yakından izleneceği aşikârdır. 
Şu
an ülkede uygulanan hak ihlallerine baktığım zaman, bırakın ayrımcılıkla
mücadeleyi, yaşam hakkı uluorta ihlal edilmekte. Bu hak ihlaliyle ilgili ne
yapılmış? Hukuksuz ve kanunsuz uygulanan sokağa çıkma yasakları sırasında sivil
insanlar öldürülmüş. Yine, kadın bedeni üzerinden insanlık onuru ayaklar altına
alınıyor. Roboski bir ihlal değil miydi? Cezaevinde her gün yaşanan hak
ihlalleri ne oldu? Şimdi, bunlara ilişkin, bunların sorumlularının açığa
çıkarılması… Bu ülkede mevzuat yok mu ki yeni ihlallere ilişkin ciddi bir önlem
alınmıyor ve bu sorumlular cezalandırılmıyor?
Kısacası,
bu yasayla insan haklarını korumaya yönelik olarak beklenen işlevi yerine
getirmekten uzak, yeni bir kamu birimi yaratılmış bulunmaktadır. İnsan hakkı
ihlallerinin en büyük ihlalcisinin devletler ve hükûmetler olduğu dolayısıyla
ihlalleri önlemeye, hakları korumaya yönelik olarak oluşturulacak bir kurumun
da yönetim hiyerarşisinden bağımsız olması gerektiği herkes tarafından ifade
edilmiştir. İnsan hakları ihlallerinde, belirli bir birikimi ve deneyimi olan
sivil toplum kuruluşlarının çalışmalarını kolaylaştırıcı yasal düzenlemelerin
Meclise getirilmesinin hem ülke hem de Avrupa Birliği kriterleri konusunda daha
faydalı olacağı kanaatinde olduğumuzu belirtmek istiyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım. 
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Yoklama talebi var.
Sayın
Özel, Sayın Sarıhan, Sayın Kayışoğlu, Sayın Aydın, Sayın Üstündağ, Sayın
Hürriyet, Sayın Emir, Sayın Sertel, Sayın Tanal, Sayın Tarhan, Sayın Arslan,
Sayın Altıok, Sayın Yıldız, Sayın Zeybek, Sayın Özdemir, Sayın Demirtaş, Sayın
Yarayıcı, Sayın Yarkadaş, Sayın Şeker, Sayın Kara. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı İnsan Hakları ve Eşitlik Kurumu Kanunu Tasarısı’nın 6’ncı
maddesinin (6)’ncı fıkrasının aşağıdaki şekilde düzeltilmesini arz ve teklif
ederiz. 30/03/2016
(6.)-
"Her kişi kamu hizmetlerine girme hakkına sahiptir. Hizmete almada görevin
gerektirdiği niteliklerden başka hiçbir ayırım gözetilmez, hizmetin görüleceği
yer veya hizmetle ile ilgili olarak bilgi edinmek isteyen kişi aleyhinde,
bilgilenme, başvuru, çalışma ve çalışmanın sona ermesi süreçleri dahil olmak
üzere, hizmetle ilgili süreçlerin hiçbirinde ayrımcılık yapamaz. Ayrımcılık
yasağı çalışma yeri, çalışma koşulları, ücret ve diğer mali hak ve menfaatler,
hizmet içi eğitim, sosyal menfaatler ve benzeri hususları da kapsar."
Erkan Aydın (Bursa) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Erkan Aydın konuşacak.
Buyurun
Sayın Aydın. (CHP sıralarından alkışlar) 
ERKAN
AYDIN (Bursa) – Sayın Başkan, değerli milletvekilleri; yüce Meclisimizi
saygıyla selamlıyorum.
149
sıra sayılı Türkiye İnsan Hakları ve Eşitlik Kurumu Kanunu Tasarısı hakkında
söz almış bulunmaktayım.
Ama,
çocuk haklarının, kadın haklarının çiğnendiği, insan hak ve özgürlüklerinin yok
sayıldığı, bu hak ihlallerini yapanların gereken cezayı almadığı bir süreçte,
sanki her şey tozpembe olacakmış gibi bu tasarıyı konuşmak Pollyannacılık
oynamaktan öteye gitmiyor.
Madde,
istihdamda ve iş yaşamında ayrımcılığı kaldırmayı amaçlıyor. Akla hemen şu soru
geliyor: Şu an kamuda ya da özel sektörde AKP il ve ilçe teşkilatından kâğıt
getirmeden istihdam yapmak mümkün mü? Tabii ki hayır. İşe mi girmek
istiyorsunuz? AKP’li bir isimden referans getirmediğiniz sürece işsiz ve
aşsızsınız demektir. Özel sektördesiniz ve adil bir istihdam yapacaksınız, eğer
bunu yaparsanız yandınız; illaki AKP’li birilerinin aracılığını kabul etmek
zorundasınız yoksa sizin için durum fena. Ertesi gün, Hükûmet adına çok sayıda
memur iş yerinizi denetime gelir ve sizi pişman ederler. 
Eskiden
kamuda yükselmede liyakat vardı, şimdi yerini AKP’ye sadakat aldı. Eğer bir
adım yükselmek istiyorsanız yolunuz iktidar partisinden geçmek zorunda. Mesela
TRT’yi örnek alalım. TRT’de oldu da yükselmek istiyorsunuz; önce AKP’li etkili
birini bulacaksınız, bu da yetmiyor, AKP’nin kurduğu BİRLİK HABER-SEN’e tam
bağımlılığınızı bildireceksiniz, AKP’li sendikanın bilgisi dışında da atama
yapılmasının mümkün olmadığının farkına varacaksınız. Bu konuda yüzlerce örnek
verilebilir. Şimdi, biz böyle bir gerçeği yok sayıp Hükûmetin yönettiği bu
kurumdan adalet mi bekleyeceğiz? Devletin iç dinamiklerinin yerle bir edildiği,
siyasi ayrımcılığın, kayırmacılığın tarih boyunca hiç böylesine yükselmediği
bir dönemde Hükûmetin kendi eliyle yaptığını kendisinin düzeltmesini beklemek
çocukça saflıktan öteye geçmeyecektir.
Değerli
milletvekilleri, Türkiye on dört yıldan bu yana, sermaye açısından giderek
esnekleşen, rekabete açık bir çalışma yaşamını, emek açısından ise giderek
kuralsızlığı, örgütsüzlüğü barındıran bir ülke hâline geldi. En doğal hak
çalışma hakkıdır ancak Türkiye’de çark tersine dönmektedir. Türkiye’de resmî
rakamlar ile gerçek işsizlik birbiriyle çelişmekte ve işsizlik de her gün
artmaktadır. Bu çerçevede, işsizlik oranı neredeyse 2 katına çıkmakta ve
halkımız aldatılmaktadır. 
Kamu
kurum ve kuruluşlarında siyaseten kadrolaşma had safhaya ulaşmış, bu nedenle
bir yandan kamu hizmetlerinin kalitesi düşerken diğer yandan sürgün ve görevden
alma gibi uygulamalar yoluyla çalışanlar cezalandırılmaya başlamış ve deyim
yerindeyse devlet kuralsız istihdamın merkezi olmuştur. 
Madde,
çalışma yaşamında kadınları da güvence altına almayı amaçlamaktadır. Oysa,
çalışma hakkıyla ilgili sorunlar kadınlar, çocuklar ve gençler gibi çalışma
hayatının özel olarak korunması gereken gruplarını da daha derinden
etkilemektedir. Türkiye’de her 3 kadından 2’si işsizdir. İstihdam edilen
kadınların yüzde 70’i kayıt dışı çalışmaya devam etmektedir. Kayıt dışı çalışan
yani işverenin sigorta primlerini ödemediği kadınlar da Sosyal Güvenlik Kurumu
dışındadır.
Kadınlara
yönelik şiddetin rakamlarını vermeyeceğim ama en üst düzeyde söylenen “Kadın ve
erkek fıtratı gereği eşit değildir.”, “Topluluk içinde kahkahayla gülmek
iffetsizliktir.”, “Hamile kadının sokakta dolaşması uygun değildir.”, “Kürtajla
çocuğun öleceğine kadın ölsün.” sözleri hâlâ aklımızdadır. Bu zihniyetin
bilinçli olarak geliştirdiği böylesine bir ortamda kadının çalışma haklarının
güvence altına alınacağına inanmıyoruz. Önce zihniyetin değişmesi gerektiğini
vurguluyor, insan hakları ve eşitliği sağlamayı amaçlayan kurumun
çalışmalarının maalesef, kâğıt üzerinde kalacağını düşünüyor ve buna da “ret”
oyu vereceğimizi söylüyor, saygılar sunuyorum. (CHP sıralarından alkışlar)
BAŞKAN
– Teşekkür ederim.
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Yoklama talep ediyoruz.
BAŞKAN
– Yoklama...
Herkes
burada.
ÖZGÜR
ÖZEL (Manisa) – Çok çıkan oldu. Kapatalım kapıları, bakalım buradalar mı? [AK
PARTİ sıralarından alkışlar(!)]
BAŞKAN
– “Hareket olsun.” diyorsunuz yani! 
Sayın
milletvekilleri, lütfen... Sayın milletvekilleri...
Alkış
da aldın!
Sayın
Özel, Sayın Sarıhan, Sayın Kayışoğlu, Sayın Ağbaba, Sayın Üstündağ, Sayın
Hürriyet, Sayın Demir, Sayın Sertel, Sayın Aydın, Sayın Altıok, Sayın Arslan,
Sayın Tarhan, Sayın Tanal, Sayın Yıldız, Sayın Demirtaş, Sayın Zeybek, Sayın
Özdemir, Sayın Emre, Sayın Yılmaz, Sayın Tüm.
İki
dakika süre veriyorum ve yoklama için süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu Kanunu
Tasarısı (1/596) ile Kadın Erkek Fırsat Eşitliği Komisyonu ve İnsan Haklarını
İnceleme Komisyonu Raporları (S. Sayısı: 149) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 6’ncı maddesinin (3)’üncü fıkrasının sonunda yer alan
"reddedemez" ibaresinden sonra gelmek üzere "ve çalışanın işini
sonlandıramaz" ibaresinin eklenmesini arz ve teklif ederiz.
Ruhi Ersoy (Osmaniye) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Ankara Milletvekili Sayın Mustafa Mit konuşacak. 
Buyurun
Sayın Mit. (MHP sıralarından alkışlar) 
MUSTAFA
MİT (Ankara) – Sayın Başkan, değerli milletvekilleri; görüşülmekte olan 149
sıra sayılı Türkiye İnsan Hakları ve Eşitlik Kurumu Kanunu Tasarısı’nın 6’ncı
maddesi hakkında söz almış bulunmaktayım. Genel Kurulu saygıyla selamlıyorum. 
Tasarının
6’ncı maddesi, gerek kamu kurum ve kuruluşlarındaki ve gerekse özel sektörde
istihdam ve işle ilgili süreçlerde ayrımcılık yasağını düzenlemektedir. Yine,
tasarının 6’ncı maddesinde, işe başvurmaların annelik, gebelik, çocuk bakımı
gerekçeleriyle reddedilemeyeceği düzenlenmektedir. 
Değerli
milletvekilleri, birçok düzenleme gibi bu tasarı da Avrupa Birliği uyum
yasaları çerçevesinde Genel Kurula getirilmiştir yoksa Hükûmetin böyle bir
tasarrufunun olmayacağını da hepimiz biliyoruz. Düzenlemeyle, vatandaşlarımız
arasında eşitlik ilkesine göre hareket edilmesi kanun hükmü hâline
getirilecektir. Esasında, başta Anayasa’mızda olmak üzere birçok kanunda
vatandaşlar arasında eşitlik temel kuraldır. Ancak, uygulamada böyle olmadığı
da hepinizin malumudur. Anayasa’nın 70’inci maddesi “Her Türk kamu hizmetlerine
girme hakkına sahiptir. Hizmete alınmada, görevin gerektirdiği niteliklerden
başka hiçbir ayırım gözetilemez.” denilmektedir. Peki, sonuç acaba böyle midir?
İktidara yakın olmayan hiçbir kimse bu hakkını kullanamaz, kanun da budur. Bunu
teminen ve adaleti gerçekleştirmek maksadıyla, Milliyetçi Hareket Partisinin de
ortak olduğu 57’nci cumhuriyet Hükûmeti döneminde kamu personel alımında
liyakati esas alan Kamu Personel Seçme Sınavı getirilmiştir. Bugün ise -geçen
on üç yıllık iktidar döneminde- kamu personel alımında herkesin bildiği,
geçerli olan bir kriter vardır; o da iktidara yakın olma kriteridir. Yani,
kanunu çıkarmak ile kanunu uygulamak farklı şeylerdir. 
Bir
yandaş memur sendikası vardır. Bu sendikaya üye olmayan herhangi bir memurun
yükseldiği görülmemiştir. Birim müdürleri, personeli bu sendikaya üye olmadan
herhangi bir derece, kadro, üst göreve gelmemiştir ve bu sendikaya da üye
olmaya zorlanmaktadırlar. Getirilen tasarıyla bu gibi uygulamaların
engelleneceği hüküm altına alınmaktadır. Birim müdürlerinin, başkanlarının
personeli zorlamaları yasak olmasına rağmen, bu uygulanmaktadır. Bu
adaletsizlik, her yerde, her kademede de mevcuttur. 
Türkiye’nin
sıcak gündeminde bulunan KPSS soru hırsızlığı yargıya intikal etmiştir. Bu
hırsızlar, bu cesareti nereden almaktadır? “Paralel” deyip işin içinden
sıyrılamazsınız. Siyasi sorumluluk ahlaktır. AKP il ve ilçe başkanlarının
kartvizitleri olmadan hiç kimsenin işe giremediği bir gerçektir. Bugün, KPSS
sınavı sonucu yeterli olmuyor, bir de mülakat icat ettiniz. Kaç kişi
alacaksanız 20 katı insanı çağırıyorsunuz, kartvizitlerine göre insanları “işi
kazandı” veya “kazanmadı” diye tasnif ediyorsunuz.
“Bakan
kontenjanı” adı altında eşi dostu önce özel kalemde, basın sözcülüğünde işbaşı
yaptırıp kadroya alarak şef, müdür, başkan, başkan yardımcısı gibi diğer devlet
personeli olarak başka yerlere aktarıyorsunuz.
Şimdi
Genel Kurula gelen bu tasarı kanunlaştığı takdirde ne değişecek? Yukarıdaki
adaletsizlikleri yapanlar yine işbaşında değil midir? 
Değerli
milletvekilleri, diğer taraftan, yukarıda saydığımız olumsuzlukların ortadan
kaldırılması için oluşturulması düşünülen kurum düşünce olarak doğrudur ancak
bu kurumun oluşumunda da yine aynı kriterler geçerli olacağından yani iktidar
referanslı olacağından sonucu bugünden bellidir çünkü bu iktidarın sicili
ortadadır diyor ve hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Mit.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
6’ncı
maddeyi oya sunmadan önce Komisyon Başkanının 6’ncı madde üzerinde bir düzeltme
talebi vardır, kendisine söz vereceğim şimdi.
Buyurun
Sayın Başkan.
İNSAN
HAKLARINI İNCELEME KOMİSYONU BAŞKANI MUSTAFA YENEROĞLU (İstanbul) – Sayın
Başkanım, Komisyonumuzun redaksiyon yetkisi kapsamında, 22/5/2003 tarihli ve
4857 sayılı İş Kanunu kapsamındaki iş ve iş görme sözleşmelerinin tasarı
kapsamına dâhil olduğu hususunda hiçbir tereddüt ve farklı yoruma mahal verilmemesi
amacıyla tasarının 6’ncı maddesinin (5)’inci fıkrasına “sözleşmeleri”
ibaresinden sonra gelmek üzere “de” ibaresinin eklenmesi gerekmektedir.
BAŞKAN
– Teşekkür ederim.
Komisyonun
bu düzeltmesiyle birlikte maddeyi oylarınıza sunacağım. Kanunun yazımı
sırasında gerekli düzeltme yapılacaktır.
Maddenin
oylanmasına açık oy talebi vardır. 
6’ncı
maddenin oylanmasının açık oylama şeklinde yapılmasına dair bir önerge vardır.
Önergeyi
okutup imza sahiplerini arayacağım.
“Türkiye Büyük Millet Meclisi Başkanlığına
Görüşülmekte
olan 149 sıra sayılı Kanun Tasarısı’nın 6’ncı maddesinin oylamasının İç Tüzük
madde 81 hükümleri uyarınca açık oylamayla yapılmasını arz ve teklif ederiz.
 Özgür Özel Şenal
Sarıhan Erkan Aydın
 Manisa Ankara Bursa
 Murat Emir Tahsin
Tarhan Nurettin Demir
 Ankara Kocaeli Muğla
 Fatma Kaplan Hürriyet Akın
Üstündağ Kemal Zeybek
 Kocaeli Muğla Samsun
 Ahmet Tuncay Özkan Hüseyin
Yıldız Candan Yüceer
 İzmir Aydın Tekirdağ…”
MEHMET
ŞÜKRÜ ERDİNÇ (Adana) – Burada olup olmadıklarını aramadınız Başkanım.
BAŞKAN
– Kontrol etmemiz gerekiyor, yeniden başlıyoruz.
Türkiye Büyük Millet Meclisi Başkanlığına
Görüşülmekte
olan 149 sıra sayılı Kanun Tasarısı’nın 6’ncı maddesinin oylamasının İç Tüzük
madde 81 hükümleri uyarınca açık oylamayla yapılmasını arz ve teklif ederiz.
Özgür
Özel, Manisa Milletvekili? Burada.
Şenal
Sarıhan, Ankara Milletvekili? Burada. (AK PARTİ sıralarından “Ayağa
kalksınlar.” sesleri)
Sayın
milletvekilleri… Burada çalışıyoruz, lütfen…
Erkan
Aydın, Bursa Milletvekili? Burada.
Murat
Emir, Ankara Milletvekili? Burada.
Tahsin
Tarhan, Kocaeli Milletvekili? Burada.
Nurettin
Demir, Muğla Milletvekili?
OSMAN
AŞKIN BAK (Rize) – Burada yok.
BARIŞ
YARKADAŞ (İstanbul) – Takabbül ediyorum, üstleniyorum.
BAŞKAN
- Nurettin Bey nerede? Nurettin Bey yok.
ÖZGÜR
ÖZEL (Manisa) – Takabbül ediyor, üstleniyor efendim Barış Yarkadaş. (AK PARTİ
sıralarından “Yok, yok, yok.” sesleri)
BAŞKAN
- Bir dakika arkadaşlar, niye bağırıyorsunuz?
ÖZGÜR
ÖZEL (Manisa) – Takabbül edebilir efendim.
BAŞKAN
– Bir dakika arkadaşlar…
Fatma
Kaplan Hürriyet, Kocaeli Milletvekili? Burada.
Akın
Üstündağ, Muğla Milletvekili? Burada.
Kemal
Zeybek, Samsun Milletvekili? Burada.
Candan
Yüceer, Tekirdağ Milletvekili? Burada.
Kazım
Arslan, Denizli Milletvekili? Burada.
Cemal
Okan Yüksel, Eskişehir Milletvekili? Burada.
Niyazi
Nefi Kara, Antalya Milletvekili? Burada.
Atila
Sertel, İzmir Milletvekili? Burada. 
Veli
Ağbaba, Malatya Milletvekili? Burada.
Aytuğ
Atıcı, Mersin Milletvekili? Burada.
Sibel
Özdemir, İstanbul Milletvekili? Burada.
Orhan
Sarıbal, Bursa Milletvekili? Burada.
Nurhayat
Altaca Kayışoğlu, Bursa Milletvekili? Burada.
Hüseyin
Yıldız, Aydın Milletvekili? Burada. 
Sayın
Özel, bir arkadaşınız daha imzalayabilir mi lütfen? 
ÖZGÜR
ÖZEL (Manisa) – Mahmut Tanal. (AK PARTİ sıralarından gürültüler)
BAŞKAN
- Sayın milletvekilleri, lütfen…
Sayın
Tanal imzaladı, burada.
Açık
oylamanın şekli hakkında Genel Kurulun kararını alacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… 
ÖZGÜR
ÖZEL (Manisa) – Kabul edilmedi. 
OKTAY
VURAL (İzmir) – Kabul edilmedi. (CHP, HDP ve MHP sıralarından alkışlar)
Ad
okunmak suretiyle yapılacak, kabul edilmedi.
BAŞKAN
– Sayın milletvekilleri, ben şu anda oylamanın elektronik yapılıp yapılmamasını
oylamaya sundum, tamam, bitti. (AK PARTİ sıralarından alkışlar)
OKTAY
VURAL (İzmir) – Evet, kabul edilmedi.
BAŞKAN
- Bu demektir ki elektronik yapılmayacak, tamam.
OKTAY
VURAL (İzmir) – Ad okunmak suretiyle yapılacak demektir.
BAŞKAN
- Hayır, elektronik yapılmayacak demektir. 
OKTAY
VURAL (İzmir) – Tamam, doğru.
BAŞKAN
- Dolayısıyla da açık oylamaya gireceğim şimdi, lütfen…(AK PARTİ sıralarından
alkışlar)
OKTAY
VURAL (İzmir) – Sayın Başkan, ad okumak suretiyle yapacaksınız.
BAŞKAN
– Bir dakika Sayın Vural, çözmeye çalışıyoruz.
OKTAY
VURAL (İzmir) - Oy pusulalarını bastırın, ona göre oylamayı açık oylama
şeklinde yapın.
FATİH
ŞAHİN (Ankara) – Sayın Başkan, niçin oylama yaptığınızı lütfen Genel Kurula
izah edin. Kafa karışıklığının giderilmesi lazım.
OKTAY
VURAL (İzmir) – İzahı yok.
BAŞKAN
– Grup başkan vekilleri, görüşmeye…
Birleşime
on dakika ara veriyorum.
Kapanma Saati: 00.39
ON İKİNCİ OTURUM
Açılma Saati: 01.19
BAŞKAN: Başkan Vekili Ayşe Nur BAHÇEKAPILI
KÂTİP ÜYELER : Emre KÖPRÜLÜ (Tekirdağ), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 63’üncü Birleşiminin
On İkinci Oturumunu açıyorum.
149
sıra sayılı Kanun Tasarısı’nın görüşmelerine devam edeceğiz.
Komisyon?
Yok.
Ertelenmiştir.
Gündemin
2’nci sırasında yer alan, İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı ve Sağlık, Aile, Çalışma ve Sosyal İşler
Komisyonu Raporu’nun görüşmelerine başlayacağız. 
2.- İş Kanunu ile Türkiye İş Kurumu Kanununda
Değişiklik Yapılmasına Dair Kanun Tasarısı (1/597) ve Sağlık, Aile, Çalışma ve
Sosyal İşler Komisyonu Raporu (S. Sayısı: 170)
BAŞKAN-
Komisyon? Yok. 
Ertelenmiştir.

Gündemin
3’üncü sırasında yer alan, Türkiye Cumhuriyeti Hükümeti ile Yemen Cumhuriyeti
Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 
3.- Türkiye Cumhuriyeti Hükümeti ile Yemen Cumhuriyeti
Hükümeti Arasında Gümrük Konularında İşbirliği ve Karşılıklı Yardım
Anlaşmasının Onaylanmasının Uygun Bulunduğuna Dair Kanun Tasarısı (1/419) ve
Dışişleri Komisyonu Raporu (S. Sayısı: 87)
BAŞKAN
– Komisyon? Yok. 
Ertelenmiştir.
Bundan
sonra da komisyonun olmayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 31 Mart 2016 Perşembe
günü, alınan karar gereğince saat 14.00’te toplanmak üzere birleşimi
kapatıyorum. 
İyi
geceler diliyorum. 
Kapanma Saati: 01.21




(x) 149 S. Sayılı Basmayazı 29/3/2016
tarihli 62’inci Birleşim Tutanağı’na eklidir.




