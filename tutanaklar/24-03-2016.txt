



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

61’inci Birleşim
24 Mart 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Gaziantep Milletvekili Mahmut
Toğrul’un, Gaziantep ilinin sorunlarına ilişkin gündem dışı konuşması
2.- Kırklareli Milletvekili Selahattin
Minsolmaz’ın, Dünya Su Günü’ne ilişkin gündem dışı konuşması
3.- İzmir Milletvekili Atila Sertel’in,
İzmir ilinin sorunlarına ilişkin gündem dışı konuşması
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Murat Emir ve 27
milletvekilinin, sağlık çalışanlarına uygulanan şiddetin nedenlerinin ve
sonuçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/120)
2.- Trabzon Milletvekili Haluk Pekşen ve 26
milletvekilinin, uluslararası çevre hukukuna aykırı eylemlerin ve neden olduğu
zararların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/121)
3.- Trabzon Milletvekili Haluk Pekşen ve 27
milletvekilinin, elektrik dağıtımının özelleştirilmesi nedeniyle yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/122)
4.- CHP Grubu adına Grup Başkan Vekili
İstanbul Milletvekili Engin Altay’ın, başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/123)
5.- İstanbul Milletvekili Filiz
Kerestecioğlu Demir ve 22 milletvekilinin başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124)
6.- Çanakkale Milletvekili Bülent Turan ve
56 milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/125)
7.- MHP Grubu adına Grup Başkan Vekilleri
İzmir Milletvekili Oktay Vural ve Manisa Milletvekili Erkan Akçay ile 12
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/126)
B) Tezkereler
1.- Türkiye Büyük Millet Meclisi
Başkanlığının, Aile Bütünlüğünü Olumsuz Etkileyen Unsurlar ile Boşanma
Olaylarının Araştırılması ve Aile Kurumunun Güçlendirilmesi İçin Alınması
Gereken Önlemlerin Belirlenmesi Amacıyla Kurulan Meclis Araştırması Komisyonu
Başkanlığının Almanya, Hollanda, Danimarka ve İsveç’te araştırma ve inceleme
yapma talebinin gidecek Komisyon üyelerinin sayıları ve inceleme süresinin
Türkiye Büyük Millet Meclisi Başkanlığınca tespit edilmesi kaydıyla Genel
Kurulun onayına sunulmasının ve ekli listede adı, soyadı ve seçim bölgesi
yazılı üyelerin 3-5 Nisan 2016 (yol hariç) tarihlerinde Almanya ve Hollanda’da,
17-19 Nisan 2016 tarihlerinde Danimarka ve İsveç’te inceleme ve araştırmalarda
bulunma talebinin uygun bulunduğuna ilişkin tezkeresi (3/596)
VI.- ÖNERİLER
A) Danışma Kurulu Önerileri
1.- Danışma Kurulunun, başta cinsel
istismar olmak üzere çocuklara yönelik her türlü istismar olaylarının
araştırılarak alınması gereken önlemlerin belirlenmesi amacıyla verilmiş olan,
CHP Grubu adına Grup Başkan Vekili İstanbul Milletvekili Engin Altay’ın,
İstanbul Milletvekili Filiz Kerestecioğlu Demir ve 22 milletvekilinin,
Çanakkale Milletvekili Bülent Turan ve 48 milletvekilinin, MHP Grubu adına Grup
Başkan Vekilleri İzmir Milletvekili Oktay Vural ve Manisa Milletvekili Erkan
Akçay’ın Meclis araştırması önergelerinin Genel Kurulun 24 Mart 2016 Perşembe
günkü birleşiminde okunmasına, bu önergelerin ön görüşmelerinin birleştirilerek
aynı günkü birleşimde yapılmasına ilişkin önerisi 
VII.- MECLİS ARAŞTIRMASI
A) Ön Görüşmeler
1.- CHP Grubu adına Grup Başkan Vekili
İstanbul Milletvekili Engin Altay’ın, başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/123)
2.- İstanbul Milletvekili Filiz
Kerestecioğlu Demir ve 22 milletvekilinin başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124)
3.- Çanakkale Milletvekili Bülent Turan ve
56 milletvekilinin başta cinsel istismar olmak üzere çocuklara yönelik her
türlü istismar olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/125)
4.- MHP Grubu adına Grup Başkan Vekilleri
İzmir Milletvekili Oktay Vural ve Manisa Milletvekili Erkan Akçay ile 12
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/126)
VIII.- AÇIKLAMALAR
1.- Manisa Milletvekili Erkan Akçay’ın,
(10/123), (10/124), (10/125), (10/126) esas numaralı Meclis Araştırması
Önergelerinin birleştirilerek yapılan ön görüşmelerinde Hükûmet adına Aile ve
Sosyal Politikalar Bakanının konuşma yapmasını beklediklerine ilişkin açıklaması
2.- Adana Milletvekili Meral Danış
Beştaş’ın, Manisa Milletvekili Erkan Akçay’ın sataşma nedeniyle yaptığı
konuşmasındaki bazı ifadelerine ilişkin açıklaması
3.- Manisa Milletvekili Erkan Akçay’ın,
Adana Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
4.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklamasındaki bazı
ifadelerine ilişkin açıklaması
5.- İstanbul Milletvekili Celal Adan’ın,
Adana Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
6.- İstanbul Milletvekili Filiz
Kerestecioğlu Demir’in, Oturum Başkanı TBMM Başkan Vekili Ahmet Aydın’ın bazı
ifadelerine ve tavrına ilişkin açıklaması
7.- Bursa Milletvekili Hakan Çavuşoğlu’nun,
Lahey’deki Uluslararası Ceza Mahkemesince “Bosna kasabı” olarak anılan Radovan
Karadzic’e soykırım suçu nedeniyle kırk yıl hapis cezası verildiğine ilişkin
açıklaması
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 4 siyasi partinin ortak tavrıyla bir araştırma komisyonu kurulmasına
son derece memnun olduğuna ve tüm gruplara teşekkür ettiğine ilişkin konuşması
2.- Oturum Başkanı TBMM Başkan Vekili Ahmet
Aydın’ın, milletvekillerinden konu dışına çıkmamalarını, temiz bir dil kullanmalarını
ve yaralayıcı sözler sarf etmemelerini istirham ettiğine ilişkin konuşması
3.- Oturum Başkanı TBMM Başkan Vekili Ahmet
Aydın’ın, hazırlık maçında İsveç karşısında galip gelen A Millî Futbol Takımı’nın
başarılarının devamını dilediğine ilişkin konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117)
2.- Uluslararası Hidrografi Örgütü Hakkında
Sözleşmeye Değişiklikler Protokolüne Katılmamızın Uygun Bulunduğuna Dair Kanun
Tasarısı ile Millî Savunma Komisyonu ve Dışişleri Komisyonu Raporları (1/462)
(S. Sayısı: 168)
3.- Türkiye Cumhuriyeti Hükümeti ve
Gürcistan Hükümeti Arasında Enerji Alanında İşbirliğine Dair Anlaşmanın
Onaylanmasının Uygun Bulunduğuna Dair Kanun Tasarısı ile Sanayi, Ticaret,
Enerji, Tabii Kaynaklar, Bilgi ve Teknoloji Komisyonu ve Dışişleri Komisyonu
Raporları (1/312) (S. Sayısı: 7)
XI.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın,
Ankara Milletvekili Erkan Haberal’ın 117 sıra sayılı Kanun Tasarısı’nın 28’inci
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
2.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
3.- Manisa Milletvekili Erkan Akçay’ın,
İstanbul Milletvekili Celal Doğan’ın 117 sıra sayılı Kanun Tasarısı’nın 30’uncu
maddesiyle ilgili önerge üzerinde yaptığı konuşması sırasında Milliyetçi
Hareket Partisine ve MHP Grup Başkanına sataşması nedeniyle konuşması
XII.- OYLAMALAR
1.- (S. Sayısı:117) Kişisel Verilerin
Korunması Kanunu Tasarısı’nın oylaması
2.- (S. Sayısı:168) Uluslararası Hidrografi
Örgütü Hakkında Sözleşmeye Değişiklikler Protokolüne Katılmamızın Uygun Bulunduğuna
Dair Kanun Tasarısı’nın oylaması
3.- (S. Sayısı:7) Türkiye Cumhuriyeti
Hükümeti ve Gürcistan Hükümeti Arasında Enerji Alanında İşbirliğine Dair
Anlaşmanın Onaylanmasının Uygun Bulunduğuna Dair Kanun Tasarısı’nın oylaması
24 Mart 2016 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 61’inci Birleşimini
açıyorum.
III.- YOKLAMA
BAŞKAN – Elektronik cihazla yoklama yapacağız.
Yoklama için üç dakika süre vereceğim.
Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme girmeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime yirmi dakika ara veriyorum. 
Kapanma Saati: 14.07
İKİNCİ OTURUM
Açılma Saati: 14.29
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 61’inci Birleşiminin
İkinci Oturumunu açıyorum.
III.- YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı, şimdi yoklama
işlemini tekrarlayacağım.
Yoklama
için beş dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Gaziantep ilinin sorunları hakkında söz isteyen Gaziantep
Milletvekili Mahmut Toğrul’a aittir. 
Buyurun
Sayın Toğrul. (HDP sıralarından alkışlar) 
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Mahmut
Toğrul’un, Gaziantep ilinin sorunlarına ilişkin gündem dışı konuşması
MAHMUT TOĞRUL (Gaziantep) – Sayın Başkan, değerli
milletvekilleri, Genel Kurulun değerli emekçileri; hepinizi saygıyla
selamlıyorum. 
Değerli milletvekilleri, “Gaziantep” deyince eskiden…
(Gürültüler)
Başkan, bu uğultuda gerçekten nasıl konuşmamı
bekliyorsunuz? 
BAŞKAN – Haklısınız, doğru söylüyorsunuz.
MAHMUT TOĞRUL (Devamla) – Ama, süremizi de durdurun
lütfen. 
BAŞKAN - Sayın milletvekilleri, lütfen, hatip kürsüde,
uğultuyu keselim. 
Buyurun Sayın Toğrul. 
MAHMUT TOĞRUL (Devamla) – Sayın Başkan, değerli
milletvekilleri; “Gaziantep” deyince eskiden akla Gaziantep’in çalışkan
insanları, üretken insanları, zeki insanları, küçük sanayide gelişmiş her türlü
malzemeyi yapabilen insanları gelirdi, Antep’in fıstığı akla gelirdi, baklavası
akla gelirdi, gastronomisi akla gelirdi ama maalesef, özellikle yanlış dış
politikamız nedeniyle… (Gürültüler)
Gerçekten, Başkan, ben kendimi bile dinleyemiyorum yani
bu uğultuda. Bunu lütfen… Yani dinlemiyorlarsa çıkabilirler. 
BAŞKAN – Sayın Toğrul, siz devam edin. 
Sayın milletvekilleri, lütfen hatibi dinleyelim. 
MAHMUT
TOĞRUL (Devamla) – Değerli milletvekili arkadaşlarım, özellikle Suriye
politikası başta olmak üzere AKP’nin yanlış dış politikası bugün Gaziantep’i
maalesef DAİŞ’le, IŞİD’le anılır bir il hâline getirdi. Bugün “Gaziantep”
dediğinizde akla DAİŞ’le ilgili sorular geliyor. “Gaziantepliyim” dediğinizde
ilk akla “DAİŞ orada ne yapıyor?” diye geliyor. Hepiniz biliyorsunuz, özellikle
Azez’den Cerablus’a kadar olan sınırda DAİŞ’in dışarıya açılan tek sınır
kapısı, Gaziantep-Kilis hattı olarak bu hattır. Bunun dışında DAİŞ’in, IŞİD’in
dışarıya açılan bir hattı yok. Ve bu hat AKP’ye yaptığımız tüm uyarılara rağmen,
Hükûmete yaptığımız tüm uyarılara rağmen hâlâ aktif bir şekilde IŞİD’e bir
lojistik destek hattı olmaya devam ediyor. Neden söylüyoruz bunu? Çünkü, bugün
Suruç’ta kendisini patlatan, İstanbul’da kendisini patlatanlar, yine Ankara Gar
Meydanı’nda kendisini patlatanlar, yine Paris’te, Belçika’da ve Brüksel’de
kendisini patlatanlar, anlaşılıyor ki bu hattı kullanarak geçmiş bulunuyorlar.
Dolayısıyla, bu hat hâlâ IŞİD’in en önemli insan kaynağı olmaya devam ediyor.
Bakın daha da ötesi, dün bir haber vardı. Bu haberde MİT’le iş birliği hâlinde Gire
Spi’ye saldırıldığını iddia eden bir DAİŞ militanı -ki daha önce Türkiye
Cumhuriyeti 3 militanı aradığını ifade ediyordu- bunların kendilerini patlatma
potansiyeli bulunduğunu söylüyordu, bunlardan bir tanesi Gire Spi saldırısı
sırasında YPG güçleri tarafından esir alındı ve ifadelerinde aynen şunu
söylüyorlar: “IŞİD için Rakka neyse Gaziantep odur.” Ve gerçekten, belki de
Rakka’dan önemli bir hâle gelmiş durumda IŞİD için Gaziantep. Bugün Antep’te
gerçekten büyük bir tedirginlik var, esnaf iş yapamaz hâle gelmiş, sanayici iş
yapamaz hâle gelmiş, tüm insanlarda bir korku kültürü hâkim olmaya başlamış ve
her gün, acaba nerede bomba patlatılacak, acaba nerede bir patlama olacak diye
insanlar kaygı içerisinde. 
Değerli
arkadaşlar, yine, Savaş Yıldız -ifadelerinde şunu söylüyor- MİT’le beraber
HDP’nin Mersin ve Adana bombalarını kendisinin organize ettiğini ifade ediyor.
Biz, öteden beri uyarıyoruz: Bakın, bu gidiş Gaziantep’i Peşaverleşmeyle yüz
yüze getirir. Evet, bugün, bu hat harcanmak istenmiyor olabilir. DAİŞ,
kendisini Gaziantep’te patlatmıyor olabilir ama dünyanın tüm çeteleri eğer
buradan geçiyorsa, bunların hepsinin aynı nokta üzerinden geçmeyeceği
düşünüldüğünde, Antep’te binlerce DAİŞ hücresinin olma ihtimali yüksektir. Bu
DAİŞ hücreleri, yarın öbür gün, bu hat kapatıldığında, işte tam da Gaziantep’in
Peşaverleşmesi o noktada başlayacak. AKP’nin tüm yetkilileri valiliklere,
emniyete büyük ihtimalle talimatlar vermişler, hiçbir şekilde bu sorunları
paylaşmamıza olanak tanımıyorlar. 
MEHMET
UĞUR DİLİPAK (Kahramanmaraş) – Hayal üretiyorsun. 
MAHMUT
TOĞRUL (Devamla) – Biz bir uyarı görevini yapıyoruz. Ne diyorsunuz orada! 
MEHMET UĞUR DİLİPAK (Kahramanmaraş) – Hayal
üretiyorsun, sabahtan beri hayal üretiyorsun! Net bir şey varsa söyle!
MAHMUT TOĞRUL (Devamla) – Hayal üret… Bu Mehmet
Öztürk’ü ben mi üretiyorum? Savaş Yıldız’ı ben mi üretiyorum? 
BAŞKAN – Müdahale etmeyelim lütfen. 
MEHMET UĞUR DİLİPAK (Kahramanmaraş) – Net bir şey varsa
söyle! 
MAHMUT TOĞRUL (Devamla) – O kendilerini patlatanları
ben mi üretiyorum? Siz utanmalısınız bundan! 
(Mikrofon otomatik cihaz tarafından kapatıldı) 
MEHMET UĞUR DİLİPAK (Kahramanmaraş) – Sen utan! Sen
utan! 
MAHMUT TOĞRUL (Devamla) – Nasıl hâle geldiğinin,
Anteplilik ruhunun nasıl bozulduğunun sorumlusu AKP iktidarıdır ve bugün, bu
esnafın bu korkusunu…
MEHMET UĞUR DİLİPAK (Kahramanmaraş) – Sizin bu kafa
yapınız…
MAHMUT TOĞRUL (Devamla) – …Anteplinin bu korkusunu
anlamıyorsanız…
MEHMET UĞUR DİLİPAK (Kahramanmaraş) – Sizin kafa yapınız
bu hâle getiriyor. 
MAHMUT TOĞRUL (Devamla) – …çıkın Türkiye Cumhuriyeti
kamuoyundan özür dileyin. 
Teşekkür ediyorum. (HDP sıralarından alkışlar) 
MEHMET UĞUR DİLİPAK (Kahramanmaraş) – Hangi senaryoyu uygulayacaksınız?

Ne diye alkışlıyorsunuz? Rüya mı görüyorsun?
BAŞKAN – Gündem dışı ikinci söz, Dünya Su Günü
münasebetiyle söz isteyen Kırklareli Milletvekili Selahattin Minsolmaz’a
aittir. 
Buyurun Sayın Minsolmaz. (AK PARTİ sıralarından
alkışlar) 
MAHMUT TOĞRUL (Gaziantep) – Terbiyesiz herif!
MEHMET UĞUR DİLİPAK (Kahramanmaraş) – Sensin
terbiyesiz! 
BAŞKAN – Sayın milletvekilleri, istirham ediyorum,
lütfen, ağzımızdan çıkan kelimeleri kulağımız duyacak şekilde… 
MEHMET UĞUR DİLİPAK (Kahramanmaraş) – “Terbiyesiz.”
dedi Sayın Başkan. 
BAŞKAN – Olsun, ne olursa olsun...
MAHMUT TOĞRUL (Gaziantep) – Başkanım, oradan iletilenleri
söylerseniz… Uyarmanız gerekiyor, uyarmıyorsunuz. 
BAŞKAN – Bakın, ben uyardım ama… 
MEHMET UĞUR DİLİPAK (Kahramanmaraş) – Sen “Terbiyesiz.”
diyemezsin. Asıl terbiyesiz sensin o zaman! 
BAŞKAN - …burada terbiye sınırlarıyla ilgili de
şartları zorlamayalım lütfen.
Buyurun.
ENGİN ALTAY (İstanbul) – Başkan, taciz etmesinler
hatipleri ya! Çoğuz diye taciz ediyorlar. 
2.- Kırklareli Milletvekili Selahattin
Minsolmaz’ın, Dünya Su Günü’ne ilişkin gündem dışı konuşması
SELAHATTİN MİNSOLMAZ (Kırklareli) – Sayın Başkan,
değerli milletvekilleri, içinde bulunduğumuz haftanın…
MAHMUT TOĞRUL (Gaziantep) – Böyle bir şey yok ya! Bir
uyarı görevini yapıyoruz, oradan müdahale ediyorsunuz. Antep’in bu hâlinden siz
sorumlusunuz işte, sizin bu zihniyetiniz sorumlu. 
MEHMET UĞUR DİLİPAK (Kahramanmaraş) – Uyarı
yapmıyorsun, hayal dünyasında yaşıyorsun. Ben de Kahramanmaraş’ta, Antep’te
yaşıyorum. Uzayda mı yaşıyorsun? 
BAŞKAN – Sayın milletvekilleri, bakın, sayın hatibi
kürsüye çağırdım.
MAHMUT TOĞRUL (Gaziantep) – Bu kadar patlamanın
sorumlusu sen misin o zaman, seni mi suçlayalım?
MEHMET UĞUR DİLİPAK (Kahramanmaraş) – Sizsiniz,
sizsiniz sorumlusu!
BAŞKAN – Eğer bir konunuz varsa da çıkarsınız, dışarıda
oturursunuz, çay da içersiniz, sohbet de edersiniz, anlaşırsınız. 
MAHMUT TOĞRUL (Gaziantep) – Ben de orada…
BAŞKAN – Sayın Toğrul, bakın, az önce size yapılmasını
istemediğiniz şeyi siz de başkasına yapmayın. Lütfen… 
Bir saniye… Yeniden başlatıyorum Sayın Minsolmaz.
Buyurun. 
SELAHATTİN MİNSOLMAZ (Devamla) – Sayın Başkan, değerli
milletvekilleri; içinde bulunduğumuz haftanın ihtiva ettiği Dünya Ormancılık
Günü, Dünya Su Günü, Dünya Meteoroloji Günü ve baharı müjdeleyen Nevruz’la
ilgili gündem dışı söz almış bulunuyorum. Aziz milletimin Dünya Ormancılık, Su
ve Meteoroloji Günü’nü kutlar, yüce heyetinizi saygıyla selamlarım. 
Ayrıca, 21 Mart günü, tabiata duyulan sevgi, hoşgörünün
ortak simgesi olan ve bütün vatandaşlarımızla birlik, beraberlik ve kardeşliğin
pekişmesine vesile olması temennisiyle Nevruz’u kutluyorum. 
Bununla beraber, ülkemizde ve ülkemiz dışında terörle
masum canları katleden, Nevruz’u bayram olarak değil de kan dökmek olarak
telakki edenleri, adı, amacı, şekli ne olursa olsun, tüm terör örgütlerini
huzurlarınızda kınıyor ve lanetliyorum. 
Toprağımız, ormanımız, suyumuz ve hava temel yaşam
unsurlarımız. Ormanı, suyu ve toprağı birbirinden ayırmamız mümkün değil. Orman
ve Su İşleri Bakanlığımızın Sayın Cumhurbaşkanımızın da katkılarıyla bu yılı
“2016 Yılı Çınar Yılı” ilan ettiğini buradan da duyurmak istiyorum. Çınar Ağacı
Dikim Eylemi Projesi sadece bir ağaç dikimi değil, aynı zamanda bir medeniyetin
ihyası projesidir. Bu kapsamda, 200 bine yakın çınar fidanı ülkemiz genelinde
dikilecek, bunların da yaklaşık 100 bin tanesi İstanbul ilimize dikilecektir. 
Bakanlığın başlattığı diğer önemli bir proje ise 5 bin
köye 5 bin gelir getirici orman projesidir. Milletimizi ormanla buluşturmak
için 2003’ten bugüne kadar 133 şehir ormanı tesis edilmiştir ve bu ormanlarımızın
tamamı milletimizle buluşturulmuştur. İnşallah bundan sonra ormanlarımız sadece
devletimizin değil milletimizin de ormanları olarak anılacaktır. 
Türkiye dünya orman varlığını artıran az sayıda ülkeden
biri olma özelliğini bu on dört yıllık süreçte elde edebilmiştir. 2003 yılında
yaklaşık 21 milyon hektar olan orman alanımız 22 milyona kadar çıkmış ve
Hükûmetimiz döneminde 3,5 milyon fidan dikebilme fırsatı bulunmuştur. 
Yine, Hükûmetimiz tarafından 2023 yılına
kadar hedef konulan, dünyadaki insan adedi kadar yani 7 milyar fidanın yurt
sathında ekilmesi, dikilmesi ve bu kapsamda büyük bir ormanlaşma kampanyası da
başlatılmıştır. Bu kapsamda, ilim olan, seçim bölgem olan Kırklareli’deki
longoz ormanlarına da dikkat çekmek istiyorum. Dünyada 3 tane bulunan, 1 tanesi
Afrika’da, 1 tanesi Amazon bölgesinde bulunan longoz, subasar ormanlarının
önemli 1 tanesi de ilim Kırklareli’de Kıyıköy ve İğneada bölgesinde
bulunmaktadır. 
Haftamızın gündeminde yer alan, ana konu
olan suya ilişkin de birkaç kelime ifade ederek… Su, bireylerin en temel
hakları olduğuna ve bölgemizde Hükûmetimiz tarafından yapılan su projelerine de
değinmek istiyorum. Suyun hayat olduğu ve susuz da medeniyet olmayacağı
gerçeğine dikkat çekmek gerekiyor. Gelişmenin en temel özelliğinde ve
kaynakların kullanılmasında da ülkelerin devamlılığı için suyun yaşamsal bir
önemi var. Su kaynaklarının geliştirilmesi, ekonomik üretkenliğin artırılması
ve sosyal refahın geliştirilmesi için Dünya Su Günü kapsamında bu yılki ana
tema “su ve istihdam” olarak belirlenmiştir. Bu alanda da Hükûmetimiz döneminde
kapsamlı projeler hayata geçirilmiş, geçtiğimiz on üç yılda 320’si baraj olmak
üzere, 3.107 tane tesis hizmete alınmıştır. Bu çalışmalar sayesinde sulanabilir
tarım alanlarında ciddi bir artma olmuş ve Türkiye, sulamaya açılan alanlar
açısından dünyada 7’nci sıraya yükselme başarısını göstermiştir. Bakanlığımız
1.000 Günde 1.000 Gölet Projesini hayata geçirmiş, aynı zamanda, şimdi, Göl-Su
Projesi’ni başlatarak yeni bir hedef koymuştur. 
Saymakla bitmeyecek diğer projelerden
birkaçına değinmek gerekirse Kuzey Kıbrıs Türkiye Cumhuriyeti Su Temin Projesi,
asrın su projesi literatüre geçmiştir. Bu kapsamda, 2050 yılına kadar birçok
önemli şehrimizde de suyun güvence altına alınmasına, içme suyu teminine yönelik
projeler başlatılmıştır. Yine, “iyilik kuyuları” adı altında Afrika’da 9 milyon
insana su temini gerçekleştirilmiştir. Ve dolayısıyla, seçim bölgemde de TRAGEP
adı altında -Trakya Gelişim Planı’nda- aktif bir proje gerçekleştirilmekte ve
10 milyar TL’lik bütçeyle yeni bir proje hayata geçirilmektedir. Hakk’ın rızası
ve halkımızın duasını alarak aziz milletimiz için gerçekleştirdiğimiz bu
hizmetler inşallah yenileriyle devam edecektir. 
Çevremizi, suyu, toprağı, havayı ve doğayı korumak,
aynı zamanda kaynaklarımızı geliştirmek zorundayız. Sadece kullanmak veya
sadece korumak güdüsüyle bir şey yapamıyoruz; koruma ve kullanma dengesini
sağlarsak gelecek nesillere doğamızı güvenle aktarabiliriz.
Bu duygu ve düşüncelerle yüce heyeti saygıyla
selamlıyorum. (AK PARTİ sıralarından alkışlar)
BAŞKAN – Teşekkür ediyoruz.
Gündem dışı üçüncü söz, İzmir ilinin sorunları hakkında
söz isteyen İzmir Milletvekili Atila Sertel’e aittir.
Buyurun Sayın Sertel. (CHP sıralarından alkışlar)
3.- İzmir Milletvekili Atila Sertel’in,
İzmir ilinin sorunlarına ilişkin gündem dışı konuşması
ATİLA SERTEL (İzmir) – Sayın Başkan, sayın
milletvekilleri; bugün İzmir’i konuşmak, İzmir’in sorunlarını aktarmak ve çözüm
yolu bulmak için İzmir’in vekili olarak kürsüdeyim.
Dünyanın yaşanacak en güzel şehirlerinin başında İzmir
gelir; doğası, denizi, yeşili ayrı güzeldir, insanı da dostluğu da kardeşliği
de ve çağdaş yaşamı da tüm dünyaya örnek bir şehirdir. İzmir siyasi duruşuyla
da örnektir ancak bu siyasi duruşu nedeniyle uzunca bir süredir cezalandırılmaktadır.
Ülke ekonomisine en fazla katkı koyan illerin başındadır İzmir ve vergi
tahsilatında da Türkiye 2’nciliği vardır. Kaçak yaşamaz İzmirli, meşru yaşar,
iyi yaşar. Tarım, hayvancılık, balıkçılık, denizcilik, toptan, perakende
ticaret, turizm, lojistik, enerji öne çıkan sektörlerdendir. İzmir üretken bir
kenttir ancak dedim ya, siyasi tercihi nedeniyle cezalandırılır. Kimi gelir
İzmir’e “gâvur” der, kimi gelir İzmir’i sümüklü çocuğa benzetir, kimi gelir
“irfanı eksik” der. Biz İzmir’in içinde yaşayan insanlar olarak bunlara hiç
aldırış bile etmeyiz ve İzmir’de yaşamaktan, İzmirli olmaktan gurur duyarız.
Şimdi, sevgili arkadaşlarım, İzmir’in temel sorunları
var Türkiye’nin temel sorunları olduğu gibi ama bunların en önemlilerinden biri
Körfez temizliği. Körfez’in suyu arıtılarak temizlenmiştir. Türkiye’de 604
arıtma tesisi vardır, bunların 54’ü İzmir’dedir. İzmir, arıtma tesisinde Aziz
Kocaoğlu sayesinde şampiyondur, İzmir’in Türkiye şampiyonluğu vardır. (CHP
sıralarından alkışlar) Ancak, Körfez’in dibindeki çamur ne yazık ki
temizlenememektedir. Bu güzelim Körfez’in dibinde çamur vardır. Bu çamurun
nedeni de ne yazık ki Adalet ve Kalkınma Partisinin iktidarıdır. ÇED raporu
verilmemektedir.
HAMZA DAĞ (İzmir) – Evrakları versin, evrakları. Sekiz
aydır evrakları vermiyor.
ATİLA SERTEL (Devamla) - 15 Mayıs 2013’te, ÇED Genel
Müdürlüğüne bir dosya sunulmuştur.
HAMZA DAĞ (İzmir) – Evrakları versin. Dosya yok ortada
daha.
ATİLA SERTEL (Devamla) - Ulaştırma, Denizcilik ve
Haberleşme Bakanlığı Müsteşar Yardımcısı Kaptan Özkan Poyraz, 30 Eylül 2013’te
İzmir’de katıldığı toplantıda ÇED sürecinin 2015 yılı sonuna kadar
bitirileceğini söylemiştir, söz vermiştir.
HAMZA DAĞ (İzmir) – Dosyayı bir getirsin, dosyayı. 
ATİLA SERTEL (Devamla) - Şimdi buradan sesleniyorum:
İmzalayın ÇED raporunu. Aziz Kocaoğlu iktidardan para istememektedir. 
HAMZA DAĞ (İzmir) – Evrakları sağlasın, evrakları. 
ATİLA SERTEL (Devamla) - Gemiler hazırdır, dip tarama
gemileri hazırdır. Üniversiteyle birlikte körfezin dibi temizlenmelidir.
Arkadaşlar, körfez üzerinden siyaset olmaz, körfez hepimizindir, herkesindir. 
Yine, ikinci bir fotoğrafı gösteriyorum sevgili
arkadaşlar. Çiğli’nin Harmandalısı.
HAMZA DAĞ (İzmir) – Evet, doğru. Evet, CHP’li
belediyenin yaptığı. 
ATİLA SERTEL (Devamla) - Çiğli’nin Harmandalısında
artık yaşam durma noktasına gelmiştir.
HAMZA DAĞ (İzmir) – Doğru, doğru. On beş yıldır öyle,
on beş yıldır. 
ATİLA SERTEL (Devamla) - Burada apartmanlar vardır.
Rahmetli Kriton Curi döneminde burası yapılmıştır, Yüksel Çakmur döneminde.
HAMZA DAĞ (İzmir) – On beş yıldır CHP’li belediye var,
o hâle getirdi. Yakında Ümraniye çöplüğü gibi batacak, patlayacak! Bunu bir an
önce düzeltin! CHP’li belediye on beş yıldır düzeltmedi, artık düzeltmesi
lazım!
ATİLA SERTEL (Devamla) - Şimdi, Aziz Kocaoğlu 2005
yılından bu yana -çöplerin- katı atık bertaraf tesisleri için AKP iktidarının
onayını beklemektedir.
HAMZA DAĞ (İzmir) – Size yardımcı olalım! Bir an önce
çözmesi lazım. On beş yıldır CHP’li belediye var. 
FİLİZ KERESTECİOĞLU DEMİR (İstanbul) – Sayın Başkan…
ATİLA SERTEL (Devamla) - Katı atık bertaraf tesisi
kurulmak üzere hazırdır arkadaşlar.
HAMZA DAĞ (İzmir) – Katı atık bertaraf tesisiyle olmaz,
vahşi depolamayla olmaz!
BURCU ÇELİK ÖZKAN (Muş) – Başkan, dinleyemiyoruz şu
anda.
FİLİZ KERESTECİOĞLU DEMİR (İstanbul) – Bu mudur
tarafsız yönetim ya!
ATİLA SERTEL (Devamla) - Aziz Kocaoğlu kimseden 5 kuruş
para istememektedir, kimseden yardım istememektedir.
Karşıyaka-Menemen-Çiğli hattı arasında entegre bir
evsel tesis kurulması için çalışmalar bitmiştir. Para istemiyor, pul istemiyor,
her şey hazır, Türkiye’nin incisi İzmir’de çöpten ekonomiye kazanç sağlayacak,
çöpten çıkan atık suyu arıtacak; plastik, kâğıt, metal, camı geriye çevirecek
ve günlük 1.750 ton organik gübre üretecek ve -250 bin insanın enerjisini-
elektriğe dönüştürecek bir katı atık bertaraf tesisi için onay beklemektedir.
Onayı verecek olan da ne yazık ki AKP’li bir Bakandır, Orman Bakanıdır, Orman
Bakanına bağlı bürokratlardır. 
Aziz Kocaoğlu İzmir’in yüz akıdır ve İzmir onunla gurur
duymaktadır. 
Herkesi sevgiyle saygıyla selamlıyorum. (CHP sıralarından alkışlar) 
HAMZA DAĞ (İzmir) – Musa ağabey, sana sataştı, Musa
ağabey. 
BAŞKAN – Teşekkür ediyorum Sayın Sertel. 
NECİP KALKAN (İzmir) – Sayın Başkan...
BAŞKAN – Sayın Kalkan…
NECİP KALKAN (İzmir) – Efendim, değerli konuşmacı
iktidarın İzmir’i cezalandırdığını söyledi. 
HAMZA DAĞ (İzmir) – Sataştı. 
NECİP KALKAN (İzmir) – Öyle bir şey yok, onun doğrusunu
anlatmama fırsat verirseniz burada anlatmak istiyorum. 
HAMZA DAĞ (İzmir) – Sataştı efendim. 
MUSA ÇAM (İzmir) – Hükûmet temsilcisi konuşur. Hükûmet
üyesi var orada, varsa konuşacağı bir şey…
BAŞKAN – Teşekkür ediyorum. 
Öyle bir şey olmadığını tutanaklara geçirdiniz,
teşekkür ediyoruz. 
HAMZA DAĞ (İzmir) – Sayın Başkanım…
NECİP KALKAN (İzmir) – Efendim ama müsaade edin,
anlatacaklarımız var. Lütfen… 
HAMZA DAĞ (İzmir) – Hem “ayrımcılık” dedi, bir sürü şey
söyledi. Yapılan hizmetleri söylememiz lazım. 
MUSA ÇAM (İzmir) – Tutanaklara geçti, tutanaklara
geçti. 
BAŞKAN – Sayın Kalkan, böyle bir usulümüz yoktur. 
HAMZA DAĞ (İzmir) – Sayın Başkanım, iki dakika…
Sataştı. 
BAŞKAN – Siz de bir gün İzmir adına çıkarsınız,
konuşursunuz, İzmir’e yaptıklarını anlatırsınız. 
Dolayısıyla, biz gündeme geçiyoruz. 
Başkanlığın Genel Kurula sunuşları vardır. 
Meclis araştırılması açılmasına ilişkin üç adet önerge
vardır. Önergeleri ayrı ayrı okutacağım. 
İkinci sırada okutacağım Meclis araştırması açılmasına
ilişkin önerge 500 kelimeden fazla olduğu için, önerge özeti okunacaktır ancak
önergenin tam metni tutanak dergisinde yer alacaktır.
Buyurun. 
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Murat Emir ve 27
milletvekilinin, sağlık çalışanlarına uygulanan şiddetin nedenlerinin ve
sonuçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/120)
Türkiye Büyük Millet Meclisi Başkanlığına
Dünya
Sağlık Örgütü, sağlık kurumlarındaki şiddeti "Hasta, hasta yakınları ya da
diğer herhangi bir bireyden gelen, sağlık çalışanı için risk oluşturan tehdit
davranışı, sözel tehdit, fiziksel saldırı ve cinsel saldırıdan oluşan
durum." olarak tanımlamaktadır.
Son yıllarda, tüm dünyada olduğu gibi Türkiye'de de
şiddet olaylarında artış gözlenmektedir ve yaş, cinsiyet, ırk, din, dil, eğitim
düzeyi ayırt etmeksizin toplumdaki tüm bireyleri etkilemektedir. Şiddet, bir
halk sağlığı sorunudur ve görülme sıklığı giderek artmaktadır. Hastaneler ve
sağlık kurumları da şiddet olgusundan olabildiğince etkilenmektedir. Buna bağlı
olarak sağlık kuruluşları, sağlık çalışanları için riskli ve tehlikeli birer
ortama dönüşmektedir. Türkiye'de sağlık sektöründe son yıllarda yaşanan hızlı
dönüşüm programları, yasal uygulamalardaki eksiklikler, akıl hastalıkları,
alkol, madde kullanan hastalar, kötü iletişim tarzları gibi bireysel nedenler;
aydınlatma, güvenlik, personel istihdamı, ekip içi iletişimi, yetersiz ortamlar
gibi kurumsal nedenler şiddetin önlenmesinde ve sağlık çalışanlarının
güvenliğinin sağlanması konusunda eksikliklere neden olmaktadır. Hasta ve hasta
yakınlarının tedaviden duydukları memnuniyetsizlik ve ihmal edilme düşüncesi de
en önemli şiddet nedenlerinden birisidir. 
Araştırmalara göre, ülkemizdeki sağlık
çalışanlarının şiddetle karşılaşma oranları çok yüksektir. Şiddete maruz kalma
oranları bu kadar yüksek olunca, şiddetle karşılaşma endişesi de
yükselmektedir. SAĞLIK-SEN'in yaptığı araştırmaya göre, hiç şiddetle
karşılaşmamış sağlık çalışanları da dâhil olmak üzere, şiddet endişesi
yaşayanların oranı yüzde 82'dir. Her 10 sağlık çalışanından 8'i şiddetle
karşılaşma konusunda endişe yaşamaktadır. Ülkemizde, sağlık sektöründe,
özellikle hasta yakınlarının sağlık personeline uyguladığı şiddetin boyutları
gün geçtikçe artmaktadır. Özellikle son yıllarda birçok hekimimiz çeşitli
nedenlerden dolayı, görevleri başında öldürülmüştür.
Sağlık çalışanlarına yönelen şiddetin nedenlerini ve
çözüm yollarını genel şiddet olgusundan ayrı ele almak mümkün değildir. Bununla
birlikte, sağlık çalışanlarına yönelen şiddetin nedenleri arasında sağlık
sektöründe küreselleşme sürecinde yaşanan dönüşümlerin etkisi yoğun olarak
hissedilmektedir. Küresel ekonomik gelişmeler piyasa ekonomisinin alanını
genişletirken kamu ekonomisinin alanını daraltmaktadır. AKP'nin yanlış
politikaları sonucunda sağlık hizmetlerinde piyasa yönlü değişim ve dönüşümler
yaşanmaktadır. Piyasa yönlü değişim, rekabet, verimlilik, toplam kalite ve
esneklik gibi değerlerin, sağlık hizmetleri sunulan alanlarda yer bulmasına yol
açmış ve koruyucu hizmetler olan birinci basamak sağlık hizmetlerini
dışlamıştır. Gerek gördüğünde hastaları bir üst basamağa sevk eden birinci
basamak hizmetlerinin en temel birimi sağlık ocakları kaldırılarak müşteri
memnuniyetine dayalı bir özelleştirme ve ticarileşme modeli olan aile hekimliği
başlamıştır. Bu model ile aşırı yük altında çalışmak durumunda kalan sağlık
çalışanları, hasta ve hasta yakınlarına yeterince bilgi verememekte,
yürüttükleri hizmetlerin niteliği düşmektedir. Yükseköğretim Kurulu, Sağlık,
Kalkınma ve Maliye Bakanlıklarının katkılarıyla hazırlanan Türkiye'de Sağlık
Eğitimi ve Sağlık İnsan Gücü Durum Raporu’na göre, Türkiye'de ve Avrupa Birliği
üyesi ülkelerde 100 bin kişiye düşen hekim sayısı karşılaştırıldığında, bu
sayının AB üyesi ülke ortalamasında 346, Türkiye'de ise 171 olduğu
görülmektedir. Yani, Türkiye'deki 100 bin kişiye düşen hekim sayısı AB üyesi
ülkeler ortalamasının yarısından daha azdır.
Ülkemizde AKP hükûmetlerinin uyguladığı ticarileşme
yönündeki sağlık politikaları, hastaları müşteriye indirgemekte, sağlık
hizmetlerinin sunumunda eşitsizlik ve dengesizliğe yol açmaktadır. Bu
dengesizlik kişiye yönelik tıbbi bakım hizmetlerinin sürdürülmesiyle değil,
sosyalleştirilmiş sağlık hizmetleri uygulamasıyla giderilebilir.
Yukarıda belirtilen gerekçelerle, sağlık çalışanlarına
uygulanan şiddetin nedenlerinin ve sonuçlarının araştırılması ve alınacak
tedbirlerin yüce Meclisimizce tespiti amacıyla bir Meclis araştırması açılması
yerinde olacaktır.
1) Murat Emir  (Ankara)
2) Ahmet Akın  (Balıkesir)
3) Namık Havutça  (Balıkesir)
4) Musa Çam  (İzmir)
5) Mahmut Tanal   (İstanbul)
6) Ömer Fethi Gürer  (Niğde)
7) Mustafa Sezgin Tanrıkulu  (İstanbul)
8) Gülay Yedekci   (İstanbul)
9) Candan Yüceer  (Tekirdağ)
10) Nurhayat Altaca Kayışoğlu  (Bursa)
11) Gürsel Erol  (Tunceli)
12) Onursal Adıgüzel  (İstanbul)
13) İbrahim Özdiş  (Adana)
14) Gamze Akkuş İlgezdi  (İstanbul)
15) Kamil Okyay Sındır  (İzmir)
16) Atila Sertel  (İzmir)
17) Erdin Bircan  (Edirne)
18) Özkan Yalım  (Uşak)
19) Niyazi Nefi Kara  (Antalya)
20) Ünal Demirtaş  (Zonguldak)
21) Yaşar Tüzün   (Bilecik)
22) Kadim Durmaz  (Tokat)
23) Zülfikar İnönü Tümer  (Adana)
24) Şerafettin Turpcu  (Zonguldak)
25) Haydar Akar  (Kocaeli)
26) Devrim Kök  (Antalya)
27) Okan Gaytancıoğlu  (Edirne)
28) Aytuğ Atıcı (Mersin)
2.- Trabzon Milletvekili Haluk Pekşen ve 26
milletvekilinin, uluslararası çevre hukukuna aykırı eylemlerin ve neden olduğu
zararların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/121) (x)
Türkiye Büyük Millet Meclisi
Başkanlığına
Hava, su ve toprak kirliliği, iklim değişikliği,
ormansızlaşma, biyolojik çeşitlilikte azalma gibi çevre sorunları ülkelerin
siyasi sınırlarını tanımamakta, hızla küresel etkiler yaratıp her türlü
canlının sağlıklı yaşam güvenliği ve üretkenliği üzerinde ciddi tehdit
yaratmaktadır. Kısa dönemli ekonomik çıkarlar için atılan adımlar, insanlığın
ve dünyanın yaşanılabilir ömrünü kısaltmaktadır. Maden, enerji, inşaat gibi
sektörlerde ülkelerin kalkınması için zorunluymuş gibi yapılan uygulamalar,
çevre, ekoloji ve insanlık için çok kötü sonuçlara neden olmaktadır. Gelecek
nesillerimize yaşanabilir bir ülke ve dünya bırakabilmek için sürdürülebilir
olmayan üretim ve tüketim kalıplarının değiştirilmesi, çevreye duyarlı
politikalara uygun olarak hareket edilmesi zorunluluktur. İhlal edilen
uluslararası çevre sözleşmelerinin tespit edilmesi, kanun hükmünde
kararnamelerle yapılan ihlallerin araştırılması, çevresel etki değerlendirmesi
sürecinin nasıl işlevsizleştirildiğinin incelenmesi, uluslararası çevre
hukukuna aykırı eylemlerin neden olduğu zararların tespit edilmesi,
uluslararası çevre hukukunun tekrar etkin bir şekilde uygulanabilmesi için
gerekli politikaların üretilmesi amacıyla Anayasa'nın 98’inci ve TBMM
İçtüzüğü’nün 104‘üncü ve 105’inci maddeleri gereği, Meclis araştırması
açılmasını arz ederiz. 27/11/2015
Saygılarımızla.
1) Haluk Pekşen (Trabzon)
2) Mustafa Sezgin Tanrıkulu (İstanbul)
3) Namık Havutça (Balıkesir)
4) Ahmet Akın (Balıkesir)
5) Mahmut Tanal (İstanbul)
6) Ömer Fethi Gürer (Niğde)
7) Gülay Yedekci (İstanbul)
8) Gürsel Erol (Tunceli)
9) Candan Yüceer (Tekirdağ)
10) Atila Sertel (İzmir)
11) Gamze Akkuş İlgezdi (İstanbul)
12) Nurhayat Altaca Kayışoğlu (Bursa)
13) Kamil Okyay Sındır (İzmir)
14) İbrahim Özdiş (Adana)
15) Erdin Bircan (Edirne)
16) Özkan Yalım (Uşak)
17) Niyazi Nefi Kara (Antalya)
18) Musa Çam (İzmir)
19) Ünal Demirtaş (Zonguldak)
20) Yaşar Tüzün (Bilecik)
21) Kadim Durmaz (Tokat)
22) Zülfikar İnönü Tümer (Adana)
23) Şerafettin Turpcu (Zonguldak)
24) Haydar Akar (Kocaeli)
25) Devrim Kök (Antalya)
26) Okan Gaytancıoğlu (Edirne)
27) Aytuğ Atıcı (Mersin)

Gerekçe özet:
Hava, su ve toprak kirliliği, iklim değişikliği,
ormansızlaşma, biyolojik çeşitlilikte azalma gibi çevre sorunları, ülkelerin
siyasi sınırlarını tanımamakta, hızla küresel etkiler yaratıp, her türlü
canlının sağlıklı yaşam güvenliği ve üretkenliği üzerinde ciddi tehdit
yaratmaktadır. Ülkeler sürdürülebilir kalkınma hedeflerine ulaşabilmek için
politik, ekonomik ve ekolojik açıdan bütüncül yaklaşımla hareket etmelidir. Her
ülke çevreye karşı sorumluluğunun bilincinde olup, buna uygun hareket ederse,
canlı türlerinin yeryüzündeki varlığını sürdürmesi mümkün olacaktır.
Ekonomik büyüme ya da kalkınma adı altında yapılan
yatırımların birçoğu ülkelerin sadece bugünkü neslini değil, gelecek
nesillerini de olumsuz etkileyecek çok kötü uygulamalara dönüşmektedir. Kısa
dönemli ekonomik çıkarlar için atılan adımlar, insanlığın ve dünyanın
yaşanılabilir ömrünü kısaltmaktadır. Maden, enerji, inşaat gibi sektörlerde
ülkelerin kalkınması için zorunluymuş gibi yapılan uygulamalar, çevre, ekoloji
ve insanlık için çok kötü sonuçlara neden olmaktadır.
Sınırlı olan doğal kaynakların tahrip edilmesi, aşırı
ve yanlış kullanılması, doğal dengenin bozulmasına, sonuçta insanlığın ve
dünyanın geleceğini de etkileyecek çok önemli sorunlara yol açmaktadır. Tüm
dünyanın sürdürülebilir bir çevrede yaşayabilmesi için bazı temel noktalarda
uzlaşmaya varılması, bugünü ve geleceği korumak açısından çok önemlidir.
1972 yılında Birleşmiş Milletler Çevre Örgütü
kurulurken, çevreye duyarlı kalkınma yöntemleri ve çevre politikaları konusunda
iş birliği ön plana çıkmıştır. Her insanın sağlıklı ve dengeli bir çevrede
yaşama hakkı olduğu kabul edilmiştir.
Tüm ülkelerin çevreye karşı sorumlu davranması ve iş
birliği içerisinde bu konuda farkındalık ve bilinçlendirme çalışmaları yapması
ve eylem programları hazırlaması, taraf olduğu uluslararası çevre sözleşmelerine
uygun davranması gerekmektedir. Bugünkü nesillerin gereksinimleri, gelecek
nesillerin gereksinimlerinin karşılanmasını engellemeden karşılanırsa,
insanlığın geleceğini korumak mümkün olabilir. Ekonomik eylemlerin çevresel
açıdan yıkıcı etkilerini önlemek için tasarlanmış kurallar ve standartlardan
oluşan çevre sözleşmelerine, protokollerine vb. anlaşmalara taraf olan
ülkelerin, kabul ettikleri bütün hükümlere uymaları hukuki ve hayati
zorunluluktur.
Anayasa’mızın 56’ncı maddesine göre "Herkes,
sağlıklı ve dengeli bir çevrede yaşama hakkına sahiptir. Çevreyi geliştirmek,
çevre sağlığını korumak ve çevre kirlenmesini önlemek Devletin ve vatandaşların
ödevidir." Yine, Anayasa’mızın 90’ıncı maddesine göre, "Usulüne göre
yürürlüğe konulmuş milletlerarası andlaşmalar kanun hükmündedir... Usulüne göre
yürürlüğe konulmuş temel hak ve özgürlüklere ilişkin milletlerarası
andlaşmalarla kanunların aynı konuda farklı hükümler içermesi nedeniyle
çıkabilecek uyuşmazlıklarda milletlerarası andlaşma hükümleri esas alınır."
Türkiye çevreyle ilgili uluslararası 32 adet çok
taraflı sözleşme, 42 adet tek taraflı anlaşma imzalamış; çok sayıda protokole
taraf olmuş ve çok sayıda deklarasyon ve karar metnini kabul etmiştir. Ancak,
son dönemlerde ülkemizde “ekonomik büyüme ve kalkınma” adı altında yapılan
uygulamalarla çevre koruma ilkeleri ve çevresel etki değerlendirme süreci
aşılması gereken bir engel olarak görülmektedir. Amaca göre çevre
yönetmelikleri değiştirilmekte, ÇED süreçleri formalite olarak görülmekte,
Anayasa ve uluslararası sözleşmeler sürekli ihlal edilmekte, amir kanunlara
aykırı olarak kanunlar çıkarılmaktadır.
Gelecek nesillerimize yaşanabilir bir ülke ve dünya
bırakabilmek için sürdürülebilir olmayan üretim ve tüketim kalıplarının
değiştirilmesi, çevreye duyarlı politikalara uygun olarak hareket edilmesi
zorunluluktur. İhlal edilen uluslararası çevre sözleşmelerinin tespit edilmesi,
kanun hükmünde kararnamelerle yapılan ihlallerin araştırılması, çevresel etki
değerlendirmesi sürecinin nasıl işlevsizleştirildiğinin incelenmesi,
uluslararası çevre hukukuna aykırı eylemlerin neden olduğu zararların tespit
edilmesi, uluslararası çevre hukukunun tekrar etkin bir şekilde uygulanabilmesi
için gerekli politikaların üretilmesi amacıyla bir Meclis araştırmasına ihtiyaç
duyulmaktadır.
3.- Trabzon Milletvekili Haluk Pekşen ve 27
milletvekilinin, elektrik dağıtımının özelleştirilmesi nedeniyle yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/122)
Türkiye Büyük Millet Meclisi
Başkanlığına
Türkiye genelinde elektrik dağıtımının
özelleştirilmesinden sonra şikâyetler çığ gibi büyümektedir. Elektrik
faturalarında, fatura ibrazı ile son ödeme tarihi arasının üç güne kadar
çekilerek elektriğin kesilmesi, ardından gecikme bedeli ve açma-kapama bedeli
alınması, yönetmeliğe uygun kesme-bağlama bedeli alınmaması; haksız yere,
elektrik kesilmediği hâlde kesme-bağlama bedeli yansıtılması, arızaların çok
geç hatta hiç giderilmemesi, gerekli altyapı yatırımlarının sağlanamamış olması
ve sürekli elektrik kesintilerinin yaşanması, personel sayılarının çok az
olması sebebiyle arıza bildirimi ve abone şikâyetlerinin dikkate alınmaması ve
çözüm üretilmemesi gibi yaşanan sıkıntılar vatandaşları son derece rahatsız etmektedir.
Elektrik dağıtımının özelleştirilmesi uygulaması sonucunda tüketicilerin
yaşadığı mağduriyetlerin incelenmesi, haksız yere faturaların şişirilmesine
yönelik yapılan işlemlerin araştırılması, yönetmeliğe aykırı olarak usulsüz
faturaların düzenlenmesi, elektrik arızalarının zamanında giderilmemesi,
gerekli altyapı yatırımlarının yapılmaması, zamanında aboneliklerin
bağlanmaması, arıza bildirimi ve abone şikâyetlerinin dikkate alınmaması ve
çözüm üretilmemesi gibi tüketiciyi mağdur eden işlemlerin tespit edilmesi,
sosyal hukuk devleti olarak tüketicilerin haklarının korunması ve
geliştirilmesi için gerekli politikaların üretilmesi amacıyla Anayasa'nın
98’inci ve TBMM İçtüzüğü’nün 104’üncü ve 105’inci maddeleri gereği, Meclis
araştırması açılmasını arz ederiz. 27/11/2015
Saygılarımızla. 
1) Haluk Pekşen  (Trabzon)
2) Mustafa Sezgin Tanrıkulu  (İstanbul)
3) Namık Havutça  (Balıkesir)
4) Ahmet Akın  (Balıkesir)
5) Mahmut Tanal  (İstanbul)
6) Şerafettin Turpcu  (Zonguldak)
7) Ömer Fethi Gürer (Niğde)
8) Gülay Yedekci  (İstanbul)
9) Gamze Akkuş İlgezdi  (İstanbul)
10) Candan Yüceer  (Tekirdağ)
11) Gürsel Erol  (Tunceli)
12) Nurhayat Altaca Kayışoğlu  (Bursa)
13) Kamil Okyay Sındır  (İzmir)
14) İbrahim Özdiş  (Adana)
15) Erdin Bircan  (Edirne)
16) Özkan Yalım  (Uşak)
17) Niyazi Nefi Kara  (Antalya)
18) Musa Çam (İzmir)
19) Ünal Demirtaş  (Zonguldak)
20) Yaşar Tüzün  (Bilecik)
21) Devrim Kök  (Antalya)
22) Zülfikar İnönü Tümer  (Adana)
23) Atila Sertel  (İzmir)
24) Haydar Akar  (Kocaeli)
25) Mustafa Tuncer  (Amasya)
26) Okan Gaytancıoğlu  (Edirne)
27) Sibel Özdemir  (İstanbul)
28) Aytuğ Atıcı  (Mersin)

Gerekçe:
Anayasa’mızın 2’nci maddesi açık bir şekilde Türkiye
Cumhuriyeti'nin sosyal bir hukuk devleti olduğunu vurgularken 5’inci maddesi
sosyal hukuk devletiyle bağdaşmayacak ekonomik engellerin kaldırılmasını
devletin görevi olarak görür, 172’nci maddesi devlete "tüketicileri
koruyucu ve aydınlatıcı tedbirler alma, tüketicilerin kendilerini koruyucu
girişimlerini teşvik etme" görevini verir. Sosyal devlet gereği vatandaşa
elektriğin düzenli bir şekilde sağlanması gereklidir. Bu hizmetin sağlanmasında
hiçbir maliyet gerektirmeyen her türlü kesinti yasaklanmalıdır. Devletin
vatandaşa hizmet görevi ticari bir sömürü düzenine dönmemelidir. Devletin
vatandaşa hizmet görevi ticari bir alana taşınmamalıdır. 
Elektrik, su, doğal gaz gibi ürün ve hizmetler için
kesme, açma bedeli kazanç unsuru olmamalı sadece maliyeti talep
edilebilmelidir. Bu sebeple, fiilî bir kesme işlemi olmadıkça herhangi bir
bedel yansıtılmamalıdır. Ancak, yapılan özelleştirme uygulamaları vatandaşa
hizmet sağlanması amacını birinci planda görmemektedir. Birinci planda,
özelleştirilen şirkete nasıl kâr sağlanır amacı güdülmektedir. Bu yüzden de
vatandaş devletin sağlaması gereken en temel hizmetlerde bile mağdur konuma
düşmektedir. “Yönetmelik” kılıfı altında vatandaş sömürülmektedir. 
Elektrik dağıtım şirketlerinin özelleştirilmesi
sonucunda kayıp-kaçak, sayaç okuma, perakende satış hizmeti, dağıtım bedeli
gibi birçok isimle tüketiciden alınan ücretlere bir de açma-kapama bedeli
eklenmiştir. Aslında, ülkemiz genelinde yaşanan bu sıkıntılı durum, Trabzon'da
faaliyet gösteren elektrik dağıtım firması tarafından da işbu haksız
kesintilerle ve hukuk dışı uygulamalarla aboneler mağdur edilmektedir.
Türkiye
genelinde elektrik dağıtımının özelleştirilmesinden sonra şikâyetler çığ gibi
büyümektedir. Elektrik faturalarında, fatura ibrazı ile son ödeme tarihi
arasının üç güne kadar çekilerek elektriğin kesilmesi, ardından gecikme bedeli
ve açma-kapama bedeli alınması, yönetmeliğe uygun kesme-bağlama bedeli
alınmaması, haksız yere elektrik kesilmediği hâlde kesme-bağlama bedeli
yansıtılması, arızaların çok geç hatta hiç giderilmemesi, gerekli altyapı
yatırımlarının sağlanamamış olması ve sürekli elektrik kesintilerinin
yaşanması, personel sayılarının çok az olması sebebiyle arıza bildirimi ve
abone şikâyetlerinin dikkate alınmaması ve çözüm üretilmemesi gibi yaşanan
sıkıntılar vatandaşları son derece rahatsız etmektedir. 
Faturanın
son ödeme tarihine birkaç gün kala tüketiciye bildirilmesi, elektriğin
bağlanmasında gecikme yaşanması, kesme-bağlama bedeli tahsil edilmesi,
arızaların hemen giderilmemesi açıkça Elektrik Piyasası Tüketici Hizmetleri
Yönetmeliği'ne aykırıdır. Elektrik dağıtımının özelleştirilmesi neticesinde
vatandaşların maruz kaldığı bu hukuk dışı uygulamalar silsilesi ve tam
anlamıyla bir ticari anlayış ürünü olan bu durum sosyal hukuk devleti
anlayışıyla bağdaşamaz. Oysa, sosyal devlet fertlere yalnız klasik hürriyetleri
sağlamakla yetinmeyip aynı zamanda onların insan gibi yaşamaları için zaruri
olan maddi manevi ihtiyaçlarını kendine vazife edinen devlettir.
Elektrik
dağıtımının özelleştirilmesi uygulaması sonucunda tüketicilerin yaşadığı
mağduriyetlerin incelenmesi; haksız yere faturaların şişirilmesine yönelik
yapılan işlemlerin araştırılması; yönetmeliğe aykırı olarak usulsüz faturaların
düzenlenmesi, elektrik arızalarının zamanında giderilmemesi, gerekli altyapı
yatırımlarının yapılmaması, zamanında aboneliklerin bağlanmaması, arıza
bildirimi ve abone şikâyetlerinin dikkate alınmaması ve çözüm üretilmemesi gibi
tüketiciyi mağdur eden işlemlerin tespit edilmesi; sosyal hukuk devleti olarak
tüketicilerin haklarının korunması ve geliştirilmesi için gerekli politikaların
üretilmesi amacıyla bir Meclis araştırmasına ihtiyaç duyulmaktadır.
BAŞKAN
– Bilgilerinize sunulmuştur. Önergeler gündemdeki yerlerini alacak ve Meclis
araştırması açılıp açılmaması konusundaki ön görüşmeler sırası geldiğinde
yapılacaktır.
Şimdi,
Türkiye Büyük Millet Meclisi Başkanlığının bir tezkeresi vardır, okutup
oylarınıza sunacağım:
B) Tezkereler
1.- Türkiye Büyük Millet Meclisi
Başkanlığının, Aile Bütünlüğünü Olumsuz Etkileyen Unsurlar ile Boşanma
Olaylarının Araştırılması ve Aile Kurumunun Güçlendirilmesi İçin Alınması
Gereken Önlemlerin Belirlenmesi Amacıyla Kurulan Meclis Araştırması Komisyonu
Başkanlığının Almanya, Hollanda, Danimarka ve İsveç’te araştırma ve inceleme
yapma talebinin gidecek Komisyon üyelerinin sayıları ve inceleme süresinin
Türkiye Büyük Millet Meclisi Başkanlığınca tespit edilmesi kaydıyla Genel
Kurulun onayına sunulmasının ve ekli listede adı, soyadı ve seçim bölgesi
yazılı üyelerin 3-5 Nisan 2016 (yol hariç) tarihlerinde Almanya ve Hollanda’da,
17-19 Nisan 2016 tarihlerinde Danimarka ve İsveç’te inceleme ve araştırmalarda
bulunma talebinin uygun bulunduğuna ilişkin tezkeresi (3/596)
Türkiye Büyük Millet Meclisi Genel Kuruluna
Aile
Bütünlüğünü Olumsuz Etkileyen Unsurlar ile Boşanma Olaylarının Araştırılması ve
Aile Kurumunun Güçlendirilmesi için Alınması Gereken Önlemlerin Belirlenmesi
Amacıyla Kurulan Meclis Araştırması Komisyonu Başkanlığının Almanya, Hollanda,
Danimarka ve İsveç'te araştırma ve inceleme yapma talebinin, gidecek Komisyon
üyelerinin sayıları ve inceleme süresinin Türkiye Büyük Millet Meclisi Başkanlığınca
tespit edilmesi kaydıyla Genel Kurulun onayına sunulması TBMM Başkanlık
Divanının 11/3/2016 tarihli ve 8 sayılı Kararı’yla uygun bulunmuştur.
Buna göre, adı geçen Komisyonun aşağıda adı, soyadı ve
seçim bölgesi yazılı üyelerinin, 3-5 Nisan 2016 (yol hariç) tarihlerinde
Almanya ve Hollanda'da, 17-19 Nisan 2016 (yol hariç) tarihlerinde Danimarka ve
İsveç'te inceleme ve araştırmalarda bulunma talebi Başkanlığımızca uygun
bulunmuştur.
Genel Kurulun onayına sunulur.
 İsmail
Kahraman
 Türkiye
Büyük Millet Meclisi
 Başkanı
Almanya ve Hollanda Çalışma Ziyareti Heyet Listesi



Adı Soyadı


Seçim Bölgesi




Ayşe Keşir


Düzce




Bayram Özçelik


Burdur




Ergün Taşcı


Ordu




Fatma Kaplan Hürriyet


Kocaeli




Dirayet Taşdemir


Ağrı




Danimarka ve İsveç Çalışma Ziyareti Heyet Listesi



Adı Soyadı


Seçim Bölgesi




Ayşe Keşir


Düzce




Ali Özkaya


Afyonkarahisar




Tülay Kaynarca


İstanbul




Mahmut Tanal


İstanbul




Deniz Depboylu


Aydın



BAŞKAN – Tezkereyi oylarınıza sunuyorum: Kabul edenler…
Kabul etmeyenler… Tezkere kabul edilmiştir. 
Danışma Kurulunun bir önerisi vardır, okutup işleme
alacağım ve oylarınıza sunacağım.
VI.- ÖNERİLER
A) Danışma Kurulu Önerileri
1.- Danışma Kurulunun, başta cinsel
istismar olmak üzere çocuklara yönelik her türlü istismar olaylarının
araştırılarak alınması gereken önlemlerin belirlenmesi amacıyla verilmiş olan,
CHP Grubu adına Grup Başkan Vekili İstanbul Milletvekili Engin Altay’ın,
İstanbul Milletvekili Filiz Kerestecioğlu Demir ve 22 milletvekilinin,
Çanakkale Milletvekili Bülent Turan ve 48 milletvekilinin, MHP Grubu adına Grup
Başkan Vekilleri İzmir Milletvekili Oktay Vural ve Manisa Milletvekili Erkan
Akçay’ın Meclis araştırması önergelerinin Genel Kurulun 24 Mart 2016 Perşembe
günkü birleşiminde okunmasına, bu önergelerin ön görüşmelerinin birleştirilerek
aynı günkü birleşimde yapılmasına ilişkin önerisi 
Danışma Kurulu Önerisi
Danışma Kurulunun 24/3/2016 Perşembe günü yaptığı
toplantıda aşağıdaki önerinin Genel Kurulun onayına sunulması uygun
görülmüştür. 
 İsmail
Kahraman
 Türkiye
Büyük Millet Meclisi
 Başkanı
 Bülent
Turan  Engin
Altay 
 Adalet
ve Kalkınma Partisi Cumhuriyet
Halk Partisi 
 Grubu
Başkan Vekili Grubu
Başkan Vekili
 İdris
Baluken Erkan
Akçay
 Halkların
Demokratik Partisi Milliyetçi
Hareket Partisi
 Grubu
Başkan Vekili Grubu
Başkan Vekili
Öneri: 
Başta cinsel istismar olmak üzere, çocuklara yönelik
her türlü istismar olaylarının araştırılarak alınması gereken önlemlerin
belirlenmesi amacıyla verilmiş olan CHP Grubu adına Grup Başkan Vekili İstanbul
Milletvekili Engin Altay'ın, İstanbul Milletvekili Filiz Kerestecioğlu Demir ve
22 milletvekilinin, Çanakkale Milletvekili Bülent Turan ve 48 milletvekilinin,
MHP Grubu adına grup başkan vekilleri İzmir Milletvekili Oktay Vural ve Manisa
Milletvekili Erkan Akçay'ın Meclis araştırması önergelerinin Genel Kurulun 24
Mart 2016 Perşembe günkü (bugün) birleşiminde okunması, bu önergelerin
görüşmelerinin birleştirilerek aynı günkü (bugün) birleşimde yapılması
önerilmiştir.
BAŞKAN – Öneri üzerinde söz talebi yok.
Danışma Kurulu önerisini oylarınıza
sunuyorum: Kabul edenler… Kabul etmeyenler… Kabul edilmiştir.
Böylece alınan karar gereğince, gündemin
“Genel Görüşme ve Meclis Araştırması Yapılmasına Dair Öngörüşmeler” kısmına
geçiyoruz.
Biraz önce kabul edilen Danışma Kurulu
önerisi çerçevesinde görüşeceğimiz Meclis araştırması önergelerini sırasıyla
okutuyorum:
V.- BAŞKANLIĞIN GENEL KURULA SUNUŞLARI
(Devam)
A) Meclis Araştırması Önergeleri (Devam)
4.- CHP Grubu adına Grup Başkan Vekili
İstanbul Milletvekili Engin Altay’ın, başta cinsel istismar olmak üzere çocuklara
yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/123)
Türkiye
Büyük Millet Meclisi Başkanlığına
Son yıllarda ülke genelinde öğrencilere yönelik istismar
olaylarında belirgin bir artış yaşanmıştır. Öğrencilerin fiziksel, sosyal
gelişimi ve psikolojik durumları açısından son derece önemli ve çocukların
hayatında telafisi mümkün olmayan sonuçlara yol açan istismar vakalarıyla
ilgili iddiaların araştırılması, çocukların istismara uğramasının engellenmesi
amaçlarıyla Anayasa’nın 98 ve TBMM İçtüzüğü’nün 104 ve 105’inci maddeleri
gereğince Meclis araştırması açılması hususunda gereğini arz ederiz.
 Engin
Altay
 İstanbul
 CHP
Grup Başkan Vekili
Gerekçe:
Bilindiği gibi, 14/03/2014 tarih, 6528 sayılı Yasa’yla
Millî Eğitim Bakanlığının tüm yönetim kadroları, Müsteşar, Talim Terbiye Kurulu
Başkanı ve Bakan Yardımcısı dışında yasayla görevden alınmış, yerine mülakat
esaslı yapılan sınavla yeni yöneticiler atanmıştır. Bu uygulamayla geçmişte
yapılan yazılı sınavlar yok sayılmıştır. 6528 sayılı Yasa’yla tüm yönetici
kadrolarının görevlerinin yasayla sonlandırılması Millî Eğitimde benzeri
görülmemiş bir uygulamadır. Görevindeki başarı kriterleri dikkate alınmadan, performans
değerlendirilmesi yapılmadan AKP kendi atadığı 100 bin dolaylarında yöneticiyi
görevden almıştır. Bunun tek gerekçesi tasfiye ve kadrolaşmadır. 
Millî Eğitim Bakanlığı bünyesinde bulunan okul
yöneticilerinin sendikalara üyelik dağılımları incelendiğinde, okul
yöneticilerinin yüzde 75,15’inin AKP'nin yandaş sendikası EĞİTİM-BİR-SEN'e,
yüzde 14,30’unun TÜRK EĞİTİM-SEN’e, yüzde 7,22’sinin EĞİTİM-SEN’e, yüzde
1,63’ünün ise EĞİTİM-İŞ’e üye oldukları görülmektedir. Buradan anlaşıldığı
üzere okul müdürü, müdür yardımcısı olmanın ilk şartı EĞİTİM-BİR-SEN'e üye
olmaktır.
Niteliğin, başarının ve liyakatin kadrolarında hâkim
olması gereken Millî Eğitim Bakanlığı merkez teşkilatında eğitim bilimleri
alanında lisans, lisanüstü eğitim yapmış yönetici sayısının toplam 16 olması,
atama ve yükselmelerde liyakatin, ehliyetin geçerli olmadığını, siyasal
yönelimlerin etkili olduğunu göstermektedir. Niteliksiz yönetim anlayışı eğitim
politikalarına yön vermektedir.
6528 sayılı Yasa’nın yürürlüğe girmesiyle okullarda öğrencilere
yönelik istismar vakalarında önemli bir artış olduğu gözlemlenmiştir. Birleşmiş
Milletler Çocuk Hakları Komitesi, eğitimin amaçları ile ilgili genel yorumda
(CRC/GC/2001/1) çocukların sırf okul kapısından girmesiyle sahip oldukları
insan haklarını kaybetmediklerini belirtmektedir. 
Türkiye Cumhuriyeti, çocukların cinsel istismar da
dâhil olmak üzere şiddetin ve sömürünün her türlüsünden korunma haklarını
Birleşmiş Milletler Çocuk Haklarına Dair Sözleşme, Avrupa Konseyi Çocukların
Cinsel Sömürü ve İstismara Karşı Korunması Sözleşmesi gibi uluslararası
düzenlemelere taraftır. Aynı doğrultuda, Anayasa'nın 41’inci maddesinin son
fıkrası uyarınca da devlet, her türlü istismara ve şiddete karşı çocukları
koruyucu tedbirleri almak zorundadır.
Cinsel istismar çocukların sağlık haklarına, yaşam
haklarına, maddi ve manevi bütünlüklerine yönelik saldırılardan en yaygın
olanıdır. Eğitim süreç ve ortamlarında çocukların intihar ettiği, yaşanan
cinsel istismar vakalarının sistematik olarak devam ettiği, cinsel istismar
vakalarının ya farkına varılmadığı yahut görmezden gelindiği süreç
yaşanmaktadır. Kayseri'de, Karaman'da, Konya'da çocukların cinsel istismara
uğramaları yaşanan yüzlerce örnekten bazılarıdır.
Ayrıca, bazı vakıf ve dernekler tarafından kiralanan
evlerde öğrencilere ders veren bir öğretmen 45 öğrenciye istismarda bulunduğu
gerekçesiyle tutuklanmıştır. Bu yaşananlar, sözüm ona yoksul aile çocuklarına
yardım amaçlı kurulduğu iddia edilen ancak daha çok siyasi ve dini istismar
etmek üzere faaliyet gösteren bazı dernek ve vakıfların, öğrencilere yardım adı
altında yurtlar açarak buralarda öğrencileri kendi amaçları doğrultusunda
yetiştirmek istemelerinin sonucudur.
Bu gibi kurumlara Millî Eğitim Bakanlığınca açıktan
destek verilmesi, protokol yapılması, hatta bizzat buna benzer vakıf, dernek ve
cemaat, tarikat yurtlarına bu çocukların yerleştirilmesi ve oralarda belirli
amaçlara hizmet için yetiştirilmelerine göz yumulması; yapılan çalışmalara
katkı sunulması artık gizli olmaktan çıkmış, tüm kamuoyunun gözleri önünde
cereyan eder duruma gelmiştir.
Anayasanın 42’nci maddesinde özetle "Eğitim ve
öğretim, Atatürk ilkeleri ve inkılâpları doğrultusunda, çağdaş bilim ve eğitim
esaslarına göre, Devletin gözetim ve denetimi altında yapılır."
ifadelerine yer verilmiştir. Birleşmiş Milletler Çocuk Haklarına Dair
Sözleşme’nin 19’uncu maddesi uyarınca, taraf devletler, çocuğun anne-babasının
ya da onlardan yalnızca birinin, yasal vasi veya vasilerinin ya da bakımını
üstlenen herhangi bir kişinin yanında iken bedensel saldırı, şiddet veya
suistimale, ihmal ya da ihmalkâr muameleye, ırza geçme dâhil her türlü istismar
ve kötü muameleye karşı korunması için, yasal, idari, toplumsal, eğitsel bütün
önlemleri almak zorundadır. 19’uncu madde, çocukların okul ortamında korunduğunu
garanti etme sorumluluğunu içeren kapsamlı bir maddedir. Ülke genelinde
okullarda yaşanan istismar olayları da devletin gözetim ve denetim görevini
yerine getiremediğini ortaya çıkarmıştır.
Yaşanan bu sorunların bir Meclis araştırması komisyonu
kurularak Milli Eğitim Bakanlığı, ilgili bakanlıklar, diğer kamu ve özel
kurumlarla bağlantılı yönlerini kapsayacak şekilde araştırılmasına gerek
duyulmuştur. 
5.- İstanbul Milletvekili Filiz
Kerestecioğlu Demir ve 22 milletvekilinin başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124)
Türkiye Büyük Millet Meclisi
Başkanlığına
Çocuklara yönelik cinsel istismarın araştırılması ve
çocuk istismarını önlemek konusunda gerekli tedbirlerin alınması için
Anayasa’nın 98’inci ve Türkiye Büyük Millet Meclisi İçtüzüğü’nün 104’üncü ve
105’inci maddeleri uyarınca Meclis araştırması açılmasını saygılarımızla teklif
ederiz. 
Gerekçe: 
Türkiye’de Adli Sicil ve İstatistik Genel Müdürlüğünün
son paylaştığı verilere göre, yalnızca 2014 yılında 18.104 çocuk istismarı
davası açılmış, davaların 13.968’i mahkûmiyetle sonuçlanmıştır. Fakat, bugüne
kadar çocuk istismarıyla ilgili kaç başvuru olduğu ve bunların kaçının dava
konusu olduğu Adalet Bakanlığınca açıklanmamıştır. Üstelik çocuk istismarı
vakalarının pek çoğuyla ilgili başvuru yapılmadığı düşünüldüğünde, rakamların
çok daha yüksek olduğu ortaya çıkmaktadır. 
Geçtiğimiz günlerde, Karaman’da Ensar Vakfı ve Karaman
Anadolu İmam Hatip ve İmam Hatip Lisesi Mezunları ve Mensupları Derneğine ait
yurtlarda kalan 9-10 yaşlarındaki çocukların, yine bu yurtlarda kaldığı iddia
edilen sözde gönüllü bir öğretmenin cinsel saldırısına maruz kaldıkları haberi
basına yansımıştır. Bu kişi hakkında dava açılmış, “çocuğun nitelikli cinsel
istismarı”, “hürriyeti tahdit”, “kasten yaralama” ve “müstehcen görüntüleri
izletme” suçlarından altı yüz yıla yakın hapsi istenmiştir. Davayla ilgili,
istismara uğradığı iddia olunan 8 çocuğun KAİMDER, 2 çocuğun ise Ensar Vakfıyla
ilişkili yurtlarda kaldığını belirten iddianame kabul edilmiştir. Ancak,
araştırma henüz derinleşemediğinden maalesef, rakamın artacağından endişe
duyulmaktadır. 
Karaman’da, kamu yararına çalışan vakıf statüsündeki
Ensar Vakfının faaliyetleri sırasında gerçekleşmiş bu istismarın yankıları
sürerken Nazilli, Osmaniye ve Elâzığ’da yaşanan çocuk istismarı haberleri
basına yansımıştır. 
Daha önce, Pozantı Cezaevinde kalan çocuklara yönelik
cinsel taciz ve tecavüz gibi olaylar da kamu vicdanını derinden yaralamış, en
önemlisi pek çok çocukta yine onulması güç yaralar açmıştır. 
Çocuk Haklarına Dair Sözleşme’nin 19, 34, 35, 36’ncı
maddeleri, çocukların her tür istismar ve şiddet davranışından korunmalarını öngörür.
34’üncü madde "Taraf devletler, çocuğu her türlü cinsel sömürüye ve cinsel
suiistimale karşı koruma güvencesi verirler." der.
Bu madde gereğince çocuğun her tür istismarını ve
cinsel istismarı da önlemek devletlerin yükümlülüğüdür. Bu yükümlülüğün yerine
getirilebilmesi için, düzenli olarak çocuğa yönelik hizmetlerin izlenmesi,
bunun için veri toplanması ve analiz edilmesi gerekmektedir. Ayrıca, çocuğun da
izlenmesi gerekir. Riski önceden fark edip önlemeye yönelik çalışmalar
yapılmalıdır. Korunma hakkıyla ifade edilen, yalnızca istismar yaşandıktan
sonra devreye giren etkili bir sistemin değil, aynı zamanda önleyici bir
sistemin de varlığıdır. Bunun için çocuğun temel haklarını kullanmasını güvence
altına alacak ve yararlandığı hizmetler aracılığıyla izleyebilecek bir sistem
kurulmalıdır. 
Fiilin gerçekleşmesi hâlinde ise ikincil
mağduriyetlerin önlenmesi için, mağdurların adalete erişimlerini kolaylaştırmak
ve fiziksel ve psikososyal iyileşmelerine yardımcı olacak hizmetler vermek
gerekmektedir.
Karaman'da yaşanan çocuk istismarı, çocuklarla çalışan
kurumların şeffaf biçimde ruhsatlandırılması ve bu kurumlarda çalışan gönüllü
kişiler ile personelin yani çocuklarla ilişki içinde çalışan kişilerin işe
alımına ilişkin sınırlamalar ile eğitimlerine ilişkin koşullar getirilmesi
gerektiğini de bir kez daha ortaya koymuştur.
Bu sebeplerle, çocuk istismarıyla ilgili veri toplama,
izleme, araştırma ve çocuklara yönelik cinsel saldırı suçlarının gerçekleşmeden
önlenmesi amacıyla gerekli yasal ve idari tedbirleri almak için Meclis
araştırması açılmasını talep ediyoruz.
1) Filiz
Kerestecioğlu Demir (İstanbul)
2) Meral
Danış Beştaş (Adana)
3) Behçet
Yıldırım (Adıyaman)
4) Berdan
Öztürk (Ağrı)
5) Dirayet
Taşdemir (Ağrı)
6) Sırrı
Süreyya Önder (Ankara)
7) Ayşe
Acar Başaran (Batman)
8) Mehmet
Ali Aslan  (Batman)
9) Saadet
Becerekli (Batman)
10) Hişyar
Özsoy (Bingöl)
11) Mizgin
Irgat (Bitlis)
12) Altan
Tan (Diyarbakır)
13) Çağlar
Demirel (Diyarbakır)
14) Feleknas
Uca (Diyarbakır)
15) İmam
Taşçıer (Diyarbakır)
16) Nimetullah
Erdoğmuş (Diyarbakır)
17) Nursel
Aydoğan (Diyarbakır)
18) Sibel
Yiğitalp (Diyarbakır)
19) Ziya
Pir (Diyarbakır)
20) Mağmut
Toğrul (Gaziantep)
21) Abdullah
Zeydan (Hakkâri)
22) Mehmet
Emin Adıyaman (Iğdır)
23)Erdal
Ataş (İstanbul)
6.- Çanakkale Milletvekili Bülent Turan ve
56 milletvekilinin başta cinsel istismar olmak üzere çocuklara yönelik her
türlü istismar olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/125)
Türkiye
Büyük Millet Meclisi Başkanlığına
Ülkemizde
çocuklarla ilgili pek çok hukuki düzenleme yapılmış, iyileştirme ve reformlar
gerçekleştirilmiştir. Yapılan tüm bu çalışmaların etki ve sonuçlarının
incelenmesi ve çocuklara yönelik her türlü istismar iddialarının araştırılarak
alınması gereken ek tedbirlerin tespit edilmesi ile yeni çözüm yollarının
geliştirilmesi amacıyla Anayasa’nın 98’inci, Türkiye Büyük Millet Meclisi
İçtüzüğü’nün 104 ve 105’inci maddeleri uyarınca bir Meclis araştırması açılması
hususunda gereğini saygılarımla arz ederim.
1)
Bülent Turan (Çanakkale)
2) Şahin
Tin (Denizli)
3) Feyzullah
Kıyıklık  (İstanbul) 
4) Ali
Ercoşkun  (Bolu)
5) Ayhan
Gider  (Çanakkale)
6) Metin
Külünk  (İstanbul)
7) Necdet
Ünüvar  (Adana)
8) Fatma
Benli  (İstanbul)
9) Mihrimah
Belma Satır  (İstanbul)
10)
Murat Alparslan (Ankara)
11)
Aydın Ünal (Ankara)
12)
Mehmet Akif Yılmaz (Kocaeli)
13)
Ravza Kavakcı Kan (İstanbul)
14)
Leyla Şahin Usta (Konya)
15) Sema
Kırcı  (Balıkesir)
16)
Hüsnüye Erdoğan  (Konya)
17)
Cemil Yaman (Kocaeli)
18) Ayşe
Sula Köseoğlu  (Trabzon)
19)
Osman Aşkın Bak (Rize)
20)
Abdurrahman Öz  (Aydın)
21)
Abdullah Ağralı (Konya)
22)
Mücahit Durmuşoğlu  (Osmaniye)
23)
Salih Cora (Trabzon)
24)
Sabri Öztürk  (Giresun)
25)
Mehmet Uğur Dilipak (Kahramanmaraş) 
26)
Adnan Boynukara (Adıyaman)
27)
Hüseyin Özbakır (Zonguldak)
28)
Nazım Maviş (Sinop)
29)
Halil Eldemir  (Bilecik)
30) Alim
Tunç  (Uşak)
31) Ali
Özkaya  (Afyonkarahisar)
32)
Mustafa Baloğlu  (Konya)
33)
Murat Demir (Kastamonu)
34)
Fevzi Şanverdi (Hatay)
35)
Mehmet Akyürek (Şanlıurfa)
36) Sami
Dedeoğlu (Kayseri)
37) Hacı
Özkan (Mersin)
38)
Abdullah Başcı (İstanbul)
39)
Mustafa Açıkgöz  (Nevşehir)
40) Fuat
Köktaş  (Samsun)
41)
Necip Kalkan (İzmir)
42)
Ahmet Sami Ceylan (Çorum)
43)
Haydar Ali Yıldız (İstanbul)
44)
İbrahim Halil Fırat  (Adıyaman)
45)
Mehmet Ali Cevheri (Şanlıurfa)
46)
Mehmet Habib Soluk (Sivas)
47)
Salih Fırat  (Adıyaman)
48)
Ejder Açıkkapı (Elâzığ)
49)
Hülya Nergis  (Kayseri)
50) Hacı
Bayram Türkoğlu  (Hatay)
51)
Mustafa Ilıcalı (Erzurum)
52)
Mustafa Köse (Antalya)
53)
Abdullah Nejat Koçer (Gaziantep)
54)
Halis Dalkılıç (İstanbul)
55)
Abdulhamit Gül (Gaziantep)
56)
Ramazan Can (Kırıkkale)
57)
Fatih Şahin (Ankara) 
Gerekçe:
Çocuklarımız toplumun temeli ve geleceğimizin
teminatıdır. 2010 yılında yapılan Anayasa değişikliği ile Anayasa’nın 41’inci
maddesi başlığı "I. Ailenin korunması ve çocuk hakları" olarak
değiştirilmiş ve "Her çocuk, korunma ve bakımdan yararlanma, yüksek
yararına açıkça aykırı olmadıkça, ana ve babasıyla kişisel ve doğrudan ilişki
kurma ve sürdürme hakkına sahiptir." "Devlet, her türlü istismara ve
şiddete karşı çocukları koruyucu tedbirleri alır." fıkraları eklenmiştir.
Yine 61’inci maddesinin dördüncü fıkrasında "Devlet, korunmaya muhtaç
çocukların topluma kazandırılması için her türlü tedbiri alır." hükmü
bulunmaktadır.
Ülkemiz çocuklarla ilgili pek çok uluslararası
sözleşmenin tarafı olup, iç hukukumuzda da çocukların mağdur olmalarını
önleyici kanunlara sahiptir. Yasal düzenlemelerimiz çocuk hakları ilkeleriyle
uyumludur. 2005 yılında Çocuk Koruma Kanunu çıkarılmıştır. TBMM'de 2010 yılında
kayıp çocuklar başta olmak üzere çocukların mağdur olduğu sorunların
araştırılarak alınması gereken önlemlerin belirlenmesi amacıyla meclis
araştırması komisyonu kurulmuş, komisyon kapsamlı, geniş bir çalışma yapmış, bu
konuda önemli bir rapor hazırlamıştır. 6545 sayılı Kanun’la Türk Ceza
Kanunu’nda önemli değişiklikler yapılmıştır.
Çocuk koruma politikaları kapsamında, 2011 yılından
itibaren, özellikle bütüncül bir çocuk politikası izlenmektedir. Kurum
bakımında olan çocukların evrensel standartlarda bakılması ve devletin kurum
bakım hizmetlerinin evrensel standartlarda yapılmasına yönelik çocukevleri ve sevgievleri
modeline geçilmiştir. Artık, 7-8 kişilik sevgievleri devletin, devlet kurumumun
içindeki sevgievlerinde çocuklarımız bir ev ortamında yetişmektedir. Diğer
taraftan, 2013-2017 yılı içinde Çocuk Hakları Strateji Belgesi hazırlanmıştır.
Türkiye Cumhuriyeti tarihinde ilk defa, 2013 yılında dört yıllık bir Çocuk
Hakları Strateji Planı hazırlanmıştır. Koruyucu, önleyici tedbirler kapsamında
aile eğitim programları hazırlanmış ve pek çok aileye eğitim verilmiştir.
Yapılan tüm iyileştirmelere ve alınan önlemlere rağmen,
ülkemizde çocuğa yönelik kötü muamelenin bütünüyle önlenememiş olması hepimizi
derinden üzmektedir. Çocuğa yönelik kötü muamele çocuklara fiziksel ve duygusal
anlamda yanlış davranılması, cinsel istismar, ilgisizlik ve ihmalkârlık, ayrıca
çocukların ticari anlamda ve başka biçimlerde sömürülmesi anlamını
taşımaktadır. Dünya Sağlık Örgütü (DSÖ) tarafından çocuk istismarcıları, aile
bireyleri, bakımından sorumlu olan kişiler, arkadaşlar, hısım akraba,
yabancılar, çocukla ilişkisi olabilen görevliler, işverenler, sağlık
çalışanları ve diğer çocuklar şeklinde tanımlanmaktadır. Çocuk istismarı,
maalesef, dünyadaki tüm ülkelerin sorunudur. Hayatımızı pek çok yönden
kolaylaştıran teknolojik gelişmeler, kötü niyetli kimselerin elinde çocukları
istismar eden bir araç hâline dönüşebilmektedir. Çocukların istismar ve taciz
edilmelerinin etkileri tüm hayatları boyunca aşılamaz sonuçlar doğurmaktadır.
Bu sorun, ihmal edilemez ve ertelenemez bir önem arz etmektedir. Zira, çocuklar
her türlü politik ve ideolojik değerlendirmenin ötesinde korunması gereken
varlıklardır. Çocuklarımızın sağlıklı ve güvenli ortamlarda yaşamalarını
sağlamanın hem devletimizin hem de ailelerin görevi olduğu bilinen bir
gerçektir. Başta aile olmak üzere çevre, devlet, devletin kurumları, sivil
toplum, akademi, uluslararası kuruluşlar, özel sektör, her birimiz, çocukların
ve doğal olarak toplumun geleceği konusunda sorumluluk taşımaktayız. 
Ülkemizde çocuklarla ilgili yapılan
çalışmaların etki ve sonuçlarının incelenmesi ve çocuklara yönelik her türlü
istismar iddialarının araştırılarak alınması gereken ek tedbirlerin tespit
edilmesi ile yeni çözüm yollarının geliştirilmesi amacıyla Anayasa’nın 98’inci,
Türkiye Büyük Millet Meclisi İçtüzüğü’nün 104 ve 105’inci maddeleri uyarınca
bir Meclis araştırması açılması amacıyla önergemiz hazırlanmıştır. 
7.- MHP Grubu adına Grup Başkan Vekilleri
İzmir Milletvekili Oktay Vural ve Manisa Milletvekili Erkan Akçay ile 12
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/126)
Türkiye Büyük Millet Meclisi
Başkanlığına
Ülkemizde istismar edilen çocukların sayısının hızla
arttığı, başta TÜİK olmak üzere çeşitli kurum ve kuruluşların konuyla ilgili
sundukları raporlardan ve yaşanan adli olay kayıtlarından anlaşılmaktadır.
Geleceğimizin teminatı çocuklarımızın her türlü istismardan korunması,
yaşanılan sorunların tespit edilmesi ve çözüme yönelik çalışmalar yapmak üzere
Anayasa’nın 98’inci ve TBMM İçtüzüğü’nün 104’üncü ve 105’inci maddeleri
gereğince Meclis araştırması açılmasını Milliyetçi Hareket Partisi Grubu adına
arz ve talep ederiz.
1) Oktay Vural (İzmir)
2) Erkan Akçay (Manisa)
3) Deniz Depboylu  (Aydın)
4) Mustafa Kalaycı (Konya)
5) Kamil Aydın (Erzurum)
6) Arzu Erdem (İstanbul)
7) Mehmet Necmettin Ahrazoğlu  (Hatay)
8) Kadir Koçdemir  (Bursa)
9) Mehmet Erdoğan (Muğla)
10) Muharrem Varlı (Adana)
11) Nuri Okutan (Isparta)
12) Mehmet Parsak  (Afyonkarahisar)
13) Ruhi Ersoy (Osmaniye)
14) Erkan Haberal  (Ankara)
Gerekçe:
Çocuk istismarı, geniş anlamda, 0-18 yaş grubundaki
çocuğun, belli bir zaman dilimi içerisinde, kendisine bakmakla yükümlü yetişkin
kişiler, diğer yetişkinler veya başka bir çocuk tarafından büyüme ve
gelişmesini olumsuz yönde etkileyen, kaza dışı ve önlenebilir her türlü
davranışa maruz bırakılması şeklinde tanımlanabilir.
Çocuklara bir yetişkin, toplum, devlet veya başka bir
çocuk tarafından bedensel, duygusal, zihinsel ve sosyal gelişimlerini olumsuz
etkileyen kasıtlı bir davranış uygulanması olarak tanımlanan çocuk istismarı
çocuklardaki hastalanma ve ölümün en önemli nedenlerinden birini
oluşturmaktadır.
Meclisimizin literatürü araştırıldığında, konuyla
ilgili olarak, 2010 yılının Mart ayında, kayıp çocuklar başta olmak üzere
çocukların mağdur olduğu sorunların araştırılarak alınması gereken önlemlerin
belirlenmesi amacıyla meclis araştırması komisyonu kurulduğu ve bu komisyonun
2006-2010 yılları arasındaki mağduriyetle ilgili olarak rapor sunduğunu
görmekteyiz. Ancak, yapılan çalışmaya rağmen, sorunların çözülmediği hatta
giderek arttığı da aşikârdır. 
TÜİK verilerine göre, 2011 yılında güvenlik birimlerine
getirilen çocukların sayısı 204.040 iken 2013 yılında bu sayı 273.571, 2014
yılında 280.414 olmuştur. 
Mağdur çocuk sayısı 2010 yılında 88.582 iken 2014
yılında sayı 121.717'ye yükselmiştir. 
Türkiye'de 2014 yılında, güvenlik birimine mağdur
olarak 131.172 çocuk getirildiği, bu çocukların 11.095'inin de cinsel suçlara
maruz kaldığı bildiriliyor. 
Üzerinde durmamız gereken bir diğer sorun da kayıp
çocuklardır. Zira,, bu çocukların fiziksel ve cinsel istismara maruz kalma
olasılığı çok yüksektir. Ayrıca, kayıp çocuk sorunu "Çocuk ihmali"
başlığı altına alınması gereken bir çocuk istismarı türüdür. 
Son günlerde Karaman ilinde yaşadığımız, vakıf
evlerinde vuku bulan, gerçekliği kanıtlanmış, 10 çocuğa yönelik cinsel istismar
ve yine iddia edilen 45 çocuk istismarı da dikkate alındığında, bu sorununun
acil olarak gündeme alınması gerekliliğini ortaya koymaktadır.
Ne yazık ki son zamanlarda, devletin denetiminde olan
veya olması gereken farklı kurum ve kuruluşlarda gerçekleşen cinsel ve fiziksel
taciz olayları sık sık karşımıza çıkmaktadır. 
Çocukları korumada en önemli hususlardan biri de
yasaların çocukları ne kadar koruma altına aldığının bilinmesidir. Bu sayede
çocuklarla ilgili görevleri ve sorumlulukları olan her birey kendine düşen
görevi daha iyi kavrayabilecek, gerektiği yerde müdahale edecek ve tüm
istismara uğramış çocukları yasal organlara bildirebileceklerdir. Bunun
sağlanabilmesi için de etkili ve işlevselliği yüksek kanun ve yönetmeliklerin
oluşturulması gerekmektedir. 
Çocuklara yönelik istismarın kapsamının ve nedenlerinin
araştırılması, konuyla ilgili mevzuatlardaki yetersizliklerin belirlenmesi,
uygulamalardaki ihmal ve sorunların değerlendirilmesi; belirlenen sorunların
çözümüne yönelik daha ayrıntılı çalışmanın planlanması amacıyla Meclis
araştırması komisyonu kurulması önem arz etmektedir.
BAŞKAN – Bilgilerinize sunulmuştur.
Sayın milletvekilleri, biraz önce okunan CHP Grubu adına
Grup Başkan Vekili ve İstanbul Milletvekili Engin Altay’ın (10/123) esas
numaralı, İstanbul Milletvekili Filiz Kerestecioğlu Demir ve 22 milletvekilinin
(10/124) esas numaralı, Çanakkale Milletvekili Bülent Turan ve 56
milletvekilinin (10/125) esas numaralı, Milliyetçi Hareket Partisi Grubu adına
grup başkan vekilleri İzmir Milletvekili Oktay Vural ve Manisa Milletvekili
Erkan Akçay’ın (10/126) esas numaralı, başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla bir Meclis araştırması açılmasına ilişkin
önergelerin birlikte yapılacak görüşmelerine başlıyoruz.
VII.- MECLİS ARAŞTIRMASI
A) Ön Görüşmeler
1.- CHP Grubu adına Grup Başkan Vekili
İstanbul Milletvekili Engin Altay’ın, başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/123)
2.- İstanbul Milletvekili Filiz Kerestecioğlu
Demir ve 22 milletvekilinin başta cinsel istismar olmak üzere çocuklara yönelik
her türlü istismar olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/124)
3.- Çanakkale Milletvekili Bülent Turan ve
56 milletvekilinin başta cinsel istismar olmak üzere çocuklara yönelik her
türlü istismar olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/125)
4.- MHP Grubu adına Grup Başkan Vekilleri
İzmir Milletvekili Oktay Vural ve Manisa Milletvekili Erkan Akçay ile 12
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/126)
BAŞKAN – Hükûmet? Burada, yerinde.
İç Tüzük’ümüze göre, Meclis araştırması açılıp
açılmaması konusunda sırasıyla Hükûmete, siyasi parti gruplarına ve
önergelerdeki birinci imza sahibine veya onların göstereceği bir diğer imza
sahibine söz verilecektir.
Konuşma süreleri, Hükûmet ve gruplar için yirmişer
dakika, önerge sahipleri için onar dakikadır. 
Şimdi, söz alan sayın üyelerin isimlerini okuyorum:
Hükûmet adına Kalkınma Bakanı Sayın Cevdet Yılmaz; önerge sahipleri adına
İstanbul Milletvekili Filiz Kerestecioğlu Demir, Burdur Milletvekili Mehmet
Göker, Aydın Milletvekili Deniz Depboylu, İstanbul Milletvekili Haydar Ali
Yıldız. 
İlk söz, Hükûmet adına Kalkınma Bakanı Cevdet Yılmaz’a
aittir…
ERKAN AKÇAY (Manisa) – Sayın Başkan… 
BAŞKAN – Bir saniye Sayın Bakan.
Buyurun Sayın Akçay…
VIII.- AÇIKLAMALAR
1.- Manisa Milletvekili Erkan Akçay’ın,
(10/123), (10/124), (10/125), (10/126) esas numaralı Meclis Araştırması
Önergelerinin birleştirilerek yapılan ön görüşmelerinde Hükûmet adına Aile ve
Sosyal Politikalar Bakanının konuşma yapmasını beklediklerine ilişkin
açıklaması
ERKAN AKÇAY (Manisa) – Elbette, Hükûmet adına Sayın
Kalkınma Bakanının konuşmasına mâni bir hâl yok, kendisini dinleyeceğiz. Yalnız,
böylesine bahsettiğimiz, bahse konu gündemimizde, çocuk istismarıyla ilgili bir
araştırma komisyonunun kurulmasına ilişkin bir görüşme yapıyoruz. Tabii, ilk
akla gelen, konuyla ilgili Hükûmet üyesi Aile ve Sosyal Politikalar Bakanı
Sayın Ramazanoğlu’nun konuşmasını beklerdik. Acaba kendileri niçin Meclisi
teşrif edip görüşlerini ifade etmemişlerdir? Bu, fevkalade önemlidir. Daha
attığımız ilk adımda ilk düğmeyi yanlış iliklemeye başlarsak yanlış yaparız.
Acaba Sayın Bakan nerededir yani?
ENGİN ALTAY (İstanbul) – Nerede?
ERKAN AKÇAY (Manisa) – Bu, çok önemlidir. 
BAŞKAN – Sayın Akçay, teşekkür ediyorum, hak veriyorum.
ERKAN AKÇAY (Manisa) – Ben, bir ön yargıda bulunmak
istiyorum, peşin hükümde bulunmak istiyorum ve özellikle gelmediği gibi bir
izlenim ediniyorum ki bu, doğru değildir yani. 
BAŞKAN – Sayın Akçay, muhakkak, Hükûmet
adına Sayın Bakanın -dediğiniz gibi- konuşmasına mâni bir hâl yok, o da kendisi
de söyleyecektir. Malum, tüm grupların birlikte, ortak kararıyla bugün gündeme
girmiş bir şey yani bu, daha önceden planlanan bir olay değildi. 
ENGİN ALTAY (İstanbul) - Dünden beri
belliydi Sayın Başkan.
BAŞKAN - Dolayısıyla, ona ilişkin olarak
muhakkak Hükûmetin, Sayın Bakanın da vereceği bir cevap olacaktır. 
Müsaade ederseniz, Kalkınma Bakanı Sayın Cevdet
Yılmaz’a ben ilk sözü vereyim.
Buyurun Sayın Yılmaz. (AK PARTİ
sıralarından alkışlar) 
VII.- MECLİS ARAŞTIRMASI (Devam)
A) Ön Görüşmeler (Devam)
1.- CHP Grubu adına Grup Başkan Vekili
İstanbul Milletvekili Engin Altay’ın, başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/123) (Devam)
2.- İstanbul Milletvekili Filiz
Kerestecioğlu Demir ve 22 milletvekilinin başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124) (Devam)
3.- Çanakkale Milletvekili Bülent Turan ve 56
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/125) (Devam)
4.- MHP Grubu adına Grup Başkan Vekilleri
İzmir Milletvekili Oktay Vural ve Manisa Milletvekili Erkan Akçay ile 12
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/126) (Devam)
KALKINMA BAKANI CEVDET YILMAZ (Bingöl) –
Teşekkür ederim.
Sayın Başkan, değerli milletvekilleri;
hepinizi saygıyla selamlıyorum. Çok müessif bir hadise vesilesiyle Meclisimizin
gündemine gelmiş olan bir konuda Hükûmetimiz adına söz almış bulunuyorum. 
Öncelikle, tabii, bütün bakanlar,
Hükûmetin politikalarından ortak olarak sorumludurlar ve temsil yetkisine
sahiptirler ama elbette tercih edilen, her bakanın kendi uzmanlık alanında daha
fazla işin içinde olmasıdır. Eminim, bu çalışmalar esnasında Aile Bakanımız
bire bir bu konularla çok daha yakından bütün bürokrasisiyle birlikte
ilgilenecektir.
EMİN HALUK AYHAN (Denizli) – Siz de
öylesini tercih ederdiniz zaten Sayın Bakan!
ERKAN AKÇAY (Manisa) – Yani, sizin de çok
gönüllü olduğunuzu düşünmüyoruz bu konuda!
KALKINMA BAKANI CEVDET YILMAZ (Devamla) –
Bugün burada Hükümetimiz adına paylaşacağım görüşler, bütün bakanlarımızın,
Hükûmetimizin görüşleridir, Aile Bakanımızla da birlikte. Bu çerçevede, Aile Bakanlığından
da bir not alarak konuşmamı hazırladığımı da ifade etmek isterim. 
Değerli milletvekilleri, müessif bir
hadise, hepimizin vicdanını yaralayan bir hadise, yargıya intikal etmiş
durumda. Öncelikle, yargının en sağlıklı şekilde karar verip yargı vesilesiyle
suçlu bulunan kişinin de en ağır şekilde cezasını bulmasını yürekten temenni
ettiğimizi belirtmek isterim. Bu tür hadiseler, siyasi ayrım konusu, ideolojik
ayrım konusu olan hadiseler değildir, insani konulardır, bütün siyasi
ayrılıkların, görüşlerin ötesinde yaklaşmamız gereken meselelerdir. Bu anlamda,
Meclisimizin de bu konuyu gündeme getirmesini ve bu çerçevede sorumluluk
üstlenmeyi arzulamasını da takdir ettiğimiz belirtmek isterim. 
Çocuk meselesi gerçekten son derece
önemli. Bir temel haklar var elbette, bütün insanlığı bağlayan temel haklar,
hürriyetler var ama bir de belli özel gruplara ilişkin olarak da uluslararası
platformlarda da gelişmiş, bütün insanlığın geliştirdiği bazı evrensel
standartlar da söz konusu. Bunlardan bir tanesi de çocuk haklarına ilişkin
alan. Bu, uluslararası anlamda da önemli bir çerçeveye sahip, bizim de 2010
yılında gerçekleştirdiğimiz Anayasa değişikliğiyle Anayasa’mıza da girmiş bir
kavram, çocuk hakları kavramı. 41’inci maddemizin başlığı “Ailenin korunması ve
çocuk hakları” olarak değiştirildi biliyorsunuz. Bu, en üst hukuki belgemizde
bu konuya verdiğimiz önemin açık bir göstergesi. Yine, buraya bir fıkra eklendi
bu değişiklikle “Devlet, her türlü istismara ve şiddete karşı, çocukları
koruyucu tedbirler alır.” fıkrası da ilave edildi.
Bunu niçin vurguluyorum? Çocukları
korumak, sadece ailenin, sadece yakınlarının görevi değil, bütün milletin
görevi, devletin görevi, kamusal bir görev aynı zamanda. Dolayısıyla,
Meclisimizin bu konuda tartışması, konuşması, araştırması, tedbirler
geliştirmesi de bu hukuki çerçeveyle çok çok uyumlu, onu vurgulamak açısından
tekrar hatırlatmak istedim. Ülkemiz bu çerçevede birçok uluslararası sözleşmeye
de taraf olmuş durumda. Hükûmetimizin bu konudaki politikası da buradan zaten anlaşılabilir.
Yine, 2005 yılında Çocuk Koruma Kanunu’nu
Meclisimiz yasalaştırdı, Hükûmetimizin tabii ki desteğiyle, katkısıyla. Burada
da yine önemli düzenlemeler yapıldı. 
Ayrıca, Meclisimiz, 2010 yılında da
kurduğu bir araştırma komisyonuyla bu alana ilişkin, çocuklara ilişkin önemli
tespitlerde, önemli tekliflerde bulundu. Bu çerçevede de Ceza Kanunu’muz başta
olmak üzere birçok değişiklikler yapıldı, adımlar atıldı. Bu yeni kurulacak
araştırma komisyonunun da ben bu vesileyle yine hayırlı birtakım adımlara, bazı
ek tedbirlere, bu sorunu daha da azaltıcı çalışmalara vesile olmasını
diliyorum. Hükûmet olarak çocuklara verdiğimiz önem, bütün politikalarımızda
görülebilir. Özellikle de korunmaya muhtaç çocuklara çok özel çalışmalar
gerçekleştirdik bu dönemde. Sevgievleri gibi hadiseler, eğitim sisteminde,
sağlık sisteminde çocuklarımızın aldığı hizmetleri artırıcı çalışmalar, başlı
başına bir Aile Bakanlığı oluşturmamız ve bu çerçevede hizmetlerimizi daha
bütüncül bir bazda yürütmemiz bunun kanıtlarıdır. 
Yine, ilk defa, Çocuk Hakları Strateji Belgesi bu
dönemde hazırlandı, bunun da temelini aslında çocuk hakları oluşturuyor. Çocuğu
merkeze alan birtakım politikalar da bu vesileyle bir strateji belgesine
bağlanmış durumda. Bu çalışmaları sürdüreceğiz. Ancak, şunu da söylemek
zorundayız: Maalesef, ülkemizde de, dünyada da, ne kadar tedbir alırsanız alın,
ne yaparsanız yapın, bazı müessif hadiseler yaşanabiliyor. Çocuklarımıza
ilişkin olarak da maalesef bunlar yaşanabiliyor. Önemli olan, tabii, bu
gerçekleri görüp gerekli bütün tedbirleri almak, çok boyutlu bir şekilde bu
hadiseleri önümüze koyup alınması gereken tedbirler konusunda yeni fikirler
geliştirmek. 
Burada, tabii, hem ülkemize hem dünyaya da bakmak
durumundayız; dünyada neler yapılıyor, neler gerçekten etkili oluyor, hangi
tedbirler, hangi politikalar… Bu çerçevede dünyaya da bakılmasında ben büyük
yarar görüyorum. Eminim, Meclisimizin oluşturacağı araştırma komisyonu, hem
dünyadaki uygulamalara hem ülkemizin tecrübesine bakarak sivil toplumla, akademik
dünyayla, ilgili tüm taraflarla birlikte bu alana ilişkin önemli tespitler,
önemli öneriler geliştirecektir. Bizim de Hükûmet olarak bu önerilerden en üst
düzeyde faydalanmaya hazır olduğumuzu özellikle belirtmek istiyorum. 
Değerli arkadaşlar, bu sorun, yakıcı bir sorun ve
ertelenebilecek, ihmal edilebilecek bir sorun değil dolayısıyla en hızlı bir
şekilde bu alana ilişkin çalışmaların yapılmasında da büyük yarar gördüğümüzü
belirtmek istiyorum. Bu kapsamda, Anayasa’mızın 98’inci, Türkiye Büyük Millet Meclisi
İçtüzüğü’müzün 104’üncü ve 105’inci maddeleri uyarınca bir Meclis araştırması
açılması önergesine olumlu baktığımızı, bunu yararlı bulduğumuzu belirtmek
istiyorum. Dört grubun önergelerinin birleştirilerek, bütün Meclis olarak bu
işe sahip çıkılmasının da ayrı bir anlamı olduğunun altını çizmek istiyorum.
Bu, aslında toplumumuza vereceğimiz çok güzel bir mesaj, hem mağdur olan
insanlara vereceğimiz hem de bütün topluma vereceğimiz bence çok güzel bir
mesaj. Bu konularda siyaset olmaz, bu konular, siyasi olarak istismar edilmez,
siyasi polemik malzemesi yapılmaz. “Bu konularda bütün milletvekillerimiz,
milleti temsil eden bütün vekillerimiz ortak bir tavır alır.” mesajının
verilmesi başlı başına bence olumlu bir hadise ve bu alandaki mücadelemize
destek olacak bir hadise. 
Tabii ki bu konularda, dediğim gibi, dünyanın da, bizim
de yaşadığımız sorunlar; ne kadar gelişmiş olursanız olun, ne kadar ileri bir
sisteminiz olursa olsun, maalesef, insanın olduğu yerde bu tür hadiseler
yaşanabiliyor ama önemli olan, dediğim gibi, bunu çok yönlü analiz etmek ve
gerekli tedbirleri almak. Burada ben doğrusu koruyucu boyutun en az,
cezalandırıcı boyut kadar önemli olduğunu düşünüyorum. Bu konuyu analiz ederken
eminim Meclisimiz, çok boyutlu bakacaktır; işin sosyoekonomik boyutundan
kültürel boyutlarına, şehirleşme boyutundan ceza hukukuna, akademik
çalışmalardan yargısal süreçlere kadar birçok konuyu tartışacaktır,
konuşacaktır ve buralardan çıkacak somut önerilerin, ben, dediğim gibi
Hükümetimize ciddi anlamda yol göstereceğini düşünüyorum.
Bu konularda, bugüne kadar bir tecrübemiz var,
yapılanlar var ama yaşadığımız hadiseler de gösteriyor ki ilave tedbirler
almamız lazım, yapılacaklar konusunda daha fazla çalışmamız lazım. 
Bu vesileyle şunun da altını çizmek istiyorum: Burada
bir suçla karşı karşıyayız, tabii ki yargı, son sözü söyleyecek ama toplumsal
anlamda duruma baktığımız zaman, bir suçla karşı karşıyayız ve bu suçu işleyen
suçlular var. Kim yaparsa yapsın, hangi camiadan, hangi kesimden olursa olsun,
suç işleyen, cezasını en ağır şekilde görmelidir ve aslında “suçun şahsiliği”
diye hukukta da, evrensel hukukta da bir ilke var, biliyorsunuz. Bir insan
suçlu diye babasını, annesini, yakınlarını suçlayamayacağınız gibi, mensup
olduğu bir partiyi, derneği, vakfı da suçlayamazsınız. Tam aksine, aslında suç
işleyen kişi, mensubu olduğu bu yapıları da mağdur eder bir konumdadır. Aslında
onlar da en az toplumun geneli kadar ve daha fazla aslında bundan eminim ki acı
duyuyorlar, mağdur hissediyorlar. Dolayısıyla, buralarda ölçüleri hukuki olarak
koymakta ve ortak tavır geliştirmekte çok büyük fayda var diye düşünüyorum.
Burada gerçek kişiler ile tüzel kişileri de birbirinden ayırmalıyız. Suç,
gerçek kişiler tarafından işlenir, tüzel kişiler suç işlemezler, tüzel kişiler
aksine, rencide olurlar, mağdur olurlar. Dolayısıyla, burada bir dayanışma
sergilememiz çok çok önemli diye düşünüyorum. Bu araştırma komisyonunun
kuruluşu aşamasında gösterilen bu ortak tavrın çalışma süreci boyunca da
gösterileceğine olan inancımı da bu vesileyle ifade etmek istiyorum.
Değerli arkadaşlar, tabii, bir olay vesilesiyle belki
gündeme geldi bu hadiseler ama eminim ki çok daha kapsamlı bir şekilde bir
inceleme yapılacaktır. Nitekim uluslararası bazı sözleşmelere baktığımız zaman,
çocuk istismarının çok boyutlu bir hadise olduğunu görüyoruz. Dünya Sağlık
Örgütünün tanımlarına bakacak olursak bir referans olarak, ihmalden duygusal
etkilere, fiziksel zarardan cinsel istismara kadar çocuk istismarının dört
başlık altında toparlandığını görüyoruz. Yine, bu çalışmalarda çok boyutlu bir
şekilde değişik istismar boyutlarına da bu komisyonumuzun mutlaka
değineceğinden ve buralarla ilgili bazı öneriler geliştireceğinden eminim.
Dolayısıyla, komisyonumuza bu çalışmalarda başarılar diliyorum. Hükûmet olarak
Aile Bakanlığımız başta olmak üzere her türlü iş birliğini yapmaya, Hükûmet
olarak bütün bu çalışmalara destek olmaya hazır olduğumuzu da özellikle ifade
etmek istiyorum.
Değerli arkadaşlar, tabii, bu vesileyle şunu da
belirtmek isterim: Aile Bakanımızın bu konularda yaptığı bir açıklama oldu.
Bağlamından kopuk bir şekilde yorumlanıp çok farklı yerlere çekilmeye
çalışıldı. Bunu da doğru bulmuyoruz. Aile Bakanımız kendisi de zaten bu konuda
gerekli açıklamaları yaptı. Bu konuda hiçbirimizin farklı düşünmesi mümkün
değil. Onu bir kez daha burada da vurgulamak isterim.
Ayrıca, Aile Bakanlığımız bu konuyla yakından
ilgileniyor. 
MUSA ÇAM (İzmir) – Uzaktan ilgileniyor Sayın Bakan,
uzaktan ilgileniyor!
KALKINMA BAKANI CEVDET YILMAZ (Devamla) – Şu anda, Aile
Bakanlığımız, yargı süreçleriyle ilgili takip konusunda çalışmaları başlatmış
durumda. Ayrıca, mağdurlara rehabilitasyon ve psikolojik destek konusunda yine
çalışmalara başlamış durumda. Ve yine, kendi görev alanıyla direkt ilgili
olduğu için, bu konularda incelemeler, araştırmalar ve Bakanlık olarak alınması
gereken tedbirler konusunda da Aile Bakanlığımız, çalışmalarını başlatmış
durumda. Eminim, bu süreçte komisyonumuza en büyük desteği yine Aile
Bakanlığımız, oradaki bürokratlarımız, teknisyenlerimiz, Sayın Bakanımız, bütün
ekibiyle bu süreci destekleyecektir ve bu şekilde, hepimiz için faydalı olan
sonuçlar elde edilecektir diye inanıyorum.
Ben daha fazla uzatmak istemiyorum. Zaten,
Meclisimizin, gruplarımızın ortak kararıyla gündeme gelmiş bir konu. Bu
araştırma komisyonunun hayırlı olmasını diliyorum. Ülkemiz için, milletimiz
için, özellikle de çocuklarımız için yararlı, hayırlı sonuçlar ortaya koymasını
bir kez daha temenni ediyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ediyorum Sayın Yılmaz.
Şimdi, önerge sahipleri adına ilk söz, İstanbul
Milletvekili Filiz Kerestecioğlu Demir’e aittir. (HDP sıralarından alkışlar) 
Buyurun Sayın Kerestecioğlu Demir, sizin süreniz on
dakikadır.
FİLİZ KERESTECİOĞLU DEMİR (İstanbul) – Teşekkürler
Sayın Başkan.
Değerli milletvekilleri, sevgili halkımız; Halkların
Demokratik Partisi olarak, Ensar Vakfı ve kurumlarında, KAİMDER’de çalışan bir
görevlinin cinsel istismarına uğrayan çocuklarla ilgili vermiş olduğumuz
araştırma önergesiyle ilgili söz almış bulunuyorum. 
Özellikle, neden Sayın Bakanın “Bir kere rastlanmış
olması hizmetleriyle ön plana çıkmış bir kurumumuzu karalamak için gerekçe
olmaz.” ifadeleri ve basın yasağı, neden çocuğun yararına öncelik verilerek
konunun ve kurumun ele alınacağına dair kamuoyunda ciddi bir şüphe yaratıyor,
neden vakıf yurtlarında bulunan diğer çocuklarla ilgili de kaygılanıyoruz;
aslında, biraz bunu açıklayarak söze başlamak istiyorum. 
Cezasızlıktan, suçların üstünün örtülmesinden korkan
bir toplum yarattınız maalesef ve bu yüzden de insanlar, bu adaletten korku
içerisindeler. Bunun örneği, daha öncesinde Pozantı Cezaevidir. Pozantı
Cezaevinde taciz, tecavüz ve işkenceye maruz kalmış bir çocuk, tahliye olduktan
sonra, hatırladığınız gibi, intihara kalkışmıştı. Yine, Pozantı Cezaevindeki
tecavüzü anlatan bir başka çocuk, Kürkçüler F Tipi Kapalı Cezaevine geçtikten
sonra kendini asarak intihar girişiminde bulunmuştu. Peki, devlet Ensar
Vakfında yaşanan tacizle ilgili gereğini yapacağı güvenini vermiş miydi Pozantı’daki
tecavüzler sonrasında? Aldığı tutumla hayır, böyle bir güven vermemişti. 
Ne yapıldığını anlatayım: Pozantı Cezaevindeki tecavüzü
ortaya çıkarmış olan gazeteci Zeynep Kuriş, bu haberiyle devletin mahremiyetini
teşhir etmekten tutuklandı. Bu haberiyle Metin Göktepe Gazetecilik Ödülleri
Yarışması’nda yazılı haber ödülünü kazanan bir gazeteci tutuklanmış oldu.
Devletin üstün yararı, yine çocukların üstün yararını alt etti. Zeynep şöyle
diyordu: “İnsanlık dışı durumu haber yaptım, devletin mahremiyetini teşhir
ettiğim için tutuklandım. Haber yapmak için 150’yi aşkın etkinlik, eylem ve
mitinge katıldım, habercilik faaliyetim, suç delili gibi sunuluyor. Neden
tutukluyum bilmiyorum, hiç kimseyi vurmadım ben.” 
Pozantı’da çocuklara yönelik istismarın faili 20
zanlının dosyalarına ise takipsizlik kararı verildi. Fatura, Pozantı Cezaevinin
fiziki koşullarına kesildi, cezaevi bir süre sonra kapatıldı. Hükûmet ne yaptı?
İnkâr etti. Yargı ne yaptı? Takipsizlik kararı verdi. Bu takipsizlik kararı
verilirken çocuklar, müebbet hapisle yargılanıyorlardı. 
Çocuk tutuklulara yönelik işkence ve kötü muamele
iddiaları Pozantı’yla sınırlı değildi. Bu olay sonrası Şakran, Maltepe, Muğla,
Antalya Cezaevlerinde çocuklara yönelik cinsel istismar, işkence ve hatta
cezaevinde dayakla öldürülme iddiaları sürüyordu. 
Adana Ceyhan Cezaevinde yaşanan cinsel istismar da
yalnızca cezaevi başgardiyanına uyarı cezası verilerek örtüldü. Hiçbir yetkili
veya infaz koruma memuru hakkında dahi dava hâlihazırda da açılmadı. 
İşte bu nedenle, her şeyi yargıya havale etmekle
olmuyor. Evet, suçların şahsiliği var, bu, bir ilke ama “devletin pozitif
yükümlülüğü” diye de bir hukuk ilkesi var, önleme sorumluluğunuz var. İktidar
olan, hükûmet olan sizseniz, bakan olan sizseniz önleme sorumluluğuna da
sahipsiniz ve bu pozitif yükümlülüğü yerine getirmediğiniz için zaten bizler
burada eleştiriyoruz ve yapılması gerekeni söylüyoruz. Bu, bir siyasi istismar
konusu değil. Eğer bizler hükûmet olsaydık, bizler bakan olsaydık aynı şekilde
hesabı, halkımız ve sizler bizden soracaktınız. İfade ettiğimiz şey sadece
budur. Meclis, bunun için var ve gereğini yapmamız gerekiyor. Dünkü ısrarımızın
da nedeni budur. 
Dün burada, sanki bu kadar önemli bir konuyu
konuşmuyormuşuz gibi, sizlerin oylarıyla araştırma önergeleri reddedildi,
üstelik de kabul edildiği hâlde reddedildi. Bu da gerçekten, ayrı bir, olay
olarak tarihe geçti tutanaklarda da. 
Şimdi, az önce de söylediğim gibi, bakan olmak,
sorumluluk almayı gerektirir. Evet, keşke Aile ve Sosyal Politikalar Bakanı burada
olsaydı hem söylediği sözlerin hem de kendisine bağlı olan kurumlarda ne
olduğunun hesabını burada çok net olarak karşımıza çıkarak verebilseydi. Bunun
başka bir yolu yoktur. 
Önleme konusu ise -söylediğim gibi- her şeyden
önemlidir çünkü önemli olan, olay olduktan sonra, istismar olduktan sonra, o
çocuk bedenler ve çocukların ruhları yaralandıktan sonra kalkıp da burada
yargıya işi havale etmek ya da komisyon kurmak değildir. Evet, komisyon önemli
bir adım şu an için ama önemli olan, bütün bunların yapılmasını önlemektir yani
denetlemektir. Türkiye’nin en büyük zaafı zaten budur; kadına yönelik şiddet
konusunda da böyledir, çocuklara cinsel saldırılar konusunda da böyledir, çevre
katliamları konusunda da böyledir. Her konuda, her konuda ama önleme sorumluluğunu
maalesef, iktidar, Hükûmet hissetmiyor ve sonrasında da zaten hesap verme
sorumluluğunu hissetmiyor. Önleme sorumluluğunu hissetmezseniz zaten hesap
vermek için de sorumluluk almazsınız. 
Evet, yapılması gereken -dediğim gibi- olduktan sonra
değil, olmadan önlemek, kurumları, kurum personelini ciddi eğitimlere tabi
tutmak, çocukların hemen ama hemen adalete erişimini sağlamak. Yani bir düğme
ötesinde, bir zil ötesinde olmalı o çocuklar adalete hemen erişebilmek için,
şikâyetlerini hemen yapabilmek için, bunun için bir mekanizma kurulmalı.
Umuyorum, komisyon bunları da sağlayacak çabalar gösterecek.
Evet, komisyonun -söylediğim gibi- kurulmasını
gerçekten anlamlı buluyorum. Bunun için hiç kimsenin partizanlık yapmadan,
gerçekten çocukların üstün yararını düşünerek ve gözeterek çalışması
gerektiğini ve bu komisyonda elbirliğiyle bunların yapılması gerektiğini
düşünüyorum. Evet, o vakfa gitmemiz gerekiyor, adını koymamız gerekiyor,
denetlememiz gerekiyor, başka kurumları da denetlememiz gerekiyor, cezaevlerindeki
çocukların durumlarını da denetlememiz gerekiyor. Nerede bir çocuğun tırnağına
dahi bir şey oluyorsa bunun sorumluluğunu hep birlikte almamız ve bunun
hesabını, kimler sorumluysa ondan sormamız gerekiyor. Aksi takdirde, “Evet,
yargı bunu ele almıştır.” Demek, daha önceki pek çok örnekte olduğu gibi,
üstelik de yargının tarafsızlığından, bağımsızlığından çok ciddi şüpheler
duyulan bir dönemde, sadece Meclisin havale edeceği bir şey değil. Burası bir
havale merkezi değil arkadaşlar, burası sorumluluk alma merkezi ve hepimiz bu
sorumluluğu almak zorundayız. Dün de ifade ettiğim gibi, çocuklar için ayağa
kalkmayacaksak kimler için ayağa kalkacağız? Çocuklar için hep birlikte ayağa
kalkmak zorundayız. 
Ben, buradan, aslında, bir kez de halkımıza teşekkür
etmek istiyorum, sözlerime son vermeden. Çocuklarına sahip çıkarak bu
komisyonun kurulmasına en büyük desteği sağlayan ve bunun için, aslında,
günlerdir çok ciddi çabalar gösteren -topladıkları imzalarla, yaptıkları
paylaşımlarla, sordukları hesaplarla- halkımıza ve kamuoyuna bir kez daha
teşekkür etmek istiyorum ve gözlerini üzerimizden asla ama asla ayırmamalarını
temenni ediyorum. 
Komisyon hayırlı olsun. 
Hepinize saygılar sunuyorum. (HDP sırlarından alkışlar)

BAŞKAN - Teşekkür ediyorum. 
Şimdi, önerge sahipleri adına ikinci söz, Burdur
Milletvekili Mehmet Göker’e aittir. 
Buyurun Sayın Göker. (CHP sıralarından alkışlar) 
MEHMET GÖKER (Burdur) – Sayın Başkan, saygıdeğer
milletvekilleri; yüce heyetinizi saygıyla selamlıyorum. Yapacağım bu konuşma, bir
baba hassasiyetine ve kürsüye yakışır bir konuşma olmasını istediğimden dolayı
mümkün olduğunca yumuşatılarak yapılacaktır yoksa çok daha sert olacağı
kesindir. 
Karaman’da bir öğretmenin en az 10 çocuğa bazı vakıf ve
derneğe ait evlerde cinsel istismarda bulunduğu iddiaları basında yer almıştır.
Bu iddiaların ardından Karaman Cumhuriyet Başsavcılığının 07/3/2016 tarihinde
yaptığı açıklama ile olay netlik kazanmış, 2013-2014 yılları arasında meydana
gelen cinsel istismara maruz kalan bir çocuğumuzun psikolojik destek amaçlı
götürüldüğü Konya’daki bir psikiyatr doktorun duyarlı ve hassas davranması
neticesinde, söz konusu çocuğa cinsel içerikli yayın izlettirildiğinin tespiti
sonrasında Konya Cumhuriyet Başsavcılığına başvuruda bulunmuş ancak Konya Cumhuriyet
Başsavcılığı görevsizlik kararı vererek dosyayı Karaman Başsavcılığına
iletmiştir. Karaman Başsavcılığının olayın üzerinde titizlikle çalışması
sonucunda söz konusu olay ortaya çıkmıştır. Bu konuda göstermiş olduğu
hassasiyet nedeniyle Karaman Cumhuriyet Savcılığına ve davanın açıldığı günden
itibaren çocukların mahremiyetinin korunması adına vermiş oldukları gizlilik
kararı nedeniyle yerel mahkemeye teşekkür ederim. Umarız, bu hassasiyet bundan
sonra da devam eder. 
Bu yaşanan olay sadece Karaman’a mal edilemez. Zira,
eğitim sistemimizin çağdaş, bilimsel ve laik temellerini tahrip eden,
devletimizin kuruluş felsefesine ve rejimine savaş açmış bir zihniyetin eğitim
sistemimizi teslim almasından başka bir şey değildir. Sorun toplumsal
ahlakımızın çökme noktasına geldiğinin bir göstergesidir ki Sayın Aile
Bakanının çocuklarımızı korumak yerine vakfı savunur beyanatta bulunmuş olması
bu konumda manidardır. 
Yaşanan bu gelişmelerin basına yansıması üzerine Genel
Başkanımızın talimatıyla oluşturulan heyetimiz, Karaman iline giderek olayla
ilgili araştırmalarını yapmıştır ve yapmaya da devam edecektir. Bu ziyaretteki
amaç kesinlikle ve kesinlikle siyasi bir rant elde etme çabası değildir. Hele
hele olayı Karaman’a ve Karaman halkına mal etme gibi bir amacımız kesinlikle
yoktur. Amacımız, Türkiye’nin değişik bölgelerinde yaşanan bu olayların ortaya
çıkması ve sanıkların en üst seviyede cezalandırılmasının sağlanmasıdır.
Toplumsal duyarlılık ve hassasiyet adına, bu görüşmelerde mağdur aileler ve
çocuklar dâhil edilmemiştir. 
Yaşadığımız toplumu derinden etkileyen bu ahlaksız olay
nedeniyle yaptığımız görüşmelerde şu sonuçlara ulaştık: Cinsel istismar
vakalarının 1 vakıf ve 1 derneğe ait toplam 2 evde gerçekleştirildiği; dosyada
kayıtlı 10 çocuğun 9’unda net, 1’inde ise şüpheli tipi bulguların tespit
edildiği; savcılığın söz konusu evlerden soruşturma aşamasında haberdar olduğu
ve olayın ortaya çıkışından itibaren ivedi ve tam bir gizlilikle soruşturmanın
yürütüldüğü; adı geçen şahsın görevden alınarak tutuklandığı bilgisini sizlerle
paylaşmak isterim. Görüşmeler sonucunda heyetimizde oluşan ortak kanaat şudur
ki dosyanın gizliliği esasına dayanarak bilgi vermekten kaçınılıyor olması altı
çizilecek bir husustur. Özellikle, İl Millî Eğitim Müdürünün şahsın görev yaptığı
dönemi sorgulamak amacıyla sormuş olduğumuz sorulara net cevap veremeyişi
ayrıca bir soru işaretidir. Bu olayın tek bir kişiye mal edilmesi düşünülemez;
çok yönlü bir şekilde araştırılmalıdır, olayda sorumluluğu ve ihmali olan
herkesin gerekli cezayı alması için ne gerekiyorsa yapılmalıdır. 
Sanığın 2014-2015 eğitim öğretim yılının
ikinci döneminde Ayrancı ilçesi Ağızboğaz köyü ilkokuluna altı aylığına geçici
görevle gönderilmiş olması, altı ay sonra da Karaman’ın en prestijli okullarına
tekrar döndürülmüş olması yine gözlerimizden kaçmayan bir olaydır. Bu
görevlendirmenin amacının ne olduğuna sorduğumuz sorularda ulaşamadık. Bu
dönüşe kimlerin aracı olduğunun takipçisi olacağız. Bu öğretmenin torpille yer
değiştirdiği kesindir. Elinizi vicdanınıza koyun sayın vekiller, torpille yer
değiştirmelerin yapıldığını hepimiz biliyoruz ama bu torpilleri uygularken bari
sapıkları ayrı tutun. 
Bu olaya istinaden Sayın Vali ve
Başsavcıya ilettiğimiz sanığın Twitter hesabının kapatılması önerisi hâlâ
karşılık bulmamıştır. Bu da söz konusu yetkililerin olaya gösterdikleri
duyarlılığı ortaya koyması bakımından manidardır. 
Karaman’da yaşanan cinsel istismar
olayının altında ekonomik zorluklar ve köy okullarının kapatılması sonucu
eğitim imkânına erişemeyen çocukların vakıf ve dernek gibi yapıların kaçak
evlerine sığınmaları yatmaktadır. Bu ve benzeri olumsuzlukların tekrarlanmaması
için özellikle köylerde bulunan çocukların eğitim imkânına erişimlerinin kesin
olarak sağlanması gerekmektedir. Unutulmasın ki Anayasa’nın 41’inci maddesi
gereği, devlet, çocuklara yönelik her türlü istismara ve şiddete karşı bütün
tedbiri almak zorundadır. Vakıf ve derneğin ilkokul ve ortaokul düzeyinde açmış
olduğu evlerin yasal dayanağı yoktur. En önemlisi de 5661 sayılı Yasa ve 652
sayılı Kanun Hükmündeki Kararname’nin ilgili maddesine göre, şahıslar ve özel,
tüzel kişiler ilk ve ortaöğretim düzeyinde yurt açamazlar.
Değerli Başkan, sayın milletvekilleri; en acısı ve en
zoru da cinsel istismar ya da bu tür bir olaya maruz kalmış başka çocukların
olup olmadığı saptanırken nasıl bir yol izlenecektir? Cinsel istismara maruz
kalan çocukların yaşadıkları fiziksel ve ruhsal travmaların giderilmesi için
kim, ne yapacaktır? Millî Eğitim Bakanlığı vakıf, cemaat ve derneklere teslim
olmuştur. Millî Eğitim Bakanı aciz içindedir, yaşananları uzaktan izlemektedir,
derhâl istifa etmelidir. Sizin deyişinizle, bir istifadan bir şey olmaz.
Yılbaşı kutlamak, karşı cinsle tokalaşmak günah;
çocuklara cinsel istismarda bulunmak nefsine yenik düşmek midir? Sadece haber
yaptığı için peşine düştüğünüz gazetecileri bırakıp bu tür ahlaksızlıkların
tekrar yaşanmaması için suçun üstünü örtmeyin. 
Yüce Meclisi saygıyla selamlıyorum. (CHP sıralarından
alkışlar) 
BAŞKAN – Teşekkür ediyoruz Sayın Göker.
Önerge sahipleri adına üçüncü söz, Aydın Milletvekili
Deniz Depboylu’ya aittir.
Buyurun Sayın Depboylu. (MHP sıralarından alkışlar)
DENİZ DEPBOYLU (Aydın) – Sayın Başkan, saygıdeğer
milletvekilleri; bugün burada, 17 Şubat 2016 tarihinde Meclis Başkanlığına
sunduğumuz, 23 Mart 2016 Çarşamba günü yani dün Meclis gündemine getirdiğimiz
çocuk istismarının önlenmesine yönelik araştırma önergesinin tekrar gündeme
alınması sebebiyle söz almış bulunmaktayım. Hepinizi saygıyla selamlıyorum.
Bu önerge bugün tekrar gündeme geldi çünkü maalesef,
dün, AKP Grubu tarafından reddedildi. Daha da üzücü tarafı, iktidar vekil
sayısı 32 kişi iken, muhalefet vekil sayısı daha fazla iken sayın Meclis başkan
vekilinin tavrı sebebiyle ilk ret kararını aldı ve biz bu sorunun gündeme
alınması için, bir araştırma komisyonunun kurulması için ciddi bir çaba
harcamak zorunda kaldık. 
Ben buradan özellikle yandaş havuz medyasını ve bir
kısım ana akım medyayı kınamak istiyorum. Milliyetçi Hareket Partisinin
hassasiyetini yok sayarak ve verdiği emeği yok sayarak, muhalefetin çabasını
görmemeyi yeğleyip, bu arada göstermemeye de çalışarak “4 parti AKP
önderliğinde birleşti, çocuk istismarının üzerine gidiyor.” diye lanse etmesini
kınıyorum.
Her şeye rağmen, ben, tüm vekillerimize, siyasi parti
gruplarına bugün teşekkür etmek istiyorum. Çünkü, bütün bu yaşadıklarımıza
rağmen devletimizi, milletimizi ilgilendiren özellikle sosyal sorunlarda 4
grubun bir araya gelerek ortak bir karar alabilmesi ve özellikle çocuklarımızı
korumaya karar vermesi, yapılan haksızlıkların ve suçların üzerine gitmek üzere
bir araştırma komisyonu kurmaya karar vermesi çok güzel bir gelişme, bunu hep
birlikte başarıyor olmak yüce milletimiz adına gurur verici bir karardır diye
düşünüyorum. 
Değerli
vekiller, istismar ciddi bir sorundur. İstismar ister fiziksel olsun ister
cinsel ister dinsel ister duygusal, ne olursa olsun, bir insanın hem o günkü
ruh hâlinde, yaşamında hem de geleceğinde derin yaralar açan çok ciddi bir
sorundur.
Bilmiyorum,
hiç hayatınızda bir istismar mağduruyla bir araya gelip dinlediniz mi? Ben
çalışma yaşamında birçok istismar mağduruyla bir araya gelip onları dinledim.
Bunların içerisinde çocuklar vardı ve yetişkinler de vardı. Çocukların çektiği
sıkıntılar başka, ta çocukluğunda istismarı yaşamış olan, bunu yetişkinliğe farklı
sorunlarla taşımak durumunda kalan bireylerle görüşmelerim sonucu gördüğüm
manzara yine farklıydı. Ve daha da ötesi, bu çocuklarımız küçük yaşta cinsel
istismara uğradıktan sonra, yetişkin olduktan sonra yaşadıkları sorunları yeni
kurdukları ailelere de taşıyorlar ve bu taşıdıkları sorunlar o ailenin
birliğini, beraberliğini de olumsuz şekilde etkiliyor. 
Çocukların yaşadıkları sorunlarla birlikte, bir de o
çocuklara sahip olan ailelerin yaşadığı sorunlar var. Çocuklarının çektiği
acıyı görmek ayrı bir tarafa, bu acının hakkını ararken yaşadıkları sosyal
baskı başka bir tarafa ve adalet karşısında bunları, hakkını ararken
yaşadıkları sıkıntılar da başka bir tarafta ayrı zorluklara sebep olmakta.
Biraz empati kuralım. Zannediyorum sizler empati kurdunuz ki bugün 4 siyasi
parti grubu olarak bu önergeler Meclis gündemine geldi ve de bu araştırma
komisyonunun kurulması için adımlar atıldı. 
Biz aileyiz, hepimizin birer yakını var. Buradaki
vekillerimizin çoğu annedir, babadır; öyle olmasa da kardeşleriniz vardır,
yeğenleriniz vardır, ailenizde çocuklar vardır. Eğer bunlardan biri herhangi
bir şekilde böyle bir üzücü olaya maruz kalsa neler hissederdiniz? Siyaset bir
tarafa, zaman zaman siyasi söylemlerimizle birbirimizi kırdığımız olabiliyor,
birbirimizle aynı fikirde olmayarak farklı fikirleri savunduğumuz anlar mutlaka
oluyor ki olmak zorunda, bu demokrasinin kaidesi. Ancak, hep birlikte sosyal
sorunlara baktığımızda ve empati kurduğumuzda bazı sorunları siyaseti bir
kenara bırakarak ele almak zorundayız. 
Dün beni üzen bir başka konu daha vardı. Muhalefet
partilerinden, araştırma önergesi sunulduğunda -dün de eleştirdim- buradaki
vekil arkadaşlarımızın, AKP’li vekil arkadaşlarımızın çoğu burada olmuyor;
gerekçeyi sunuyoruz, çıkıyoruz burada savunmamızı yapıyoruz ve çoğu da dışarıda
oluyor, bizi dinlemiyorlar ve bizim neyi savunduğumuzu bile belki bilmiyorlar,
oylama sırası geldiğinde koşarak içeri girip grup kararına uyuyorlar. Bu,
demokrasinin aldığı bir yaradır. Neden biliyor musunuz? Çünkü, burada sizlere güvenen
insanlar var. Sadece siyasi anlamda değil; sizlere, bir vekil olarak, haklarını
savunacak, sorunlarını burada savunacak kişiler olarak bakıyorlar. O nedenle,
sırf muhalefetten geldi diye, bir araştırma önergesini okumadan, dinlemeden yok
saymanız çok üzücü. Yeri geldiğinde, devletimizin ve milletimizin ortak
menfaati için karar almak durumunda kaldığımızda, sadece kendi önergelerinizi
değil, lütfen elinizi vicdanınıza koyun, mantığınızı da harekete geçirin ve
muhalefetten gelen araştırma önergelerini, tekliflerini de ciddiye, dikkate
alın istiyoruz. 
Yine, toplum ruh sağlığımızın korunması için
yapabileceğimiz zaten çok şey var çünkü baktığımız zaman, gerçekten de toplum
bu konuda iyiye gitmiyor, intihar oranları artıyor. 
Bakın, kayıp çocuklarımız var. Bu kayıp çocuklarımızın
da bir şekilde ele alınması gerekiyor belki bu önerge içerisinde. Neden biliyor
musunuz? Çünkü, kayıp çocuklarımızın çoğu cinsel istismar veya fiziksel
istismar nedeniyle hayatını kaybetmiş oluyor. 
Vakıflar, vakıf kültürü bizim için çok önemli,
gerçekten biz de önemsiyoruz ama şunu da unutmamamız gerekir ki iyilik
yaptığını düşündüğümüz, bizlere destek olduğunu düşündüğümüz vakıflara birtakım
hakları verirken veya birtakım şeyleri yapmasına göz yumarken, izin verirken
denetimi de elden bırakmamak zorundasınız. Sorunların üzerine gitmek zorundayız
çünkü kurumlar ancak o zaman temiz kalır. Eğer burada kusuru ve ihmali olan
kişiler araştırılıp gerekli cezayı almazlarsa o kurum zaten yara alır.
Kurumların da temizliği için sorunların üzerine gitmekten kaçınmamamız
gerekiyor. 
Devlet, milletin güvenliğinden sorumludur. Yandaş
kadrolaşmaya değil, temiz kadrolaşmaya ihtiyacımız var. Sadece siyasi
görüşlerini dikkate alırsanız yanlış insanları yanlış işlerin başına
getirirsiniz. İşleri ehil olan kişilere vermemiz gerekiyor ki ehil olan
kişilerin her zaman sizinle birlikte aynı siyasi görüşe sahip olmayacağını da
kabul etmeniz gerekiyor. Eğer işini dürüst yapıyorsa, yaptığı işi en iyi
şekilde yapıyorsa o zaman onların hakkını yemeye de hakkınız yok çünkü şu anda
siz yeryüzünde bir insanın sınanabileceği en zor şeyle sınanıyorsunuz; iktidar
ve güçle sınanıyorsunuz. Ahirette bunun hesabı çok daha ağır. Bizler için de
aynı, biz de burada söz sahibiyiz, biz de aynı sınavdayız ama iktidarın sınavı
çok daha ağır. Lütfen, bunun da farkına varın.
Yasalar çocukları tam anlamıyla korumalı, uygulamalar
özellikle denetlenmelidir. Bugün burada ortak bir karar alıp araştırma
komisyonu kuracağız. Ben şimdiden hayırlı olmasını diliyorum. Ancak, bu
araştırma komisyonunda ele alacağımız konuların belirlediğimiz konuların dışına
çıkartılmayarak amacına uygun yapılması gerekiyor. Denetlenmesi gereken,
incelenmesi gereken her şeyin kuralına uygun denetlenerek, incelenerek
raporlaştırılması gerekiyor. Doğru öneriler çıkararak doğru yasaları burada
çıkartmamız gerekiyor. Açıkçası, bugüne kadar çıkartılan araştırma önergeleri
sonrası kurulmuş komisyonların raporlarının bir kısmının işe yaramadığını
gördük ve ben ciddi olarak kaygılanıyorum, bunlar herhâlde sümen altı edildi.
Lütfen, bu araştırma komisyonunun raporu çok ciddiye alınsın, söz konusu
çocuklarımızın güvenliği ve bu yerine ulaşsın ki biz de doğru kararlar alıp
yasaları çıkaralım.
Her birinizi saygıyla selamlıyorum.
Teşekkür ederim. (MHP sıralarından alkışlar) 
BAŞKAN – Teşekkürler Sayın Depboylu.
Önerge sahipleri adına son söz İstanbul Milletvekili
Haydar Ali Yıldız’a aittir.
Buyurun Haydar Ali Yıldız. (AK PARTİ sıralarından
alkışlar) 
HAYDAR ALİ YILDIZ (İstanbul) – Sayın Başkan, değerli
milletvekilleri; ülkemizde çocuklarla ilgili pek çok hukuki düzenleme yapılmış,
iyileştirme ve reformlar gerçekleştirilmiş. Yapılan bu çalışmaların etki ve
sonuçlarının incelenmesi ve çocuklara yönelik her türlü istismar iddialarının
araştırılarak alınması gereken ek tedbirlerin tespit edilmesi, yeni çözüm
yollarının geliştirilmesi amacıyla Anayasa’nın 98’inci maddesi, İç Tüzük’ün 104
ve 105’inci maddeleri uyarınca bir Meclis araştırması açılması için verdiğimiz
önerge hakkında söz almış bulunuyorum. Bu vesileyle sizleri saygıyla selamlıyorum.

Tabii, bir empati yapmamızdan ve yaptığımızdan
bahsedildi. Ben dünkü konuşmamda, aynı konuyla ilgili konuşmamda aynen şunları
ifade etmiştim: “Burada Meclis araştırma önerileri gelebilir. AK PARTİ olarak
bizler… Böyle günübirlik taleplerle değil, enine boyuna bu mesele müzakere
edilir, istişare edilir, gerekirse bu Parlamento bir Meclis araştırması
açılması konusunda ortak bir mutabakatla kararını alır ve yoluna devam eder. Bu
noktada “A partisi çocuğun cinsel istismarına taraftar, duyarlı, diğeri değil.”
şeklinde bir yaklaşım iğrençtir, en az bu olay kadar kötüdür. Böyle bir
yaklaşım ahlaksızcadır, kabul edilemez ve faydasız bir tartışmadır diye dünkü
konuşmamda ifade etmiştim. 
Bugün yeni bir gün. “…”(x); olanda hayır vardır,
olacak olanda da hayır vardır. Demek ki bugün kısmet, ortak bir akılla
Parlamento bu meseleyle ilgili kendi iradesini ortaya koymuştur. 
AK PARTİ bugüne kadar hiçbir sosyal meseleye duyarsız
kalmamış, azami hassasiyet göstermiş bir siyasi partidir. Dolayısıyla,
Parlamentonun ortak aklıyla hareket ederken elbette ki AK PARTİ bugüne kadar
gösterdiği duyarlılığı da ortaya koymuş bulunmaktadır. 
Yine, dün ifade etmiştim. Meseleye bakarken evvela
bakış açımızı değiştirmemiz lazım; önce bakışımızı, sonra o bakışın açısını.
Bakışımızı netleştirmemiz lazım. Her türlü siyasal ideolojiden, siyasi
mensubiyetimizden arındırarak, açısını da olayı esas alarak, olayı merkeze
alarak belirlememiz gerektiğini yine ifade etmiştim. 
İnanç ve medeniyet kodlarımızdan hareketle Sayın
Cumhurbaşkanımız Recep Tayyip Erdoğan, devamlı, bu toplumda bereketin, bolluğun
geleceğe taşınması anlamında, toplumun sağlıklı devamı anlamında bütün ailelere
3 çocuk tavsiyesinde de bulunmuştur. Bu, bizim inancımızın ve medeniyetimizin
ve bu inanç ve medeniyeti en güzel şekilde temsil eden Cumhurbaşkanımızın
hassasiyetini ortaya koymakta. 
İZZET ULVİ YÖNTER (İstanbul) – Ne diyorsun sen ya?
HAYDAR ALİ YILDIZ (Devamla) - Bu çocukların modern
dünyada yarışmak… 
İZZET ULVİ YÖNTER (İstanbul) – Ne diyor bu?
HAYDAR ALİ YILDIZ (Devamla) - İnanç ve medeniyetimizin
değerlerini geleceğe taşıyacak, dünyaya tanıtacak bir nesil, millî, yerli,
şuurlu bir nesil geleceğimizin, büyük, güçlü Türkiye’mizin teminatı olacaktır. 
Çocuklarımızın sağlıklı bir aile ortamında geleceğe
sağlıklı hazırlanması noktasında da Hükûmetimiz, AK PARTİ siyasal aklı, bu
çocukların doğumlarından itibaren 1’inci çocuğa 300, 2’nci çocuğa 400, 3’üncü
çocuğa 600 TL olmak üzere teşvik yardımlarında bulunmuş.
İZZET ULVİ YÖNTER (İstanbul) – Karaman’a gel, Karaman’a!
HAYDAR ALİ YILDIZ (Devamla) - Yine, anneye 1’inci çocuk
için iki ay, 2’nci çocuk için dört ay, 3’üncü çocuk için altı ay olmak üzere
yarım gün tam ücret alması konusunda da, annenin çocukla sağlıklı iletişim
kurması ve sağlıklı gelişimini sağlama konusunda da imkân tanımış bir siyasi
partidir. 
Yine aynı şekilde, çocuklarımızın sağlıklı bir toplumda
yaşayabilmeleri için hastane yatak sayımızı artırdık, eğitimleri için okul
sayımızı, derslik sayımızı artırdık. Artık, çocuklarımızın, sahip olduğumuz
değerler istikametinde, sağlıklı bir şehirde sağlıklı bir eğitimi, modern bir
eğitimi, sağlıklı modern bir hastanede alabilmelerinin de imkânını sağlamış bir
siyasi partiyiz, bir Hükûmetiz. Dolayısıyla, kimsenin, AK PARTİ’nin çocuğa
karşı duyarsız olduğu konusunda bir iddiada bulunmasını asla kabul etmemiz
mümkün değildir. 
Yine, Sayın Cumhurbaşkanımızın kıymetli eşleri
hanımefendi, çocukların iyi bir eğitim alması için, çocukların toplumda,
özellikle kız çocuklarının toplumda daha etkin, daha verimli olmaları konusunda,
kız çocuklarının eğitimi için önemli projelere imza atmış; bunlardan biri
“Haydi Kızlar Okula Kampanyası”, Türkiye'nin dört bir yanında karşılık bulmuş
ve verimli neticeler hasıl olmuştur. Dolayısıyla, bu noktada, hiç kimsenin, AK
PARTİ’nin duyarlılığını test etme hakkı yoktur. 
ERKAN AKÇAY (Manisa) – Var, var. Dün test edildiniz,
dün!
HAYDAR ALİ YILDIZ (Devamla) - Aynı şekilde, bu
Parlamentoda, 2003 tarihinden itibaren bugüne kadar da aile mahkemelerinin
kurulması konusunda kanun, yine aynı şekilde 4804 sayılı kanun -bunlara ilişkin
milletlerarası sözleşme ve protokollerin imzalanması- 2005 tarihli 5395 sayılı
Çocukların Korunmasına Dair Kanun yine AK PARTİ döneminde çıkarılmıştır.
Dolayısıyla, tekrar ediyorum, AK PARTİ, çocukların gelişmesi, çocukların korunması,
koruyucu ve denetleyici tedbirlerin alınması konusunda bugüne kadar gerekli
olan her türlü tedbiri almıştır, almaya da devam edecektir. Eğer uygulamadan
kaynaklanan, idarenin yapmış olduğu bir hata varsa bununla ilgili gerekli
tedbirlerin, düzenleyici ve önleyici tedbirlerin alınması konusunda da elbette
ki gereğini yapacaktır. 
Saygıdeğer milletvekilleri, Karaman’da yaşanan olay
elbette ki çok vahim ve çirkin bir olaydır. Toplumun ahlak değerlerini rencide
eden, inciten bir olaydır. AK PARTİ Grubu olarak şiddetle kınadığımızı ve
olayın sonuna kadar da takipçisi olacağımızı ifade etmek istiyoruz. Elbette ki
kanuni düzenlemeler, yasal düzenlemeler bu noktada eksikse bunları yerine
getirmek, tamamlamak noktasında da üzerimize düşeni yapacağız. 
Saygıdeğer milletvekilleri, bu olayla ilgili, dün yine
ifade etmiştim, Karaman Cumhuriyet Başsavcılığımız iddianamesini hazırlamış ve
sanıkların altı yüz yıla yakın bir zamanla yargılanmaları, ceza almaları
konusunda Karaman Ağır Ceza Mahkemesinde iddianame kabul edilmiş ve kamu davası
açılmış olduğunu da sizlerle paylaşmıştım. Tabii, burada, bizim,
milletvekilleri olarak, Parlamento olarak, bütün kurum ve kuruluşların, çocuğun
haklarını, çocuğun ruh ve gönül dünyasını korumak üzere -bütün dünyada temel bir
ilkedir- yayın yasağı ve gizlilik esası… Buna da hep birlikte duyarlı olmamız
gerekiyor çünkü burada alınmış olan karar, çocuklarımızın haklarını, onların
ruh ve gönül dünyalarını, tertemiz o mahremiyetlerini, masumiyetlerini korumak
içindir. Yine ifade ediyorum, bütün dinlerin, bütün öğretilerin, bütün felsefi
inançların kabul ettiği belli kanunlar vardır; aklın muhafazası kanunu, nefsin
muhafazası kanunu, neslin muhafazası kanunu, dilin ve dinin muhafazası kanunu.
Burada neslin muhafazası kanunu, bizim için, önümüze düşen önemli bir
referanstır ve inşallah, bu konuda alınması gereken tedbirler varsa yine
üzerimize düşeni yapacağız. Birer milletvekili olarak, birer anne olarak, birer
baba olarak her şeyden önce çocuklarımıza karşı duyarlı olmak, onların sağlıklı,
yeni Türkiye’de huzurlu bir şekilde, güvenli bir şekilde yaşaması için almamız
gereken tedbirler neyse, üzerimize düşen salahiyet neyse, vazife neyse bunu da
yapmak durumundayız.
Diğer taraftan, yargı yine bu çocukların dünyalarını,
mahremiyetlerini ve masumiyetlerini rencide etmeden, kırmadan, dökmeden, aile
yapılarında en ufak bir hasara yol açmadan… Araştırma önergesinde de bu
hususlara dikkat edilecek, mesele bütün aydınlığıyla ortaya çıkacak ve toplumun
düzenli bir şekilde yoluna devam etmesi, alınması gereken önleyici tedbirleri,
düzenleyici tedbirler noktasında Parlamentodaki milletvekilleri bu çocuklarla
ilgili hassasiyetlerini inanıyorum ki bu araştırma komisyonunun çalışma süresi
içerisinde koruyacaklar. İnşallah, hayırlı bir çalışma olacak ve çocuklarımız
için, çocuklarımızın geleceği için verimli, hayırlı bir çalışma ortaya
çıkacaktır.
Ama tekrar ediyorum: Çocuklarımızın üzerine hepimiz ana
baba olarak titriyoruz. Bu meseleye de yaklaşırken mağdur olan çocukların,
mağdur olan ailelerin mahremiyetlerini ve masumiyetlerini korumak hepimizin
boynunun borcudur. 
Tekrar ediyorum: Bir anne olarak, bir baba olarak, bir
milletvekili olarak ve bu şerefli Parlamentonun bir mensubu olarak, bir
kardeşiniz olarak ifade ediyorum ki çocuk istismarı siyasi çekişmelere kurban
edilecek bir konu değildir. Çocuk istismarı istismar edilemez diyor, hepinizi
saygıyla selamlıyorum. Sağ olun, var olun. (AK PARTİ sıralarından alkışlar) 
BAŞKAN – Teşekkür ediyorum Sayın Yıldız.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, 4 siyasi partinin ortak tavrıyla bir araştırma komisyonu kurulmasına
son derece memnun olduğuna ve tüm gruplara teşekkür ettiğine ilişkin konuşması
BAŞKAN - Sayın milletvekilleri, özellikle dünkü tartışmalardan
da yola çıkarak -az önce Sayın Depboylu da ifade etti- sanki burada böylesine
bir araştırma komisyonu kurulmaması yolunda özel bir gayretimizin olduğu
gibi... Öncelikle, buna katılmak istemediğimi ifade ediyorum.
ERKAN AKÇAY (Manisa) – Aynen bu özel gayret oldu Sayın
Başkan. Bu özel gayret yaşandı. Dün göz ardı edildi.
GARO PAYLAN (İstanbul) – Evet.
FİLİZ KERESTECİOĞLU DEMİR (İstanbul) – Hayır, siz niye
konuşuyorsunuz?
BAŞKAN – Bir saniye, tamamlayayım arkadaşlar. Bakın,
bir noktaya geldik. Bir noktaya getireyim, bir izah edeyim.
Her şeyden önce bir baba olarak, çocuklarımızın ortak
değerlerimiz olduğunu hepimiz biliyoruz. Anneler var içimizde, babalar var.
Hepimizin, bu ülkenin, bu milletin geleceğidir çocuklarımız. Tabii ki çok çok
daha hassas olmak durumundayız ve bugün burada, bu noktada 4 siyasi parti
grubunun da ortak tavrıyla, emin olun, bu araştırma komisyonunun kurulmasına
son derece memnun oldum. Bunun uygun ve yerinde olduğunu, faydalı olduğunu
bunda emeği geçen tüm gruplara da teşekkür ederek belirtmek istiyorum.
Komisyona da şimdiden ben başarılar diliyorum, hayırlar diliyorum.
ERKAN AKÇAY (Manisa) – Dün “Hayır.” deyip de bugün
“Evet.” diyenlerin bunu izah etmesi gerekiyor o zaman. 
HALİS DALKILIÇ (İstanbul) – Üzüm yemek mi, bağcıyı
dövmek mi amaç; bir onu söyle.
ERKAN AKÇAY (Manisa) – Elbette bu siyasi kaygılarla
reddedildi; yine aynı siyasi kaygılarla burada bugün kabul edildi, ortak bir
şey yapacağız diye. 
BAŞKAN – Şimdi, burada, tabii ki dünkü tartışmada, emin
olun, İç Tüzük’e göre el kaldırma işlemine göre gördüğümü söyledim, onu
özellikle ifade etmek istiyorum. Burada tabii ki el kaldırma işlemine göre
oylamanın yapıldığını bilemeyebilecek durumda olan bir sayın kâtibimiz, sağ
olsun, İç Tüzük’e aykırı olarak da -çok sevdiğim bir kardeşim- belki
bilmeyerek, farklı bir ifade kullandı. Ama, el kaldırma noktasındaki konuyu da
görmediğini kendisi de ifade etmişti. 
MERAL DANIŞ BEŞTAŞ (Adana) – Niye şimdi bunu
söylüyorsunuz, gündeme getiriyorsunuz ya?
BAŞKAN – Ayrıca, özellikle, bu konu beni şu açıdan
incitti: Bu tartışmadan yola çıkarak, özellikle sosyal medya, medya üzerinden,
ahlaka mugayir bir şekilde bunu farklı bir noktaya çekerek, bazı değer yoksunu
haysiyet cellatları da maalesef, şahsıma yönelik birtakım saldırılarda da
bulunmuşlardır. Takdir edersiniz ki istismarın her türlüsü kötüdür, çocuk
istismarı da en büyük istismarlardan biridir ve bunu istismar etmek çok çok
daha kötü, çok daha illet bir durumdur. 
KAMİL AYDIN (Erzurum) – Buradan niye söylüyorsun ya,
sosyal medya üzerinden söyle. Hayret bir şey ya!
BAŞKAN – Ben şunu ifade ediyorum: Herkes ifadesiyle
aslında kendini, kendi kişiliğini ortaya koyar. Nasıl, deriz ya kem söz
sahibine aittir dolayısıyla kötü sözün muhatabı…
FİLİZ KERESTECİOĞLU DEMİR (İstanbul) – Buradan sosyal
medyaya mı sesleniyorsunuz Sayın Başkan?
ERKAN AKÇAY (Manisa) – Sosyal medyadan cevap verin.
BAŞKAN – Kötü sözün sahibi, muhatabı değil, hatibidir
diyorum ve ben tekrardan bu komisyonun hayırlı olmasını diliyorum.
VII.- MECLİS ARAŞTIRMASI (Devam)
A) Ön Görüşmeler (Devam)
1.- CHP Grubu adına Grup Başkan Vekili
İstanbul Milletvekili Engin Altay’ın, başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/123) (Devam)
2.- İstanbul Milletvekili Filiz
Kerestecioğlu Demir ve 22 milletvekilinin başta cinsel istismar olmak üzere
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/124) (Devam)
3.- Çanakkale Milletvekili Bülent Turan ve
56 milletvekilinin başta cinsel istismar olmak üzere çocuklara yönelik her
türlü istismar olaylarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/125)
(Devam)
4.- MHP Grubu adına Grup Başkan Vekilleri
İzmir Milletvekili Oktay Vural ve Manisa Milletvekili Erkan Akçay ile 12
milletvekilinin başta cinsel istismar olmak üzere çocuklara yönelik her türlü
istismar olaylarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/126) (Devam)
BAŞKAN – Tüm konuşmacılara ve tüm gruplara teşekkür
ederken, Meclis araştırması açılıp açılmaması hususunu oylarınıza sunuyorum:
Meclis araştırması açılmasını kabul edenler… Kabul etmeyenler… Oy birliğiyle
kabul edilmiştir. (Alkışlar) 
ERKAN AKÇAY (Manisa) – Kabul etmeyenler var orada, hâlâ
elini kaldırmayanlar var.
BAŞKAN – Sayın milletvekilleri, Meclis araştırmasını
yapacak komisyonun 15 üyeden kurulmasını oylarınıza sunuyorum: Kabul edenler…
Kabul etmeyenler… Kabul edilmiştir.
Komisyonun çalışma süresinin başkan, başkan vekili,
sözcü, kâtip üyenin seçimi tarihinden başlamak üzere üç ay olmasını oylarınıza
sunuyorum: Kabul edenler… Kabul etmeyenler… Kabul edilmiştir. 
Komisyonun gerektiğinde Ankara dışında da çalışabilmesi
hususunu oylarınıza sunuyorum: Kabul edenler… Kabul etmeyenler… Oy birliğiyle
kabul edilmiştir. 
Birleşime on dakika ara veriyorum.
Kapanma Saati: 16.30
ÜÇÜNCÜ OTURUM
Açılma Saati: 16.43
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir) 
-----0-----
BAŞKAN
– Sayın milletvekilleri, Türkiye Büyük Millet Meclisinin 61’inci Birleşiminin
Üçüncü Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci sırada yer alan, Kişisel Verilerin Korunması
Kanunu Tasarısı ve Adalet Komisyonu Raporu’nun görüşmelerine kaldığımız yerden
devam edeceğiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (x)
BAŞKAN - Komisyon? Burada.
Hükûmet? Burada.
Geçen birleşimde, İç Tüzük’ün 91’inci maddesine göre
temel kanun olarak görüşülen tasarının ikinci bölümünde yer alan 26’ncı maddesi
kabul edilmişti. Şimdi, 27’nci madde üzerinde önerge işlemlerini başlatıyorum.
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 27’nci maddesinin (1)’inci fıkrasında geçen
"657 Sayılı Kanuna" ifadesinin "657 Sayılı Devlet Memurları
Kanununa" şeklinde değiştirilmesini arz ve teklif ederiz.

 İdris Baluken Osman
Baydemir Bedia Özgökçe Ertan 
 Diyarbakır Şanlıurfa Van
 Mahmut Celadet Gaydalı Meral
Danış Beştaş Erol Dora
 Bitlis Adana Mardin

 Garo Paylan Mahmut
Toğrul 
 İstanbul Gaziantep

Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 27’nci maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
"(2) Kurul Başkan ve üyeleri ile Kurum personeline
27/6/1989 tarihli ve 375 sayılı Kanun Hükmünde Kararnamenin ek 11 inci maddesi
uyarınca belirlenmiş emsali personele mali ve sosyal haklar kapsamında yapılan
ödemeler aynı usul ve esaslar çerçevesinde ödenir."
 Namık Havutça Ömer
Süha Aldan Kazım Arslan
 Balıkesir Muğla Denizli
 Cemal Okan Yüksel Zeynel
Emre Özkan Yalım
 Eskişehir İstanbul Uşak
 Haydar
Akar
 Kocaeli
BAŞKAN – Şimdi, maddeye en aykırı önergeyi okutup
işleme alıyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 27’nci maddesinin (2)’nci fıkrasının aşağıdaki
şekilde değiştirilmesini ve (5)’inci fıkrada belirtilen ekli (I) sayılı
cetveldeki "GİH Daire Başkanı 1 7” satırının çıkartılarak aşağıdaki
şekilde düzenlenmesini arz ve teklif ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Mehmet Necmettin Ahrazoğlu Erkan
Haberal Kamil Aydın
 Hatay Ankara Erzurum
 Kadir Koçdemir 
Arzu Erdem
 Bursa 
İstanbul
"(2) Kurul başkanı için bakanlık müsteşarına,
kurul üyesi için bakanlık müsteşar yardımcısına, başkan yardımcısı için
bakanlık genel müdürüne, kişisel Verileri Koruma Uzmanı için Başbakanlık
uzmanına, kişisel Verileri Koruma Uzman yardımcısı için Başbakanlık uzman
yardımcısına, diğer personeli için ise Başbakanlık personeli emsal alınarak
kurumun önerisi Devlet Personel Başkanlığının görüşü ve Maliye Bakanlığının
teklifi üzerine Bakanlar Kurulunca belirlenecek emsali personele mali ve sosyal
haklar kapsamında yapılan ödemeler aynı usul ve esaslar çerçevesinde ödenir.
Emsali personele yapılan ödemelerden vergi ve diğer yasal kesintilere tabi
olmayanlar bu Kanuna göre de vergi ve diğer kesintilere tabi olmaz. Bunlar,
emeklilik hakları bakımından da emsali olarak belirlenen personel ile denk
kabul edilir."
"GİH Sicil Hizmetleri Daire Başkanı   1
1
GİH Bilgi Teknolojileri Hizmetleri Daire Başkanı 1
1
GİH İnsan Kaynakları ve Destek Hizmetleri Daire Başkanı 1
1”
BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA (Ankara) –
Komisyon katılmıyor Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen Mehmet Necmettin
Ahrazoğlu.
Buyurun Sayın Ahrazoğlu. (MHP sıralarından alkışlar) 
MEHMET NECMETTİN AHRAZOĞLU (Hatay) – Sayın Başkan,
değerli milletvekilleri; sözlerime başlamadan önce kahpece ve kalleşçe, PKK
tarafından üç günde şehit edilen Hataylı 4 hemşehrime, Şehit Uzman Çavuş Bilal
Kurtoğlu, Reyhanlı; Şehit Özel Harekât Komiseri Ayhan Kıymacı, Dörtyol; Şehit
Astsubay Halil Halal, Hassa; Şehit Uzman Çavuş Hidayet Atmış, Kırıkhan ve bugün
Nusaybin’de şehit olan 3 askerimize ve hemşehrilerime yüce Rabb’imden rahmet,
yaralı askerlerimize acil şifalar diliyor, ailelerine ve yüce Türk milletine
sabrıcemiller niyaz ediyorum.
Sayın Başkan, değerli milletvekilleri; 117 sıra sayılı
Kişisel Verilerin Korunması Kanunu Tasarısı’nın 27’nci maddesi hakkında
Milliyetçi Hareket Partisi Grubu adına söz almış bulunuyorum. Bu vesileyle
hepinizi saygıyla selamlıyorum.
27’nci maddeyle, kurul başkanı ve üyeleri ile kurum
personelinin mali ve sosyal hakları düzenlenmektedir. Bununla birlikte, başka
kurum ve kuruluşlarda çalışanlardan uzmanlığına ihtiyaç duyulanların kurumda
görevlendirilmelerine ilişkin düzenleme hüküm altına alınmaktadır. Ayrıca maddeyle,
kurumda istihdam edilecek personele ilişkin kadro, unvan ve sayılar da
belirlenmektedir. 
Değerli milletvekilleri, tasarıya bakıldığında, bir
Anayasal temel hakkın ifası bakımından tasarıda yer verilen düzenleme yerinde
olmakla birlikte, gerek oluşturulan normlar gerekse de teşekkül ettirilen
Kişisel Verileri Koruma Kurumuna ve Kuruluna ilişkin düzenlemelerin temelde
kanun tasarısının amacı ve temel ilkelerinde belirtilen kişisel verilerin
korunması anlayışından uzaklaştığı, farklı uygulamaları beraberinde
getirebilecek bir nitelik arz etmekte, bir temel hakkın tesisi için düzenleme
yapılırken vatandaşların başka bir hakkının ihlaline sebep olabileceği
anlaşılmaktadır. 
Kurulması öngörülen Kişisel Verileri Koruma Kurumunun
tarafsızlığı ana unsur olmakla birlikte, kurum karar organı olarak teşekkül
ettirilirken kurul üyelerinin nitelikleri ve seçimleri başta olmak üzere, bazı
hususlar tarafsızlık ilkesiyle uyuşmamaktadır.
Kurul üyelerinin sayısı, AKP’nin önerisiyle MHP’nin
temsiline engel olacak şekilde düzenlenmiştir. Yine, tasarının bütününde, tüm
olarak ne yapılmak istendiğine, kurumun görev, yetki ve sorumluluğuna dair kafa
karışıklığının olduğu görülmektedir; teşkilat, personel ve kadro
düzenlemesinden kaynaklı sorunların bulunduğu izlenmektedir. 
AKP iktidarları döneminde, kamu görevlilerinin
atamalarında, görevde yükselmelerinde, tayin ve terfilerinde tarafsızlık ve
liyakat ilkelerinden maalesef vazgeçilmiştir, bu durum da kamuoyunda endişelere
yol açmıştır. 
Kamu kuruluşlarında hak eden memurun hak ettiği göreve
getirilmesi, çalışma barışının, birlik, dayanışma ve verimlilik artışının
sağlanması için en temel gerekliliktir. Son yıllarda kamu görevlileri “yandaş”,
“yandaş olmayan”, “bizden”, “bizden olmayan” ifadeleriyle fişlenmiş, bu işlemin
de 7 Haziran seçimlerinden sonra ortada görülmeyen MİT tarafından yapıldığı
kanaati hasıl olmuştur. Maalesef, AKP iktidarları, ayrıştırma, kadrolaştırma,
adam kayırma, kıyım, hırsızlık, hukuksuzluk had safhaya almıştır. Devlet
yönetiminde kabul edilemez bu durumlar AKP döneminde meydana gelmiştir. 
Değerli milletvekilleri, Anayasa'da düzenlenmiş temel
bir hak olan kişisel verilerin korumasına aykırı olarak Türkiye, kişisel
verilerin izinsiz paylaşıldığı, yasal olmayan düzenleme ve izlemelerle özel
hayatın gizliliğinin ihlal edildiği bir ülke durumundadır. Maalesef, ülkemizde,
bugünkü ortamda adalet yok sayılmış, Anayasa Mahkemesi kararları tanınmamış,
Anayasa'ya sadakat yemini edenler yeminlerini unutmuşlardır.
Mecliste, MHP’nin çocukların her türlü istismardan korunmasına
yönelik vermiş olduğu Meclis araştırması komisyonu önergesi oylama sonucu ters
yüz edilmiş, bu işlem de AKP’li Meclis başkan vekili tarafından
gerçekleştirilmiştir. Çocuklara bayram hediyesi olan Meclisten, çocukları
istismar edilen bir Meclise gelinmiş, bu durum da yüce milletimiz tarafından
benimsenmemiş ve Meclisimize yakışmamıştır. Ancak, bugünkü yapılan düzenlemeyle
bu durum ortadan kaldırılmıştır. Bu nedenle, yüce Meclise de teşekkürlerimi arz
ediyorum ve hepinizi saygıyla selamlıyorum. (MHP sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 27’nci maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
“(2) Kurul Başkan ve üyeleri ile Kurum personeline
27/6/1989 tarihli ve 375 sayılı Kanun Hükmünde Kararnamenin ek 11 inci maddesi
uyarınca belirlenmiş emsali personele mali ve sosyal haklar kapsamında yapılan
ödemeler aynı usul ve esaslar çerçevesinde ödenir."
Kazım
Arslan (Denizli) ve arkadaşları
BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA (Ankara) –
Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen Denizli
Milletvekili Kazım Arslan. 
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; öncelikle, hepinizi
sevgiyle saygıyla selamlıyorum. 
117
sıra sayılı tasarının 27’nci maddesinde istediğimiz değişiklikle ilgili,
önergeyle ilgili söz almış bulunmaktayım. 
Öncelikle,
yine, biraz önce çocuk istismarının önlenmesiyle ilgili kabul etmiş olduğumuz
araştırmanın hepimiz için çok iyi olduğunu ve Meclisimizin de ortak bir
kararıyla çıkmış olmasının gerçekten sevindirici olduğunu belirtmek istiyorum,
hepinize teşekkür ediyorum. 
Bugün,
bu yasanın görüşülmesi sırasında, Türkiye’de insanlarımızın, vatandaşlarımızın
mal ve can güvenliğinin olmadığı ve çocuk istismarlarının da önlenemediği bir
dönemde kişisel verilerin korunmasıyla ilgili tasarının yasalaşması için
görüşmelere devam ediyoruz. Tabii, Meclisin bugünkü yoğun gündeminde, bu kanun
çerçevesinde oluşacak kurulun tarafsız bir şekilde görev yapması mümkün
gözükmüyor. Siyasi baskıların altında yürütülecek çalışmalarla kişilerin
verilerinin hiçbir şekilde güvence altında olmasının da mümkün olacağını
görmüyorum, bunu da belirtmek istiyorum. Çünkü, mevcut iktidara bağımlı olarak
çalışacak bu kurulda, birçok zamanlar, kişisel verileri korumak yerine kullanma
amacıyla da bu yasanın kullanılacağını ve işlerin bu şekilde yürütüleceğini de
söylemek istiyorum. 
Değerli
arkadaşlarım, ülkemizin her tarafına terörizm, teröristler yağmış, birçok canlı
bomba türemiş ve ülkenin her tarafında yine canlarımız gitmeye, şehitlerimiz de
gelmeye devam etmektedir. Yine, biraz önce aldığımız bir habere göre,
Nusaybin’de 3 şehidimizin olmuş olması bizleri üzüntüye boğmuştur. Bu
şehitlerimiz için Allah’tan rahmet diliyorum, ailelerine de başsağlığı
diliyorum, sabır diliyorum. 
Değerli arkadaşlarım, şimdi, bu kadar
olayların olduğu bir dönemde, terörün gerçekten çok yoğun olduğu bu dönemde,
Cumhurbaşkanının, Başbakanın çıkarak sanki teröristler bir devletmiş gibi “Biz
meşru müdafaa hakkımızı kullanacağız.” diyerek yanlış bir ifadeyle mücadeleye
ve söylemlere devam etmektedirler. Hâlbuki, karşımızda bir devlet yok, burada bir
meşru müdafaa değil, burada devletin, ülkemizin her noktasında hâkimiyetini
kurmaya yönelik, terörizmle mücadelesi var. Onun için, bunun her zaman olması
gereken ve meşru müdafaa şeklinde değil, sürekli bunun yapılması gereken bir
mücadele olduğunu açıklıkla belirtmek istiyorum.
Bir şeyi daha ifade etmek istiyorum
değerli arkadaşlarım. Şimdi, bu terörün artmasının temel nedenlerinden bir
tanesi de Sayın Cumhurbaşkanının, Sayın Başbakanın, bakanların, zaman zaman,
toplumu gerginleştirecek, onları uzlaşmak yerine, uzlaştırmak yerine, “Gelin,
arkadaşlar, bu işi konuşalım, birlikte değerlendirelim, Mecliste, bu işin
nereye varacağı noktasında oturalım, konuşalım.” demek yerine, gerçekten siyasi
parti liderlerine çatarak, olur olmaz sözler söyleyerek, gereksiz ifadeler
kullanarak gerçekten toplumumuzu germeye, toplumumuzda tansiyonun sürekli hâlde
artmasına neden olmaktadırlar.
Şimdi, bu yasanın, inşallah, ülkemize iyi
bir sonuç getirmesini diliyorum. Kurulacak kurulun tarafsız bir şekilde
görevini yapacağına, öyle inanıyorum ki gelecekte kişisel verilerimizin daha
korunabilir bir noktada olacağına da yürekten inanmak istiyorum.
Sözlerimi bu şekilde bitiriyorum,
hepinize teşekkür ediyorum, sağ olun. (CHP sıralarından alkışlar)
BAŞKAN – Önergeyi oylarınıza sunuyorum…
MAHMUT TOĞRUL (Gaziantep) – Karar yeter
sayısı istiyoruz Başkanım.
BAŞKAN – Sayın Toğrul, bir dahakinde şey
yapalım çünkü işleme geçtikten sonra…
MAHMUT TOĞRUL (Gaziantep) – Ya,
başlamadınız Başkanım, biz söylüyoruz.
BAŞKAN - Kabul edenler… Kabul etmeyenler…
Önerge kabul edilmemiştir.
MAHMUT TOĞRUL (Gaziantep) – Bir dahaki
sefere, gelsin de…
BAŞKAN - Dikkate alacağım bu sefer
inşallah, biraz vakitli davranırsanız.
Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 27’nci maddesinin (1)’inci fıkrasında geçen
"657 Sayılı Kanuna" ifadesinin "657 Sayılı Devlet Memurları
Kanununa" şeklinde değiştirilmesini arz ve teklif ederiz.
Garo
Paylan (İstanbul) ve arkadaşları
BAŞKAN – Komisyon önergeye iştirak ediyor
mu?
ADALET KOMİSYONU BAŞKANI AHMET İYİMAYA
(Ankara) – Komisyon iştirak etmiyor efendim.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) –
Katılmıyoruz Sayın Başkan.
BAŞKAN – Önerge üzerinde Gaziantep
Milletvekili Mahmut Toğrul konuşacaktır.
Buyurun Sayın Toğrul. (HDP sıralarından
alkışlar)
MAHMUT TOĞRUL (Gaziantep) – Sayın Başkan,
değerli milletvekilleri; hepinizi saygıyla selamlıyorum.
Sayın
Başkan, görüştüğümüz 117 sıra sayılı Kanun Tasarısı’nın, aslında kişisel
verileri korumak yerine, tam tersine kişisel verilerin işlenmesini,
depolanmasını ve bu işlemi yapanları koruduğu apaçık ortada; toplumu bir
zapturapt altına almanın, gözetim altına almanın yasası olarak görülmektedir. 
Aynı
zamanda, aslında bu işleri yapanlar… Bakın, Suriye sınırımızın bugün delik
deşik olmasından kaynaklı olarak her gün oradan gelen DAİŞ militanları ülkeyi
kana bularken Suriye’den, biliyorsunuz, ülkemize yaklaşık 3 milyon civarında
mülteci akını da bir taraftan devam ediyor. Bu mültecilerin bir kısmı AFAD
kamplarında barınıyor. AFAD kamplarının aslında IŞİD militanı üretim
merkezlerine dönüştüğü, burada IŞİD militanlarının yetiştirilip, eğitilip,
tekrar Suriye sahasına dönüp savaştırıldığı biliniyor. Böyle bir AFAD kampının
şimdi de Maraş’ın Dulkadiroğlu ilçesi Sivricehüyük köyünde 7 tane Alevi köyünün
ortasına yapılması gündemde. Sürekli “millî irade” diyenler, “millet kararı”
diyenler 16 köy muhtarının toplanıp “Burada AFAD kampının yapılmasını
istemiyoruz.” demesine rağmen, maalesef, iki gün önce valilik, belediye ve
AFAD’dan yetkililer gidip köylülerle toplantı yapıyorlar ve köylüleri baskı
altına alarak, iş vaadinde bulunarak orada bir AFAD kampının yapılması
müzakeresi yürütüyorlar. İtiraz ediyor oradaki halk ama tehdit ediliyorlar.
Daha 1978 Maraş katliamının hafızalardaki yeri silinmemişken özellikle 7 Alevi
köyünün ortasında bir AFAD kampının yapılmasının anlaşılır hiçbir yanı yok
çünkü bu söz konusu arazi birinci sınıf tarım arazisidir, habitat koruma altındadır
ve daha önce de yine yanlış politikalarla bu arazinin üzerine Türkiye’nin 2
büyük çimento fabrikası inşası yapılmıştır. Burada açık ki Alevilerin
hafızasında canlı olan Maraş’ı tekrar diriltmek ve orada bu kampın yapılması
suretiyle DAİŞ’in Alevilerde yarattığı korku depreştirilmek isteniyor.
Değerli arkadaşlar, bu AFAD kampının buraya yapılması,
aslında biraz önce söylediğim gibi tarım arazisi olmasından kaynaklı, birinci
sınıf tarım arazisi olmasından kaynaklı ve habitat koruma altında olan bir alan
olmasından kaynaklı. Aslında yapılan iş, işlem hukuka da aykırıdır. 
Biz şu anda şunu bilmiyoruz: Hangi gerekçelerle AFAD
kampları nereye yapılıyor? Bununla ilgili soru önergeleri veriyoruz. Maalesef
bunlara cevaplar verilmiyor, verdiğimiz soru önergeleri ciddiye alınmıyor, bir
cevap dahi verme tenezzülünde bulunulmuyor. Bizimle, yereldeki yetkililer
hiçbir konuda ortaklaşmıyor. Merkezden alınan kararlarla, sanki bize karşı
“Hiçbir şekilde görüşmeyeceksiniz.” talimatları valilere verilirken, valiler
gidip -halkı tehdit ederek- o halkın üzerinde tehditlerini yapmaktan geri
durmuyorlar. 
Şimdi, böyleyken akla şu geliyor: 7 Alevi köyünün
ortasında DAİŞ üreten bir AFAD kampının yapılma gerekçesinin olsa olsa oradaki
Alevi demografik yapısını değiştirmeye yönelik olduğu kanısı bizde uyanıyor. Bu
son derece yanlış bir politikadır, bundan vazgeçin çünkü Alevilerin öteden beri
DAİŞ’in hedefinde olan bir kitle olduğunu, yine aynı şekilde Ezidilerin
kadınlarına, kızlarına yapılanların ne olduğunu canlı olarak bilen Aleviler bu
kampların buraya yapılmasını istemiyorlar. 16 muhtar imza vermiş. İşte, “millî
irade” diyorsanız, oranın 16 temsilcisi size kampı istemediklerini söylüyorlar.
Peki neden bu ısrar? İşte, demek ki orayı insansızlaştırmak, demografik
yapısını bozmak, birinci sınıf tarım arazisine AFAD kampı yapmak, bunun dışında
başka bir fikir uyandırmıyor.
Saygılar sunuyorum. 
MERAL DANIŞ BEŞTAŞ (Adana) – Karar yeter sayısı
istiyoruz.
BAŞKAN – Önergeyi oylarınıza sunuyorum, karar yeter
sayısı arayacağım: Kabul edenler… Kabul etmeyenler… 
Karar yeter sayısı yoktur, beş dakika ara veriyorum.
Kapanma Saati: 17.06
DÖRDÜNCÜ OTURUM
Açılma Saati: 17.19
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN
– Sayın milletvekilleri, Türkiye Büyük Millet Meclisinin 61’inci Birleşiminin
Dördüncü Oturumunu açıyorum.
117 sıra sayılı Kanun Tasarısı’nın 27’nci maddesi
üzerinde Gaziantep Milletvekili Mahmut Toğrul ve arkadaşlarının önergesinin
oylanmasında karar yeter sayısı bulunamamıştı. 
Şimdi, önergeyi tekrar oylarınıza sunacağım ve karar
yeter sayısı arayacağım. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir, karar yeter sayısı vardır. 
117 sıra sayılı Kanun Tasarısı’nın görüşmelerine
kaldığımız yerden devam ediyoruz. 
Komisyon ve Hükûmet burada. 
27’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Şimdi, 28’inci madde üzerinde dört adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
28’inci maddesinin (1)’inci fıkrasının (ç) bendinde yer alan “sağlamaya
yönelik” ibaresinden sonra gelmek üzere “olarak kanunla görev ve yetki verilmiş
kamu kurum ve kuruluşları tarafından yürütülen” ibaresinin eklenmesini arz ve
teklif ederiz.
 Ramazan Can Osman
Aşkın Bak Mustafa Köse
 Kırıkkale Rize Antalya
 Mücahit Durmuşoğlu Mehmet
Akif Yılmaz Hasan Basri Kurt
 Osmaniye Kocaeli Samsun
 Gökcen Özdoğan Enç Mehmet
Demir
 Antalya Kırıkkale
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 28’inci maddesinin (1)’inci fıkrasının (b)
bendindeki “Kişisel verilerin” ibaresinden önce gelmek üzere “Bu kanunda tanımlanan
açık sicillerde ve diğer kaynaklardan herkesin kolayca ulaşabileceği şekilde”
ibaresinin eklenmesini arz ve teklif ederiz.
 Baki Şimşek Nuri
Okutan İsmail Faruk Aksu
 Mersin Isparta İstanbul
 Erkan Haberal Kamil
Aydın Kadir Koçdemir
 Ankara Erzurum Bursa
 Arzu Erdem
 İstanbul
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 28’inci maddesinin (1)’inci fıkrasının (ç)
bendinin madde metninden çıkarılmasını arz ve teklif ederiz.
 Namık Havutça  Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Zeynel
Emre Haydar Akar
 Eskişehir İstanbul Kocaeli
BAŞKAN – Şimdi, maddeye en aykırı önergeyi okutup
işleme alıyorum.
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 28’inci maddesinin tasarıdan çıkarılmasını arz ve
teklif ederiz.
 İdris Baluken Erol
Dora Meral Danış Beştaş
 Diyarbakır Mardin Adana
 Bedia Özgökçe Ertan Mahmut
Celadet Gaydalı Osman Baydemir
 Van Bitlis Şanlıurfa
 Müslüm Doğan
 İzmir
BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA (Ankara) –
Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen İzmir Milletvekili
Müslüm
Buyurun Sayın Doğan. (HDP sıralarından alkışlar)
MÜSLÜM DOĞAN (İzmir) – Sayın Başkan, değerli
milletvekilleri; 117 sıra sayılı Kişisel Verilerin Korunması Kanunu
Tasarısı’nın 28’inci maddesiyle ilgili partimiz adına verilen önerge üzerine
söz almış bulunmaktayım. 
Kişisel Verilerin Korunması Kanunu Tasarısı, özel
yaşama yönelik yoğun hak ihlalleri ile fişleme geleneğinin sona erdirilmesi bir
yana, Hükûmetin reform olarak sunduğu, gerçekte her biri temel hak ve
özgürlüklere yönelik yeni kısıtlamalar ve sınırlamalar getiren ve hukuk
devletini temelinden sarsan yasal düzenlemeler içermektedir. 
Bu kanun tasarısı, toplumsal yaşamın tüm alanlarını
kuşatıp bireyin tüm kişisel verilerini kayıt altına almakta ve mahremiyetini
gerekli gördüğü anda alenileştirerek ortadan kaldırmaktadır.
28’inci madde ise kamuya hemen her türlü amaç için son
derece geniş bir kişisel veri işleme yetkisi vermektedir. 28’inci madde,
kontrolü mümkün olmayan, kanunun korumayı amaçladığı temel hak ve özgürlükleri
anlamsızlaştıracak nitelikte, fişleme de dâhil olmak üzere her türlü amaç için
kullanılabilecek çok geniş muafiyetler içermektedir. 
Söz konusu maddede, diğer maddelerdeki hakkın özünü
ortadan kaldıran geniş istisnalara ek olarak, tasarının önceki kısımlarında
tanır göründüğü bütün haklar âdeta genel bir istisna parantezine alınarak bu
kez kategorik biçimde iptal edilmektedir. Düzenleme sayesinde tasarı
çerçevesinde getirilen kuralların hiçbiri esas olarak kamu kurum ve
kuruluşlarına uygulanmayacak olup istisnai olarak uygulanacak bir hâl almıştır.

Sayın Başkan, değerli milletvekilleri; hukuki
düzenlemelerde istisna esas hükme aykırı durumlar olduğu için, mümkün oldukça
somut bir biçimde esas hükmün anlamı bozulmayacak içerikte olmalıdır. Aksi
takdirde, esasen korunmak istenen menfaatin istisna karşısında bir anlam ifade
etmesi beklenemez. 
Tasarı, bireyi korumak için özel sektöre kısıtlamalar
getirmekte, oysa aynı dengeyi birey-devlet arası ilişkide gözetmeksizin,
-Anayasa’nın 20’nci maddesinin üçüncü fıkrasında kişisel verilerin korunması
temel bir insan hakkı olarak düzenlenmiş olmasına rağmen- devlet kuruluşlarının
bu kısıtlamalardan muaf olmasına sebebiyet verebilecek istisnaları
öngörmektedir. Kamu kurumları bireylerin kişisel verilerinin en çok
kullanıldığı yerlerdir, biliyorsunuz. Yer verilen geniş istisnalar kamu
kurumlarının kişisel veri işlemesine zemin hazırlamakta ve bu durum bireylerin
kişisel verileri için gereğinden fazla risk yaratmaktadır. Alt komisyonda kabul
edilen (1/541) esas numaralı Kişisel Verilerin Korunması Kanunu Tasarısı’nın bu
şekilde yasalaşmasına karşı olduğumuzu tekrardan belirtmek istiyorum.
Değerli milletvekilleri, sayın Hükûmet üyeleri de
buradayken iki konuya da işaret etmek istiyorum. İzmir ili Kınık ilçesinde
Yayakent Köprüsü yoğun yağış nedeniyle yıkılmak üzere olup köprüyle ilgili
olarak Kınık ile diğer ilçeler arasındaki bağlar kopmuş durumdadır. İzmir
Büyükşehir Belediyesi bu başvuru durumunda “Bizim ilgi alanımız dışında.” Diyor;
Kınık belediyesi ise yine “Bizim yapacağımız bir şey yok.” demektedir. Bu durum
tamamen Ulaştırma Bakanlığının yapması gereken bir husus diye de sayın Hükûmet
yetkililerine buradan bildiriyorum.
Ayrıca, yine, Sivas Divriği arasında yer alan Çetinkaya
beldesi diye bir belde var. Sivas-Kars demir yolunu bilenler varsa, burada bir
hemzemin geçit var ve demir yolunun faaliyete geçtiği yıldan beri 37 insan can
vermiş burada. Bu 37 insan can vermesine rağmen, bir alt ve üst geçit
yapılamamış ve hâlâ da bu insanlar çok büyük bir tedirginlik yaşamakta, kent
merkezlerine girerken sorun yaşamaktadır. Bunu da yine Hükûmete sunuyorum
efendim.
Ayrıca, değerli milletvekilleri, bir husus daha var.
Sivas’ın Divriği ilçesinde muhtarlar kaymakamlığa çağırılıyor. Çağrıldıklarında,
kaymakama gittiklerinde muhtarlara köylerle ilgili şu bilgiler soruluyor:
“Sizin köy Alevi mi, sizin köy Kürt köyü mü?” Ben muhtarlarla görüşme yaptım.
Bunun nedenini gerçekten Hükûmet biliyorsa burada açıklaması gerekir.
Muhtarları niye çağırıyorsunuz? Muhtarlara neden bir köyün Alevi veya işte Kürt
olduğunu soruyorsunuz? Bu, kabul edilecek bir durum mudur değerli
milletvekilleri? Bunu hangi amaçla soruyorsunuz? Hükûmetin bunu açıklığa
kavuşturması lazım. Burada bir kötü niyet yok.
MEHMET HABİB SOLUK (Sivas) – Böyle bir şey hayatta
olamaz, mümkün değil!
MÜSLÜM DOĞAN (Devamla) – Beyefendi, bağırmayın öyle.
Gelin, burada konuşursunuz, cevap verirsiniz; öyle yok. Bunun nedenini ortaya
çıkartacağız. Bu ülkede kardeşçe, barış içerisinde yaşamanın koşullarını
oluşturmak için burada konuşuyoruz. Arkadan öyle bağırarak bir şey yaptığınızı
sanmayın.
MEHMET HABİB SOLUK (Sivas) - Yalan söylüyorsun! 
MÜSLÜM DOĞAN (Devamla) - Bu anlamda da Sayın Hükûmetin
kaymakamlıkla ilişki kurarak bu durumun ortaya çıkarılmasını bekliyorum.
Saygılar sunuyorum efendim. (HDP sıralarından alkışlar)
BAŞKAN - Önergeyi oylarınıza sunuyorum...
ERKAN AKÇAY (Manisa) - Karar yeter sayısı…
MAHMUT TOĞRUL (Gaziantep) - Karar yeter sayısı…
BAŞKAN - Kabul edenler… Kabul etmeyenler… 
ERKAN AKÇAY (Manisa) - Karar yeter sayısı yok. Yok
efendim, açık bir şekilde yok.
BAŞKAN - Elektronik yapıyoruz.
İki dakika süre veriyorum. 
(Elektronik cihazla oylama yapıldı)
BAŞKAN – Sayın milletvekilleri, karar yeter sayısı
yoktur. 
Beş dakika ara veriyorum. 
Kapanma
Saati: 17.31
BEŞİNCİ OTURUM
Açılma Saati: 17.36
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN – Sayın milletvekilleri, Türkiye Büyük Millet
Meclisinin 61’inci Birleşiminin Beşinci Oturumunu açıyorum.
117 sıra sayılı Kanun Tasarısı’nın 28’inci maddesi
üzerinde İzmir Milletvekili Müslüm Doğan ve arkadaşlarının önergesinin
oylanmasında karar yeter sayısı bulunamamıştı. 
Şimdi önergeyi tekrar oylarınıza sunacağım ve karar
yeter sayısı arayacağım. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir, karar yeter sayısı vardır. 
117 sıra sayılı Kanun Tasarısı’nın görüşmelerine
kaldığımız yerden devam edeceğiz. 
Komisyon ve Hükûmet yerinde. 
Şimdi diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 28’inci maddesinin (1)’inci fıkrasının (ç)
bendinin madde metninden çıkarılmasını arz ve teklif ederiz.
Namık Havutça (Balıkesir) ve arkadaşları
BAŞKAN – Sayın Komisyon önergeye katılıyor mu?
ADALET KOMİSYONU BAŞKANI AHMET İYİMAYA (Ankara) -
Katılmıyoruz Sayın Başkanım.
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen Balıkesir
Milletvekili Namık Havutça.
Buyurun Sayın Havutça. (CHP sıralarından alkışlar)
NAMIK HAVUTÇA (Balıkesir) – Sayın Başkan, değerli
milletvekilleri; bu tasarı birçok yönüyle çarpık ve adalete uygun olmayan hükümler
getiriyor yani yasa bir anlamda kişisel verileri koruma değil, korumama yasası
aslında. Bakın, komisyonun, üst kurulun oluşmasından başlayın, kişilerin özel
verileri arasında olması asla düşünülemeyecek olan kişinin mezhebi, kişinin
kılık kıyafeti kişisel veri olarak Avrupa Birliğinin hiçbir ülkesinde yer
almamasına rağmen burada yer alması, onlar da ayrı bir tarafa. Fakat, tasarının
11’inci maddesinde kişilere hak olarak düzenlenen, Anayasa’da bir hak olarak
düzenlenen ve yine tasarının 13’üncü maddesinde de kişiye kişisel verilerin
parayla verilmesini sonuçlayan hükümleri Anayasa’ya aykırı olmakla birlikte,
tasarının en önemli maddesi de bu 28’inci madde. 
Bakın, sayıyoruz, kişisel verileri tanımlıyoruz,
kişisel verilerin ne olduğunu sayıyoruz ancak 28’inci maddeye geldiğimizde
bakıyoruz, yasanın istisnaları… Yani, bu özel verileri hangi durumlarda,
kişinin rızası olmaksızın hangi kurumlara verebiliyoruz? Değerli
milletvekilleri, tasarının bu 28’inci maddesine lütfen birlikte bakalım. 
Değerli hukukçu arkadaşlarım, saydık, kişisel veriler
ancak kişinin rızasıyla, açık rızasıyla verilebilir; istisnası, kanunun
öngördüğü hükümler. Peki, hangi hâllerde kişisel veriler paylaşılabilir? Bakın,
yani bu üst kurul kimlere verebilir? 
“Bu kanun hükümleri aşağıdaki hâllerde uygulanmaz.
Kişisel verilerin, kendisiyle veya aynı konutta yaşayan
aile fertleriyle ilgili faaliyetler kapsamında işlenmesi.” İstisna bir.
İki: “Resmî istatistik ile anonim hâle getirilmek
suretiyle araştırma, planlama ve istatistik gibi amaçlarla işlenmesi.” Güzel.
Üç: “Millî savunmayı, millî güvenliği, kamu
güvenliğini, kamu düzenini, ekonomik güvenliği, özel hayatın gizliliğini veya
kişilik haklarını ihlal etmemek ya da suç teşkil etmemek kaydıyla, sanat,
tarih, edebiyat veya bilimsel amaçlarla ya da ifade özgürlüğü kapsamında
işlenmesi.”
(ç) bendi: “Millî savunmayı, millî
güvenliği, kamu güvenliğini, kamu düzenini veya ekonomik güvenliği sağlamaya
yönelik önleyici, koruyucu ve istihbari faaliyetler kapsamında işlenmesi.” 
(d) bendi: “Soruşturma, kovuşturma,
yargılama veya infaz işlemlerinde…” 2’nci maddede de devam ediyor.
Değerli milletvekilleri, şimdi, bu kadar
istisnayı saydıktan sonra bu kanun hangi kişisel veriyi nerede koruyacak,
soruyorum ben buradaki hukukçu milletvekili arkadaşlarıma. Bu kadar istisna
koyduktan sonra kişinin ailesi, sanat çalışmaları, istatistik çalışmaları,
güvenlik, kamu güvenliği, kamu düzeni, kamu sağlığı, tıbbi gereklilikler
vesaire… Ya, söyler misiniz Sayın Bakan, Sayın Başkan, Değerli Komisyon
Başkanı; siz bu istisnalarla, bu istisnaları koyduktan sonra kişisel verileri
nasıl koruyacaksınız? Referans aldığımız Avrupa’daki kriterlere bakalım değerli
arkadaşlarım; hiçbirisi yok. Ya, bu kadar istisna olur mu? Yani, bu şu
demektir: O kişisel veriler, verdiğiniz, o üst kurula verdiğimiz bilgilerin
hepsi açık hâle geliyor. Bu çok net. Böyle bir şey olamaz. Sayın Komisyon
Başkanım, Sayın Bakan, bunları söylüyoruz. Bu istisnalardan sonra –bakın, bunu
çok iddiayla söylüyorum- bu yasanın hiçbir hükmü yoktur. Bu yasa hiçbir şekilde,
kişisel verileri korumak gibi bir sonuç doğurmaz, çok açık bu. O bakımdan, bu,
zaten başlı başına yasanın amacıyla, ruhuyla örtüşmeyen tamamen çelişkiler
içeren bir madde. O yüzden, gelin, kişinin özel bilgilerini istihbarata,
kişinin özel bilgilerini birtakım şeylere kurban etmeyelim, adam gibi bir yasa
çıkaralım. Referanslarımız ortada, Avrupa Birliğinin kriterleri var değerli
arkadaşlarım. Amerika’yı yeniden keşfetmiyoruz, bunlar var, 1981 yılında ortaya
konmuş bunlar, biz keşfetmedik ki.
O bakımdan “Bu yasa, bu hâliyle kişisel
verileri koruyamama yasasıdır.” diyorum. 
Hepinizi saygıyla selamlıyorum. (CHP
sıralarından alkışlar) 
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 28’inci maddesinin (1)’inci fıkrasının (b)
bendindeki “Kişisel verilerin” ibaresinden önce gelmek üzere “Bu kanunda tanımlanan
açık sicillerde ve diğer kaynaklardan herkesin kolayca ulaşabileceği şekilde”
ibaresinin eklenmesini arz ve teklif ederiz.
Baki
Şimşek (Mersin) ve arkadaşları
BAŞKAN – Komisyon önergeye iştirak ediyor mu?
ADALET KOMİSYONU BAŞKANI AHMET İYİMAYA (Ankara) –
Katılma imkânından nispi olarak yoksunuz.
BAŞKAN – Sayın Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen Ankara
Milletvekili Erkan Haberal. 
Buyurun Sayın Haberal. (MHP sıralarından alkışlar) 
ERKAN HABERAL (Ankara) – Sayın Başkan, teşekkür
ediyorum. 
Sayın İyimaya, inşallah şimdi söylediklerime nispi
olarak katılırsınız efendim. 
Sayın milletvekilleri, bugün itibarıyla yılbaşından
bugüne 154 vatan evladımız şehit olmuştur. Sadece bugün 3 Mehmetçik, 1 yiğit,
kahraman polisimiz bu topraklarda şehit verilmiştir. Hepsinin yeri, mekânı
cennettir. Cenab-ı Allah’ım gani gani rahmet eylesin.
Sayın milletvekilleri, dün Hacettepe Üniversitesinde
meydana gelen olaylarda bölücü terör örgütünün temsilcileri tarafından
yaralanan milliyetçi, vatansever, bayrağını seven kardeşlerimize geçmiş olsun
derken buradan yalnız olmadıklarını haykırmak istiyorum. 
MURAT EMİR (Ankara) - Kim onlar?
ERKAN HABERAL (Devamla) – İyi dinle, kim olduğunu
anlatacağım; iyi dinle, anlatacağım kim olduğunu. 
Ayrıca “çözüm süreci” safsatasından beri,
üniversitelerde yaşanan olayları “Karşıt görüşlü öğrenciler çatıştı.” diye
yayınlayan basın kurumlarını da esefle kınarım. Bölücü terör örgütü,
üniversitelerde palazlanmıştır, yuvalanmıştır; öğrenci kisvesi, adı altında
pala olmuştur, sallama olmuştur, paçavra olmuştur, bıçak olmuştur, terör
örgütünün her türlü unsuru olmuştur. Örgüt sözde mahkemeler kuruyor
dediğimizde, Hükûmet görmüyor dedik. Örgüt sözde şehitlikler yapıyor dedik,
Hükûmet uyuyor dedik. Hendekler açılırken Hükûmet yok dedik. Bari şimdi görün,
üniversiteler terör örgütünün yuvası oluyor. Türk bayrakları gönderden
indirilip yakılırken buna ses çıkartmayanları, güvenlik güçlerini üniversite
yerleşkelerine sokmayanları, terör örgütünün paçavralarını fakülte binalarına
asanları görmeyenleri, karşıt görüşlü diye üstelik bu öğrencileri
adlandıranları milletin vicdanına ve takdirine bırakıyoruz. Kardeşlerimizin
sınava girmelerine engel olan, her türlü Vandallığı kendilerine hak görenler
bugün öğrenci kisvesi, adı altında üniversitelerde dolaşmaktadırlar.
Üniversitelerimizdeki bu Vandalların terör örgütünün bir parçası olduğu da -iyi
dinle şimdi- dün burada terör örgütünün temsilciliğini yapan partinin
yöneticilerince ifade edilmiştir. Teröre karşı ortak tavır hepimizin tavrı
olmalıdır. Terörist eylemlere hep birlikte tavır göstermemiz gerekmektedir.
Hepinizin dikkatini ayrıca çekiyorum, özellikle Cumhuriyet Halk Partisinin
bütün yetkililerinin: Terör örgütünün temsilcilerinin üniversitelerde olay
yapıp daha sonra “Biz CHP’liyiz.” diye sizin aranıza, sizin şemsiyenizin altına
sığındıkları dün -bire bir gerçektir- ortaya çıkmıştır. 
BÜLENT YENER BEKTAŞOĞLU (Giresun) – Yok öyle bir şey,
yok, yok!
ERKAN HABERAL (Devamla) – Ortada sağcı da solcu da
yoktur, ortada Vandal da…
ORHAN SARIBAL (Bursa) – “CHP’li çocuklar” diyorsun,
CHP’li çocuklar da öldü.
ERKAN HABERAL (Devamla) – Bir daha söyle.
ORHAN SARIBAL (Bursa) – Gazi Hastanesine gidin. Bak,
ben oradaydım, dün akşam Gazi Hastanesindeydik. Gazi Hastanesine gidin. 
ERKAN HABERAL (Devamla) – Öyle mi? Kabul ediyor
musunuz? O zaman siz de o terör örgütünün destekçisisiniz. (MHP sıralarından
alkışlar, CHP sıralarından gürültüler) 
BÜLENT YENER BEKTAŞOĞLU (Giresun) – Ayıp oluyor, ayıp
oluyor! Hiç hoş değil bu!
ERKAN HABERAL (Devamla) – Bağımsızlığımızın
manifestosunu yazan milliyetçi vicdanları bu yaralayıcı ve karalayıcı duruma
müsaade etmezler. 
ORHAN SARIBAL (Bursa) – Hiçbir şeyi görmüyorsun.
BÜLENT YENER BEKTAŞOĞLU (Giresun) – Ayıp oluyor!
NİYAZİ NEFİ KARA (Antalya) – Ayıp yaptığın ya!
ERKAN HABERAL (Devamla) – Öyle mi?
ORHAN SARIBAL (Bursa) – Evet, öyle.
NİYAZİ NEFİ KARA (Antalya) – Öyle tabii. 
ERKAN HABERAL (Devamla) – Öyle mi?
NİYAZİ NEFİ KARA (Antalya) – Biz gittik, hastanede
gördük. Sen de akşam gelseydin, beraber…
ORHAN SARIBAL (Bursa) – Gelseydin. Ne işin vardı?
Gelseydin akşam.
BAŞKAN – Karşılıklı konuşmayalım. 
ERKAN HABERAL (Devamla) – Öğrencileri “sağcı”, “solcu”
diye tasnif ediyorlar diye mi? O okullarda vatanseverler var, vatan hainleri
var, başkası yok. 
NİYAZİ NEFİ KARA (Antalya) – Çocukları kışkırtma
birbirine!
KAMİL AYDIN (Erzurum) – O çocuklara söyleyin, Türk
Bayrağı’nın gölgesine sığınsınlar, başka bir kaynak aramasınlar. Çocuklarınıza
söyleyin, o altı okun gölgesinde kalsınlar.
NİYAZİ NEFİ KARA (Antalya) – İkisi de bizim
çocuklarımız, onlar bizim çocuklarımız, kışkırtmasın!
ERKAN HABERAL (Devamla) – Yazık, yazık! Siz bunu
söylüyorsunuz, çok yazık! (CHP sıralarından gürültüler)
BAŞKAN – Sayın milletvekilleri, lütfen karşılıklı
konuşmayın. Hatip kürsüde, lütfen…
ERKAN HABERAL (Devamla) – Üniversitelerimizi hainlerin,
işbirlikçilerin, köksüz ve kimliksizlerin tasallutundan kurtarmak Türkiye
Cumhuriyeti devletinin en önemli görevlerindendir. İlim irfan yuvası
üniversitelerimiz millî vicdanımızın sesi olacakken, manevi değerlerimizin
bekçisi olacakken, millî birliğimizin temel harcını karacakken, kardeşliğimize
sigorta olacakken terör uzantılarına mekân olmuştur. 
“Ey Türk Gençliği!” seslenişinden korkup “Türk'üm,
doğruyum.” sözlerinden gocunanlar üniversitelerde yeni bir Fırat Çakıroğlu
vakası yaratmak istiyorlarsa başaramayacaklardır. Türk bayrağını tahrik unsuru
görenleri ebediyete kadar tahrik etmek bu milletin şühedaya olan borcudur. 
Hepinizi saygıyla selamlıyorum. (MHP sıralarından
alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
ERKAN HABERAL (Ankara) – Önce araştırın, bilin! 
NİYAZİ NEFİ KARA (Antalya) – Beraber gidelim,
çocukların psikolojisini… Bilmiyorsun, konuşuyorsun!
ENGİN ALTAY (İstanbul) – Sayın Başkan…
BAŞKAN – Buyurun Sayın Altay…
ERKAN HABERAL (Ankara) – Ben oradaydım. 
BÜLENT YENER BEKTAŞOĞLU (Giresun) – Biz de oradaydık,
yapmayın gözünüzü seveyim, yapmayın!
BAŞKAN – Sayın milletvekilleri, lütfen, Sayın Altay’a
söz verdim.
Lütfen, sayın milletvekilleri.
Buyurun.
ENGİN ALTAY (İstanbul) – Sayın milletvekili,
konuşmasında, dün ve evvelsi gün üniversitelerde yaşanan, tasvip etmediğimiz
olaylarla ilgili olarak Cumhuriyet Halk Partilileri açıkça itham etmiştir. 
BAŞKAN – Buyurun efendim, iki dakika, sataşmadan dolayı
süre vereceğim. Lütfen yeni bir sataşmaya meydan vermeyelim, buyurun... (CHP ve
MHP sıraları arasında karşılıklı laf atmalar)
Lütfen sayın milletvekilleri, bakın grup başkan
vekilinizi çağırdım, Sayın Altay kürsüde, lütfen.
Buyurun. 
XI.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın,
Ankara Milletvekili Erkan Haberal’ın 117 sıra sayılı Kanun Tasarısı’nın 28’inci
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
ENGİN ALTAY (İstanbul) – Sayın Başkan, sayın
milletvekilleri; bu ülke üzerinde dış odaklı kimi tezgâhların çevrildiği,
döndüğü bilinen bir vakıadır. Üniversitelerde ajanlar ve provokatörler kol geziyor.
Gerçekten, sayın milletvekilinin söylediği gibi, vatansever tüm gençlere,
yurtsever tüm gençlere -hiçbir menşe ayrımı yapmadan- üniversitelere bulaşmak,
üniversiteleri karıştırmak suretiyle Türkiye’yi karıştırmak hesabı yapan ajan
provokatörlere alet olmamaları tavsiyesinde bulunmayı birinci öncelikli görev
sayıyorum; bu bir. 
Ülkücü kardeşlerimizin de kendilerinden olmayan herkesi
PKK’lı diye yaftalamasını doğru bulmadığımı belirtmek isterim, bunu da
belirtmek isterim. (CHP sıralarından alkışlar). 
Gerçekten, üniversitelerde yaşananlar Türkiye’nin
geleceği açısından düşündürücüdür, hepimizin ibretle ders alması gerekir.
Onların ağabeyleri, büyükleri olarak Parlamentoda bulunan bizlerin onlara
itidal tavsiye etmemiz, onları bu işlerden uzak tutmak için her şeyi yapmamız
gerekir. 
Bahse konu olaylarla ilgili dün akşam
milletvekillerimiz olay yerine gitmiş, olayı tetkik etmişlerdir. Cumhuriyet
Halk Partili gençler ile ülkücülerin kavga ettiğine yönelik bize gelen bir
duyum tetkik edilmiş, olayın tam öyle olmadığı anlaşılmakla beraber,
anlaşılıyor ki arada kalan Cumhuriyet Halk Partili birkaç gençlik kolu üyemiz,
üniversite öğrencimiz de darbedilmiş ve bıçaklanmıştır. Olay budur, bundan
ibarettir, Cumhuriyet Halk Partisinin vatanseverliğini, bayrakseverliğini
sorgulamak bu kürsüden -çok üzülerek söylüyorum- kimsenin haddi de değildir.
Teşekkür ederim. (CHP sıralarından alkışlar) 
BAŞKAN – Sayın Akçay…
ERKAN AKÇAY (Manisa) – Müsaade ederseniz cevap vermek
istiyorum. 
BAŞKAN – Buyurun efendim, iki dakika da size süre
veriyorum. 
Lütfen, yeni bir sataşmaya meydan vermeyelim.
2.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN AKÇAY (Manisa) – Evet, teşekkür ederim.
Sayın Başkan, sayın milletvekilleri; hepinizi saygıyla
selamlıyorum.
Ülke olarak çok büyük tehlikeli ve zor bir dönemden
geçiyoruz değerli milletvekilleri. Ülkemizin her yeri terör olayları ve terör
örgütlerinin saldırıları altındadır ve maalesef, her geçen gün, her saat bu
haberleri alarak kahroluyoruz ve bu olayların hemen hemen hepsinden de büyük
ölçüde haberdarız. 
Canlı bombalar patlıyor ve bu arada da uzun süredir
üniversiteler de âdeta terör örgütlerinin cirit attığı bir alan hâline
getirilmeye çalışılıyor. Terör ve terörist sadece dağda değil, terör ve
terörist, saldırıyı canlı bombalar hâlinde de yapmıyor; onun dışında her alanı,
her ortamı, her sosyal vakayı da kullanmak suretiyle milletimizi, gençlerimizi
provoke etme gayreti var. O nedenle, öncelikle, olaylara doğru teşhis koymamız
lazım. Üniversitelerde sağ sol kavgası yok, karşıt görüşlü öğrenci kavgası yok
değerli arkadaşlar; terör örgütlerinin veya bu örgütler paralelinde provokatif
amaçlı birtakım unsurların provokasyonları söz konusudur. 
Ege Üniversitesinde geçtiğimiz yıl meydana gelen
hadiselerden sonra Milliyetçi Hareket Partisi olarak hassasiyetle bu konularda
uyarıları da yapıyoruz. Daha geçtiğimiz aralık ayında, bu kürsüden ve buradan
Hacettepede meydana gelen olaylara Hükûmetin dikkatini çektik, güvenlik
önlemlerini almalarını ve terör unsurlarını tasfiye etmelerini istedik;
Rektörü, İçişleri Bakanını ve Sayın Başbakanı göreve davet ettik ancak
görüyoruz ki Adalet ve Kalkınma Partisi Hükûmetinin üniversitelerde meydana
gelen hadiselerle ilgili gerekli, yeterli hassasiyet ve önlemi yoktur.
(Mikrofon otomatik cihaz tarafından kapatıldı) 
ERKAN AKÇAY (Devamla) – Bu kadar önlemsizliğe ve
duyarsızlığa rektörler de maalesef teşnedir ve aynı, iktidar, Hükûmet
frekansından gitmektedir.
O nedenle, lütfen, değerlendirirken sakin ve soğukkanlı
bir şekilde, ben bütün gençlerimizi şiddet olaylarından uzak durmaya -belki de
yüzlerce kez ifade ettik, tekrar ifade ediyorum- dikkatli, akıllı, sakin ve
soğukkanlı olmaya davet ediyorum.
BAŞKAN – Teşekkürler Sayın Akçay.
ERKAN AKÇAY (Devamla) – Terör örgütü paçavralarıyla
öğrenciler tahrik edilirken, Sayın Cumhurbaşkanı, Sayın Başbakan Brüksel’de PKK
terör örgütünün pankart açmasından, stant açmasından şikâyet ederken o
pankartlar, stantlar Ankara’nın göbeğinde açılıyor ve millet de tahrik
ediliyor. Buna duyarsız kalınamaz. Hükûmeti bu konuda hassas davranmaya davet
ediyorum. (MHP sıralarından alkışlar) 
BAŞKAN – Sayın Akçay, çok teşekkür ediyorum. Sağduyulu
ve duyarlı bir süreç yaşamamız gerekiyor.
MERAL DANIŞ BEŞTAŞ (Adana) – Sayın Başkan, yerimden söz
alabilir miyim?
BAŞKAN – Sayın Danış Beştaş, yerinizden, açıyorum.
Buyurun.
VIII.- AÇIKLAMALAR (Devam)
2.- Adana Milletvekili Meral Danış
Beştaş’ın, Manisa Milletvekili Erkan Akçay’ın sataşma nedeniyle yaptığı
konuşmasındaki bazı ifadelerine ilişkin açıklaması
MERAL DANIŞ BEŞTAŞ (Adana) – Sayın Başkan, teşekkür
ediyorum.
Öncelikle, üniversitede yaşanan olaylara ilişkin
Türkiye Büyük Millet Meclisinin tutumu bu olmamalı, öncelikle bunu ifade etmek
istiyorum.
Biz de günde onlarca telefon alıyoruz farklı
üniversitelerden, Halkların Demokratik Partisi milletvekilleri olarak. Ve bugün
de çok sayıda öğrenci farklı üniversitelerde gözaltında fakat burada,
Parlamento kürsüsünde, öğrencilerin birbirine saldırması yönünde bir
kışkırtmayı çok talihsiz bulduğumuzu ve tam tersine, öğrenciler arasında farklı
görüşler olsa da bu görüşlerin özgürce tartışılabileceği, herkesin kendi
görüşleri doğrultusunda demokratik bir şeklide örgütlenme hakları olduğunu
önemle belirtmek istiyorum. Ve bu konuşmalar kesinlikle Kocaeli’de, Manisa’da,
Maraş’ta -bizzat benim üniversite rektörlerini aradığım şu anda 15 üniversite
sayabilirim- orada Kürt öğrencilere yönelik linç girişimleri, öldürme
teşebbüsleri ve eve hapsetmeler dâhil… Hatta Maraş’taydı yanılmıyorsam bir
odadan, bir amfiden rektör aracılığıyla ve polis aracılığıyla çıkarmak zorunda
kaldık. Biz buradaki konuşmalarda…
(Mikrofon otomatik cihaz tarafından kapatıldı) 
BAŞKAN – Toparlayın lütfen. 
MERAL DANIŞ BEŞTAŞ (Adana) – Biz kesinlikle, üniversite
öğrencilerine yönelik bu dilden vazgeçilmesi çağrısını yapıyoruz. Sağ görüşlü
olabilir, sol görüşlü olabilir, Kürt olabilir, Laz olabilir, Çerkez olabilir,
Arap olabilir, herkesin öğrenim görme hakkı vardır ve bütün Kürtleri de bütün
Kürt öğrencilerini de “terör” yaftasıyla yaftalamanın, hep aynı dili kurmanın
da karşısında olduğumuzu ve bunu kınadığımızı da ifade etmek istiyorum. 
CELAL ADAN (İstanbul) – Ayrımcı, ırkçı bir konuşma
yaptı Sayın Başkan, “Kürt gençleri” dedi.
BURCU ÇELİK ÖZKAN (Muş) – Ne diyecek? 
(HDP ve MHP sıraları arasında karşılıklı laf atmalar) 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Şimdi, sonraki önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
28’inci maddesinin 1’inci fıkrasının (ç) bendinde yer alan “sağlamaya yönelik”
ibaresinden sonra gelmek üzere “olarak kanunla görev ve yetki verilmiş kamu
kurum ve kuruluşları tarafından yürütülen” ibaresinin eklenmesini arz ve teklif
ederiz.
Ramazan
Can (Kırıkkale) ve arkadaşları
MERAL DANIŞ BEŞTAŞ (Adana) – Karşınızda milyonlarca
PKK’li var o zaman(!)
ERKAN AKÇAY (Manisa) – İşte provokasyon bu arkadaşlar. 
COŞKUN ÇAKIR (Tokat) – Gerekçe…
BAŞKAN – Komisyon katılıyor mu? 
MERAL DANIŞ BEŞTAŞ (Adana) – Böyle bir şey olabilir mi
ya! Bu ülkede 20 milyon PKK’li var arkadaşlar(!)
ERKAN AKÇAY (Manisa) – Provokasyon yapmayın! 
MERAL DANIŞ BEŞTAŞ (Adana) – Siz yapıyorsunuz!
ERKAN AKÇAY (Manisa) – Siz yapıyorsunuz! 
ADALET KOMİSYONU BAŞKANI AHMET İYİMAYA (Ankara) – İç
Tüzük’ümüzün 45/2 ve 87’nci maddeleri kapsamında nisap yetersizliği sebebiyle
Genel Kurulun takdirine bırakırım. 
BAŞKAN – Hükûmet? 
KALKINMA BAKANI CEVDET YILMAZ (Bingöl) - Katılıyoruz
Sayın Başkan. 
MERAL DANIŞ BEŞTAŞ (Adana) – Sizi muhatap almıyoruz
diye böyle şey yapmayın. 
ERKAN AKÇAY (Manisa) – Bunu tutanaklar alsın, “20
milyon PKK’lı var.” diyor.
(HDP ve MHP sıralarından karşılıklı laf atmalar) 
BAŞKAN – Gerekçeyi okutuyorum: 
Gerekçe: 
Önergeyle, kimlerin önleyici, koruyucu ve istihbari
faaliyetler yürüteceği konusunda uygulamada yaşanabilecek tereddütleri gidermek
amacıyla maddede değişiklik öngörülmektedir. Buna göre, kanunla görev ve yetki
verilmiş kamu kurum ve kuruluşları tarafından yürütülen önleyici, koruyucu ve
istihbari faaliyetler istisna kapsamında olacaktır.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir.
Maddeyi oylarınıza sunuyorum: Kabul edenler… Kabul
etmeyenler… Kabul edilen önerge doğrultusunda madde kabul edilmiştir.
ERKAN AKÇAY (Manisa) – Sayın Başkan… 
BAŞKAN – Evet, Sayın Akçay, sistemi açıyoruz. 
Arkadaşlar, lütfen, istirham ediyorum, herkes kendi
fikrini açıklasın ama karşılıklı sataşma olmasın. 
Buyurun. 
VIII.- AÇIKLAMALAR (Devam)
3.- Manisa Milletvekili Erkan Akçay’ın,
Adana Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
ERKAN AKÇAY (Manisa) – Sayın Başkan, teşekkür ederim. 
Bizim söylediğimiz son derece açık, net: “Terör örgütü”
diyoruz ve terör örgütünün âdeta bir refleks olarak savunmasına geçiliyor. 
Sayın Başkan, Ankara Kızılay’da bombayı patlatan
Balıkesir Üniversitesindeki öğrenci 2010 yılında PKK örgüt militanlığı olması
nedeniyle yargılanan bir kişidir. Üniversite öğrenciliğiyle alakası olmayan…
Gereken tedbirler alınsaydı, o Kızılay’da o canlı bomba patlatılmazdı. Bizim
söylemek istediğimiz bu. Hiç kimse terör örgütüne destek verir mahiyette
konuşmasın. Sonra da Kürt vatandaşların arkasına saklanarak PKK terör örgütüne
destek vermeye kalkışmasın. 
BAŞKAN – Teşekkür ediyorum. 
MERAL DANIŞ BEŞTAŞ (Adana) – Sayın Başkan… 
BAŞKAN – Siz, Sayın Danış Beştaş… 
MERAL DANIŞ BEŞTAŞ (Adana) – Lütfen, grubumuz adına bir
açıklama yapacağım. 
BAŞKAN – Buyurun. 
4.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
MERAL DANIŞ BEŞTAŞ (Adana) – Sayın Başkan, bir kere,
sözlerimizin doğru anlaşılması lazım. Arkadaki sataşmada “Onlar Kürt değil,
PKK’li.” dediler, değil mi? Onların deyimiyle PKK’lı, her neyse… Türkiye’de 20
milyonu aşkın Kürt yurttaş yaşıyor. Ben de bir Kürt olarak şunu söylüyorum:
Eğer bu ülkede bütün Kürtlerin terör ve terörizmle ve PKK’lilikle
eşleştirildiği bir ortamda konuşacaksak bu işi farklı şekilde tartışalım. 
BAŞKAN – Böyle bir şey mümkün değil Sayın Beştaş. Böyle
bir şey…
MERAL DANIŞ BEŞTAŞ (Adana) – Bu konuda…
BAŞKAN – Böyle bir şey yoktur, böyle bir şeyi hiç kimse
kabul etmez.
MAHMUT TOĞRUL (Gaziantep) - Arkadan söyleneni duyuyor
musun da yorum yapıyorsunuz? 
MERAL DANIŞ BEŞTAŞ (Adana) – Bu konuda siz yorum
yapmayın lütfen. Sayın Başkan, siz yorum yapmayın lütfen. 
ERKAN AKÇAY (Manisa) - Aynen tekrar ediyorum arkadan
söylenenleri.
MERAL DANIŞ BEŞTAŞ (Adana) – Ankara patlamasına ilişkin
de terör olaylarına ilişkin de, biz burada en yüksek düzeyde kınamalarınızı
gösterdik, grup toplantımızı da sadece buna ayırdık. Bize her gün bu konuda
ithamlarda bulunulmasını reddediyoruz ve bu Mecliste şu anda, üniversite
öğrencileri arasındaki kavgaları kışkırtanlar ortaya çıkmıştır. Kürtlere
yönelik açıkça “saldırın” talimatlarını Meclisteki gruptan alıyorlar. Biz bunu
reddediyoruz ve kesinlikle bunun karşısındayız. 
(Mikrofon otomatik cihaz tarafından kapatıldı)
ERKAN AKÇAY (Manisa) – Sayın Başkan…
BAŞKAN – Sayın Akçay… 
(AK PARTİ ve HDP sıraları arasında karşılıklı laf
atmalar)
Bir saniye sayın milletvekilleri…
UĞUR AYDEMİR (Manisa) – Kürtlere kurban olun!
MERAL DANIŞ BEŞTAŞ (Adana) – Siz kurban olun, siz.
Oturduğun yerden utan!
ERKAN AKÇAY (Manisa) - Sayın Başkan, sayın konuşmacı
biraz evvel Celal Adan’ın sözüne atfen “arkada bir” diyerek…
CELAL ADAN (İstanbul) – Sayın Başkan…
BAŞKAN – Sayın Adan, size de yerinizden söz vereyim. 
Ben o şeyi görmedim, duymadım.
ERKAN AKÇAY (Manisa) – Sataşma var efendim.
MERAL DANIŞ BEŞTAŞ (Adana) - Böyle bir usul yok, kabul
etmiyoruz. 
UĞUR AYDEMİR (Manisa) – PKK, PKK…
MERAL DANIŞ BEŞTAŞ (Adana) – Ya, siz ne konuşuyorsunuz!
Biz sizinle mi konuşuyoruz, başka bir şeyi tartışıyoruz.
UĞUR AYDEMİR (Manisa) – PKK, PKK… Kürt’ü Türk’ü yok,
biz PKK’yı, terör örgütünü kınıyoruz, lanetliyoruz.
MERAL DANIŞ BEŞTAŞ (Adana) - IŞİD’i kına, IŞİD’i! Sen
IŞİD’i kına!
ERKAN AKÇAY (Manisa) - Söz konusu olan PKK’dır, hiç
etnik meselelere girmesinler.
ABDULKADİR YÜKSEL (Gaziantep) – IŞİD’in Allah belasını
versin, PKK’nın da Allah belasını versin, onları savunanların da Allah belasını
versin!
FİLİZ KERESTECİOĞLU DEMİR (İstanbul) - IŞİD’le aranıza
mesafe koyabilir musunuz? 
(AK PARTİ ve HDP sıraları arasında karşılıklı laf
atmalar)
BAŞKAN – Sayın milletvekilleri, Sayın Adan’a söz
verdim.
Buyurun Sayın Adan… 
(AK PARTİ ve HDP sıraları arasında karşılıklı laf
atmalar)
UĞUR AYDEMİR (Manisa) - Karıştırdığınız nokta bu, bütün
terör örgütlerini lanetliyoruz, bütün terör örgütlerini. Fark etmez isimleri,
hepsini, hepsini. Destekleyenleri de lanetliyoruz, destekleyenleri de.
MERAL DANIŞ BEŞTAŞ (Adana) - Biz de lanetliyoruz
onları. 
UĞUR AYDEMİR (Manisa) - Tamam, ne güzel işte.
MERAL DANIŞ BEŞTAŞ (Adana) - Sizi lanetliyoruz çünkü
siz IŞİD’i destekliyorsunuz.
BAŞKAN – Sayın milletvekilleri… Sayın Adan’a söz
verdim.
Buyurun.
CELAL ADAN (İstanbul) – Sayın Başkan, değerli
milletvekilleri…
ABDULKADİR YÜKSEL (Gaziantep) - Aç mikrofonu da
lanetlediğini söyle. Öyle konuşmak değil! Aç mikrofonu, PKK’yı da IŞİD’i de
lanetlediğini söyle! Aç, söyle bakalım!
BAŞKAN – Lütfen sayın milletvekilleri… 
Buyurun Sayın Adan… (AK PARTİ ve HDP sıraları arasında
karşılıklı laf atmalar)
CELAL ADAN (İstanbul) – Sayın Başkan, değerli
milletvekilleri…
ABDULKADİR YÜKSEL (Gaziantep) - Lanetlediğinizi
söyleyin!
MERAL DANIŞ BEŞTAŞ (Adana) - Biz gerekli her yerde
söyleriz bunu. (AK PARTİ ve HDP sıraları arasında karşılıklı laf atmalar)
BAŞKAN – Lütfen sayın milletvekilleri… 
Sayın Adan, buyurun… (AK PARTİ ve HDP sıraları arasında
karşılıklı laf atmalar)
MERAL DANIŞ BEŞTAŞ (Adana) - Siz dediniz diye yapmayız
bunu! Siz bize emir veremezsiniz!
CELAL ADAN (İstanbul) – Sayın Başkan, değerli
milletvekilleri… (HDP ve MHP sıraları arasında karşılıklı laf atmalar)
MERAL DANIŞ BEŞTAŞ (Adana) - Sen istediğin için bir şey
yapmam ben! Kime bağırıyorsun sen! Haddini bil!
BAŞKAN – Sayın milletvekilleri, öncelikle konuşan
milletvekiline saygıda bulunun lütfen, kim olursa olsun. Söz verdim.
Buyurun Sayın Adan.
5.- İstanbul Milletvekili Celal Adan’ın,
Adana Milletvekili Meral Danış Beştaş’ın yaptığı açıklamasındaki bazı
ifadelerine ilişkin açıklaması
CELAL ADAN (İstanbul) – Sayın Başkan, değerli
milletvekilleri; sayın milletvekili konuşurken arkadan ben seslendim. “Kürtler
öldürülüyor, Kürt gençleri öldürülüyor.” ifadesini Türk devletine, Türk
milletine bir hakaret olarak algılıyorum. Burada oturan bakan bir Kürt
vatandaşı. Şurada oturan bakan Kürt. “Kürtler vuruluyor.” ifadesi ayrılıkçı,
ırkçı terör örgütünün ifadesidir. (MHP ve AKP sıralarından alkışlar) 
OSMAN AŞKIN BAK (Rize) – Teröristler öldürülüyor! 
CELAL ADAN (İstanbul) - Bugün, Türkiye'de, PKK yandaşı
olan milletvekilleri dün Cizre’de kovuldular, Silopi’de kovuldular. Vatandaşlar
“Bizi nasıl koruyorsunuz, top atılıyor evimize?” diye milletvekillerini
kovdular. Onları kutluyorum, oradaki Kürt vatandaşlarını, PKK’lıları kovdular. (MHP
ve AK PARTİ sıralarından alkışlar) 
HAKAN ÇAVUŞOĞLU (Bursa) – Diyarbakır’a da
giremeyecekler, evet giremeyecekler Diyarbakır’a. 
BURCU ÇELİK ÖZKAN (Muş) - Ben oradan yeni geliyorum,
gel gidelim beraber. Ben oradan yeni geliyorum, gel beraber gidelim. 
HAKAN ÇAVUŞOĞLU (Bursa) – Sabret biraz daha, devam et
böyle sen!
MAHMUT TOĞRUL (Gaziantep) – Göreceksin, göreceksin ne
olacağını! 
CELAL ADAN (İstanbul) – PKK’lılar döktükleri kanda
boğulacaklar. Hem de o kanda kim boğacak onları biliyor musunuz?
MAHMUT TOĞRUL (Gaziantep) - Bu dilinizden yarın nasıl
döneceğinizi de göreceğiz sizin. 
BURCU ÇELİK ÖZKAN (Muş) - İyice kaosa gidiyor ya! Biraz
vicdan, biraz duyarlılık. 
HAKAN ÇAVUŞOĞLU (Bursa) – Siz, bir kere, Kürtlerin
kodlarına, genetiğine aykırısınız. 
CELAL ADAN (İstanbul) – PKK’lıları Kürtler boğacak
Allah’ın izniyle. (MHP sıralarından alkışlar) Kürt milletinin birliği,
beraberliği adına bir milletvekilinin “Kürtler öldürülüyor.” ifadesini kullanma
hakkını siz nereden elde ediyorsunuz Sayın Milletvekili? Bu millete niye
hakaret ediyorsunuz?
FİLİZ KERESTECİOĞLU DEMİR (İstanbul) – 20 milyon
Kürt’ten elde ediyoruz. 
MAHMUT TOĞRUL (Gaziantep) – “Kürt” demek niye hakaret
olsun ya? 
BAŞKAN – Sayın milletvekilleri, tabii ki her birimiz
milletvekili olarak, yapmış olduğumuz yemine uygun olarak, Anayasa’ya uygun
olarak o sorumluluğun bilinciyle hareket etmek durumundayız. Kürtler, bir defa,
Kürt kardeşlerimiz, hiç kimsenin tekelinde değil, hiç kimse kendisini tek
başına tüm Kürtlerin temsilcisiymiş gibi bir yerde konumlandırmasın; bu bir. 
MAHMUT TOĞRUL (Gaziantep) – Kim öyle yapıyor ya? Demin
de öyle yaptın Başkan, niye böyle yorum yapıyorsun? 
MERAL DANIŞ BEŞTAŞ (Adana) – Siz niye yorum
yapıyorsunuz? 
BAŞKAN – İkincisi, Kürtler’le PKK’yı özdeşleştirmeye
çalışmak, en çok da Kürtlere yapılan bir haksızlıktır, bir zulümdür. (AKP ve
MHP sıralarından alkışlar) Çünkü, en çok Kürtlere PKK terör örgütü zarar veriyor,
bunu herkesin bilmesi lazım. 
MAHMUT TOĞRUL (Gaziantep) – Öncelikle, Sayın Başkan, en
çok bu diliniz zarar veriyor, bu diliniz. 
BAŞKAN – Dolayısıyla, her birimiz bu sorumlulukla, bu
duyarlılıkla hareket etmek durumundayız. PKK terör örgütünü ayıracaksınız, Kürt
kardeşlerimiz ayrı, diğer her türlü vatandaşımız ayrı. Kürtleri de…
Hep birlikte terörü de sonuna kadar lanetlemek
durumundayız. (AK PARTİ sıralarından alkışlar) 
ŞAHİN TİN (Denizli) – PKK’yı lanetliyoruz.
BAŞKAN - PKK terör örgütünü lanetlemek durumundayız. 
MAHMUT TOĞRUL (Gaziantep) – O, lütfen geçsin öyle,
bilinçaltınız öyle kaldı. 
BAŞKAN – Çok ayıp ediyorsunuz, çok ayıp ediyorsunuz!
MAHMUT TOĞRUL (Gaziantep) – Kürtleri lanetliyorsunuz.
BAŞKAN – Çok ayıp ediyorsunuz!
MAHMUT TOĞRUL (Gaziantep) – Hayır. Ama, siz bu yorumu
yaparak ayıp ediyorsunuz. 
BAŞKAN – Burada “20 milyon Kürt şöyle oluyor, Kürtler
öldürülüyor…”
MAHMUT TOĞRUL (Gaziantep) – “Biz Kürtlerin
temsilcisiyiz, sadece biz temsil ediyoruz.” demiyoruz.
BAŞKAN – Bakın Sayın Toğrul, Sayın Toğrul…
MAHMUT TOĞRUL (Gaziantep) – Ayıptır ya! Yorum
yapıyorsun.
BAŞKAN – Sayın Toğrul, burada, lütfen, her birimiz, ağzımızdan
çıkanı kulağımız duymak zorunda. 
Ayrıştırmadan, ötekileştirmeden, kucaklayıcı bir dil
kullanmak zorundayız. Dolayısıyla, terör örgütüyle başka türlü
bağlantılandırmaya çalışmak, dediğim gibi, en çok da Kürt kardeşlerimize bir
haksızlıktır diye düşünüyorum ve lütfen, lütfen ama lütfen, bir kez daha bu
sorumlulukla hareket edelim diye düşünüyorum. 
Teşekkür ediyorum. 
FİLİZ KERESTECİOĞLU DEMİR (İstanbul) – Sayın Başkan,
grup adına söz almak istiyorum. 
İLYAS ŞEKER (Kocaeli) – Ne diye söz istiyor Sayın
Başkan?
BAŞKAN – Buyurun. 
FİLİZ KERESTECİOĞLU DEMİR (İstanbul) – Grup adına söz
almak istiyorum.
BAŞKAN – Az önce Sayın Danış Beştaş’a 2 defa söz verdim
ben. Hayır, yani ne sözü alacaksınız? 
FİLİZ KERESTECİOĞLU DEMİR (İstanbul) – Olabilir. Ben de
eğer müsaade ederseniz, sizin tavrınızla ilgili özellikle, söz almak istiyorum.

BAŞKAN – Evet, ne var tavrımda? 
FİLİZ KERESTECİOĞLU DEMİR (İstanbul) – Mikrofonu
açarsanız açıklayacağım. 
İLYAS ŞEKER (Kocaeli) – Ne diye veriyorsun Sayın
Başkanım? Hangi maddeye göre veriyorsun sözü? 
MERAL DANIŞ BEŞTAŞ (Adana) – 60’a göre. 
İLYAS ŞEKER (Kocaeli) – Aç oku bakalım, 60’da var mı o?
BAŞKAN – Tamam, vereyim bir dakika, bakalım tavrıma.
Ben tavrımda sonuna kadar haklıyım, ne var? 
60’a göre, bir dakika, yerinden… 
Buyurun Sayın Kerestecioğlu. 
6.- İstanbul Milletvekili Filiz
Kerestecioğlu Demir’in, Oturum Başkanı TBMM Başkan Vekili Ahmet Aydın’ın bazı
ifadelerine ve tavrına ilişkin açıklaması
FİLİZ KERESTECİOĞLU DEMİR (İstanbul) – “Vereyim,
bakalım neymiş tavrım?” bir kere zaten bir tavırdır öncelikle. 
Sizin, oradan, kendinize uymayan her şeyle ilgili söz
almanız, gerçekten, bu Meclisi yönetme etiğine uygun düşmemektedir. 
Benim bunun dışında söylemek istediğim şudur: Ben 1970’li
yılları yaşamış biriyim, burada konuşan milletvekillerinin de bazılarının çok
iyi yaşamış olduklarını tahmin ediyorum. Bugün üniversitelerde gerçekten dün
gördüğümüz, insanların yaralanmasıydı. Bu iki taraftan da yaralanmalar söz
konusu olmuş olabilir. Burada kalkıp çıkıp da böyle, onlara ayrıca bir şey
verir gibi, şevk verir gibi, “Biz onların yanındayız.” falan gibi konuşmalara
hiçbir müdahale etmeyip bu Mecliste barış dilini kurmadan, kalkıp sadece diğer
tarafın konuşmalarına müdahale etmenizi de kesinlikle kınıyorum.
BAŞKAN – Evet, her birimiz tabii ki milletvekili
olmanın etiği ve sorumluluğu içerisinde hareket etmek durumundayız. Bu sözünüze
katılıyorum ama sözün gereğini de hep birlikte yerine getirmek durumundayız. 
Teşekkür ediyorum. 
FİLİZ KERESTECİOĞLU DEMİR (İstanbul) – Evet, başta Başkan
olmak üzere. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – 29’uncu madde üzerinde 3 adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 29. maddesinin (2)’nci fıkrasının (ç) bendindeki
“değerlendirilmesinden” ibaresi yerine “değerlendirilmesi yoluyla” ibaresinin
eklenmesini arz ve teklif ederiz.

 Baki Şimşek  Nuri
Okutan  İsmail Faruk Aksu
 Mersin  Isparta
 İstanbul
 Erkan Haberal  Arzu
Erdem Kamil Aydın
 Ankara  İstanbul Erzurum
 Kadir Koçdemir 
 Bursa
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel
Verilerin Korunması Kanunu Tasarısı’nın 29’uncu maddesinin (1)’inci fıkrasında
geçen “5018 sayılı Kanunda” ifadesinin “5018 sayılı Kamu Malî Yönetimi ve
Kontrol Kanununda” şeklinde değiştirilmesini arz ve teklif ederiz.
İdris Baluken Meral Danış Beştaş Erol
Dora
Diyarbakır  Adana Mardin
Osman Baydemir Mahmut
Celadet Gaydalı Burcu Çelik Özkan
Şanlıurfa  Bitlis
 Muş 
BAŞKAN – Şimdi, maddeye en aykırı
önergeyi okutup işleme alacağım.
Türkiye
Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 29’uncu
maddesinin (2)’nci fıkrasının (c) bendinin metinden çıkarılmasını arz ve teklif
ederiz.
 Namık Havutça  Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Zeynel
Emre Haydar Akar
 Eskişehir İstanbul Kocaeli
 Eren
Erdem
 İstanbul
BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA (Ankara) – Katılmıyoruz
Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen İstanbul
Milletvekili Eren Erdem.
Buyurun Sayın Erdem. (CHP sıralarından alkışlar)
EREN ERDEM (İstanbul) – Sayın Başkan, değerli milletvekilleri;
Mecliste, sürekli olarak teröre karşı bir yaklaşım sergileniyor. Teröre karşı
sergilenen yaklaşım Türkiye açısından çok yararlıdır. Bu anlamda, bu yaklaşımın
bütün terör örgütlerine eşit mesafede olması gerektiğinin de altını çizmek
istiyoruz. 
HASAN BASRİ KURT (Samsun) – Rusya’da da bunları mı
söyledin?
EREN ERDEM (Devamla) – Şimdi, bakınız, elimde birkaç
tane belge var. Bu belgeleri sizin vicdanınıza teslim etmek istiyorum. Bugün 7
kişi tahliye edildi; isimlerini okuyorum; Halis Bayancuk, Cemil Aslan, Enes
Yelgün ve 4 kişi daha, 2’si de Suriye vatandaşı. Bu kişiler IŞİD terör
örgütünün Türkiye temsilciliği olması iddiasıyla tutuklanmıştı.
ZEKERİYA BİRKAN (Bursa) – Devam etmekte olan bir
davayla ilgili konuşamazsınız ki!
EREN ERDEM (Devamla) – 2013 yılında başlatılmış olan
bir soruşturma kapsamında, Van merkezli bir soruşturmada bu isimlerin ve başta
Halis Bayancuk yani “Ebu Hanzala” kod adlı şahıs olmak üzere, her birisinin,
arkadaşlar, IŞİD terör örgütünün Türkiye temsilcileri olduğu iddiasıyla tutuklandıklarını
gördük. Bunlardan 2’si Suriyeli, bugün tahliye edildiler. Bunlardan 1’inin
arabası patlamaya hazır bomba ve mühimmatla yakalandı. Bunlardan 2’si -Suriyeli
olanlar- İstanbul’dan Antep’e -bakın, savcılıktaki iddianamede geçen bilgileri
paylaşıyorum- 2 Fransız kadını geçirip, Rakka’ya teslim edip IŞİD kamplarında
eğitime tabi tuttukları iddiasıyla gözaltına alındılar. Bugün bunların hepsi
serbest bırakıldı. 
Serbest bırakılan kişilerin başında olan Halis Bayancuk
diyor ki Türkiye sınırına 250 metre mesafede: “Biz İstanbul’u fethedeceğiz.”
Aynı Halis Bayancuk yani bugün serbest bırakılan, akademisyenlerin, herkesin
tutuklandığı bir ortamda serbest bırakılan Halis Bayancuk diyor ki: “Kim IŞİD’e
saldırı yapmışsa, kim o kardeşlerimize saldırı yapmışsa bunu bana yapılmış
olarak kabul ederim. Onun için, hepimiz tarafımızı belirlemeliyiz.” Aynı şahıs,
yine konuşmasında, arkadaşlar, diyor ki: “IŞİD bizim Müslüman kardeşimizdir.
Onlara yapılan her saldırıyı bize yapılmış sayarız. Ben inanıyorum ki o savaş
bir akide savaşıdır.” Şimdi, bu cümleden IŞİD’i çıkaralım, PKK’yı koyalım. Bir
milletvekili bunu söylemiş olsun. Onun hakkında derhâl bir fezleke hazırlanması
gündeme gelir ki doğaldır değil mi? Mümkündür -ki normaldir de bu- ama bunu
söyleyen adam, bakın, bunu söyleyen adam bugün tahliye edildi, serbest
bırakıldı.
HARUN KARACA (İstanbul) – Can Dündar için ne
düşünüyorsun? Can Dündar’ı kim tahliye etti?
EREN ERDEM (Devamla) – Düşünürler, gazeteciler,
akademisyenler tutuklu; teröristler dışarıda. Arkadaşlar, terörle mücadele bu
iktidara bırakılamayacak kadar önemli bir meseledir.
HARUN KARACA (İstanbul) – Söyler misin, Can Dündar’ı
kim tahliye etti? 
EREN ERDEM (Devamla) - Terörle mücadele bu iktidara
bırakılamayacak kadar önemli bir meseledir. 
OSMAN AŞKIN BAK (Rize) - Kim tahliye etti, kim? 
EREN ERDEM (Devamla) - Bakın, bu şahsın evinden
çıkartılan bir belge; bakın, belge. 
OSMAN AŞKIN BAK (Rize) – Adamın reklamını yapıyorsun
ya!
EREN ERDEM (Devamla) - Belge şu. Bu belge diyor ki…
Halis Bayancuk bunu kabul etmiş.
OSMAN AŞKIN BAK (Rize) – Ya, adamın reklamını
yapıyorsun! Teröristin reklamını niye yapıyorsun ya!
EREN ERDEM (Devamla) - Bu belgeye göre, bunlar kendi
aralarında kripto bir yazışma yapmışlar.
OSMAN AŞKIN BAK (Rize) – Teröristin reklamını niye yapıyorsun
ya!
MAHMUT TOĞRUL (Gaziantep) – Teröristse niye bıraktınız?
Osman Bey, niye bıraktınız teröristse? 
EREN ERDEM (Devamla) - Bakın, aynı zamanda bu
belgelerde, arkadaşlar, bir silahlı yapılanmanın olması gerektiği yönünde bir
yaklaşım sergileniyor; belgelerde var, söyleniyor.
OSMAN AŞKIN BAK (Rize) – Teröristi ne konuşuyorsun
burada ya?
ENGİN ALTAY (İstanbul) – Osman, terörist değilmiş,
serbest bırakılmış Osman!
OSMAN AŞKIN BAK (Rize) – Teröristin reklamını niye
yapıyorsun? Teröristi ne konuşuyorsun burada ya! 
EREN ERDEM (Devamla) - Savcılık iddianamesinde geçiyor.
OSMAN AŞKIN BAK (Rize) – Ne konuşuyorsun ya!
ENGİN ALTAY (İstanbul) – Serbest bırakmışsınız!
EREN ERDEM (Devamla) - Bu iddianamenin içerisinde diyor
ki: “Silahlı kanadın mali yapısını şöyle kuracağız, böyle kuracağız.”
OSMAN AŞKIN BAK (Rize) – Bırak, kim serbest bırakmış? 
EREN ERDEM (Devamla) – Şimdi, arkadaşlar, niye serbest
bırakılıyor? Neden bu insanlar ellerini kollarını sallayarak dolaşıyorlar? 
MUSTAFA KÖSE (Antalya) – Kardeşim, biz mi bırakıyoruz? 
EREN ERDEM (Devamla) - Terörle mücadele edelim; hep
beraber, birlikte, bütün örgütlere karşı eşit mesafede yaklaşım sergileyelim.
OSMAN AŞKIN BAK (Rize) – IŞİD terör örgütüdür. IŞİD
insanlığın düşmanıdır! Terör örgütüdür, İslam’la herhangi bir bağı yoktur. 
EREN ERDEM (Devamla) – Yani, bu insanların… 
Bakın, Kobani’ye IŞİD girdikten sonra, bu şahsın
Facebook sayfasında yayınlanan bir yazı, diyor ki: “Kobani tamamen fethedildi.”
OSMAN AŞKIN BAK (Rize) – Ya, bırak kardeşim, IŞİD terör
örgütüdür. Ne yapıyorsun sen ya!
ENGİN ALTAY (İstanbul) – Sayın Başkan, Osman Aşkın
Bak’ı uyarmayı düşünüyor musunuz?
MAHMUT TOĞRUL (Gaziantep) – Osman’ın özgürlüğü var,
bağırma özgürlüğü(!)
EREN ERDEM (Devamla) - Bir IŞİD bayrağı var. Bakın,
savcılar bu şahıslar üzerine neden bir serbestiyet yapıyorlar?
OSMAN AŞKIN BAK (Rize) – IŞİD terör örgütüdür.
BAŞKAN – Sayın milletvekilleri… Sayın Bak, lütfen
müdahale etmeyin. 
EREN ERDEM (Devamla) - Arkadaşlar, vicdanımızı
Parlamentonun vicdanına teslim ediyorum.
OSMAN AŞKIN BAK (Rize) – Kim serbest bıraktıysa…
EREN ERDEM (Devamla) - Bu teröristler, bu terör
militanları niçin tahliye edildiler? Bu soruya cevap arıyor, hepinizi saygıyla
selamlıyorum. (CHP sıralarından alkışlar) 
OSMAN AŞKIN BAK (Rize) – Reklamını mı yapıyorsun ya!
MUSTAFA KÖSE (Antalya) – Biz mi tahliye ettik? Hayret
bir şeysin ya, sanki biz tahliye ettik!
ENGİN ALTAY (İstanbul) – Sayın Başkan. (Gürültüler)
BAŞKAN – Sayın milletvekilleri, lütfen…
Buyurun Sayın Altay.
ENGİN ALTAY (İstanbul) – Sayın Başkan, Divandan bir
talebim var.
BAŞKAN – Evet. 
ENGİN ALTAY (İstanbul) – Milletvekilimizin kürsüde
kaldığı beş dakika boyunca sarf ettiği kelime sayısıyla, Osman Aşkın Bak başta
olmak üzere, iktidar partisi sıralarından sarf edilen kelime sayılarının
önünüze getirilmesini talep ediyorum. Şunun için: Genel Kurulun sükûn içinde
çalışmasını teminden yoksunsunuz. Ben hep söylemişimdir; sataşma, laf atma bir
ritüeldir ama burada taciz var Sayın Başkan, taciz ve siz seyrediyorsunuz,
olmaz öyle şey! (CHP sıralarından alkışlar) 
BAŞKAN
– Sayın Altay, bakın, biz seyrediyoruz değil. 
ENGİN
ALTAY (İstanbul) – Seyrediyorsunuz. 
BAŞKAN
– Lütfen, sayın grup başkan vekilleri olarak da bu kürsüde…
ENGİN
ALTAY (İstanbul) – Çıkarın, Osman Aşkın Bak kaç kelime etmiş, benim hatibim kaç
kelime etmiş? Olmaz öyle şey!
BAŞKAN
– Bakın, bu kürsüde kim konuşursa konuşsun eğer hepiniz aynı duyarlılıkla, aynı
hassasiyetle hareket ederseniz, zaten hiçbir problem olmaz, benim de istediğim
o. 
ENGİN
ALTAY (İstanbul) – Biz abartmıyoruz. 
BAŞKAN
- İktidar muhalefet fark etmez, burada en aykırı fikri dile getirsinler,
hakikaten getirsinler ama her bir milletvekili de burada saygı içerisinde onu
dinlemek durumunda.
ENGİN
ALTAY (İstanbul) – Ben talebimin yerine getirilmesini istiyorum. 
BAŞKAN
- Biz bu noktada elimizden geleni…
ENGİN
ALTAY (İstanbul) – Bize değil, oraya söyleyin. 
BAŞKAN
– Herkese söylüyorum, bütün milletvekillerine söylüyorum, tüm
milletvekillerine. Zaman geliyor o gruptan, zaman geliyor bu gruptan, şu
gruptan, öbür gruptan, fark etmiyor, her birimiz bu hataya düşüyoruz, maalesef
bunu görüyoruz. 
Dolayısıyla,
tüm siyasi parti gruplarından istirhamım, ne kadar aykırı olursa olsun, o kürsü
özgür bir kürsüdür, o kürsüde her fikir dile getirilsin ve bu noktada da tüm
milletvekilleri sonuna kadar dinlesin. Gerekirse, sataşma varsa, sataşmadan
dolayı gerekli değerlendirmeleri yaparız diyorum. 
Teşekkür
ediyorum. 
ENGİN
ALTAY (İstanbul) – Laf atılsın. “Laf atılmasın.” demiyorum ki ben “Taciz
yapılmasın.” diyorum. Yapılan taciz. Laf atın, atmak da gerekir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 29’uncu maddesinin (1)’inci fıkrasında geçen
“5018 sayılı Kanunda” ifadesinin “5018 Sayılı Kamu Mali Yönetimi Ve Kontrol
Kanununda” şeklinde değiştirilmesini arz ve teklif ederiz. 
Meral Danış Beştaş (Adana) ve
arkadaşları
BAŞKAN – Komisyon önergeye katılıyor mu? 
ADALET KOMİSYONU BAŞKANI AHMET İYİMAYA (Ankara) –
Katılmıyoruz Sayın Başkan. 
BAŞKAN – Hükûmet katılıyor mu? 
KALKINMA BAKNI CEVDET YILMAZ (Bingöl) – Katılmıyoruz
Sayın Başkan. 
BAŞKAN
– Önerge üzerinde söz isteyen Adana Milletvekili Meral Danış Beştaş. 
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. 
Sayın
Meclis Başkan Vekilimize, doğrusu, bu kürsüden İç Tüzük 64’ün ikinci fıkrasını
hatırlatmak isteriz bir kere daha. 64’üncü maddenin ikinci fıkrası: “Başkan veya
başkanvekilleri, görevlerinin yerine getirilmesinin gerektirdiği haller dışında
tartışmalara katılamazlar; kişisel savunma hakları saklıdır.” Dünden bu yana,
Sayın Meclis Başkan Vekili burada yapılan konuşmalarla ilgili,
değerlendirmelerle ilgili kendi kişisel görüşlerini, siyasi duruşunu sıklıkla
ifade etmekte ve görevinin gerektirdiği sorumlulukları ve etiği yerini
getirmediği için bunu gerçekten üzüntüyle karşılıyoruz ve dile getirmeyi de bir
görev olarak telaki ediyoruz. Şüphesiz burada hepimizin milletvekilleri olarak
milletvekilliğinin vakarına, etiğine ve sorumluluğuna uygun davranma
sorumluluğumuz var ama herkes, konuşmalarını yaparken bu konuşmaların kaç
milyon insanı etkilediğini, nerelere ulaştığını ve sonuçlarını çok iyi düşünmek
zorundadır. 
Biraz önce bizim itiraz ettiğimiz husus
“Kürt demeyin; bu, Kürtlere haksızlıktır.” diyorlar. Şimdi, biz bu geleneği
biliyoruz. Türkiye Cumhuriyeti tarihinin yüz yıllık geçmişinde Kürt meselesine
yaklaşımı hepimizin canlı olarak yaşadığı ama okuduğumuz ama dedelerimizden ama
babaannelerimizden ama anneannelerimizden çok canlı bir hafızamız var. Burada
diğer partilerde de Kürt milletvekili arkadaşlarımız var, hiçbirisi “Bunu
bilmiyoruz.” demesin. Şark Islahat Planlarından Tevhidi Tedrisat Kanunlarına,
ana dilde eğitimi bir tarafa bırakın Kürtçe konuşmanın yasaklandığı günler çok
geride değil. Ve Kürtlere yönelik ayrımcı, asimilasyoncu, inkâr ve redde
yönelik politikalar aynı zamanda ekonomiye de yansımıştır. Şu anda bölgeler
arasındaki ayrımcılık ve bunun neticeleri uçurum meydana getirmiştir. Şu anda
Siirt ile İzmir’in ya da Ankara ile Mardin’in, Batman’ın arasındaki ekonomik
kalkınma, üniversite giriş sınavında aldıkları neticeler bile herkesin bilmesi
gereken ayrımcılığı çok net bir şekilde ortaya sermektedir. 
Bu ülkede Kürt sorununun çözümüyle
ilgili, Kürt halkının hak ve özgürlükleriyle ilgili çok tartışma yapıldı, çok
rapor yazıldı ama Kürtlerin hak ve özgürlüklerini savunan, ama karşısında
duran, Kürtlerin Türkleştirilmesi gerektiği, Kürtlerin aslında Türk olduğu ve
bununla övünç duyması gerektiği söylenen ırkçı yaklaşımlar günümüzde de devam
ediyor
HALİS DALKILIÇ (İstanbul) – Bu ülkede Kürt sorunu yok,
terör sorunu var, PKK sorunu var, Kürt sorunu hiç yok. 
MİHRİMAH BELMA SATIR (İstanbul) – Halüsinasyon
görüyorsun. Dibe vurdunuz, dibe, dibe! 
MERAL DANIŞ BEŞTAŞ (Devamla) – Yani, şu Meclis çatısı
altında bu kadar Kürt milletvekili varken bir milletvekilinin şu cürette
bulunması dehşet vericidir: “Siz Kürt demeyin, Kürtlere haksızlıktır. Siz
Türk’sünüz.” Türk değiliz, biz Türkiye Cumhuriyeti yurttaşlarıyız. 
ERKAN AKÇAY (Manisa) – Irkçısınız, ırkçı!
MERAL DANIŞ BEŞTAŞ (Devamla) – Biz Türkiye halklarıyız.
ERKAN AKÇAY (Manisa) – Biz Türkiye halkları değiliz,
Türk milletiyiz.
MERAL DANIŞ BEŞTAŞ (Devamla) – Biz Türkiye
yurttaşlarıyız ve bunun için demokratik bir anayasa yapılması talebimiz de
birçok mesele yanında, bununla ilgili, orta yerde duruyor. Zorla hiç kimsenin
etnik kimliğini, inancını, dilini değiştiremezsiniz, kültürünü
değiştiremezsiniz. Yüz yıl uğraştınız, yapılmadık katliam, çıkarılmadık kanun,
yapılmayan işkence kalmadı ama Kürt halkı bunu asla kabul etmedi. Bütün bu
acılara rağmen, bugüne kadar da kendi kimliğini, dilini, kültürünü ve inancını
getirmiştir. 
Şimdi -yani, zaman tabii çok az- Celal Bayar’ın ve
Erdal İnönü’nün Kürt sorunu konusundaki raporlarını okumanızı öneririm. Bu ülke
nerelerden geldi? Mahmut Esat Bozkurt’un lafını hatırlatmak isterim: “Bu ülkede
Türk olmayanların tek bir hakkı vardır, o da kölelik hakkıdır.” dedi. Cemal
Gürsel bu ülkenin Cumhurbaşkanı olarak “Nerede biri kendine Kürt’üm diyorsa
onun yüzüne tükürün.” dedi. 
HASAN BASRİ KURT (Samsun) – Cemal Gürsel nerede ya?
MİHRİMAH BELMA SATIR (İstanbul) – Yakın tarihe gel,
yakın tarihe!
MERAL DANIŞ BEŞTAŞ (Devamla) – Bunun gibi örnekler bu
kitaplarda; siz ne kadar reddetseniz de bizim, Türkiye'deki bütün yurttaşlar
tarafından bilinmese de Kürtler bunu biliyor. Ve bugünkü zihniyetin dayanağı da
odur, bunun arka planı odur ve bizim buradan, Büyük Millet Meclisi kürsüsünden
üniversitedeki öğrencileri kışkırtmaya tahammül etmemiz söz konusu bile
değildir. Her şeyi bu şekilde ret ve inkâr politikalarının sonucuna getirip
bağladık. Biz bunu bilerek burada konuştuk. Çünkü Kürt öğrenciler her gün bizi
arıyorlar. Zor durumdalar…
(Mikrofon otomatik cihaz tarafından kapatıldı) 
MERAL DANIŞ BEŞTAŞ (Devamla) – …öldürülüyorlar,
yakalanıyorlar, tutuklanıyorlar, işkence görüyorlar. Ve biz, Türkiye İşçi
Partisi üyesi öğrencilerin telle boğuldukları günleri de unutmadık, kimler
tarafından öldürüldüğünü de unutmadık. 
RAVZA KAVAKCI KAN (İstanbul) – AK PARTİ döneminde
kazanılan haklardan da bahsetsek. 
MERAL DANIŞ BEŞTAŞ (Devamla) – Hepinize saygılar
sunuyorum. (HDP sıralarından alkışlar)
FİLİZ KERESTECİOĞLU DEMİR (İstanbul) – Başkan, karar
yeter sayısı istiyoruz. 
BAŞKAN – Bir saniye…
IX.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, milletvekillerinden konu dışına çıkmamalarını, temiz bir dil
kullanmalarını ve yaralayıcı sözler sarf etmemelerini istirham ettiğine ilişkin
konuşması
BAŞKAN – Sayın milletvekilleri, az önce Sayın Altay da
ifade etti, Sayın Danış Beştaş da kürsüden 64’üncü madde hatırlatması yaptı.
Ben aynı şekilde, devamında 65, 66, 67 ve 68’inci maddelerin de okunmasını
istirham ediyorum. 
MERAL DANIŞ BEŞTAŞ (Adana) – Okuduk Sayın Başkan.
BAŞKAN – Tüm sayın milletvekillerine: İç Tüzük’ün
66’ncı maddesi, İç Tüzük’e uymayı ve konudan ayrılmamasını; İç Tüzük’ün 67’nci
maddesi Genel Kurulda yapılan konuşmalarda temiz bir dil kullanılmasını, kaba
ve yaralayıcı sözler sarf edilmemesini…
FİLİZ KERESTECİOĞLU DEMİR (İstanbul) – Karar yeter
sayısı istemiştik ama şimdi gelmelerini mi bekliyorsunuz Sayın Başkan?
MAHMUT TOĞRUL (Gaziantep) – Hatırlatın! Uzatın, uzatın
Başkan!
BAŞKAN – Yine İç Tüzük’ün 65’inci maddesinde, Genel
Kurulda söz kesmeyi, şahsiyatla uğraşmayı, çalışma düzenini bozucu hareketlerde
bulunmayı yasaklıyor gibi… 
FİLİZ KERESTECİOĞLU DEMİR (İstanbul) – Sağ olun, bakın!
BAŞKAN – Görüşmelerin sağlıklı ve verimli şekilde
yürütülebilmesi, gerginliklere imkân tanınmaması için tüm milletvekillerimizden
konu dışına çıkılmamasını, temiz bir dil kullanılmasını, yaralayıcı sözler sarf
edilmemesini özellikle istirham ediyorum.
MAHMUT TOĞRUL (Gaziantep) – Ara sıra göz atın, bakın,
tamamlandı mı bir bakın!
BAŞKAN – Bakın, bunlara ilişkin yapıldığı takdirde de
devamında müeyyidelerini de öngörüyor. Ben bugüne kadar bu müeyyideleri de
hiçbirinde uygulamadım…
ENGİN ALTAY (İstanbul) – Uygulayın Sayın Başkan.
BAŞKAN – Ama, burada tabii ki her birimiz milletvekiliyiz,
milletin sorunlarına farklı bakış açılarıyla çare getireceğiz, fikrimizi ifade
edeceğiz ama bunu ifade ederken de kimseyi zan altında bırakmadan, tahkim
etmeden, tahkir etmeden, yaralamadan kullanırsak çok daha iyi olur diye
düşünüyorum. Göstereceğiniz hassasiyetten dolayı da tüm gruplara, tüm
milletvekillerine teşekkür ediyorum. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Şimdi, önergeyi oylarınıza sunuyorum, karar
yeter sayısı arayacağım. 
FİLİZ KERESTECİOĞLU DEMİR (İstanbul) – Aramayın, gerek
yok, gerek yok. 
BAŞKAN – Kabul edenler… Kabul etmeyenler… Önerge kabul
edilmemiştir, karar yeter sayısı vardır. 
FİLİZ KERESTECİOĞLU DEMİR (İstanbul) – Teşekkür
ederiz(!)
MAHMUT TOĞRUL (Gaziantep) – Bravo(!)
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 29. maddesinin (2)’nci fıkrasının (ç) bendindeki
“değerlendirilmesinden” ibaresi yerine “değerlendirilmesi yoluyla” ibaresinin
eklenmesini arz ve teklif ederiz. 
Kamil
Aydın (Erzurum) ve arkadaşları
BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) –
Katılmıyoruz Sayın Başkan.
BAŞKAN – Önerge üzerinde söz isteyen
Erzurum Milletvekili Kamil Aydın. 
Buyurun Sayın Aydın. (MHP sıralarından
alkışlar) 
KAMİL
AYDIN (Erzurum) – Sayın Başkan, çok saygıdeğer milletvekilleri; aslında, dün
yaşanan o hararetli tartışmalara binaen bir şeyler söylemek için hazırlamıştım
kendimi, ama biraz önce ona benzer bir hararetli tartışmaya, hatta sataşmaya
dönüşen olaylar neticesinde ben de bir şeyler söylemek istiyorum.
Bakın, biz inadına kardeşliği, birliği, beraberliği bir
yurttaşlık çerçevesi içerisinde savunan bir hareketin mensuplarıyız. Aralık ayında,
inanın, çok iyi hatırlıyorum, Meclis tutanaklarında var; Hacettepede
yavrularımız var, kız çocuklarımız var, aradılar “Hocam, sırf Türk Bayrağı
camımızda asılı diye tehdit mektupları alıyoruz, çantalarımıza tehdit mesajları
atılıyor, taciz ediliyoruz. Ne olur bize sahip çıkın.” dediler, biz de bu
kürsüden dile getirdik. Üniversite yönetimini göreve davet ettik, kolluk
kuvvetini göreve davet ettik. 
Elbette ki 70’leri çok iyi hatırlıyoruz. Allah o
günleri bir daha göstermesin. Bu ülkenin sağcısı da bizim solcusu da. Her türlü
düşünceye mensup evlatlarımız var. İstedikleri şekilde, özgürce tartışsınlar
ama bizleri nasıl ki burada bağlayan bir Anayasa var ise, bir İç Tüzük var ise…
Kurullar, kurallar vardır arkadaşlar. Demokrasi kurallı, kurullu yaşama rejimidir.
Bunu artık öğrenelim. Biz burada nasıl ki kural ihlali yapamazsak, bizim
gençlerimiz de özgürce fikirlerini tartışırken birtakım değerler üzerinden
yıpratıcı, kırıcı, yok edici, zarar verici söylemlerden ve eylemlerden uzak
durmak zorundadır. 
O Kızılay’daki bombacı, hâkim karşısına çıkarıldığında
-Balıkesir Üniversitesinde- hâkim diyor ki, bıçaklama olayı var: “Ya, siz buna
bölücü diyorsunuz ama…” Bakın, aynı zihniyet. Bu Kürtçe bile konuşamıyor. 
İşte, yanılgımız orada. Bizim Kürt kardeşimizle bir
sorunumuz yok. Biz etle tırnak olmuşuz diyoruz, tırnağı da kabul etmiyorlar eti
de kabul etmiyorlar. Biz her şeyi buraya taşıyamıyoruz ama orada duyduklarımı
söyleyemiyorum. Ama, bugün Celal Bey’in bir cümlesi çıktı kendisi de ifade
etti, maksadım şuydu dedi. Ama biz orada burada arkadaşlarımız güzel…
Şurası var ya, Türkiye'nin etnik bir mozaiği, güzel bir
zenginliğimiz var Allah’a şükür. Herkes özgürce etnik kökenini söylüyor ve
gurur duyuyor, hepimiz gurur duyuyoruz. Bu etnik kökenler bir araya gelmiş bir
aile olmuş, halkları aşmışız artık biz, biz bir milletiz artık ve bu milletin
içinde hepimiz varız. (MHP ve AK PARTİ sıralarından alkışlar) Onun için, kız
aldık, kız verdik, basit bir şey değil. Batı’da, gidin, zenci ile beyaz
evliliklerine çok az rastlarsınız, gülerek karşılıyorsunuz ama burada Meclisi
Başkanım diyor ki: “Ben de Kürt’üm.” Oradan diyorlar ki: “Sen Kürt olamazsın.”
İnanın, duyuyoruz. Buradan bir hanımefendi kalkıyor, benim milletvekili
arkadaşım “Elhamdülillah ben de Kürt’üm.” diyor ya, daha ne desin, “Hayır, siz
olamazsınız.” diyor. Niye? Kürt olmak için sizin gibi mi olmak lazım? Ne olmak
lazım Kürt olmak için? Bizim ayrımız gayrımız yok. Biz Kürt’üz, biz Laz’ız, biz
Çerkez’iz, bir Abaza’yız, biz her şeyiz, işte Türk milleti budur. (MHP ve AK
PARTİ sıralarından alkışlar) Niye ısrarla…
ERKAN AKÇAY (Manisa) – İşte Türk milleti. 
KAMİL AYDIN (Devamla) - Biz, birliğe, bütünlüğe vurgu
yaparken şu yüce Mecliste niye ille de nüanslara takılıyoruz? Niye ufak şeyleri
büyütüyoruz? 
Burada provokatif bir eylem varsa, ortak değerlerimiz
bellidir, birisi Türk Bayrağı’nı bir tahrik unsuru sayıyorsa, Allah aşkına,
burada artık, Kürtlük, Türklük kalır mı? Burada, artık, benim sistematik bir
yansımamdır, burada varlığımın ifadesidir, benim bayrağımdır, cumhuriyetimdir,
ilkelerimdir, vatandaşlık haklarımdır. Ama, bir arkadaşımız etnik kökeninden
dolayı bir tacize maruz kaldığı zaman hepimiz el kaldırırız, hepimiz onu
savunuruz çünkü asabiyeyi zaten Yüce Rabb’im de yasaklamış. Biz, asabiyetçi
değiliz. Biz, Türk milliyetçisiyiz. Nedir Türk milliyetçiliği? Ortak bir
paydada, ortak bir iradeyi koyup birlikte yaşama azim ve kararlılığıdır
arkadaşlar. Allah aşkına, bunun neresinde ayrımcılık var? Bir mensubiyet
şuurudur. Bu da buradadır bütün zenginliğiyle, bütün nüanslarıyla. 
Onun için, geriye gitmeyeceğiz, ileriye bakacağız. Her
zaman bu büyük milletin bütün etnik unsurlarıyla, Allah’ın izniyle, geleceğinde
güzel şeyler olacaktır. 
Bakın, bugün, güneydoğuda Türk’ün askeri, polisi,
kolluk kuvveti yaralıyı omuzuna alıp götürüyor, giderken mermi yiyor. Su
veriyor, ekmeğini paylaşıyor. Allah’tan korkun! Bunları hepimiz görmüyor muyuz?
Nasıl inkâr edeceğiz? Böyle bir barış özlemimiz var, böyle bir sevgi, kardeşlik
özlemimiz var. 
(Mikrofon otomatik cihaz tarafından kapatıldı) 
KAMİL AYDIN (Devamla) – Milliyetçi Hareket Partisi,
bütün siyasi sloganlarında “Onlar ne kadar Kürt’se biz o kadar Kürt’üz, biz ne
kadar Türk’sek onlar o kadar Türk. Biz bin yıllık harcız, bu harcı kimsenin
bozmaya hakkı ve hukuku yoktur.” diyor. 
Hepinizi saygıyla selamlıyorum. 
Ne mutlu Türk’üm diyene. 
Teşekkür ederim. (MHP ve AK PARTİ sıralarından
alkışlar)
FİLİZ KERESTECİOĞLU DEMİR (İstanbul) – Sayın Başkan…
BAŞKAN – Önergeyi oylarınıza sunuyorum… 
Karar yeter sayısı mı istediniz?
FİLİZ KERESTECİOĞLU DEMİR (İstanbul) – Hayır. 
BAŞKAN – Kabul edenler… Kabul etmeyenler… Önerge kabul
edilmemiştir.
Buyurun Sayın Kerestecioğlu.
FİLİZ KERESTECİOĞLU DEMİR (İstanbul) – Sadece
tutanaklara geçsin diye… Sayın hatip konuşurken sanıyorum benim gülümsememi görüp
“Gülümseyerek karşılıyorsunuz.” dedi.
KAMİL AYDIN (Erzurum) – Hayır, asla! Hiç bakmadım.
ERKAN AKÇAY (Manisa) – Sataşma değil. 
FİLİZ KERESTECİOĞLU DEMİR (İstanbul) – Sataşma değil.
BAŞKAN – Sataşma değil. 
Buyurun, söyleyin. 
FİLİZ KERESTECİOĞLU DEMİR (İstanbul) – Ben neye
güldüğümü ifade etmek için söz aldım. Daha önce bir AKP milletvekiline de aynı
uyarıyı yapmak zorunda kalmıştım. Artık bu Mecliste cinsiyetçi dil
kullanmayalım, “Kız alıp kız vermek” lafını kullanmayalım; o laf kullanıldığı
için ben gülümsedim. 
BAŞKAN – Teşekkür ediyoruz. 
Tutanaklara geçmiştir Sayın Kerestecioğlu.
Maddeyi oylarınıza sunuyorum: Maddeyi kabul edenler…
Kabul etmeyenler… Madde kabul edilmiştir. 
Şimdi, 30’uncu maddeye bağlı (1)’inci fıkra üzerinde
ikisi aynı mahiyette olmak üzere üç adet önerge vardır. 
Okutacağım ilk iki önerge aynı mahiyettedir. 
Okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (1)’inci fıkrasında geçen
"5018 sayılı Kanunun" ifadesinin, "5018 Sayılı Kamu Mali
Yönetimi Ve Kontrol Kanununun" şeklinde değiştirilmesini arz ve teklif
ederiz. 
 İdris Baluken Meral
Danış Beştaş Osman Baydemir
 Diyarbakır Adana Şanlıurfa
 Mahmut Celadet Gaydalı Erol
Dora Burcu Çelik Özkan
 Bitlis Mardin Muş
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (1)’inci fıkrasındaki "5018 sayılı" ibaresinden
sonra gelmek üzere "Kamu Mali Yönetimi ve Kontrol" ibaresinin
eklenmesini arz ve teklif ederiz.
 İsmail Faruk Aksu Erhan
Usta Mehmet Parsak
 İstanbul Samsun Afyonkarahisar
 Mustafa Kalaycı Mehmet
Necmettin Ahrazoğlu Baki Şimşek
 Konya Hatay Mersin
 İsmail Ok
 Balıkesir
BAŞKAN – Şimdi maddeye en aykırı önergeyi okutup işleme
alıyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (1)’inci fıkrasının aşağıdaki
şekilde değiştirilmesini arz ve teklif ederiz. 
(1)
5018 sayılı Kanunun ekli olan (III) sayılı Cetvele aşağıdaki sayı eklenmiştir.
“10)
Kişisel Verileri Koruma Kurumu”
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Murat
Emir Zeynel Emre
 Eskişehir  Ankara İstanbul Haydar
Akar
 Kocaeli

BAŞKAN – Komisyon önergeye katılıyor mu?
ADALET KOMİSYONU BAŞKANI AHMET İYİMAYA
(Ankara) – Sayın Başkanım, katılmıyoruz.
BAŞKAN – Hükûmet?
KALKINMA BAKANI CEVDET YILMAZ (Bingöl) –
Katılmıyoruz Sayın Başkanım.
BAŞKAN – Önerge üzerinde söz isteyen, Ankara
Milletvekili Murat Emir.
Sayın Emir, buyurun. (CHP sıralarından
alkışlar)
MURAT EMİR (Ankara) – Sayın Başkan,
değerli milletvekilleri; Genel Kurulu saygıyla selamlarım. 
Çok ilgi çekici olmadığını bile bile yine
de bu çok önemli, bu hayati kanun üzerinde konuşmaya ve tartışmaya devam etmeyi
öneriyorum ve ben de süremi bu kanun üzerinde kullanacağım.
Değerli arkadaşlar, bu kanun son derece
gerekli bir kanundur ama bu kadar önemli ve hayati kanun bu kadar aceleye
getirilmemesi gereken de bir kanundur. Son derece açık sakatlıklar
içermektedir, temel hak ve özgürlüklerimiz açıkça örselenmektedir bu kanun
tasarısıyla. Dolayısıyla, bu kanunu aslında ayrıntılarıyla uzun uzun tekrar alt
komisyondan başlayarak tartışmak zorundayız. 
Mesela, bunlardan birincisi: İçinde çocuk
yok, düşünebiliyor musunuz? Batı hukukunda, evrensel hukukta çocuklar her zaman
özel korumaya tabiyken biz bir yasa tasarısı yapıyoruz ve içinde “çocuk”
kavramı geçmiyor. Bu ayıp bu Meclise yeter arkadaşlar. Bunu kabul etmiyoruz.
Zor bir yasa olduğunu kabul ediyorum.
Gerçekten de bilgi iletişiminin, transferinin, yaygınlığının bu kadar arttığı
bir dünyada bir yasayla bütün bu kişilik haklarını teminat altına almak ama
bilginin de dolaşımını sağlamak elbette zor ama biz bunu başarmak zorundayız.
Üstelik de niye yapıyoruz bunu? Aceleyle yapıyoruz. Ne için? Marttaki,
nisandaki sözümüzü tutmuş olmak için. Hâlbuki defalarca ifade ettik: Avrupa
Komisyonunun tüzük önerisi var; Avrupa Komisyonundan bu geçti, geçecek. Yakında
onların normları olacak ve biz de zaten ona uymak zorunda kalacağız. Nedir bu
acelemiz, anlamakta güçlük çekiyorum.
Bazı küçük düzeltmeler yapılmaya çalışılıyor. Teşekkür
ederim Sayın Bakana da Komisyona da ama son derece yetersiz olduğunu kabul
etmek zorundayız.
Değerli arkadaşlar, içinde geniş istisnalar olan bu
kanun tasarısında, aslında ilk başta ifade edilen “Biz kişilik haklarını
güvence altına almaya çalışıyoruz, kişisel verileri güvence altına almaya
çalışıyoruz.” yaklaşımı bitirilmekte, içi boşaltılmakta ve kişisel verilerin
tepe tepe kullanımının önü açılmaktadır.
Mesela -defalarca söylendi ama bıkmadan söyleyeceğiz
çünkü Anayasa Mahkemesinden de dönecek, Avrupa İnsan Hakları Mahkemesinden de
dönecek, siz de biliyorsunuz, biz de biliyoruz- Avrupa hukukunda olmayan din,
mezhep, felsefi inanç ve kılık kıyafeti niye fişliyorsunuz, niye saklıyorsunuz?
Ben bu soruyu bu kürsüden 5 defa sordum ama cevap alamıyoruz. Niye
saklıyorsunuz, niye işliyorsunuz bunu? Ne olur, gelin ve “Evet, şu nedenle
bizim buna ihtiyacımız var.” deyin. 
Bunun ötesinde, bakınız, denetim organı, kurul
oluşturuyorsunuz, siyasi bir kurul oluşturuyorsunuz; genişlettiniz, 7’den 9’a
çıkarttınız. Teşekkür ederiz. Yeter mi? Yetmez. Bakın, bu kurula emanet
ediyorsunuz bütün verileri. Hani, meslek örgütleri nerede, akademik kurullar
nerede, YÖK nerede, baro nerede, tabipler odası nerede bunun içerisinde?
Meclisin seçeceği organın siyasi olacağını hepimiz bilmiyor muyuz? Niye kişisel
verilerimizi, en nihayetinde, siyasi bir organa teslim ediyoruz bu kadar açık
bir biçimde? Buna ne gerek var arkadaşlar? 
Bakın, yasada liyakat yok mesela. Dört yıllık okul
mezunu olan herkes atanabilir. Bu eksiklik değil mi yani bunu düzeltmek
gerekmiyor mu? Bunu söylemek için… Ya, bu siyasi bir konu değil yani burada
herkesin açık yüreklilikle, samimi bir şekilde bu yasaya katkı vermesini rica
ediyoruz. 
Hak arama yolları son derece sınırlı. Bakın, 8’inci
maddede ve 9’uncu maddede verilerin transferinin önünü sonuna kadar açtık.
Sonra ne oldu? Diyoruz ki: Veri sahibi veri sorumlusuna gider, şikâyet eder:
“Benim verime ne oldu?” Senin verin 50 defa el değiştirdi, haberin yok, nereden
bileceksin? A firmasına verini verdin, A firması B’ye verdi, C’ye verdi, D’ye
verdi; D işledi, E firması yurt dışına yolladı. Nasıl bulacaksın, kime şikâyet
edeceksin? Otuz gün susuyor veri sorumlusu, o zaman sen kurula gidiyorsun.
Kurula nasıl gidiyorsun? Para yatırarak gidiyorsun. Bakın, bu da iptal
edilecek. Temel haklar ve özgürlükler öyle parayla, başvuruyla
sınırlandırılamaz arkadaşlar. 
Dolayısıyla, hâlâ vakit varken bu yasa tasarısının bir
an evvel, tekrar, derli toplu, Sayın İyimaya, en azından bir ölçüde
düzeltilmesinde yarar görüyoruz ve bu nedenle de Meclisimizi, Komisyonumuzu
göreve davet ediyoruz. 
Genel Kurulu saygıyla selamlarım. (CHP sıralarından alkışlar)
MAHMUT TOĞRUL (Gaziantep) – Karar yeter sayısı…
BAŞKAN – Önergeyi oylarınıza sunuyorum, karar yeter
sayısı arayacağım: Kabul edenler… Kabul etmeyenler… Karar yeter sayısı yoktur. 
Birleşime beş dakika ara veriyorum. 
Kapanma Saati: 18.39
ALTINCI OTURUM
Açılma Saati: 18.51
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN – Sayın milletvekilleri, Türkiye Büyük Millet
Meclisinin 61’inci Birleşiminin Altıncı Oturumunu açıyorum.
117 sıra sayılı Kanun Tasarısı’nın 30’uncu maddesine
bağlı (1)’inci fıkrası üzerindeki Ankara Milletvekili Murat Emir ve
arkadaşlarının önergesinin oylanmasında karar yeter sayısı bulunamamıştı. 
Şimdi, önergeyi tekrar oylarınıza sunacağım ve karar
yeter sayısı arayacağım. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir, karar yeter sayısı vardır. 
117 sıra sayılı Kanun Tasarısı’nın görüşmelerine
kaldığımız yerden devam ediyoruz. 
Komisyon ve Hükûmet burada. 
Şimdi okutacağım iki önerge aynı mahiyette
bulunduğundan önergeleri birlikte işleme alacağım, talepleri hâlinde önerge
sahiplerine ayrı ayrı söz vereceğim veya gerekçelerini okutacağım. 
Şimdi, aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (1)’inci fıkrasındaki "5018 sayılı" ibaresinden
sonra gelmek üzere "Kamu Mali Yönetimi ve Kontrol" ibaresinin
eklenmesini arz ve teklif ederiz.
Baki Şimşek (Mersin) ve arkadaşları
Aynı mahiyetteki diğer önergenin imza sahipleri:
Erol Dora (Mardin) ve
arkadaşları
BAŞKAN – Komisyon aynı mahiyetteki önergelere katılıyor
mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz.
BAŞKAN – Aynı mahiyetteki ilk önerge üzerine Balıkesir
Milletvekili İsmail Ok konuşacaktır.
Buyurun Sayın Ok.
İSMAİL OK (Balıkesir) – Öncelikle yüce Meclisi saygıyla
selamlıyorum. 
Maalesef, her gün acı, gözyaşı, bugün yine şehitlerimiz
var. Bu vatan için, milletin istikbali, istiklali için hayatını veren bütün
şehitlerimize huzurlarınızda minnet ve şükran duygularımı ifade etmek
istiyorum. İnşallah, büyük Türk milletini ve devletini bölmeye çalışan
hainlerin, Türk milletinin birlik ve beraberlik ruhu içerisinde, bırakın bu acı
olayların moral bozukluğunu, birbirimizle daha da kaynaşarak onların layık
olduğu cevabı alacağına yürekten inanıyorum. Milliyetçi Hareket Partisi de
bugüne kadar olduğu gibi bundan sonra da kayıtsız ve şartsız bu konuda üzerine
düşeni yapmaya hazırdır.
Evet, bugün çok önemli bir kanun tasarısını
görüşüyoruz: Kişisel bilgilerin korunması kanunu tasarısı. Ama gerçekte öyle
midir? Hiçbir tedbir alınmadan iktidarların inisiyatifine bırakılan ve
iktidarların gelişigüzel,. istediği gibi kullanabileceği bu özel bilgilerin ve
yaşadığımız olayların, insanların özel hayatlarına ait mahremlerin,
mahremiyetlerin ayaklar altına serildiği bir dönemde, bir ülkede kişisel
verilerin gerçekten nasıl ve ne şekilde korunacağı belli olmayacak şekilde
birilerinin ya da bir kurumun eline verilmesi son derece tehlikelidir. Adı
üzerinde “kişisel veriler”, kişileri birbirinden ayırt etmeye yarayan veriler
ve bunlar art niyetli insanların eline geçtiğinde, kişilerin inanç, mezhep,
ırk, cinsiyet gibi her türlü mahreminin ayaklar altına alınacağı bilgilerin bu
şekilde gelişigüzel düzenlemelerle bir kurum ve kuruluşun eline verilmesi
kesinlikle sakıncalıdır. Aslında “Kişisel Verilerin Korunması Kanunu Tasarısı”
adı altında, devleti yönetenlerin, hükûmetlerin, art niyetli kişilerin bu
bilgiler sayesinde her türlü suçu işleme yetkisine ve özgürlüğüne sahip olacağı
bir tasarıyı şu anda Türkiye Büyük Millet Meclisinde görüşüyoruz. Dolayısıyla,
Milliyetçi Hareket Partisinin ucu açık, nereye gideceği belli olmayan böyle
tasarıların yanında yer alması asla söz konusu değildir. Ama, ortak paydalarda
birleşerek bu çalışmalar yapılmış olsaydı, Milliyetçi Hareket Partisi geçmişte
olduğu gibi, dün olduğu gibi, bugün olduğu gibi millet menfaatine olan her
türlü çalışmada her türlü desteği verecektir. Ama, muhalefetin yok sayıldığı,
önerilerinin dikkate alınmadığı bu tür çalışmalarda da Milliyetçi Hareket
Partisi millet menfaatine, milletin gizliliğinin, namahreminin korunması adına
bu tasarıya “Hayır.” diyecektir.
Ben bu vesileyle yüce Meclisin
çalışmalarının hayırlara vesile olmasını diliyorum. 
Biraz önce de ifade ettiğim gibi,
milletçe çok sıkıntılı, acı günler geçiriyoruz ama böyle günlerde birlik
beraberlik içerisinde, Türk milletinin bekası için Milliyetçi Hareket
Partisinin, her daim geçmişte olduğu gibi “ama”sız, “fakat”sız, sonu nereye
giderse gitsin, bu terörün kökü kazınıncaya kadar Türkiye Cumhuriyeti
devletinin ve hükûmetlerinin yanında olduğunu bir kez daha ifade etmek
istiyorum. Bu duygularla hepinizi, yüce Meclisi saygıyla selamlıyorum. (MHP
sıralarından alkışlar) 
BAŞKAN – Aynı mahiyetteki diğer önerge
üzerinde Mardin Milletvekili Erol Dora konuşacaktır. (HDP sıralarından
alkışlar)
Buyurun. 
EROL DORA (Mardin) – Sayın Başkan,
değerli milletvekilleri; 117 sıra sayılı Kişisel Verilerin Korunması Kanunu
Tasarısı’nın 30’uncu maddesi üzerinde vermiş olduğumuz önerge üzerine Halkların
Demokratik Partisi adına söz almış bulunuyorum. Genel Kurulu saygıyla
selamlıyorum.
Değerli milletvekilleri, kişisel
verilerin korunması, negatif statü haklarından birisidir ve özel hayatın
gizliliği temel hakkına dayanmaktadır. Günümüz hukuk devletlerinde kişi her
yönüyle bir bütün olarak kabul edilmekte ve özel hayat da bu bütünün önemli bir
parçası olarak görülmektedir. Özel hayatın hukuksal düzenlemelere konu
olmasındaki temel amaç, insan kişiliğinin serbestçe gelişmesine imkân vermek,
kişiye kendisi ve yakınlarıyla baş başa kalabileceği, devletçe veya
başkalarınca rahatsız edilmeyeceği özerk bir alan sağlamaktır. Ancak, tasarıya
baktığımızda kişinin devlet karşısındaki özerkliğini göremiyoruz. Bunun en
büyük kanıtı Verileri Koruma Kurulunun bağımsız bir biçimde
oluşturulamamasıdır. Kurul üyelerinin yürütme ve iktidar tarafından atanacak
olmaları kabul edilemezdir. Kurumun başkanlarının ve çalışanlarının atanmasında
ve görevden alınmaları hususunda önemli olan nokta kurumun tamamen bağımsız
olarak görev yapabilmesinin sağlanmasıdır. Bu sebeple Veri Koruma Kurumunun
başka bir devlet organından göreviyle ilgili herhangi bir şekilde talimat
alması kurumun bağımsız çalışmasının önünde bir engel teşkil edebilecektir. 
Değerli milletvekilleri, bir diğer değinmek istediğim
konu fişleme meselesidir. Örneğin, 5490 sayılı Nüfus Hizmetleri Kanunu’nun
1’inci maddesinde kanunun amacının kişinin doğumundan ölümüne kadar kişisel ve
medeni durumuna, uyrukluğuna ve bunlarda meydana gelebilecek değişikliklere ait
doğal ve hukuki olayların belirlenip saptanması, bu amaçla düzenlenmiş
kütüklere yazılması, elektronik ortamda ulusal adres veri tabanının
oluşturulması, nüfus kayıtları ile adres bilgilerinin ilişkilendirilmesini
sağlamak olduğu ifade edilmiştir. Görüldüğü gibi, kanunun amacında bir fişleme
uygulamasından söz edilmemiştir ancak uygulamaya baktığımızda ne yazık ki
insanlarımızı etnik ve dinî inançları bakımından âdeta fişleyen bir uygulama
hâlen devam etmektedir. 
Hatırlayacağınız üzere, bir Ermeni yurttaşın çocuğunu
Ermeni okuluna kaydettirmek için başvurduğu İstanbul Millî Eğitim Müdürlüğü
evrakında gayrimüslim yurttaşlarımıza soy kodu verildiği ortaya çıkmıştır. Rum
vatandaşlarımıza “1”, Ermeni vatandaşlarımıza “2”, Yahudi vatandaşlarımıza “3”,
Süryani vatandaşlarımıza “4” kodunun verildiği anlaşılmıştır. Bunun doğru
olduğu, geçenlerde Sayın Vekilimiz Garo Paylan’ın da sayın bakana hitaben
vurgulamış olduğu gibi, İçişleri Bakanlığı Nüfus Genel Müdürlüğü tarafından
kendisine bunun kaldırıldığına ilişkin sözlü bir bilgi de verildiğinden dolayı,
demek ki bu soy kodunun tarihî süreç içerisinde uygulandığının da aynı zamanda
bir göstergesi olmaktadır. 
Gerçek anlamda laik ve demokratik bir ülkede devletin
dinî, etnik, kültürel, politik köken ve tercihlere karşı kör olması
gerekmektedir ancak Türkiye’de merkeziyetçi ulus devletin, yurttaşlarını etnik,
inançsal ve politik bakımlardan sınıflamaya devam etmesi itibarıyla yurttaşına
kriminal potansiyel gözüyle bakan devlet anlayışının hâlâ devam ettiğini
görmekteyiz. Bu doğrultuda, devlet, ülkede hangi etnisiteden yurttaşların
yaşadığını, hangi inançtan yurttaşların yaşadığını tespit edebilir ancak bu
tespitleri daha demokratik, daha eşitlikçi toplumsal bir yaşamı kurmak için
yaptığını beyan eder ve bu işlemleri şeffaf bir biçimde gerçekleştirebilir. Bu
bağlamda, Hükûmet yetkililerine soy kodu uygulamasının kaldırılması için
gerekli düzenlemeleri yapmaları konusunda çağrımızı bir kez daha yineliyoruz. 
Değerli milletvekilleri, çok etnisiteli, çok dinli, çok
kültürlü olan toplumumuzda yurttaşların etnik kimliklerinden, dinî ve politik
tercihlerinden ötürü kaygılanmayacakları demokratik bir zemin oluşturmak
hepimizin başlıca görevidir ancak bu biçimde, ülkemizde tüm yurttaşlarımızla
birlikte çocuklarımıza aydınlık bir gelecek inşa edebileceğimizi
gösterebiliriz. 
Bu duygu ve düşüncelerle tekrar hepinizi saygıyla selamlıyorum.
(HDP sıralarından alkışlar)
BAŞKAN – Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Önergeler kabul edilmemiştir. 
30’uncu maddenin (1)’inci fıkrasını oylarınıza
sunuyorum: Kabul edenler… Kabul etmeyenler… Fıkra kabul edilmiştir. 
Şimdi 30’uncu maddenin (2)’nci fıkrası üzerinde üç adet
önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (2)’nci fıkrasındaki “yer alan” ibaresinin “bulunan”
şeklinde değiştirilmesini arz ve teklif ederiz. 
 İdris Baluken  Meral
Danış Beştaş  Mahmut Toğrul
 Diyarbakır  Adana
 Gaziantep
 Filiz Kerestecioğlu Demir  Behçet
Yıldırım  Burcu Çelik Özkan
 İstanbul  Adıyaman
 Muş 

Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (2)’nci fıkrasının aşağıdaki
şekilde değiştirilmesini arz ve teklif ederiz. 
“(2) 5237 sayılı Kanunun 135 inci maddesinin ikinci
fıkrasından yer alan ‘Kişilerin’ ibaresi ‘Kişisel verinin, kişilerin’ şeklinde;
‘bilgileri kişisel veri olarak kaydeden kimse, yukarıdaki fıkra hükmüne göre
cezalandırılır’ ibaresi ‘birinci fıkra uyarınca verilecek ceza yarı oranında
artırılır’ şeklinde değiştirilmiştir.”
 Namık Havutça  Ömer
Süha Aldan  Özkan Yalım 
 Balıkesir  Muğla
 Uşak
 Cemal Okan Yüksel  Zeynel
Emre  Haydar Akar
 Eskişehir  İstanbul
 Kocaeli
 Necati Yılmaz 
 Ankara
BAŞKAN – Şimdi maddeye en aykırı önergeyi okutup işleme
alıyorum. 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (2)’nci fıkrasının aşağıdaki şekilde değiştirilmesini arz ve
teklif ederiz.
 İsmail Faruk Aksu Erhan
Usta Mehmet Parsak
 İstanbul  Samsun Afyonkarahisar
 Mustafa Kalaycı  Mehmet
Necmettin Ahrazoğlu  Baki Şimşek
 Konya Hatay Mersin
 Muharrem Varlı 
 Adana
“(2)
5237 sayılı Kanunun 135 inci maddesinin ikinci fıkrasında yer alan ‘Kişilerin’
ibaresi ‘Kişisel verinin, kişilerin’ şeklinde değiştirilmiş, ‘dini görüşlerine’
ibaresinden sonra gelmek üzere ‘yaşam tarzına’ ibaresi eklenmiş, ‘bilgileri
kişisel veri olarak kaydeden kimse, yukarıdaki fıkra hükmüne göre
cezalandırılır’ ibaresi ‘olması durumunda birinci fıkra uyarınca verilecek ceza
yarı oranında artırılır’ şeklinde değiştirilmiştir.”
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılmıyoruz Sayın Başkan. 
BAŞKAN – Önerge
üzerinde söz isteyen Adana Milletvekili Muharrem Varlı…
ERKAN AKÇAY
(Manisa) – Gerekçe efendim.
BAŞKAN –
Gerekçeyi okutuyorum:
Gerekçe: 
Özel nitelikli
kişisel verilerin korunma kapsamının genişletilmesi öngörülmüştür.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 30’uncu
maddesinin (2)’nci fıkrasının aşağıdaki şekilde değiştirilmesini arz ve teklif
ederiz.
“(2) 5237 sayılı Kanunun 135 inci maddesinin ikinci
fıkrasından yer alan ‘Kişilerin’ ibaresi ‘Kişisel verinin, kişilerin’ şeklinde;
‘bilgileri kişisel veri olarak kaydeden kimse, yukarıdaki fıkra hükmüne göre
cezalandırılır’ ibaresi ‘birinci fıkra uyarınca verilecek ceza yarı oranında
artırılır’ şeklinde değiştirilmiştir.”
Namık Havutça (Balıkesir) ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılmıyoruz Sayın Başkan. 
BAŞKAN – Önerge
üzerinde Ankara Milletvekili Necati Yılmaz konuşacak.
Buyurun. (CHP
sıralarından alkışlar) 
NECATİ YILMAZ
(Ankara) – Sayın Başkan, Sayın Divan, sevgili milletvekilleri; ben de 117 sıra
sayılı Kişisel Verilerin Korunması Kanunu Tasarısı’nın 30’uncu maddesinin
(2)’nci fıkrası üzerinde söz almış bulunuyorum. 
Sevgili
milletvekilleri, 30’uncu maddenin (2)’nci fıkrası kişisel
verilerin korunmasına ilişkin Ceza Kanunu’ndaki cezai düzenlemenin, korumanın
mevcut düzenlemeyle uyumlu hâle getirilmesi amacını taşımaktadır, bu anlamda
yeni bir düzenlemeye gidilmektedir. Ve bahsi geçen düzenlemeyle, Türk Ceza Yasası’nın
135’inci maddesindeki, kişisel verilerin kaydedilmesine ilişkin yapılacak
düzenlemenin çerçevesi belirlenmekte, bununla ilgili cezai hükümler
tekrarlanmaktadır. Bahsi geçen yasa, kişisel verileri kaydedenlerle ilgili bir
düzenlemeyi öngörmektedir. Bu anlamda, bunun yanı sıra, kişisel verileri
işleyenlerle ilgili bir düzenleme yasada yer almamaktadır. Bu, ciddi bir
eksikliktir. Bu anlamda, kaydeden kişiler aynı zamanda işleme eyleminin parçası
olmasına rağmen “işleyen” sıfatı “kaydeden” sıfatından çok daha geniş bir
içeriğe sahiptir. Dolayısıyla, kaydedenler açısından getirilen yasal düzenleme
işleyenler bakımından eksik bırakılmış durumdadır.
Yine, bunun yanı sıra sevgili
milletvekilleri, bu ceza düzenlemesi getirdiği cezalarla caydırıcı olmaktan uzaktır.
Asgari sınırı bir yıl, azami sınırı üç yıl olarak öngörmektedir. Bu hâliyle, bu
denli önemli bir meselede kişisel verilerin korunması öngörülmek bir yana, bir
bakıma bu verilerin ifşa edilmesi, kötüye kullanılmasının önü açılmaktadır.
Neden? Çünkü bu yasa uyarınca verilecek ceza, erteleme ve hükmün açıklanmasının
geriye bırakılması sınırları içinde kalmaktadır. Belki zaman içerisinde bundan
da daha geriye dönük düşüşler olacaktır. Bu anlamıyla, yasayı teknik anlamda
eleştiriyorum.
Sevgili arkadaşlar, aslına bakarsanız her
tarafından eleştirdiğimiz bir yasa söz konusu çünkü iyi hazırlanmamış, teknik
olarak eksik bırakılmış, iyi çalışılmamış, apar topar Meclisin huzuruna
getirilmiş bir yasayı konuşuyoruz. Bu denli önemli bir yasa bu hâliyle Meclisin
huzuruna getirilmemeliydi. Ne yazık ki bu eksiklik Meclis çalışması sırasında
da giderilmemiştir. Alt komisyona götürülmesi konusundaki çabalarımız sonuç
vermiş ancak oradaki çalışmalar tasarıya yansıtılmamıştır, görüşler
değerlendirilmemiştir. Hâlen bu kapalı devre çalışma sistemi burada da devam
etmektedir. Bu hâliyle ortaya çıkacak tasarı ihtiyaçları görmekten uzaktır.
Kaldı ki eski model bir yasayı konuşuyoruz, Avrupa bu yasal anlayışı terk etti.
Dolayısıyla, yeni bir anlayışı, yeni bir standardı benimsemiş olmasına rağmen
“Bizleri idare etsin.” anlayışıyla böyle bir yasayı çıkarmamalıyız çünkü
hepimizin bu yasanın çağın ihtiyaçlarına, kavramların güncel içeriklerine uygun
şekilde çıkarılmasına dönük irademiz mevcuttur ve nettir, biz de bu iradenin
içerisindeyiz. O hâlde niye Avrupa’nın, çağdaş standartların öngördüğü bir
yasayı beraberce yapmıyoruz, bunu sorgulamamız lazım. Burada anlıyoruz ki niyet
bu değil, amaç bu değil; burada kişisel verilerin korunması değil, işlenmesi
yasal hâle getiriliyor yani fişlenme yasal hâle getiriliyor. 
Sevgili arkadaşlar, bu düzenlenmenin getireceği
hukuksal çerçevenin idari anlamında güvencesi de yoktur, getirdiğiniz kurul
siyasi bir kuruldur. Her ne kadar Parlamentonun buraya katkı yapmasının yolu
açılmışsa da bu yeterli değildir. Parlamentonun tüm sesi, tüm rengi buraya
yansımamıştır. Bunun yanı sıra, kurul içerisinde Hükûmetin ağırlığı
korunmaktadır gerek Cumhurbaşkanlığı gerek Başbakan gerekse de iktidar grubunun
etkisi hayli ağırlıklıdır. 
Sevgili arkadaşlar, bizler şimdiye kadarki
uygulamalarınız üzerinden kişisel verilerin korunacağına bu kanunla inanmıyoruz
çünkü size uygulamalarınız üzerinden güvenmiyoruz çünkü sizler bu verilere
sahip olmadığınız zaman dahi objektif olmadınız, tarafsız olmadınız, vatandaşı
ayırdınız, taraf olarak tarif ettiniz. Ve kamu hizmetlerinin götürülmesinde,
memuriyetin başlamasında, bürokrasinin oluşturulmasında adil değildiniz,
objektif değildiniz; şimdi bu çalışmaya veri oluşturuyorsunuz. Ama, bu
çalışmanın mutlaka zorunlulukla, Anayasa Mahkemesi süreciyle iptal edileceğine
biz inanıyoruz. Ve sürekli CHP’yi Anayasa Mahkemesine başvurmakla
suçluyorsunuz. Evet, biz bıkmıyoruz ama siz de hukuku ihlal etmekten
bıkmıyorsunuz. 
Teşekkür ediyorum, saygılar sunuyorum. (CHP
sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Sonraki önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (2)’nci fıkrasındaki “yer alan” ibaresinin “bulunan”
şeklinde değiştirilmesini arz ve teklif ederiz.

İdris
Baluken (Diyarbakır) ve arkadaşları
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet katılıyor mu? 
KALKINMA BAKANI CEVDET YILMAZ (Bingöl) – Katılmıyoruz
Sayın Başkan. 
BAŞKAN – Önerge üzerinde söz isteyen Muş Milletvekili
Burcu Çelik Özkan. 
Buyurun Sayın Çelik Özkan. (HDP sıralarından alkışlar) 
BURCU ÇELİK ÖZKAN (Muş) – Sayın Başkan, değerli
milletvekilleri; aslında madde üzerinde konuşacağım fakat bugün değinilmesi
gereken birkaç konunun da olduğunu düşündüğüm için ilk önce onlara değinmek
istiyorum. 
Evet, burada biz tasarıyı konuşurken gelen bir habere göre
-az önce arkadaşlar da değindiler, diğer milletvekili arkadaşlarımız- ülkede ve
uluslararası anlamda geçen günlerde yaşanan, Brüksel’de özellikle art arda
patlayan bombaların müsebbibi olan IŞİD terör örgütü üyeleri olduğu iddia
edilen 7 kişi bugün ülkemizde ne yazık ki tahliye edildi. Bir yandan bombaların
neden patladığını, bir yandan ülkemizi neden koruyamadığımızı, neden denetimden
yoksun olduğunu, neden sorumluluklarınızın farkında olmadığınızı tartışırken
diğer yandan göz göre göre, bütün kamuoyunda açık bir şekilde, bu kişilerin
tahliyesinin ne yazık ki gerçekleştiği bir yargıdan söz etmek zorunda
kalıyoruz. 
Onun dışında değinmek istediğim şu: Bir yandan terör
örgütü üyelerini tahliye ederken, serbest bırakırken diğer yandan avukatları
gözaltına alıyoruz, soruşturmalarını yapıyoruz ve serbest bırakıyoruz. Ardından
“Çok affedersiniz, pardon, yanlışlıkla sizi serbest bıraktık.” denilip
alelacele -bir akşam, bir gece boyunca sadece, bakın, bir gece- sabah tekrardan
arkadaşlarımız savcının kararıyla, talimatıyla alınıp hemen apar topar
tutuklanabiliyor. Öte yandan akademisyenler tutuklanıyor. Buna artık alıştık. O
da yetmiyor, akademisyenler hücreye konuyor ve bunlar havalandırmasız, bakın,
hava alınacak bir durumu olmayan tek kişilik hücrelere bırakılıyor. Bunlar da
yetmiyor, gazetecilerin yargılandığı davalarda savcıların değişikliğine
gidiliyor. 
Şimdi arkadaşlar, gerçekten bir hukukçu olarak bu
ülkede hukukun tek elden yürütüldüğünü görmek acı verici ve utanç verici. Bu
noktada, hukukun ve yasaların bu ülkede herkes için eşit bir şekilde
uygulanması gerektiğini bir kez daha vurgulamak gerektiğini düşünüyorum. 
Onun yanı sıra, yine buradayken, bu tasarı görüşülürken
üniversite öğrencilerinin Ensar Vakfına yönelik yapmış olduğu protestolar
neticesinde 22 üniversite öğrencimizin darp edilerek, tartaklanarak gözaltına
alındığını da duyuyoruz ve takip ediyoruz. İşte, bunların hepsi ne yazık ki
ülkenin geldiği durumu açık bir şekilde ortaya koyuyor.
Öte yandan, bugün önemli bir karar da çıktı bu
Parlamentodan, güzel ve sevindirici bir karar: Cinsel istismarın, çocuklara
yönelik istismarın araştırılması için bir komisyon kurulmasına karar verildi.
Biz, aylardır, çocuk ölümleri, doğuda gerçekleşen çocuk ölümleri için defalarca
buraya komisyon önerisiyle geldik fakat hiç kimse bugün vermiş olduğu tutumu,
ortak tutumu, kolektif tutumu gösteremedi. Bu da benim aklıma şu soruyu
getiriyor sadece: Gerçekten kaybettiğimiz, ölümlerini izlediğimiz çocuklarımız
ile Ensar Vakfında cinsel tacize, istismara uğrayan çocuklarımız arasında nasıl
bir fark var? Lütfen bunu vicdanlarınıza sorun deyip madde üzerinde birkaç
hususa değinmek istiyorum. 
Evet, bu maddeler, bu tasarı bazı soruları aklımıza
getiriyor. Örneğin: Bu bilgiler, kişilere ait bilgiler nerelerde kullanılacak?
Kimler tarafından, hangi amaçlar için kullanılacak? Hangi süreyle saklanacak?
Kaç defa el değiştirecek? Bakın, Parlamentoda bu tasarının bir önceki
görüşüldüğü zamanda da belirttik; alt komisyon çalışmaları eksik, şeffaf
olmayan bir süreçten geçmiş, ilgili hiçbir kurumla istişare edilmemiş bir
tasarıdan bahsediyoruz. Tek kaygı vize muafiyeti ve bir sistemin temelini
kurmak için alelacele getirilen tasarılar ve kanunlardır bunlar. Bu sebeple
arkadaşlar, eleştirilecek çok şey var, zaman kısıtlı ama özellikle kişilerin
fişlenmesinin yasal yolunu açması sebebiyle bu tasarının kesinlikle kabul
edilmemesi gerektiğini düşünüyoruz. 
Öte yandan, tasarı, insan hakları ve özgürlüklere uygun
çerçevede oluşması gerekirken âdeta, dediğimiz gibi, bir fişleme aracı olarak
kullanılacak; bu belli. Bu yasanın gerektiğinde bireyi devlet karşısında dahi
koruması gerekirken bireyin buraya, bu kuruma başvurusu bile paraya dayatılmış
ve eğer gerekirse maliyetli bir şekilde bu konuların araştırılması tekrardan
tasarıda hüküm altına alınmış. Kişisel veri işleme konusunda herkes bir
sınırlamaya ve izne tabi olacakken MİT, Emniyet, Jandarma gibi kurumlar hiçbir
sınırlamaya tabi değil, denetlenemezler. Esasında denetlenmesi gereken,
esasında sorgulanması gereken bu kurumlardır zaten. Biz bu kurumlardan kişilerin
bilgilerini, ne yaptıklarını soramadıktan sonra, bu tasarının, bu kanunun
gerçekten sebebi nedir, amacı nedir?
Bu sebeple, birçok konuda eksiklik olduğunu
düşündüğümüz bu tasarının tekrardan, yeniden ele alınması gerektiğini
düşünüyoruz. 
Herkese teşekkürler, sağ olun. (HDP sıralarından
alkışlar)
BAŞKAN – Teşekkürler. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
30’uncu maddenin (2)’nci fıkrasını oylarınıza
sunuyorum: Kabul edenler… Kabul etmeyenler… 30’uncu maddenin (2)’nci fıkrası
kabul edilmiştir. 
Şimdi 30’uncu maddenin (3)’üncü fıkrası üzerinde üç
önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (3)’ üncü fıkrasındaki “yer alan” ibaresinin “bulunan”
şeklinde değiştirilmesini arz ve teklif ederiz. 
 İdris Baluken  Meral
Danış Beştaş  Filiz Kerestecioğlu Demir
 Diyarbakır  Adana
 İstanbul 
 Mithat Sancar  Mahmut
Toğrul  Celal Doğan
 Mardin  Gaziantep
 İstanbul 

Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (3)’üncü fıkrasının aşağıdaki
şekilde değiştirilmesini arz ve teklif ederiz. 
“(3) 5237 sayılı Kanunun 226 ncı maddesinin üçüncü
fıkrasında yer alan ‘çocukları’ ibaresi ‘çocukları, gerçek veya temsili çocuk
görüntülerini veya çocuk gibi görünen kişileri’ şeklinde değiştirilmiştir.”
 Namık Havutça  Ömer
Süha Aldan  Özkan Yalım
 Balıkesir  Muğla
 Uşak
 Zeynel Emre  Cemal
Okan Yüksel  Niyazi Nefi Kara
 İstanbul  Eskişehir
 Antalya
 Haydar
Akar
 Kocaeli

BAŞKAN – Şimdi
maddeye en aykırı önergeyi okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Kanunu Tasarısı’nın 30’uncu maddesinin
(3)’üncü fıkrasının aşağıdaki şekilde değiştirilmesini arz ve teklif ederiz.
 İsmail Faruk Aksu Erhan
Usta Mehmet Parsak
 İstanbul Samsun Afyonkarahisar
 Mehmet Necmettin Ahrazoğlu Baki
Şimşek Mustafa Kalaycı
 Hatay Mersin Konya
 Saffet Sancaklı
 Kocaeli
“(3) 5237 sayılı Kanunun 226 ncı maddesinin üçüncü
fıkrasında yer alan ‘çocukları’ ibaresi ‘çocukları, temsili çocuk görüntülerini
veya çocuk gibi görünen kişileri’ şeklinde değiştirilmiş, ‘çoğaltan’
ibaresinden sonra gelmek üzere ‘yayan, yayılmasına aracılık eden’ ibaresi
eklenmiştir.”
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen Kocaeli
Milletvekili Saffet Sancaklı.
Buyurun Sayın Sancaklı. (MHP sıralarından alkışlar)
SAFFET SANCAKLI (Kocaeli) – Sayın Başkan, saygıdeğer
milletvekilleri; hepinizi saygıyla selamlıyorum.
Ülke menfaatleri söz konusu ise hem aileden aldığımız
terbiyeyle hem ülkücü terbiyeyle hem de millî sporcu terbiyemizle yapıcı
konuşmak için azami gayret gösteriyoruz arkadaşlar burada. 
Dokuz aydır milletvekiliyim, yaptığım hiçbir konuşmada
ne kimseye bir hakaret ettim ne de kimseye neredeyse ima bile yapmadım. Ancak,
bu yaptığımız konuşmalarda mümkün olduğu kadar da hem yapıcı hem neler
yapabileceğimiz hakkında konuşmalar yapmamıza rağmen, maalesef, iktidar
partisindeki bazı arkadaşlarımız -hepinize söylemiyorum- hem laf atarak hem
sataşarak hem konuşmak istediğimizi bize anlattırmıyorlar hem de ne
söylediğimizi daha dinlemeden laf atarak bizim buradaki kimyamızı bozuyorlar.
Ben de iki gün önceki yaptığım konuşmada kırk saniye kala da kürsüyü terk ettim
çünkü sinirlendim biraz. 
RAMAZAN CAN (Kırıkkale) – Biz dinliyoruz.
SAFFET SANCAKLI (Devamla) – Tabii ki hepinize
söylemiyorum ama şunu söylemek istiyorum arkadaşlar: Bizim, tabii,
milletvekilleri olarak burada sorumluluklarımız var; biz buraya kimseyle kavga
etmeye gelmiyoruz, kimseyle tartışmaya gelmiyoruz ancak şunu bilmeniz de
gerekiyor arkadaşlar: İktidar milletvekilisiniz diye, iktidarsınız diye hep
sizin söyledikleriniz doğru, hep sizin söyledikleriniz haklı değil arkadaşlar;
bunu da biraz böyle kabul etmeniz lazım. Eğer bu ülkede birtakım sıkıntılar
varsa ve bu Mecliste konuşuluyorsa on dört yıldır da siz yönettiğinize göre, o
zaman bu sorumluluğu biraz almanız lazım; bizim yaptığımız herhangi bir
eleştiriyi, yaptığımız herhangi bir konuşmayı da anlayışla karşılamanız lazım
diye düşünüyorum. 
Ben geçen günkü konuşmamda şunu söyledim -biliyorsunuz,
Galatasaray-Fenerbahçe maçı ertelendi- bizim teröre karşı dik durmamız
gerektiğini ve bu futbol müsabakalarının ertelenmemesi gerektiğini anlattım.
Nedeni de şu: Patlamalar oldu Ankara’da, İstanbul’da patlamalar oldu ama
maalesef, o maçın ertelenmesi psikolojik olarak terör örgütüne daha büyük bir
destek sağladı. O gün de, ertelendikten sonra da sayın valiliğin ve emniyet
güçlerinin açıklaması da çok vahim, şunu söylüyorlar: “Maçtan sonra terör
örgütü bomba koyacaktı ve stattan çıkan insanlara ateş edecekti.” Şimdi,
arkadaşlar, eğer böyle bir demeç verirseniz ve basında bu yer alırsa işte,
terör örgütünün istediği o ortam yaratılmış olur. Ben de o gün, bizim bu
konulara çok fazla prim vermememiz gerektiğini, her yerde hep beraber dik
durmamız gerektiğini -hatta o gün şöyle bir cümle kurmuştum kafamda- ülke
menfaatleri söz konusu olduğu zaman bu Mecliste bizim Millî Takımı kurmamız
gerektiğini anlatacaktım. Çünkü, bu ülke menfaatleri söz konusu iken eğer buna
katılmayan ve buna karşı çıkan kim varsa onun da isminin ne olduğunu kamuoyunun
takdirine bırakıyorum. 
O gün maç ertelendi, bir şey daha oldu: Millî Takım
kampı İstanbul’daydı sevgili milletvekilleri, Millî Takım kampı da Antalya’ya
götürüldü. O zaman ne oldu? İşte, o terör örgütünün istediği ortam oluştu. O
yüzden, benim söylemek istediğim ana şeyler bunlardı, konu tabii ki başka ama
rahatsız olduğum bazı konular vardı. 
Biz burada hepimiz milletvekiliyiz. İnsanlar bizi
buraya Türkiye Cumhuriyeti’nin problemlerini çözmek için gönderiyor. Ben şahsım
adına ne kimseyle bir tartışmaya girmek isterim ne kimseyle bir laf dalaşına
girmek isterim. Kendi uzmanlık alanımda, bildiğim konularda konuşmaya
çalışıyorum, öneriler sunmaya çalışıyorum. Aslında sporculuğun dışında da başka
kimliklerimiz var, belki ilerleyen zamanlarda onlarla ilgili de konuşma
yapabiliriz ama şu anda sporda bazı sıkıntılar var, bunları sizinle paylaşıp
belki de bir nebze faydamız olur diye buralara çıkıyoruz. Ricam da sizden şu,
arkadaşlar, özellikle iktidar milletvekillerinden: Lütfen, sataşmayın buradaki
arkadaşlara, konuşanlara çünkü…
YILMAZ TUNÇ (Bartın) – Biz sataşmıyoruz. 
SAFFET SANCAKLI (Devamla) – Şöyle: Şimdi, tabii, hep
sizin dediğiniz doğru değil, hep sizin dediğiniz olacak değil. Burada başka
partiler de var. 40 tane aslan gibi yiğit arkadaşım var orada benim. (MHP
sıralarından alkışlar) 
CİHAN PEKTAŞ (Gümüşhane) – Seviyoruz seni Saffet Bey,
seviyoruz seni!
SAFFET SANCAKLI (Devamla) – Biz de sizleri seviyoruz.
Burada biz birbirimizi seveceğiz zaten, onda bir sıkıntı yok.
Ama şu psikolojiden kurtulun: “Biz iktidar tarafında
oturuyoruz, hep biz haklıyız. Biz ne dersek o olacak.” Olmayacak arkadaşlar.
Biz gördüğümüz eksiklikleri size anlatacağız, tenkitlerde bulunacağız ama asla
hakaret etmeyeceğiz, asla hakaret olmayacak. Ama, bizim de söylediklerimizi
kale alın; bizim görüntümüzden daha fazla da özgül ağırlığımız vardır, bunu da
sakın unutmayın.
Öyle mi sayın arkadaşlarım? (MHP sıralarından “Evet,
öyle.” sesleri, gülüşmeler)
Peki, benim şimdilik söyleyeceklerim bu kadar. 
Beni dinlediğiniz için de teşekkür ediyorum, saygılar
sunuyorum. (MHP ve AK PARTİ sıralarından alkışlar) 
BAŞKAN – Teşekkürler Sayın Sancaklı. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (3)’ üncü fıkrasının aşağıdaki
şekilde değiştirilmesini arz ve teklif ederiz. 
“(3) 5237 sayılı Kanunun 226 ncı maddesinin üçüncü
fıkrasında yer alan ‘çocukları’ ibaresi ‘çocukları, gerçek veya temsili çocuk
görüntülerini veya çocuk gibi görünen kişileri’ şeklinde değiştirilmiştir.”
Niyazi Nefi Kara (Antalya) ve
arkadaşları
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet katılıyor mu? 
KALKINMA BAKANI CEVDET YILMAZ (Bingöl) – Katılmıyoruz
Sayın Başkan. 
Önerge üzerinde söz isteyen Niyazi Nefi Kara, Antalya
Milletvekili. 
Buyurun Sayın Kara. (CHP sıralarından alkışlar) 
NİYAZİ
NEFİ KARA (Antalya) – Sayın Başkan, değerli milletvekilleri; görüşmekte
olduğumuz 117 sıra sayılı Kişisel Verilerin Korunması Kanunu’nun 30’uncu madde
(3)’üncü fıkrası üzerine söz almış bulunuyorum. Bu vesileyle yüce heyetinizi
saygıyla selamlıyorum. 
Değerli
arkadaşlar, esasında görüştüğümüz Kişisel Verilerin Korunması Kanunu Tasarısı,
29 Kasım 2015 Türkiye-AB zirvesi sonucunda müzakere sürecinin canlandırılması
ve vize serbestisi diyalog sürecinin hızlanması için AB müktesebatı açısından
son derece önemli bir kanundu.
Biz,
Cumhuriyet Halk Partisi olarak Türkiye’nin AB müzakere sürecinin
hızlandırılması ve Türkiye’nin AB’ye tam üye olmasını önemsediğimizi ve
vizyonumuzun bu olduğunu uzun yıllardır dile getiriyoruz. Prensipte AB
müktesebatı ve AB hukukunun gerektirdiği bütün yasal düzenlemeleri de
müzakerelerin başladığı 2005 yılından itibaren destekledik. Keşke, bu tasarıyı
da Avrupa Birliği hukukun gerektirdiği şekilde Genel Kurula getirseydiniz de
bizler de hep birlikte destek vererek kısa sürede bu tasarının yasalaşmasını
sağlasak, vize serbestisi için gerekli olan kalan otuz dokuz adımı da hızlı bir
şekilde iş birliği içerisinde gerçekleştirebilseydik. Ama, maalesef, Kişisel
Verilerin Korunması Kanunu Tasarısı, bir Avrupa Birliği hukuku gereksinimi
olmaktan çıkarılarak ve bu kürsüden yapılan tüm uyarılara kulak tıkanarak âdeta
bir fişleme yasası olarak sizin oylarınızla birazdan bu Mecliste oylanacak. 
Yeterli
bir kişisel verileri koruma kanunu, aynı zamanda Türkiye ile Europol, Eurojust
gibi önemli AB kurumları ve AB üye devletleri arasında terörle mücadeleden -ki
son zamanlarda hem Türkiye’nin artan terör saldırıları nedeniyle hem de Avrupa
Birliğinin gerçekleşen terör saldırıları nedeniyle çok canları yandı- cezai
konularda adli iş birliğine uzanan bir dizi önemli konuda iş birliği için en
önemli konulardan ve uygulamalardan biri olabilirdi. 
Milletvekili arkadaşlarım burada gerekli uyarıları
gerek önergelerle gerek bu kürsüden defalarca yaptılar. Ben şimdi aynı
uyarıları yinelerken size farklı referanslar sunacağım. 4 Şubat 2016 günü
Avrupa Birliği Türkiye Delegasyonu Başkanı Sayın Haber, Adalet Bakanı Sayın
Bozdağ’a hitaben yazdığı mektupta -ki bu mektup aynı zamanda Sayın Avrupa
Birliği Bakanı Volkan Bozkır’a, Sayın Dışişleri Bakanı Mevlüt Çavuşoğlu’na ve
Adalet Komisyonu Başkanı Ahmet İyimaya’ya da iletilmiş- kanunla kurulacak veri
koruma kurumunun bağımsızlığı ve kolluğa dair istisnai durumların ele alınış
şekli açısından ciddi endişeler taşıdıklarını ve istenildiği takdirde AB
müktesebatına uygunluğun sağlanması amacıyla AB kurumlarının yardıma hazır
olduğunu bildirmiştir. Peki, siz üyesi olmayı düşündüğünüz bir birliğin bu
uyarısını dikkate aldınız mı? Sayın Bakan cevap vermiş “Endişeye gerek yok, biz
hallederiz.” demiş. Haber, ayrıca, ifade özgürlüğü ve özel hayatın gizliliği
arasındaki doğru dengenin kişisel verilerin korunması kanununda güvence altına
alınması gerektiğine dair vurgunun, tasarıdaki muğlak ifadeler nedeniyle,
endişeleri gideremediğinden bahsetmiş. Siz ise verdiğiniz yanıtta, 28’inci
maddede yer alan “basın özgürlüğü”nün “ifade özgürlüğü” olarak Avrupa
Komisyonunun önerisi üzerine değiştirildiğini belirtmişsiniz ama korkarız ki
buradaki “ifade özgürlüğü” kavramı AB müktesebatı içerisinde yer alan bir
özgürlüğü değil Türkiye’de Hükûmetimizin ve sadece sizin yandaşlarınızın sahip
olabildiği bir ifade özgürlüğü anlamına geliyor ki bu kurumun bağımsızlığı konusunda
verdiğiniz garantilerin de aslında boş vaatlerden ibaret olduğunu daha en
başından beri ortaya koyuyor. Katıldığımız yurt dışı toplantılarda Avrupalılar
bize hep Can Dündar ve Erdem Gül davasını soruyor. Bizler yurt dışında sizi
değil, yalnızlaştırdığınız güzel ülkemizi savunuyoruz. 
Üzerinde çalıştığımız bu kanun
içerisindeki istisna ve muğlaklıkların bir gün sizler ve aileleriniz için de
bir sorun olacağını size hatırlatarak sözlerimi tamamlamak istiyorum. 
Yüce heyetinizi saygıyla selamlıyorum. (CHP
sıralarından alkışlar) 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 117 sıra sayılı Kanun
Tasarısı’nın 30’uncu maddesinin (3)’üncü fıkrasındaki “yer alan” ibaresinin
“bulunan” şeklinde değiştirilmesini arz ve teklif ederiz. 
İdris
Baluken (Diyarbakır) ve arkadaşları 
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU
(Bursa) – Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) –
Katılmıyoruz Sayın Başkan.
BAŞKAN – Önerge üzerinde söz isteyen
İstanbul Milletvekili Celal Doğan.
Buyurun Sayın Doğan. (HDP sıralarından
alkışlar)
CELAL DOĞAN (İstanbul) – Sayın Başkan,
saygıdeğer milletvekilleri; Avrupa Birliği uyum yasalarından birisini daha yüce
Mecliste görüşüyoruz. Şahsım ve partim adına yüce kurulunuzu saygıyla
selamlıyorum. 
Teklifi getiren Hükûmet Avrupa Birliği
yasalarından birisini daha gerçekleştirmek istiyor. Orijinine baktığımızda,
Adalet ve Kalkınma Partisinin kökü biraz Millî Görüş’e dayanır esas olarak,
aslında kökü odur. Bu bir Avrupa kulübüydü galiba, Hristiyan kulübüydü
yanılmıyorsam. Bir taraftan Milliyetçi Hareket Partisi değerli yöneticilerini
dinliyorum; “Egemenliğin devri ülkeye ihanettir. Mahkeme kararlarının tahkime
gitmesi ihanettir.” diye bir ara değerlendiriyorlardı. Solda da farklı birtakım
yaklaşımlarla Avrupa Birliğine ihtiyatlı bakılırdı. Şimdi, bugün, hep birlikte,
bu yüce Meclisin çatısı altında Avrupa Birliğine uyum yasalarından birisini
Millî Görüş’ün dayandığı bir siyasi iktidarın üzerinde filizlendiği parti
getiriyor, değerlendiriyoruz. Virgül tadilatı yapmak isteyen Milliyetçi Hareket
Partisinin önergesini, alışkanlık hâline gelmiş, komisyon ve Hükûmet her
hâlükârda retliyor. Ne gelirse gelsin, ne olursa olsun yüce kurulunuz da yani
iktidar partisinin çoğunluğu da ret esaslı, daha doğrusu ret üzerine inşa
edilmiş bir yapıyla karşı karşıyayız. 
Asıl burada söylemek istediğim bu değil, şu: Bu yasa
aslında bir ülkenin DNA’sını tespit eden bir yasadır. İyi niyetli bir
meseledir. Aslında ülkelerin DNA’sını ortaya çıkartmak doğrudur ama
kullanılırken nereye varacağı konusunda var olan kuşkular ve getirilen kurumların
muğlaklığı bu konuda muhalefetin tepkisini çekmektedir. Bu nedenle de her
hâlükârda iyi ellerde iyi kullanıldığı takdirde yasa, çok da kötü bir sonuç
doğuracak değildir ama mümkün olduğu kadar ehil kurumlarda ve objektif olarak
uygulanmasında fayda mülahaza edilen bir yasa olarak da görülebilir.
Üzerinde duracağım asıl mesele bu da değil. Söz almamın
altındaki gerçek, burada tartışılan gençlik meselesidir. Beş dakikaya ne kadar
gençliği sığdıracağım konusunda çok endişelerim var ama üç beş cümleyle size şunları
arz etmek istiyorum. 1968’i ve 1969’u yaşayan bir arkadaşınızım, Türkiye'de iki
tane ihtilali de geçirmiş bir arkadaşınız olarak şunu söyleyebilirim: Bugün
“genç” dediğiniz kesim, Türkiye'de, uzun süreden beri Türkiye’deki uygulamadan
dolayı depolitizedir yani Taksim’deki hareketi başka bir tarafa koyarsanız,
ülkede gençler ülkeyle ilgilenmekten bilerek ve isteyerek alıkonulmuşlardır. Bu
gençliğin aslında böyle olmaması gerekirdi. Nasıl olması gerekirdi? Ülke
sorunlarına bilgiyle vâkıf, sorumluluk taşıyan, ülkenin sorunlarını idrak edip
gelecekte ülkeyi yönetecek nesillerin çıkacağı bir anlayışla yetiştirilmesi
gerekirdi. Fakat, maalesef iki tane ihtilal -12 Mart ve 12 Eylül- bu gençlerin
üzerinden, iliklerinin üzerinden tanklar geçtiği için depolitize bir gençlik
buraya kadar gelebildi. 
Şimdi, buradan yüce Meclise bir çağrıda bulunuyorum:
Genç insan idealist insandır. Genç insanın artık üretimden pay almadığı için
kötü bir hesabı yoktur. Burada, siyasi iktidara düşen birçok önemli görev
vardır. Siyasi iktidar gençlik arasındaki çatışmalarda taraf olmadığı müddetçe
anarşinin kaynağı olacak olayların büyümesi mümkün değildir. 1968-1970
olaylarının altında siyasi iktidarın gençlikte taraf olması, olayların
hortlamasına, büyümesine, şehir gerillası ve kır gerillasına kadar, hatta
şiddetin kaynağını oluşturacak unsurların oluşmasına meydan vermiştir. 
Keşke vakit olsaydı da değerli arkadaşlarımızın kimin
vatansever olduğu, kimin vatansever olmadığı konusundaki tartışmayı da
açabilseydim. 
Şurada, bir noktayı, daha doğrusu bir çizgiyi de koymak
istiyorum: Milliyetçi Hareket Partisinde Devlet Bey öncesi ve Devlet Bey
sonrasını ayırmak zorundasınız. Ülkücü gençliğin sokaktan çekilip, salonlara
değil siyasete çekilmesi de o dönemden başlamış; bu, ülke için bir kârdır. 
Bu nedenle, bütün gençlere çağrımız şudur: Ülkeyi
sevecek bilgiyle donanmamız gerekir, ülkeyi sevecek tartışmalardan kaçınmamamız
gerekir. Şiddet çare değildir. Bu nedenle de iktidarınızdan ricam şu:
Türkiye’yi yönetmeye talip olun, ülkeye tahakküm ederek yönetebilmenin şansı
yoktur. 
Yüce Meclisi saygıyla selamlıyorum. (HDP sıralarından
alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
30’uncu maddenin 3’üncü fıkrası kabul edilmiştir. 
Sayın Akçay, buyurun. 
ERKAN AKÇAY (Manisa) – Sayın Başkan, sayın konuşmacı,
partimizi ve liderimizi de zikretmek suretiyle bizimle ilişkili bazı görüşler
serdetmiştir, izaha muhtaç görüşlerdir. 
BAŞKAN – Bir sataşma kastı olmadı diye düşünüyorum ama
sizin bu noktada ısrarınız varsa, buyurun Sayın Akçay. 
ERKAN AKÇAY (Manisa) – Hayır, sataşma olarak itiraz
etmiyorum Sayın Başkan…
BAŞKAN – Buyurun.
İki dakika süre veriyorum. 
XI.- SATAŞMALARA İLİŞKİN KONUŞMALAR (Devam)
3.- Manisa Milletvekili Erkan Akçay’ın,
İstanbul Milletvekili Celal Doğan’ın 117 sıra sayılı Kanun Tasarısı’nın 30’uncu
maddesiyle ilgili önerge üzerinde yaptığı konuşması sırasında Milliyetçi
Hareket Partisine ve MHP Grup Başkanına sataşması nedeniyle konuşması
ERKAN AKÇAY (Manisa) – Teşekkür ederim Sayın Başkan. 
Sayın milletvekilleri, saygıyla selamlıyorum. 
Ayrıca, sayın konuşmacıya, bu bir iki konuda görüş
serdetme fırsatına vesile olduğu için de ayrıca teşekkür ederim. Yani illa sataşma
olması da gerekmez Sayın Başkan, bunu bir sataşma olarak da kabul etmiyorum
fakat… 
BAŞKAN – O zaman söz vermemem lazımdı Sayın Akçay. 
ERKAN AKÇAY (Devamla) – Yani artık vermiş bulundunuz. 
Değerli milletvekilleri, Sayın Doğan, ben 1961 doğumlu
bir kişiyim, 70’li yılların o hengâmeli zamanını çok iyi yaşamış bir
kardeşinizim. 
Milliyetçi Hareket Partisi olarak 1970’li yıllarda da
en önemli düşüncemiz ve sloganımız “Eller silah değil, kalem tutmalı.”
ilkesiydi. Bunu, bütün, üniversite gençliğine bilhassa… Ülkemiz, maalesef, çok
acı günlerden geçti. 
Şimdi, Milliyetçi Hareket Partisinin 1969 Şubatından bu
yana devam eden programı, ilkeleri, fikri hiç sarsılmadan, aynı şekilde devam
etmektedir. 
Necip Fasıl Kısakürek’e soruyorlar: “Ne olacak bu
memleketin hâli?” “Haliç’in neresinden su alsak tahlili aynı çıkar.” diyor. 
Elbette Türkiye ve dünya şartlarıyla birlikte
Milliyetçi Hareket Partisinin fikri aynı şekilde duruyor ama biraz evvel Millî
Görüş’ten bahsettiniz; Millî Görüş burada aynı şekilde yer almıyor, siz de eski
siyasi çizginizde değilsiniz, ama biz aynı siyasi çizgimizi burada devam
ettiriyoruz. 
CELAL DOĞAN (İstanbul) – Siz statiksiniz.
ERKAN AKÇAY (Devamla) – Yine, Avrupa Birliği uyum
yasası olarak ifade edildi, bu kişisel verilerin kullanılma yasası. Elbette
ülkemizin, vatandaşlarımızın yararına gördüğümüz kanuna…
(Mikrofon otomatik cihaz tarafından kapatıldı)
ERKAN AKÇAY (Devamla)- …hiçbir komplekse de kapılmadan
elbette kendi millî egemenlik ilkelerimiz ve görüşlerimiz çerçevesinde ya karşı
çıkar ya destek veririz. Bu yasaya da aynı şekilde yaklaşıyoruz.
Bu düşüncelerle hepinize saygılar sunuyorum. (MHP
sıralarından alkışlar)
BAŞKAN – Teşekkürler Sayın Akçay.
CELAL DOĞAN (İstanbul) – Sayın Başkan, bir şey
söyleyebilir miyim?
BAŞKAN – Tabii, tabii, buyurun.
CELAL DOĞAN (İstanbul) – İki şey değişmez: Deliler ve
ölüler değişemezler.
ERKAN AKÇAY (Manisa) – Varsayım.
BAŞKAN – Eyvallah, tutanaklara geçmiştir.
Sayın Komisyonun bir söz talebi vardır.
Buyurun.
VIII.- AÇIKLAMALAR (Devam)
7.- Bursa Milletvekili Hakan Çavuşoğlu’nun,
Lahey’deki Uluslararası Ceza Mahkemesince “Bosna kasabı” olarak anılan Radovan
Karadzic’e soykırım suçu nedeniyle kırk yıl hapis cezası verildiğine ilişkin
açıklaması
ADALET KOMİSYONU SÖZCÜSÜ HAKAN ÇAVUŞOĞLU (Bursa) – Çok
teşekkür ediyorum Sayın Başkanım.
Sayın milletvekili arkadaşlarım, bugün ortaya çıkan bir
yeni gelişmeyle ilgili olarak sizleri bilgilendirme ihtiyacı hissettim. Bu
vesileyle, Sayın Başkana çok teşekkür ediyorum.
Değerli milletvekili arkadaşlarım, “Bosna kasabı”
olarak anılan Radovan Karadzic, 1992-1998 yılları arasında 100 bin kişinin
hayatına mal olan, 4 milyon Boşnak’ın evsiz kalmasına yol açan savaştaki rolü
nedeniyle savaş suçları, insanlığa karşı suçlar ve soykırım suçuyla
suçlanıyordu. 70 yaşındaki Karadzic savaştan sonra on üç yıl kaçmış, sonunda
2008 yılında Belgrad’da yakalanmıştı. Uluslararası ceza davasındaki bu dava,
İkinci Dünya Savaşı’ndan bu yana en ciddi savaş suçlarından biri olarak
gösterilen dava idi. Hollanda Lahey’deki Uluslararası Ceza Mahkemesi, Radovan
Karadzic ile ilgili kararını bugün açıkladı. Yargıçlar Karadzic’in 8 bin
Müslüman’ın katledildiği Srebrenitsa’da -dikkatinizi çekiyorum- soykırım suçu
işlediği yönünde karar vererek Sırp lideri kırk yıl hapse mahkûm etti. Karadzic
ayrıca insanlığa karşı suçtan da hüküm giydi.
Bu karar, elbet yitirdiklerimizi geri getirmeyecektir.
Ancak, hiç olmazsa yakınlarının ve savaş mağdurlarının yüreğini bir nebze olsun
soğutacaktır diyorum, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN – Teşekkür ediyorum.
Birleşime kırk beş dakika ara veriyorum.
Kapanma Saati: 19.42
YEDİNCİ OTURUM
Açılma Saati: 20.40
BAŞKAN: Başkan Vekili Ahmet AYDIN
KÂTİP ÜYELER : Mücahit DURMUŞOĞLU (Osmaniye), Özcan PURÇU
(İzmir)
------0-----
BAŞKAN – Sayın
milletvekilleri, Türkiye Büyük Millet Meclisinin 61’inci Birleşiminin Yedinci
Oturumunu açıyorum.
117 sıra sayılı
Kanun Tasarısı’nın görüşmelerine kaldığımız yerden devam ediyoruz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN - Komisyon
ve Hükûmet yerinde. 
30’uncu maddenin
(4)’üncü fıkrasında kalmıştık. 
30’uncu maddenin
(4)’üncü fıkrası üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 30’uncu maddesinin 4’üncü fıkrasında
“yer alan” kelimesinin “bulunan” kelimesi ile değiştirilmesini arz ve teklif
ederiz. 
 Meral Danış Beştaş Filiz
Kerestecioğlu Demir Mahmut Toğrul
 Adana İstanbul Gaziantep
 İmam Taşçıer Burcu
Çelik Özkan Dengir Mir Mehmet Fırat
 Diyarbakır Muş Mersin
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 30’uncu
maddesinin (4)’üncü fıkrasının aşağıdaki şekilde değiştirilmesini arz ve teklif
ederiz.
 İsmail Faruk Aksu Erhan
Usta Mehmet Parsak
 İstanbul Samsun Afyonkarahisar
 Mehmet Necmettin Ahrazoğlu Baki
Şimşek Mustafa Kalaycı
 Hatay Mersin Konya
 İzzet Ulvi Yönter
 İstanbul
“(4) 5237 sayılı
Kanunun 243 üncü maddesinin birinci fıkrasında yer alan “olarak giren ve”
ibaresi “olmak üzere giren veya” şeklinde değiştirilmiş ve maddeye aşağıdaki
fıkra eklenmiştir.
(4) Bir bilişim
sisteminin kendi içinde veya bilişim sistemleri arasında gerçekleşen veri
nakillerini, sisteme girmeksizin teknik araçlarla hukuka aykırı olarak izleyen
kişi bir yıldan üç yıla kadar hapis cezası ile cezalandırılır.” 
BAŞKAN - Şimdi,
maddeye en aykırı önergeyi okutup işleme alıyorum.
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (4)’üncü fıkrasıyla eklenen
fıkranın aşağıdaki şekilde değiştirilmesini arz ve teklif ederiz. 
“(4) Bir bilişim sisteminin kendi içinde veya bilişim
sistemleri arasında gerçekleşen veri nakillerini, sisteme girmeksizin teknik
araçlarla hukuka aykırı olarak izleyen kişi bir yıldan beş yıla kadar hapis
cezası ile cezalandırılır. 
Namık Havutça Hüseyin
Çamak Ömer Süha Aldan Özkan Yalım
Balıkesir Mersin Muğla  Uşak
 Cemal Okan Yüksel  Zeynel
Emre Haydar Akar
 Eskişehir  İstanbul Kocaeli
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet? 
KALKINMA BAKANI CEVDET YILMAZ (Bingöl) – Katılmıyoruz
Sayın Başkan. 
BAŞKAN – Önerge üzerinde söz isteyen Mersin
Milletvekili Hüseyin Çamak. 
Buyurun Sayın Çamak. (CHP sıralarından alkışlar) 
HÜSEYİN ÇAMAK (Mersin) – Sayın Başkan ve değerli
milletvekilleri, 117 sıra sayılı Kanun Tasarısı’nın 30’uncu maddesinin (4)’üncü
fıkrası üzerinde grubum adına söz almış bulunuyorum. Yüce Meclisi saygıyla
selamlarım. 
Öncelikle, kişisel verilerin korunması hakkının Anayasa’yla
güvence altına alınan temel bir insan hakkı olduğunu hatırlayalım. Anayasa’nın
20’nci maddesinde “Kişisel veriler, ancak kanunda öngörülen hallerde veya
kişinin açık rızasıyla işlenebilir.” denilmektedir. Nitekim, Anayasa’ya göre
kişisel sağlık verileri o kişinin açık bir şekilde onayı olmadan kullanılamaz.
Bu anlamda, yapılacak yasal düzenlemelerin insan hayatıyla bire bir ilişkili
olan bu hakkın özüne asla zarar vermemesi gerekir. 
Vatandaşların kişisel verileri içinde sağlığa dair
bilgiler yaşamsal bir niteliktedir. Kişilerin sağlık bilgilerine dair verilerin
paylaşılmasına ilişkin sınırlar net bir şekilde belirlenmeli ve vatandaşların
kişisel özel alanları tamamen korunmalıdır. Bilindiği üzere, Sağlık Bakanlığı
tarafından kişisel verilerin toplanması ve işlenmesi konusunda daha önce
gerçekleşen 2 yasal düzenleme Anayasa Mahkemesi tarafından iptal edilmiştir.
Ayrıca, tüm uluslararası düzenlemelerde hassas veri olarak kabul edilen
hastalara dair sağlık verilerinin korunması her şeyden önce gelir. Sağlık
verilerinin işlenmesine ve hatta satılmasına bile zemin hazırlayan bu
düzenlemeden Sağlık Bakanlığına özel yetki verilmesine dair maddeler tamamen
çıkarılmalıdır. Mevcut yasa tasarısında kişisel verilerin korunmasıyla ilgili
düzenleme ve denetim yetkileriyle donatılmış bu kurulun bağımsızlığından söz
edilemez. Sosyal Güvenlik Kurumu gibi köklü bir kurumun bile iktidarın güdümüne
girdikten sonra hasta bilgilerini saklamak konusundaki sicilinin hiç parlak
olmadığını hatırlamamızda fayda var. Kişisel verilerimiz Anayasa’yla
korunmaktayken Sosyal Güvenlik Kurumunun sağlık verilerimizi bir şirkete
satarak bununla bütçe açığını kapatmaya çalıştığını bir süre önce Grup Başkan
Vekilimiz Sayın Özgür Özel dile getirmiştir. Nitekim, bu olay sonrasında
mahkemeye de intikal etti. Sosyal Güvenlik Kurumu Sayıştay denetim raporundan
anlaşıldığı üzere genel sağlık sigortası verilerinin yasal dayanağı olmadan
ücret karşılığı üçüncü kişilerle paylaşıldığı kısa bir süre önce resmen tespit
edildi. Hükûmete bağlı kurumlarımızın hâli böyleyken iktidar tarafından seçilen
kişilerle yürütülecek bir süreç bizi çok daha büyük felaketlerin beklediğinin
habercisidir. 
Değerli arkadaşlar, öncelikle şu sorunun cevabını
aramalıyız: Ne oldu da biz şimdi böyle bir kanunu tartışıyoruz? İktidar tüm
enerjisini kendisine karşı bir alternatif oluşturan herkesi fişlemeye harcıyor?
Meclise getirilen bu yasayla fişlemeyi yasal hâle getiren kılıflar sunuluyor.
Tabii, bu yasa kamuoyunda boşuna “fişleme yasası” olarak duyulmadı. Her türlü
istisna ve ayrıntı düşünülmüş. Fişlemeye müsait bir zemin oluşturmak için her
şey itinayla bu maddelere yedirilmiştir.
Değerli
milletvekilleri, bir sağlık emekçisi ve yıllarını bu işe vermiş bir hekim
olarak söylüyorum: Her türlü konuda kendinizi sağlama alma kaygınız olabilir
fakat sağlık konusundaki gizlilik ilkesinin ne böyle bir ihtirası ne de şakası
olur. Kişisel sağlık verilerinin birilerinin güdümünde kullanılmasının yol
açabileceği mağduriyetler hayal bile edilemez. Bu nedenle, henüz yol yakınken
bu konudaki gerekli hassasiyeti gösterip iş işten geçmeden bu hatadan
dönülmelidir.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı’nın 30’uncu
maddesinin (4)’üncü fıkrasının aşağıdaki şekilde değiştirilmesini arz ve teklif
ederiz.
“(4) 5237 sayılı
Kanunun 243 üncü maddesinin birinci fıkrasında yer alan “olarak giren ve”
ibaresi “olmak üzere giren veya” şeklinde değiştirilmiş ve maddeye aşağıdaki
fıkra eklenmiştir.
(4) Bir bilişim
sisteminin kendi içinde veya bilişim sistemleri arasında gerçekleşen veri
nakillerini, sisteme girmeksizin teknik araçlarla hukuka aykırı olarak izleyen
kişi bir yıldan üç yıla kadar hapis cezası ile cezalandırılır.” 
İsmail
Faruk Aksu (İstanbul) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen İstanbul
Milletvekili İzzet Ulvi Yönter. 
Buyurun Sayın Yönter. (MHP sıralarından alkışlar)
İZZET ULVİ YÖNTER (İstanbul) – Sayın Başkan, değerli
milletvekilleri; kişisel verilerin korunması hakkındaki kanun tasarısının
30’uncu maddesinin (4)’üncü fıkrasına partimiz adına verilen önerge üzerine söz
almış bulunmaktayım. Hepinizi saygılarımla selamlıyorum.
Özel hayatın gizliliği, aile hayatına saygı, haberleşme
hürriyeti gibi anayasal güvence altında olan temel hak ve özgürlükler…
Demokrasi alanını genişletmeyi vadederek iktidar olmuş AKP, geçen on dört
yıllık süreçte oluşturduğu korku imparatorluğuyla anayasal ve demokratik
hakları bile kontrol altına almaya çalışmıştır. Türkiye’de özel hayatın
gizliliği, aile hayatına saygı, haberleşme hürriyeti gibi temel hak ve
özgürlüklerin ihlallerine yönelik pek çok olay bu iktidar döneminde yaşanmıştır.

Bu dönemde çok sayıda insanımız, askerimiz, polisimiz,
aydınımız ve siyasetçilerimiz yasa dışı dinlendiği gibi partimizin de
dinlendiği bir süre sonra ortaya çıkmıştır. AKP hükûmetleri bu yasa dışı
dinlemelere hep duyarsız ve sessiz kalmış, gerekli yasal takibatları yapıp
sonuçlandırmak yerine bu ahlaksız uygulamaları siyaseten ranta dönüştürme
yolunu tercih etmiştir. Yine, AKP hükûmetleri döneminde yaşanan bu
uygulamalarla, Türkiye özel hayatların bile denetlendiği ve dinlendiği
totaliter bir yapıya doğru maalesef sürüklenmiştir. 
Yine, bu dönemde demokrasimiz bu şekliyle
artık halkını koruyan ve kollayan değil, halkını gözleyen, vatandaşından kuşku
duyan, milletini izleyen bir yönetim yapısı hâline gelmiştir. Suçla mücadele
için hizmet vermesi gereken yasal dinleme ve takip mekanizmaları kullanılarak
vatandaşlarımız üzerinde yasa dışı tahakküm, bastırma çabalarıyla bir nüfuz
imkânı yaratılmak istendiğine yönelik inanç ve kanaatler de oldukça
yaygınlaşmıştır. Bu konularda gerekli tedbirler alınamamış ve kontroller
sağlanamamıştır. Dolayısıyla, AKP iktidarları döneminde milletin birbirine ve
devlete olan güveni tamamıyla sarsılmış, kişisel verilere maalesef saygı
duyulmamış, riayet edilmemiştir. 
Değerli milletvekilleri, milletimizin
içine sürüklendiği kuşku ve kaygı hâli vahim gelişmelere kapı aralamış,
insanımız dostu, akrabasıyla dahi özgürce konuşamaz hâle gelmiştir. 
Huzurlarınızda çok önemli gördüğüm bir
konuyu da paylaşmak ve özellikle burada Hükûmeti temsilen bulunan Sayın Bakana
ve Komisyona da bunları sormak istiyorum. Medyaya son günlerde bir hacker grubu
tarafından Emniyet Genel Müdürlüğü veri tabanındaki vatandaşlarımızın adres ve
kimlik bilgilerinin çalınarak yayınlandığına dair bilgiler ve belgeler
yansımıştır. Ülkemizde kişisel veri hırsızlığına dayalı dolandırıcılık ve
soygun vakalarında da son yıllarda artış olduğu ortadadır. Sızdığı iddia edilen
kişisel veriler, mükerrer oy kullanma, sahte kimlik, ehliyet düzenleme,
başkasının adına kredi başvurusu, verasetten pay alma, dolandırıcılık,
akrabalık ilişkilerini öğrenme, özel şirketlerin kişisel verileri çıkar amaçlı
kullanması ve kan davası olan kişilerin adres tespitlerini sağlaması gibi
amaçlarda da kullanılmaktadır. 
Devlet tarafından verilen hizmetlerin
elektronik ortamda sunulması demek olan e-devlet kapısı web sitesi ile diğer
kurum ve kuruluşların web sitesinde vatandaşlarımızın her türlü kişisel
bilgilerinin toplandığı bir gerçektir. Bu kapsamda, sürem de azaldığından
dolayı, özellikle şu sorularımı sormak istiyorum:
Birincisi: Emniyet Genel Müdürlüğü veri
tabanındaki Türkiye Cumhuriyeti vatandaşlarının adres ve kimlik bilgilerinin
çalınarak yayınlandığı bilgisi doğru mudur?
İkincisi: Vatandaşlarımızın devletle olan
iş ve işlemlerini kolaylaştırmak adına hizmet veren her türlü kişisel
bilgilerinin tek çatı altında toplandığı e-devlet kapısı web sitesiyle birlikte
diğer kurum ve kuruluşlarımızın hackerlar tarafından saldırıya uğradığı
bilgisi, ifşası, haberi doğru mudur? 
Geçtiğimiz yıllarda kamu kurum ve
kuruluşlarının web sitelerinde kişisel verilerin ele geçirilmesini önlemede
bilişim güvenliği zafiyeti yaşanmış mıdır?
Söz konusu kanun tasarısını görüşürken
Hükûmetin de bu konuya eğilmesini ve sorularımıza cevap vermesini temenni
ediyor, hepinizi saygılarımla selamlıyorum. (MHP sıralarından alkışlar) 
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Tasarısı’nın 30’uncu maddesinin (4)’üncü fıkrasında
“yer alan” kelimesinin “bulunan” kelimesi ile değiştirilmesini arz ve teklif
ederiz. 
Dengir Mir Mehmet Fırat (Mersin) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN – Hükûmet?
KALKINMA BAKANI CEVDET YILMAZ (Bingöl) - Katılmıyoruz
Sayın Başkan. 
BAŞKAN – Önerge üzerinde söz isteyen Mersin
Milletvekili Dengir Mir Mehmet Fırat. (HDP sıralarından alkışlar) 
Buyurun Sayın Fırat. 
DENGİR MİR MEHMET FIRAT (Mersin) – Sayın Divan, çok
saygıdeğer milletvekili arkadaşlarım; hepinizi saygılarımla selamlıyorum. 
Bugün görüşmekte olduğumuz yasa tasarısı, aslında AB
uyum çerçevesinde çıkarılacak olan bir yasadır. Ancak, bir süre sonra bu
yasanın yeniden değiştirilmesiyle ilgili bir yasa tasarısı karşımıza gelirse
çok fazla şaşırmamamız gerektiği kanısındayım. Türkiye'nin birçok
şampiyonlukları var dünya çapında ama en çok dikkati çeken Türkiye Cumhuriyeti
devletinin bugüne kadar çıkarmış olduğu yasa sayısıdır. Hatta o sayılardan o
kadar büyük miktarlara ulaşılmıştır ki özellikle darbe dönemlerinde sayı 1’den
başlatılarak yeniden sıralanmıştır. Bunun temelinde de birçok kez Adalet
Bakanlığı tarafından gerçekleştirilen çalışmalarla birbiriyle aynı olan veya
birbiriyle çelişen birçok yasa kodifikasyon süreçleri içerisinde, yeni gelen
yasalarla toptan, büyük miktarlarda ilga edilmiştir. Aslında, bu hastalığın
temelinde özellikle 1980 darbesi sonrasında bize hediye edilen, antidemokratik,
eşitlik ilkelerinden yoksun, hatta dili dahi düzgün kullanılmamış olan
Anayasa’nın yanında, çok daha önemli olan Seçim Yasası ve Siyasi Partiler
Yasası’nın sonucudur. Çünkü, parlamenter demokratik sistem maalesef, çok doğru
şekilde, her üç gücün bir uyum içerisinde ama karşılıklı bir denge içerisinde
çalışılmasına müsaade etmemiştir. Genelde hükûmet Parlamentoya hükmeder çünkü
kendi grubu en büyük gruptur, her türlü yasayı çıkarma imkânına sahiptir
sayısal çoğunluğu itibarıyla ve maalesef, gelen yasaların, daha doğrusu toplam
olarak bir dönem içerisinde çıkarılan yasaların gelişimine, kaynaklarına
baktığınız zaman da bunun yüzde 90’ının hükûmet tasarıları olduğunu, geri kalan
yüzde 10’un da yüzde 5’in de yine hükûmet parlamenterleri tarafından hükûmetin
tasvibiyle getirilmiş olan teklifler olduğu görülür. Özellikle hükûmetten
gelmiş olan tekliflerin maalesef, ihtisas komisyonlarında da çok detaylı,
üstünde irdelenerek bir çalışma yapılmaz. Değiştirilmeden, bürokratların
hazırlamış olduğu bu yasalar bir şekliyle Genel Kurula indirilir ve Genel
Kurulda içerisinde bulunan yanlışlarla beraber yasalaşır. Ancak, bir süre
sonra, Avrupa Birliği çıkarılmış olan yasanın AB müktesebatına uygun olmadığı
konusunda Hükûmeti ikaz eder ki bu ikazın ilki de herhâlde bir iki gün önce
Türkiye’ye, AB Bakanlığına Avrupa Birliği tarafından iletildi. Ancak, biz buna
rağmen, bu yasayı çıkarmakta ısrarkâr olduk. Yani, mevcut olan hataları
içerisinde barındıran bu yasa tasarısını bugün olmazsa, bundan kısa bir süre
sonra çıkarmış olacağız ancak bir süre sonra, dediğim gibi, bundan önce
yapılmış olan birçok uyum yasasında da yaşadığımız gibi bu yasa bir kez daha bu
Meclisin gündemine gelecek ve yine üstünde tartışılmadan komisyondan geçecek ve
burada, işte, engellemelerle beraber, bir günde çıkacak yasa üç günde çıkmış
olacak. Parlamenter sistemin gereği olarak, ihtisas komisyonları doğru dürüst
çalıştırılsalar, muhalefet ile iktidar birbirine bu konuda kulak asabilseler ve
yanlışı gördüklerinde bu yanlışı düzeltebilseler, aslında böyle bir durum olmayacaktır.
O bakımdan, bu yasa tasarısı bütün noksanlarına rağmen çıkacak ancak bunu
tasvip edip kabul edebilmek mümkün olmadığı için de biz Halkların Demokratik
Partisi olarak bu yasaya, hiçbir maddesine kabul oyu vermek durumunda
olamayacağız. 
Çok teşekkür ediyorum, sağ olun. (HDP sıralarından
alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
30’uncu maddenin (4)’üncü fıkrasını oylarınıza
sunuyorum: Kabul edenler… Kabul etmeyenler… Fıkra kabul edilmiştir. 
Şimdi 30’uncu maddenin (5)’inci fıkrası üzerinde üç
adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (5)’inci fıkrasıyla kanuna eklenmesi önerilen MADDE 245/A
maddesinde "imal eden,"den sonra "ihraç eden,” kelimelerinin
eklenmesini arz ve teklif ederiz.
 İdris Baluken Meral
Danış Beştaş Filiz Kerestecioğlu Demir
 Diyarbakır Adana İstanbul
 Mahmut Toğrul Behçet
Yıldırım
 Gaziantep Adıyaman
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (5)’inci fıkrasında yer alan
"nakleden" ibaresinden sonra gelmek üzere "yayan, yayılmasına
aracılık eden," ibaresinin eklenmesini arz ve teklif ederiz.
 İsmail Faruk Aksu Erhan
Usta Mehmet Parsak
 İstanbul Samsun Afyonkarahisar
 Mustafa Kalaycı Mehmet
Necmettin Ahrazoğlu Baki Şimşek
 Konya Hatay Mersin
BAŞKAN – Şimdi, maddeye en aykırı önergeyi okutup
işleme alıyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (5)’inci fıkrasının aşağıdaki
şekilde değiştirilmesini arz ve teklif ederiz.
(5) 5237 sayılı Kanuna 245’inci maddeden sonra gelmek
üzere aşağıdaki 245/A maddesi eklenmiştir.
"Yasak Cihaz ve Programlar
MADDE 245/A- (1) Bir cihazın, bilgisayar programının,
şifrenin veya sair güvenlik kodunun; münhasıran bu Bölümde yer alan suçlar ile
bilişim sistemlerinin araç olarak kullanılması suretiyle işlenebilen diğer
suçların işlenmesi için yapılması veya oluşturulması durumunda, bunları imal
eden, ithal eden, sevk eden, nakleden, depolayan, kabul eden, satan, satışa arz
eden, satın alan, başkalarına veren veya bulunduran kişi, bir yıldan beş yıla
kadar hapis ve yedibin güne kadar adli para cezası ile cezalandırılır."
 Orhan Sarıbal Namık
Havutça Ömer Süha Aldan
 Bursa Balıkesir Muğla
 Özkan Yalım Cemal
Okan Yüksel Zeynel Emre
 Uşak Eskişehir İstanbul
 Haydar Akar
 Kocaeli
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde söz isteyen Bursa Milletvekili
Orhan Sarıbal. 
Buyurun. (CHP sıralarından alkışlar)
ORHAN SARIBAL (Bursa) – Sayın Başkan, değerli
milletvekilleri; evet, kişisel veriler üzerinde, Kişisel Verilerin Korunması
Kanunu Tasarısı’yla ilgili konuşuyoruz. Aslında, şöyle bir soruyla başlamak
lazım: Hangi verimiz aslında sizin elinizde değil? Hangi bilgimizi
korumuyorsunuz, koruyorsunuz? Bu merak konusu çünkü bizim her alanda bütün
verilerimiz sizlerin elinde, istediğiniz yerde kullanıyorsunuz, istediğiniz
yerde kullanmıyorsunuz ne yazık ki bu. Şöyle bir bakın, 81 vali var bu
memlekette, 81 valinin içerisinde bir şöyle kimliğine bakın -hani koymuşsunuz
ya oraya- mezhebi, dinî, inancı, kimliği, kişiliği, bir bakın bakayım, o 81
vali kimlerden oluşuyor? Hani ayrım yok, demokrasi, özgürlük vesaire diyorsunuz
ya, neresinde var? Bir bakın, bizim hangi verimiz sizin elinizde yok? Nerede,
ne zaman, nasıl kullanacağınız konusunda istediğiniz gibi, her türlü tasarruf
elinizde ama biz şunu biliyoruz: Korumamak için, hatta üzerimizde daha vahim
sonuçlar doğuracak olaylar yaratmak için bunu istiyorsunuz, biz bunun
farkındayız. Sözüm ona adı da Avrupa Birliğine uyum. Ya, Avrupa Birliğine
uyumsa getirin Avrupa Birliğiyle uyumlu olan o yapıyı, önce onu bir
inceleyelim, ona uyumlu bir hâle getirin, birlikte görelim bunu. 
Buradan, hani bir yol yürüyelim, şöyle bir Amerika’ya
gidelim, orada hakikaten bir şeye bakalım; Rıza Zarrab’a bakalım, Rıza Zarrab
ne ifade ediyor bu ülke için, bu memleket için ona bakalım. Biraz rahatsız
edici bir şey, biraz utanç duymamız gereken bir şey, tam da bu Mecliste utanç
duyulacak bir şeyle karşılaşıyoruz. Amerika’nın yolsuzluk, kara para aklama,
suistimal meselesi üzerinden yetmiş beş yıl ceza vermek için tutukladığı bir
adam, ortağı İran tarafından idam cezasına çarptırılmış bir adam. Biz ne yapmışız
bunu? Hayırsever, bu ülkenin bütçe açığını kapatması için ödüllendirdiğimiz bir
adam. Ortakları kim ya da birlikte adı çıkanlar kim? Bu memleketin daha önceki
ne yazık ki bakanları. Kim aklamış bunları? Hani, AKP adı altında “ak”
kelimesinin kendini rücu bulduğu bir anlamdan bahsetmek istiyorum. Evet, Rıza
Zarrab’ı sizler, bu ülkenin yargısıyla, bu ülkenin Meclisiyle, bu ülkenin
adaletiyle hiç ellemediniz çünkü bizim için muteber bir adamdı. Ama hani bir
saat hediye etmişti, hani birlikte adı çıkmıştı, 3 bakanımızla ilgili bu
Mecliste araştırma komisyonu kurulmuştu. Araştırma komisyonunda sizle yani AK
PARTİ’liler, “Ak” kelimesinin rücu bulduğu şekliyle tertemiz akladınız,
pakladınız.
NURETTİN YAŞAR (Malatya) – Ne bulduğu? O
kullanım yanlış. “Rücu bulduğu” kullanımı yanlış.
ORHAN SARIBAL (Devamla) – Yine, değerli
milletvekilleri, çok net, bunun ortağı “81 milyon dolar para transfer ettim.”
diyor; çok açık, net bir şekilde bunu bizlerle paylaşıyor, ortaya koyuyor. Peki
biz ne yaptık? Ne yaptık birkaç gündür, bu kişisel verilerin saklanmasıyla
ilgili? Dün gece şöyle bir şey yaptık; gecenin ilerleyen saatlerinde, hiç de
sunduğunuz metinde olmayan bir şey yaptık: “Kişisel veriler, uluslararası
sözleşme hükümleri saklı kalmak üzere, Türkiye’nin veya ilgili kişinin
menfaatlerinin ciddi şekilde zarar göreceği durumlarda, ilgili kamu kurum ve
kuruluşunun görüşü alınarak, kurulun izniyle yurt dışına aktarılabilir.” diye
bir engel koyduk. Evet, kendi ülkemizde kişilerin bireysel özgürlüklerini
kısıtlayacak şekilde, onların görüşlerine başvurmadan her türlü bilgiyi saklama
ve aktarmayı öngörüyoruz ama ne yazık ki dışarıya karşı bunu öngörmüyoruz. Hani
ironidir, Zarrab’la bir ilgisi var mıdır yok mudur bilmem, hani bakan bunu
belki daha iyi bilir ama bildiğimiz şudur, yaptığımız iş aynen şudur: Evet,
biraz vicdan muhasebesi yapmamız lazım burada, vicdan muhasebesi yapmamız
lazım. Bu ülkede kan revan, gözyaşı gidiyor.
Buradan MHP’li arkadaşlara da bir şey
söylemek isterim: Dün gece, Hacettepe Hastanesi acilinde yaralılara dışarıdan
150-200 kişilik bir ekip tekbir sesleriyle saldırıyor, hem yaralıya hem doktora
hem de oradaki sivil vatandaşlara.
Ve son söz: Evet, bu Meclisin yapması
gereken bir şey var; ahlaki ve etik olarak bir karar ve anlayış yürütmek
zorunda. Hani, bir kereyle bir şey olmaz anlayışı üzerinden yine söylemek
isterim: Evet, Belçika’nın İçişleri Bakanı ile Adalet Bakanı -bir kere de olsa
çok şey ifade eder- istifa etti. Evet, bu Mecliste etik anlamda bir doğruya
ihtiyaç var. 
Hepinize teşekkür ederim. (CHP sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (5)’inci fıkrasıyla kanuna eklenmesi önerilen MADDE 245/A
maddesinde "imal eden,"den sonra "ihraç eden,” kelimelerinin
eklenmesini arz ve teklif ederiz.
Behçet
Yıldırım (Adıyaman) ve arkadaşları
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkan.
BAŞKAN – Hükûmet katılıyor mu? 
KALKINMA BAKANI CEVDET YILMAZ (Bingöl) – Katılmıyoruz
Sayın Başkan. 
BAŞKAN – Önerge üzerinde söz isteyen Gaziantep
Milletvekilli Mahmut Toğrul. 
Buyurun Sayın Toğrul. (HDP sıralarından alkışlar) 
MAHMUT TOĞRUL (Gaziantep) – Sayın Başkan, değerli
milletvekilleri, Genel Kurulun bu saate kadar zahmetle çalışan emekçileri;
sizleri saygıyla selamlıyorum. 
Değerli arkadaşlar, Avrupa Birliği uyum yasaları
çerçevesinde yasa çıkardığımızı göstermeye çalışıyoruz ama Avrupa Birliği
anlayışından tamamen yoksun bir iktidar davranışı içerisindeyiz. Nereden mi
çıkarıyoruz? Her alanda hiçbir sorumluluk üstlenmeyen ama yapıyormuş gibi,
ediyormuş gibi, yasa çıkarıyormuş gibi ve torba bir yasanın içerisine bir-iki
tane sos koyarak aslında tuzaklarla dolu olan birçok yasayı çıkarıyor ve Avrupa
Birliğine uyum sağlıyormuşuz gibi görüneceğiz. 
Değerli arkadaşlar, kendi ülkesinde hiçbir sorumluluk
üstlenmeyen Hükûmet maalesef, tüm sorumluluklarda muhalefeti suçlamayı bir
gelenek hâline getirmiştir. Bakın -Avrupa Birliği normlarında yaşıyoruz ya-
Belçika’da bir patlama yaşandı, İçişleri Bakanı ve Adalet Bakanı istifa etti.
Ama, Türkiye’de neredeyse her gün bir patlama oluyor, sorumlusu kim? Halkların
Demokratik Partisi, gelenek hâline getirmişiz. Diyoruz ki: “Sınırlar IŞİD’e
açık.” Sorumlusu kim? “Sorumlusu sizsiniz.” diye laflar yiyoruz, tarafımıza laf
atılıyor. 
Değerli arkadaşlar, Suruç, Ankara, Taksim, Sultanahmet,
bunlar gerçekten sizde hiçbir sorumluluk duygusu uyandırmıyor mu? Bunun
sorumlusu… “Acaba bir eksiğimiz yok mu?” diye hiç düşündürtmüyor mü sizi? Bu
sorumlulukların tamamı bizde mi? Doğru söylüyorsunuz, gerçekten doğru
söylüyorsunuz, dünyada bir ilksiniz, tüm suçları muhalefete atan dünyada belki
de tek hükûmet AK PARTİ Hükûmetidir, AKP Hükûmetidir. Dünyada başbakan olup
muhalefet partisini suçlayan tek bir başbakan vardır, dünyada cumhurbaşkanı
olup bir partiyi suçlayan ve üstelik tarafsız olacağına yemin etmiş bir Cumhurbaşkanı
olan Sayın Cumhurbaşkanımız Tayyip Erdoğan’dır muhalefeti sürekli suçlu olarak
gören. 
Değerli arkadaşlar… 
HALİS DALKILIÇ (İstanbul) – PKK’ya “terör örgütü”
demeyen de tek siz varsınız! 
MAHMUT TOĞRUL (Devamla) – Yahu, yine de siz
sorumlusunuz, bu ülkenin güvenliği, her şeyi sizden sorulur. 
HALİS DALKILIÇ (İstanbul) – PKK’ya “terör örgütü”
demeyen de siz varsınız! 
MAHMUT TOĞRUL (Devamla) – O güvenlik güçleri, o sınırı
bekleyenler… Ben onları yönetmiyorum. MİT’in, Genelkurmayın, Emniyetin yetkisi bende
değil, sizdedir. Eğer varsa bir eksiklik, yine size aittir, sorumluluk tamamen
sizdedir. Bunu bizlere iterek, kamuoyunda bir algı yanılsaması yaratarak bundan
kurtulamazsınız. 
Değerli arkadaşlar, bir ülke düşünün ki 3
akademisyenini cezaevinde tecride almış olsun. Nedir suçları? “Bu ülkede barış
istiyoruz, kan akmasın diyoruz.” dedikleri için ve bunları, sanki ağır
müebbetten mahkûm cezalılarmış gibi, ceza almışlar gibi tek kişilik hücrelere
mahkûm kılıyoruz. Sayın Esra Mungan ve arkadaşları şu anda cezaevindeler. Bu
tablo gerçekten sizlere hiç mi bir şey hatırlatmıyor? Bu nasıl bir ülke, kendi
akademisyenlerini yargılayabiliyor? Bu nasıl bir ülke, 1.128, arkasından daha
da imzalar artarak devam ediyor, 2 bin akademisyenini şu veya bu şekilde soruşturmalara
tabi tutuyor? Siz hiç Edward Said’i okumadınız mı? Siz hiç Fransa’da Sartre’nin
tavrını görmediniz mi? O yetkililer nasıl davranıyordu? Doğrudur, faşizan bir
yönetim görmüyor, De Gaulle olamıyor ya da Amerika’daki bir üniversite rektörü
kadar gerçekten kendi ülkesinin sorunlarını göremiyor. Dolayısıyla, işin
kolayını seçmişiz, tüm medya organlarını kendimize bağlamışız ve bu medya
aracılığıyla suçların hepsinin sorumlusunu da bulmuşuz; işte orada birkaç
arkadaşımız ve Halkların Demokratik Partisi. Evet, bu anlamda bizim mücadelemiz
eğer bir suç unsuruysa biz bu suçu işlemeye devam edeceğiz.
Hepinize saygılar sunuyorum. (HDP sıralarından
alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (5)’inci fıkrasında yer alan
"nakleden" ibaresinden sonra gelmek üzere "yayan, yayılmasına aracılık
eden," ibaresinin eklenmesini arz ve teklif ederiz.
İsmail
Faruk Aksu (İstanbul) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet?
KALKINMA BAKANI CEVDET YILMAZ (Bingöl) –
Katılmıyoruz Sayın Başkan.
BAŞKAN – Sayın Akçay, gerekçeyi mi
okutalım?
ERKAN AKÇAY (Manisa) – Gerekçe okunsun.
BAŞKAN – Gerekçeyi okutuyorum:
Gerekçe:
Kişisel verilerin korunmasının ihlaline
karşı ceza hükümleri kapsamının genişletilmesi öngörülmüştür.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
30’uncu maddenin (5)’inci fıkrasını
oylarınıza sunuyorum: Kabul edenler… Kabul etmeyenler… Madde kabul edilmiştir.
30’uncu maddenin (6)’ncı fıkrası üzerinde
üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun
Tasarısı’nın 30’uncu maddesinin (6)’ıncı fıkrasıyla 7/5/1987 tarihli ve 3359
sayılı Kanun’un 3’ üncü maddesinin birinci fıkrasında öngörülen değişiklik
bölümünde yer alan “elektronik ortamda da oluşturabilir.” ifadesinin
“elektronik ortamda oluşturur.” şeklinde değiştirilmesini arz ve teklif ederiz.


Mahmut
Toğrul Filiz Kerestecioğlu Demir Meral
Danış Beştaş
 Gaziantep İstanbul Adana

Burcu Çelik Özkan Müslüm Doğan Behçet
Yıldırım
 Muş İzmir Adıyaman

Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısının 30’uncu maddesinin (6)’ncı fıkrasında yer alan
"Bu amaçla" ibaresinin "Elektronik ortam oluşturulabilmesi
amacıyla" şeklinde değiştirilmesini arz ve teklif ederiz.
 İsmail Faruk Aksu  Erhan
Usta  Mehmet Parsak
 İstanbul  Samsun
 Afyonkarahisar

 Mustafa Kalaycı  Baki
Şimşek  Mehmet Necmettin Ahrazoğlu
 Konya  Mersin
 Hatay

 Ruhi
Ersoy 
 Osmaniye
BAŞKAN – Maddeye en aykırı önergeyi okutup işleme
alıyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (6)’ncı fıkrasının aşağıdaki
şekilde değiştirilmesini arz ve teklif ederiz.
"(6) 7/5/1987 tarihli ve 3359 sayılı Sağlık
Hizmetleri Temel Kanununun 3 üncü maddesinin birinci fıkrasının (f) bendi
aşağıdaki şekilde değiştirilmiştir.
f) Herkesin sağlık durumunun takip edilebilmesi ve
sağlık hizmetlerinin daha etkin ve hızlı şekilde yürütülmesi maksadıyla, Sağlık
Bakanlığı veya bağlı kuruluşlarınca gerekli kayıt ve bildirim sistemi kurulur.
Bu sistem, e-devlet uygulamalarına uygun olarak elektronik ortamda da oluşturulabilir.
Bu amaçla, Sağlık Bakanlığınca, bağlı kuruluşları da kapsayacak şekilde ülke
çapında bilişim sistemi kurulabilir."
Namık Havutça  Ömer
Süha Aldan  Özkan Yalım
Balıkesir  Muğla  Uşak

Zeynel Emre  Cemal
Okan Yüksel  Haydar Akar
İstanbul  Eskişehir  Kocaeli
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet? 
KALKINMA BAKANI CEVDET YILMAZ (Bingöl) – Katılmıyoruz
Sayın Başkanım. 
BAŞKAN – Önerge üzerinde Kocaeli Milletvekili Haydar
Akar konuşacaklar. 
Buyurun Sayın Akar. (CHP sıralarından alkışlar)
HAYDAR AKAR (Kocaeli) – Sayın Başkan, değerli
milletvekilleri; kişisel verileri koruma kanunu üzerinde görüşüyoruz. 
Evet, bütçeden hemen önce başladı ama aslında, 2014’te
bir kez daha getirdiğiniz, geri çektiğiniz, bugün tekrar getirdiğiniz, yine
bütçeden önce görüştüğümüz bu kanunun yanlışlarını elimizden geldiğince,
dilimiz döndüğünce söylemeye çalışıyoruz. Ama, bir kısmında ufak değişiklikler
yapmış olmanıza rağmen, yine de birkaç maddesi bu kişisel verilerin
korunmasından uzaklaştırmış, ne yapmış, insanları fişleme noktasına taşımıştır bu
kanunu. Evet, bu kanunun çıkması gerekiyordu. 30 ülkede bu kanunun çıkmasıyla
ilgili bir mutabakat vardı ve hepsi kanunlaştırdılar. 30 ülkeden
kanunlaştırmayan sadece biz vardık, 29 ülke kanunlaştırmış, bir tek Türkiye
kanunlaştırmamıştı. Çıkmalı mıydı? Evet, çıkmalıydı. Çünkü, şimdiye kadar, hem
kamuda hem özelde kişisel verilerimiz bir hukuk ortamı olmadan, hukuksuzluk
altında, istedikleri gibi işlenebiliyor, istedikleri gibi de
pazarlanabiliyordu. Şimdi, bu kanunla bunun önüne geçmeye çalışıyoruz. Veri
sorumluları var, veri giriş sorumluları var, bunların cezai yaptırımları var.
Aynı, İş Güvenliği Kanunu’nda olduğu gibi, bu veri sorumlularının ve veri
girişçilerinin bağlı oldukları kurumlarla ilgili çok cüzi miktarlarda para
cezaları var, yaptırımlar var. Bu da özellikle özel sektörde bunların
paylaşılmasının önüne geçemeyecektir. Bunu bir eksiklik olarak düşünüyorum. 
Yine, din, mezhep, ırk gibi verileri, üzerine algı
yapılması, vurgu yapılması ve insanların bu şekilde fişlenmesi gerekmeyen
veriler olarak düşünüyorum ve bu nedenle de bunun bir fişleme yasasına
tarafınızdan dönüştürüldüğü görülmektedir. 
Yine, Avrupa bu düzenlemelerle ilgili yeni bir
düzenleme getiriyor ve diyor ki üyelerine: “İki yıl içerisinde bu düzenlemeleri
tamamlayacaksınız.” Burada görünen şu ki: Siz iki yıllık bir süre kazanmaya
çalışıyorsunuz bununla çünkü iki yıl size yetecektir yeni bir düzenlemeyi
getirene kadar ve iki yıl içerisinde de insanları yeterince fişleyeceksiniz.
İnsanların bu verilerinin kaydedilmesi gereksiz olmasına rağmen, bu fişleme
yöntemini kullanacaksınız. 
Yani, kısacası şunu söylemeye çalışıyorum: Siz bu
verileri nasıl koruyacaksınız? 17’nci maddesinde insanın yaşam hakkı güvence
altına alınmış olan Anayasa’yla siz insanın yaşam hakkını koruyamıyorsunuz,
İnsanların verilerini nasıl koruyacaksınız diye soruyorum. Niye soruyorum?
Bakın, “siber güvenlik” diye bir olay var, sadece bunu kanunlaştırmaya
çalışıyoruz, verileri korumaya çalışıyoruz, kanunlarla korumaya çalışıyoruz ama
arkada başka bir dünya var. Siber güvenlik, bir sanal ortam var. Bu sanal
ortamdaki problemleri çözmeden, siber güvenlikle ilgili tedbirleri almadan
sizin bu kanunu çıkarmanız hiçbir şey ifade etmez. Niye etmez? Geçen gün
Emniyet Genel Müdürlüğündeki veriler çalındı; onunla ilgili de açıklama
yaptılar, “Eski veriler.” dediler. Ya, verinin eskisi, yenisi olmaz, veri
veridir. Eskisi de benim bütün bilgilerimi muhafaza ediyor, yenisi de bütün
bilgilerimi muhafaza ediyor. Bunun altında yatan temel gerçek, devlet
kurumlarında hatta özel sektörde de siber güvenlikle ilgili yeterli önlemlerin
alınmamış olması. Gelişmiş ülkelerde, Amerika’da bu işe 1999 yılında başlanmış,
yine İngiltere’de 2003 yılında başlanmış, İtalya’da 2002 yılında başlanmış,
siber güvenlik kurulları kurulmuş ve yılda en kötü 2 toplantı yapıyorlar. Bizde
bu olay -tarihini yanlış söylemeyeyim- 2013’te başlamış ilk kez, siber
güvenlikle ilgili 75 maddeli bir taslak hazırlanmış, 7 ana başlık altında
toplanmış, 95 tane alt başlığı var; hiçbiri yerine getirilmemiş bir iki kalem
dışında. Şimdi, bununla ilgili tatbikatlar da yapılması da gerekiyor. Sadece
2011 yılında 1 tatbikat yapılmış, 20 tane devlet kurumu bu tatbikata alınmış,
16 tanesi tatbikattan geçememiş. 
Şimdi, böyle bir altyapıyla karşı karşıyayız, kanunu
çıkarıyoruz ama kanunu çıkarmak yetmiyor, veri girişçisine cezai yaptırım
uygulamak yetmiyor, veri sorumlusuna cezai yaptırım uygulamak yetmiyor. Sen beni
ne kadar fişlersen fişle, istisna maddelerle de “Benim rızamı alacağım.” desen
de o “korsan” diye nitelendirdiğimiz vatandaşlar, delik deşik olmuş yani
Türkiye sınırları gibi, aynı Suriye sınırları gibi, siber güvenliğinizin delik
deşik olduğu bir ortamda bu verilerin güvenliğini sağlama ihtimaliniz hiç yok,
bunu özellikle ifade etmek istiyorum. Çünkü, 2013 yılından beri de Siber
Güvenlik Kurulu asla toplanmamış, bir kez bile toplantı yapmamış. Böyle bir
ortamla karşı karşıyayız. Dikkat çekilmesi gereken konunun bu olduğunu
düşünüyorum.
Hepinize sevgiler, saygılar sunuyorum. (CHP
sıralarından alkışlar)
MAHMUT TOĞRUL (Gaziantep) – Karar yeter sayısı
istiyoruz Başkan. 
BAŞKAN – Önergeyi oylarınıza sunacağım ve karar yeter
sayısı arayacağım. 
Kabul edenler… Kabul etmeyenler…
MAHMUT TOĞRUL (Gaziantep) – Bariz yoktur Başkan.
Bekleyin, gelsinler, bekleyin!
BAŞKAN – Efendim, iki dakika süre veriyorum, elektronik
oylama yapacağım. 
Sayın milletvekilleri, oylama esnasında birtakım oy
pusulaları geliyor. Oylama yaparken karar yeter sayısında oy pusulaları geçerli
olmuyor, onun için mümkün mertebe sisteme girmeye çalışın. 
(Elektronik cihazla oylama yapıldı) 
BAŞKAN – Önerge kabul edilmemiştir, karar yeter sayısı
vardır. 
Şimdi, diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (6)’ncı fıkrasında yer alan
“Bu amaçla" ibaresinin “Elektronik ortam oluşturulabilmesi amacıyla"
şeklinde değiştirilmesini arz ve teklif ederiz.
Ruhi
Ersoy (Osmaniye) ve arkadaşları 
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkan. 
BAŞKAN
– Önerge üzerinde söz isteyen Osmaniye Milletvekili Ruhi Ersoy. 
Buyurun
Sayın Ersoy. (MHP sıralarından alkışlar) 
ERKAN
AKÇAY (Manisa) – Sayın Başkan, sayın milletvekilleri lütfen otursunlar ya da
kulise buyursunlar; çok ciddi bir uğultu var. 
BAŞKAN
– Sayın milletvekilleri, hatibi kürsüye davet ettim. Lütfen, sükûnetimizi
muhafaza edelim. 
Sayın
Ersoy, buyurun. 
RUHİ
ERSOY (Osmaniye) – Sayın Başkan, değerli milletvekilleri; Genel Kurulu saygıyla
selamlıyorum. 
Kişisel
verilerin güvenliğiyle alakalı, uyum yasaları kapsamında birtakım çalışmalar
yapıyoruz. Fakat, biz, Türk milleti olarak gelişme ve değişmeye, özellikle de
modernitenin ürünlerini gündelik hayatımızda kullanmaya o kadar çok mahiriz ki
her türlü teknolojinin üretimi noktasında, kafa yorma noktasında, AR-GE
noktasında olmasak da tüketimi konusunda, gündelik hayatımıza aktarma konusunda
çok mahiriz. Bunlardan birincisi, cep telefonu kullanmanın sayısal çokluğu,
hemen arkasından da İnternet dünyasında sosyal medyaya erişim. 40 milyonun
üzerinde Facebook’un Türkiye’de üyesi var. Sözüm ona, yer yer başa bela olan
Twitter’nda -kullanıcıları Facebook kadar fazla olmasa- da yine hatırlı bir
takipçisi var. Bunlar bir noktada güzel fakat teknolojinin, sosyal değişmeyle
beraber, toplumsal dönüşümü olan bilgiye erişme, bilginin kullanımı ve
şeffaflığıyla ilgili belli filtrelerin kullanılmamasıyla alakalı ciddi bir
problemle de karşı karşıyayız. İnanıyorum ki bugün Parlamentonun ortak bir
önergeyle kabul etmiş olduğu istismar ve taciz konuları, haya, edep konuları
dâhil, bununla doğrudan ilgilidir. Bu konuda, yediden yetmişe, sosyal medyaya
erişim konusunda çocuklarımızın tamamının elinde bulunan ve bulunmasına gayret
edilen, hatta asgari ücretli bir taşeron işçisinin en üst düzeyde bir markaya
erişme kaygısındaki tüketim çılgınlığını da burada vurgulamamız gerekiyor. 
Taşeron
işçisi demişken burada iki tane taşeron problemi var. Aziz milletvekilleri,
bizim Meclis grubundaki tüm milletvekili arkadaşları iki üç gündür, salı günkü
Başbakanın konuşmasından bu tarafa, günlük 15-20 arkadaş arıyor “Bu
taşeronlarla ilgili konu nerede, nasıl olacak?” diye. Bu konuda Sayın Maliye
Bakanı ile Sayın Başbakanın açıklamaları birbiriyle uyumlu değil. Mesela, orman
işçileri, şeker fabrikasındaki geçici işçiler, özel güvenlikler, temizlik
işçileri, Millî Eğitimdeki usta öğreticiler, termik santrallerdeki geçici veya
taşeron işçiler olarak sıralayabileceğimiz pek çok insan zannediyor ki kamu
statüsünde devlet memuru olduk, büyük bir heyecan yaşıyorlar. Bu insanlara
büyük bir umut yaşatıp arkasından bir boşluk çıkacaksa bu bir sıkıntı doğurur
kanaatindeyiz. Lütfen, bu konuda derhâl Hükûmetin hangi konularda kimler nasıl
faydalanacak diye netlik kazandırması ve bu konuda da gereğini yapması lazım.
Fakat bu, üç yıllık sözleşmeyle, acaba 2019’da -eğer daha önce olmazsa-
seçimlerde yeni bir vaadin de zemini ve istismar alanı mı olacak? Çünkü, biz 7
Haziran ile 1 Kasım arasında, İş ve İşçi Bulma Kurumu üzerinden bölgedeki
istismar alanlarını ve birkaç ay içerisinde, Adalet ve Kalkınma Partisi
teşkilatlarından verilen isimler nasıl geçici statüde değerlendirildi, bunu çok
yakın seyrettik. Bir de bu konuyu, ciddi anlamda, siyasette insanların
ekmeğiyle ve istikbali ile “Bana oy ver.” arasındaki uygulamayı artık, inşallah
Türkiye bir gün kapatır. 
İkinci bir taşeronluk problemi var: Beni
ilgilendiren tarafı, genel siyaseti ilgilendiren tarafı elbette ki 17-25’e
kadar gidiyor. Bu Rıza’nın, Zarrab’ın problemi ama Rıza, düne kadar bir yolsuzluğun,
haksızlığın, hukuksuzluğun ifadesi olurken acaba bugün bir millî güvenliğin bir
problemi mi? Ciddi anlamda bununla da alakalı toplumda soru işaretleri var. Bu
soru işaretlerini bir an önce siyasi iradenin kaldırması lazım. Rıza acaba
Amerika’yla anlaştı da birtakım bilgi ve belgeleri oraya götürerek Türkiye
Cumhuriyeti devletini tehdit mi edecekler? 
İZZET ULVİ YÖNTER (İstanbul) – Hangi
Rıza?
RUHİ ERSOY (Devamla) – Bu tehdit
karşısında topal ördek konumuna düşecek olan irade acaba yeni tavizler mi
verecek? Büyük Orta Doğu sürecinin askıya alınmış bölümlerini faaliyete
geçirmenin pazarlık zeminleri mi oluşturulacak? Bununla ilgili ciddi sorular
var. Bu, bir taraftan bakarsan yeniden kahraman olmanın hikâyesi. Acaba bu
görüntünün arka planında yeni pazarlıkların zemini mi… Bunlar, koca koca
sorular. Taşeronluk yapan Rıza konusunun, bir an önce, millî güvenlik sorunu
olup olmadığı konusunda açıklama yapılması gerektiğini düşünüyoruz. Bu konuda
iki hususu dile getirdik. 
Bir an önce de terörün kökünün kazınması konusunda,
şehit haberlerinin gelmediği günlerin olması konusunda da temennimiz sonsuzdur,
desteğimiz Allah’ın izniyle sonsuzdur. Bugün sayısı 5 olan şehitlerimizin
huzurunda saygıyla eğiliyor, hepsine Allah'tan rahmet diliyorum.
Millî maçta Türkiye'ye başarılar diler, Genel Kurulu
sevgi ve saygılarla selamlarım. (MHP ve AK PARTİ sıralarından alkışlar) 
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (6)’ncı fıkrasıyla 7/5/1987 tarihli ve 3359 sayılı Kanun’un
3’üncü maddesinin birinci fıkrasında öngörülen değişiklik bölümünde yer alan
“elektronik ortamda da oluşturabilir." ifadesinin “elektronik ortamda
oluşturur." şeklinde değiştirilmesini arz ve teklif ederiz.
Behçet Yıldırım (Adıyaman) ve
arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkanım.
BAŞKAN – Önerge üzerinde söz isteyen Adıyaman
Milletvekili Behçet Yıldırım.
Buyurun Sayın Yıldırım. (HDP sıralarından alkışlar) 
BEHÇET YILDIRIM (Adıyaman) – Sayın Başkan, değerli
milletvekili arkadaşlarım; Kişisel Verilerin Korunması Kanunu Tasarısı üzerinde
grubum adına söz almış bulunmaktayım. Hepinizi saygıyla selamlıyorum.
Kanun maddesine geçmeden, “Vicdan sahibiyim.” diyen
herkesi üzecek bir insanlık dramından bahsetmek istiyorum. Cizre’deki vahşet
bodrumunda yaşamını yitiren Adıyaman Sincikli öğrenci Mehmet Kulbay’dan söz
ediyorum. Bu gencimiz Cizre’deki sokağa çıkma yasağının kalkması için
Adıyaman’dan kalkıyor, iki ay önce, bir grup öğrenciyle birlikte,
arkadaşlarıyla Silopi’ye gidiyor; silahsız, demokratik tepkilerini dile
getiriyorlar. Silopi’de gözaltına alınıyor -tanıkları var- durumunun iyi
olduğunu ailesiyle paylaşıyor. Bu gencimiz Cizre’ye götürülüyor sonra. Bir ay
kadar, bu vahşet bodrumundan kurtulması için -Meclisin zaten hep gündemindeydi-
İçişleri Bakanlığıyla, Sağlık Bakanlığıyla yaptığımız tüm girişimlere rağmen,
bu gençlere bir türlü ambulans ulaştırmayı başaramadık. Sonuçta, yüzlerce
öğrenci göz göre göre katlediliyor, bu vahşet bodrumundan çeşitli illere
cenazeler dağıtılıyor, 6 ilin Adli Tıp Kurumuna gidiyor bunlar. Mehmet
Kulbay’ın cenazesi de Urfa’nın Siverek ilçesine götürülmüştü. Ben de Siverek’e
gittim 17-18 Şubat tarihlerinde. Ailesiyle birlikte almaya gittik, ailesi
çocuğunu tanıdı. Cenazede, “tatuaj” dediğimiz dövme yapılmıştı, kartal ve akrep
figürleri vardı, kolunda “canım annem” yazısı yazıyordu. Görgü tanıdıklarından
öğreniyoruz ki çocuk can sıkıntısından, psikotik davranışlar sergileyerek
sağına soluna figürler çizdirmişti. Bu çocuk tanınıyordu ama tanınmayan
cenazeler vardı; infaz edildikten sonra aşırı derecede tanınmayacak şekilde
yakılmış, ancak DNA testiyle tanınan cesetler vardı. Bu gencimizi defin için
Geller beldemize gönderdik. Biliyorsunuz, Başkan bilir Geller beldemizi.
Beldede bulunan Diyanet görevlisi 6-7 imamın hiçbirisi cenaze namazını
kıldırmak istemiyor; cenaze ancak komşu köyden sivil imamın cenaze namazını
kıldırmasıyla, Bistikan köyünden -yine, Başkan bilir- bir sivil imamın cenaze
namazını kıldırmasıyla defnedebiliyor.
Bu olayı, ezbere olmasın, acaba bir yalan mı var,
doğruluk payı nedir diye gidip il müftüsüyle -hatta Sayın Müftümüz İmran Bey’in
de adını orada andık, beraber çalıştığımızı söyledim- konuştum. “Sayın Müftüm,
böyle bir olay var, bu olaydan sizin haberiniz var mı?” dedim, “Bir şey
diyemem, ben size haber veririm.” dedi. Geçen perşembeden bu perşembeye, tam
sekiz gündür hiçbir şey yok. “Ben bunu Meclise taşıyacağım.” dedim, “Sen
bilirsin.” dedi. Çünkü bir şey söyleyemiyor. Gerçekten bu olayın olduğuna orada
ben emin oldum. Bu tutumun İslamiyet’le ilgisinin olmadığının -burada
İslamiyet’i karalamak için değil- ama Diyanetin devletin tekeline girdiğinin
somut bir örneği olarak gördüm ben. Ben, bu olayı böyle görüyorum. Bu, dinin
devlet eliyle uygulanmasının yanlışlara yol açacağının en çarpıcı örneğidir
diyorum. Bu olayın takipçisi olacağımın sözünü aileye verdim, her platformda da
dile getireceğim. 
Ancak DNA testleriyle çocuğunun cesedine ulaşabilen o
kadar aile varken kişisel verilerden bahsetmek doğrusu uçuk geliyor bana. AKP,
daha önce Avrupa Birliğiyle uyum sürecinde bu tür yasalara daha pozitif, olumlu
yaklaşıyordu ama AKP, maalesef, gün geçtikte AB uyum yasalarından ve
demokrasiden uzaklaşıyor, kendine göre, işine nasıl geliyorsa o şekilde
değişikliğe gidiyor; bir fişleme yasasına çevirmek istiyor, kişisel verilerin
korunması kendisine muhalif kesimleri fişlemeye yöneliktir. Yine de bereket
versin ki 6’ncı maddede biraz değişiklikler oldu, o benim alanıma giriyor, tıp
alanında hasta haklarıyla ilgili şey kısmen düzeltildi. İyi ki bu yanlıştan
dönüldü, yoksa felaketlere yol açacaktı. 
Genel Kurulu saygıyla selamlıyorum. (HDP sıralarından
alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
30’uncu maddenin (6)’ncı fıkrasını oylarınıza
sunuyorum: Kabul edenler… Kabul etmeyenler… Fıkra kabul edilmiştir. 
30’uncu maddenin (7)’nci fıkrası üzerinde dört önerge
vardır, okutuyorum: 

Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın 30’uncu
maddesinin (7)’nci fıkrasıyla 11/10/2011 tarihli ve 663 sayılı Sağlık Bakanlığı
ve Bağlı Kuruluşlarının Teşkilat ve Görevleri Hakkında Kanun Hükmünde
Kararname’nin 47’nci maddesinin (5)’inci fıkrasında “ve personel”den sonra
gelmek üzere “ilgili” kelimesinin eklenmesini arz ve teklif ederiz. 
 İdris Baluken Meral
Danış Beştaş Filiz Kerestecioğlu Demir
 Diyarbakır Adana İstanbul
 Mahmut Toğrul Burcu
Çelik Özkan Müslüm Doğan
 Gaziantep Muş İzmir
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (7)’nci fıkrasıyla değiştirilmesi öngörülen 11/10/2011
tarihli ve 663 sayılı Sağlık Bakanlığı ve Bağlı Kuruluşlarının Teşkilat ve
Görevleri Hakkında Kanun Hükmünde Kararname’nin 47’nci maddesinin (2)’nci
fıkrasına aşağıdaki cümlenin eklenmesini arz ve teklif ederiz. 
 İsmail Tamer Ramazan
Can  Osman Aşkın Bak
 Kayseri Kırıkkale Rize
 Mehmet Akif Yılmaz Abdurrahman
Öz Halil Eldemir
 Kocaeli Aydın Bilecik
 Ahmet Tan Durmuş
Ali Sarıkaya Hasan Basri Kurt
 Kütahya İstanbul Samsun
 Mücahit Durmuşoğlu 
 Osmaniye
"Bu veriler Kişisel Verilerin Korunması Kanununda
öngörülen şartlar dışında aktarılamaz.”
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (7)’nci fıkrasında yer alan
"Müracaat edenlerin" ibaresinden sonra gelmek üzere "açık
rızaları alınarak" ibaresinin eklenmesini ve fıkrayla eklenen (4)’üncü
fıkranın sonuna "Kurulacak sistemin veri tabanı ve yönetim yazılımı millî
yazılım olacaktır" cümlesinin eklenmesini arz ve teklif ederiz.
 İsmail Faruk Aksu Erhan
Usta Mehmet Parsak
 İstanbul Samsun Afyonkarahisar
 Mustafa Kalaycı Mehmet
Necmettin Ahrazoğlu Mehmet Erdoğan
 Konya Hatay Muğla
 Baki Şimşek
 Mersin
BAŞKAN – Şimdi, maddeye en aykırıyı önergeyi okutuyor
ve işleme alıyorum.
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (7)’nci fıkrasının aşağıdaki
şekilde değiştirilmesini arz ve teklif ederiz.
(7) 11/10/2011 tarihli ve 663 sayılı Sağlık Bakanlığı
ve Bağlı Kuruluşlarının Teşkilat ve Görevleri Hakkında Kanun Hükmünde
Kararnamenin 47’nci maddesi aşağıdaki şekilde değiştirilmiştir.
"MADDE 47- (1) Sağlık hizmeti almak üzere, kamu
veya özel sağlık kuruluşları ile sağlık mesleği mensuplarına müracaat
edenlerin, sağlık hizmetinin gereği olarak vermek zorunda oldukları veya
kendilerine verilen hizmete ilişkin kişisel verileri 'kişinin rızası dahilinde'
işlenebilir.”
 Namık Havutça Ömer
Süha Aldan Özkan Yalım
 Balıkesir Muğla Uşak
 Cemal Okan Yüksel Zeynel
Emre Haydar Akar
 Eskişehir İstanbul Kocaeli
BAŞKAN – Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN – Hükûmet?
GENÇLİK VE SPOR
BAKANI AKİF ÇAĞATAY KILIÇ (Samsun) – Katılmıyoruz Başkanım. 
BAŞKAN –
Gerekçeyi mi okutuyorum Sayın Altay?
ENGİN ALTAY
(İstanbul) – Gerekçe okunsun.
BAŞKAN –
Gerekçeyi okutuyorum:
Gerekçe: 
Önergeyle sağlık
hizmeti almak üzere, kamu veya özel sağlık kuruluşları ile sağlık mesleği
mensuplarına müracaat edenlerin, sağlık hizmetinin gereği olarak vermek zorunda
oldukları veya kendilerine verilen hizmete ilişkin kişisel verilerin “kişinin
rızası dahilinde” işlenmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 30’uncu maddesinin (7)’nci fıkrasında yer alan
"Müracaat edenlerin" ibaresinden sonra gelmek üzere "açık
rızaları alınarak" ibaresinin eklenmesini ve fıkrayla eklenen (4)’üncü
fıkranın sonuna "Kurulacak sistemin veri tabanı ve yönetim yazılımı millî
yazılım olacaktır" cümlesinin eklenmesini arz ve teklif ederiz.
İsmail Faruk Aksu (İstanbul)
ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN – Hükûmet?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım.
BAŞKAN – Önerge üzerinde Muğla Milletvekili Mehmet
Erdoğan konuşacaktır.
Buyurun Sayın Erdoğan. (MHP sıralarından alkışlar)
MEHMET ERDOĞAN (Muğla) – Sayın Başkan, değerli
milletvekilleri; görüşmekte olduğumuz kanun tasarısının 30’uncu maddesinin
(7)’nci fıkrası üzerindeki önergemiz hakkında söz aldım. Bu vesileyle yüce
heyetinizi saygıyla selamlıyorum.
Tabii ki bu maddeye bir bütün olarak baktığımızda, bir
defa, insanların sağlık bakımından fişlenmesi konusundaki bütün düzenlemeleri
burada görmek mümkün. Bugün bu tasarıda, bu maddede düzenlenen hükümler,
24’üncü Dönemde Çalışma Bakanlığı tarafından Sosyal Güvenlik Kurumu Kanunu’na
eklenmek üzere buraya getirildi. O zaman, buradaki uzun tartışmalardan sonra o
günkü torba tasarından bu hükümler çıkarıldı. Ancak, bugün bu hükümlerin hepsi
kabul edilmekte. Bundan sonra herkesin sağlıkla ilgili verileri artık Hükûmet
tarafından fişlenecek; bütün resmî hastaneler, özel hastaneler, herkes buna
ulaşabilecek. Tabii ki bu arada kişilere de ulaşma konusunda izin vermişler, bu
manada bir lütufta bulunmuşlar.
Tabii ki burada başka bir düzenleme daha var. Bu
kanunun uygulanmasıyla ilgili olarak, bu kanunla kurulan bir kurul var: Kişisel
Verilerin Korunması Kurulu. Ancak, bu sağlıkla ilgili veri işlemeyi
gerçekleştirecek olan yönetmeliği kurul değil, Sağlık Bakanlığı çıkaracak
arkadaşlar. Dolayısıyla, herkesin, Sağlık Bakanlığının nasıl bir yönetmelikle
insanların kişisel verilerini burada kendi rızası da olmadan kaydedeceğini,
bunun üçüncü kişilere de yani özel sağlık kuruluşlarına da açık olması
durumunun sonuçta nelere mal olacağını şimdiden düşünün. Bugün iktidardasınız,
belki sizi çok ilgilendirmeyebilir ama yarın bu koltukları kaybettiğinizde bu
maddenin ne kadar sakıncalı olduğunu hepiniz göreceksiniz. Dolayısıyla, hiç
olmazsa bu maddedeki “yazılımın millî olması” hususunun muhakkak sağlanması
lazım. Eğer millî bir yazılımla bu veriler güvenlik altına alınmazsa Türkiye’de
işlenen veriler başkalarının yazdığı yazılımlar aracılığıyla başka yerlere
transfer edilebilir.
Bakın, Emniyetin yazılımından MERNİS verileri çalındı.
Emniyet basit bir açıklamayla bu işi geçiştirdi ancak yarın, Emniyet üzerinden
çalınan MERNİS verileriyle önünüze nelerin çıkabileceğini şimdi siz bile bilmiyorsunuz.
Dolayısıyla, bu, sağlıkla ilgili de yarın önümüze çok ciddi, herkesin başını
ağrıtacak tabloların çıkması muhtemeldir. Sağlık Bakanlığının kendi işini
yapamadığı bir ortamda bu verileri sağlıklı bir şekilde işleyerek koruması
zaten mümkün değildir. 
Bugün benim seçim bölgem Muğla’da Datça’daki 25 yataklı
devlet hastanesini dört senedir hizmete açamayan bir Sağlık Bakanlığı var.
Ortaca’daki devlet hastanesinin inşaatı iki senedir devam ediyor, ne zaman
açılacağı belli değil. Seydikemer ilçemizde, şu anda, ilçe merkezinde akşam
sağlık hizmeti veren bir hekim yok arkadaşlar. 60 bin nüfusa sahip olan
Seydikemer ilçemizde akşam hastalanan bir vatandaş 112 sistemiyle, içinde
hekimi olmayan sistemle Fethiye Devlet Hastanesine götürülüyor. Yani, orada,
belki, bir pratisyen hekim hizmet verse bu sıkıntıların birçoğu yaşanmayacak,
vatandaşın birçoğu gece yarısı Fethiye’ye gitmeden tedavisini
gerçekleştirebilecek. 
Gene, bakın, bu sene turizm konusu hep Türkiye
gündeminde. Bütün dünyadaki ve bölgemizdeki terörle ilgili gelişmelerden sonra
turizmciler kan ağlıyor. Ama, Muğla’da bugüne kadar Hükûmet sağlık turizmiyle
ilgili hiçbir proje ortaya koymadı. Hâlbuki Muğla gibi, ciddi manada yatak
sayısına sahip, yılın dört mevsimi turizm yapılabilecek bir ilde sağlık
turizmine alan açılması bizim otelcilerimizi de, turizmcilerimizi de
sevindirecek bir çalışmadır. 
Yani, kendi işini yapamayanların bu işi yapması mümkün
değildir. Vakit varken bu işin çözülmesi konusunda hep birlikte bir uzlaşmaya
varılmasını tavsiye ediyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (7)’nci fıkrasıyla değiştirilmesi öngörülen 11/10/2011
tarihli ve 663 sayılı Sağlık Bakanlığı ve Bağlı Kuruluşlarının Teşkilat ve
Görevleri Hakkında Kanun Hükmünde Kararname’nin 47’nci maddesinin (2)’nci
fıkrasına aşağıdaki cümlenin eklenmesini arz ve teklif ederiz. 
Ramazan
Can (Kırıkkale) ve arkadaşları
“Bu veriler Kişisel Verilerin Korunması Kanununda
öngörülen şartlar dışında aktarılamaz.”
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Takdire bırakıyoruz Sayın Başkanım. 
BAŞKAN – Hükûmet? 
GENÇLİK VE SPOR BAKANI AKİF ÇAĞATAY KILIÇ (Samsun) –
Katılıyoruz Başkanım. 
COŞKUN ÇAKIR (Tokat) – Sayın Başkan, gerekçe…
BAŞKAN – Gerekçeyi okutuyorum: 
Gerekçe: 
Önergeyle, özel nitelikli verilerin işlenmesine ilişkin
tasarının 6’ncı maddesinde yapılan değişikliğe uyum sağlamak amaçlanmaktadır. 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
30’uncu maddesinin (7)’nci fıkrasıyla 11/10/2011 tarihli ve 663 sayılı Sağlık
Bakanlığı ve Bağlı Kuruluşlarının Teşkilat ve Görevleri Hakkında Kanun Hükmünde
Kararname’nin 47’nci maddesinin (5)’inci fıkrasında “ve personel”den sonra
gelmek üzere “ilgili” kelimesinin eklenmesini arz ve teklif ederiz. 
Burcu
Çelik Özkan (Muş) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet? 
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım. 
BAŞKAN – Önerge üzerinde İzmir Milletvekili Müslüm
Doğan konuşacaktır. 
Buyurun Sayın Doğan. (HDP sıralarından alkışlar) 
MÜSLÜM DOĞAN (İzmir) – Sayın Başkan, değerli
milletvekilleri; 117 sıra sayılı Kanun Tasarısı’nın 30’uncu maddesinin (7)’nci
fıkrası üzerinde söz almış bulunmaktayım.
Sayın milletvekilleri, bu fişe alınma meselesi, fişleme
meselesi aslında bizim geleneğimizde, tarihimizde var. Hoca Sadeddin Efendi’nin
Tâcü't-Tevârih’ine bakarsanız -hemen Yusuf Hoca bakıyor, biliyor çünkü- Yavuz
Sultan Selim o zaman Trabzon Valisi, kâtibi de Hoca Sadeddin Efendi. Gittiği
mahalleri teker teker listesine alıyor. İfadeleri burada konu etmeyeceğim çünkü
tarihte çok olumsuz isimlendirme var. Onlar tarihte kalmış ama bir gelenek var.
Bu gelenek Teşkilat-ı Mahsusada devam ediyor, Karakol Cemiyetlerinde devam
ediyor. Fişleme, geleneğimizde var. Bu devlet geleneğinde var ama bu fişleme,
bilgi sistemleri, oluşturulması gereken, ihtiyaç olan bilgi sistemleri gündeme
geldiğinde bu şekilde kullanılmamalı. Yani insanların inançları, milliyetleri,
tabiiyetleri, diğer özellikleri ne olursa olsun çok da önemli bilgiler konumunda
olmamalıdır. Devletin artık bu şeyden sıyrılması gerekiyor. Devletin bu
demokratik anlayışının ortaya çıkması lazım. 
Bilgileri niçin toplarsınız? İşte, bir devlet için
gerekli olan -ama devlet için, demokratik bir devlet için, demokratik bir
cumhuriyette- bilgilere elbette ki bilgi sistemleri içerisinde ihtiyaç
duyulabilir. Bu ihtiyaç hasıl olmuştur, Avrupa Birliği uyum yasaları
çerçevesinde de bir ihtiyaç olarak getirildi ama hukukçu arkadaşlarımız burada
endişelerini ortaya koydular, dediler ki: “Bu yasa güncel değil.” Bu yasanın
güncel olmadığı ve tekrardan gündeme gelebileceği hususları tarafınızdan
dikkate alınmadı ama bugün çok güzel bir şey yaptı Türkiye Büyük Millet
Meclisi; ben on aydır bu Meclisteyim, ilk defa bir irade birliği oluştu, çocuk istismarını
önlemek üzere bir komisyon kurulması konusunda. Son anda yanlışınızdan
döndünüz, bu da bir erdemdir. Diğer muhalefet partilerinin bastırmasıyla
diyelim veya sizin sağduyunuz, sonradan oluşan sağduyunuz vasıtasıyla bir
komisyon kuruldu ve bir ortak irade birliğine varıldı.
AYŞE SULA KÖSEOĞLU (Trabzon) - Bizim sağduyumuz her
zaman var, her zaman.
MÜSLÜM DOĞAN (Devamla) - Şimdi, değerli
milletvekilleri, artık devletin İttihat Terakkici anlayışından, Karakol
Cemiyeti anlayışından, Teşkilat-ı Mahsusa anlayışından uzaklaşacağız, bu
cumhuriyeti demokratikleştireceğiz. Bakın, sizin grup maşallah yetenekli,
siyasal İslam’ın kurumsallaşmasında maşallah çok emeğiniz var; çok çok emeğiniz
var, iyi dönüştürüyorsunuz.
AYŞE SULA KÖSEOĞLU (Trabzon) – Türkiye’nin her
tarafında emeğimiz var. 
MÜSLÜM DOĞAN (Devamla) – Ama, sosyalistleri bir tarafa
bırakırsanız, Kürtleri bir tarafa bırakırsanız, Alevileri bir tarafa
bırakırsanız, emekçileri karşınıza alırsanız bu olmaz. Burada bir ortak
cumhuriyet iradesini kabul edeceğiz, demokratik ulusu ortaya koyacağız. 
Demokratik ulus dediğimizde hemen hopluyorlar. “Vatan
millet Sakarya” diyenlere ben bir şey söyleyeceğim ama özgün hâliyle, doğal
hâliyle “Vatan millet Sakarya” diyen insanları bunun dışında tutuyorum. Ne
yapıyorlar? Bir bakıyorsun, “vatanseverim” diyenler, 200 dönüm araziyi -200 bin
dönüm arazi diyeyim hatta toplamda- ticari işletmelerine, kırk dokuz yıllığına,
doksan dokuz yıllığına kendi adlarına tahsis ettirmişler, büyük vatanseverler!
Bu vatanseverler Susurluk’ta karşımıza çıkıyorlar, Yüce Divana sevk
ediliyorlar; ondan sonra, geliyorlar, talebelerin aslında, eğitim alanlarında
öğrencilerin birbiriyle çatışmalarını, siyasal karşıtlıklarını ajitasyonla daha
kötü bir duruma getiriyorlar. Bırakın öğrenciler tartışsın. Bu öğrencilerin
sağcısı solcusu olacak tabii. Arkadaşlar, bu ülkede bizim en önemli dinamiğimiz
öğrencilerdir, talebelerdir ama siz gelip, bunu yanlış yönde ajite edip gidip
üniversite basarsanız, üniversiteyi basanlara destek çıkarsanız bu yanlış olur.
Bu milliyetçilik değil, bu esas olarak ırkçılıktır. İnsanları ırkına göre, şuna
buna göre ayırırsanız, orada müdahale ederseniz bunun adı ırkçılık olur.
Bırakın talebeler tartışsın. Öğrenciler elbette ki gelişecek, elbette ki bu
ülkenin sorunlarını da tartışacak. Bu öğrenciler bizim geleceğimiz, yarın bir
gün buraya gelecekler, bunlara saygıyla yaklaşmalıyız. Ajite ederek öğrencileri
birbirine kırdırmak, birbirine vurdurmak bu Mecliste görev alan
milletvekillerinin işi olmamalıdır diye söylüyorum.
Hepinize saygılar sunuyorum efendim. (HDP sıralarından
alkışlar)
BAŞKAN – Önergeyi oylarınıza sunuyorum… 
İDRİS BALUKEN (Diyarbakır) – Karar yeter sayısı
istiyoruz.
BAŞKAN - Karar yeter sayısı arayacağım.
Kabul edenler… Kabul etmeyenler…
İDRİS BALUKEN (Diyarbakır) – Yok, bariz
yok Başkan.
BAŞKAN – Elektronik cihazla oylama
yapacağım. 
Oylama için iki dakika süre veriyorum ve
oylama işlemini başlatıyorum.
(Elektronik cihazla oylama yapıldı) 
BAŞKAN – Önerge reddedilmiştir, karar
yeter sayısı vardır.
Şimdi 30’uncu maddeye ait (7)’nci fıkrayı
kabul edilen önergeyle birlikte oylarınıza sunuyorum: Kabul edenler... Kabul
etmeyenler... 30’uncu maddenin (7)’nci fıkrası kabul edilen önerge
doğrultusunda kabul edilmiştir. 
Şimdi yeni madde ihdasına dair bir önerge
vardır. Önergeyi okutup Komisyona soracağım. Komisyon önergeye salt çoğunlukla
yani 14 üyesiyle katılırsa önerge üzerinde yeni bir madde olarak görüşme
açacağım. Komisyonun salt çoğunlukla katılmaması hâlinde ise önergeyi işlemden
kaldıracağım. 
Şimdi önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel
Verilerin Korunması Kanunu Tasarısı’nın 30’uncu maddesinden sonra gelmek üzere
aşağıda belirtilen madde ihdasını, sonraki maddelerin de buna göre teselsül
edilmesini arz ve teklif ederiz. 
“Madde 31 – Bu tasarının amaçları
doğrultusunda, doğrudan bir çocuğa “bilgi toplumu hizmetleri sağlanması” ile
ilgili olarak, çocuğun kişisel verilerinin işlenmesi ancak çocuğun meşru
menfaatinin olması hâlinde ve açık rızanın çocuğun velisi veya vasisi
tarafından verilmesi veya onaylanması durumunda hukuka uygun olur. Veri
sorumlusu mevcut teknolojiyi dikkate alarak doğrulanabilir rıza alınmasıyla
ilgili gerekli çabayı gösterir.”
 Namık Havutça Ömer
Suha Aldan Cemal Okan Yüksel
 Balıkesir Muğla Eskişehir
 Özkan Yalım Zeynel
Emre Haydar Akar
 Uşak İstanbul Kocaeli
BAŞKAN
– Sayın Komisyon, önergeye salt çoğunlukla katılabiliyor musunuz?
HAYDAR
AKAR (Kocaeli) – Sayın Başkan, Komisyonu davet etmediniz. 
ADALET
KOMİSYONU SÖZCÜSÜ HAKAN ÇAVUŞOĞLU (Bursa) – Sayın Başkanım, öncelikle, Komisyon
üyelerimizi komisyon sıralarına davet ediyorum. 
Sayın Başkanım, ne yazık ki salt çoğunluğumuz
sağlanamamıştır, bu nedenle katılamıyoruz. 
BAŞKAN – Komisyon önergeye salt çoğunlukla katılamamış
olduğundan önergeyi işlemden kaldırıyorum. 
31’inci madde üzerinde üç adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 31’inci maddesinin (1)’inci fıkrasındaki
"yürürlüğe konulur" ibaresinden önce gelmek üzere "aksi
belirtilmedikçe" ibaresinin eklenmesini arz ve teklif ederiz.
 Baki Şimşek Nuri
Okutan  İsmail Faruk Aksu
 Mersin Isparta
 İstanbul
 Erkan Haberal Kamil
Aydın Kadir Koçdemir
 Ankara  Erzurum Bursa
 Arzu Erdem
 İstanbul
Türkiye Büyük Millet Meclisi
Başkanlığına
Görüşülmekte
olan 117 sıra sayılı Kişisel Verilerin Korunması Kanunu Tasarısı'nın 31’inci
maddesinde geçen "Bu Kanunun uygulanmasına ilişkin yönetmelikler Kurum
tarafından yürürlüğe konulur." ifadesinin "Bu Kanunun uygulanmasına
ilişkin yönetmelikler Kurum tarafından hazırlanır ve yürürlüğe konulur."
şeklinde değiştirilmesini arz ve teklif ederiz. 
 İdris Baluken Osman
Baydemir  Hişyar Özsoy
 Diyarbakır Şanlıurfa Bingöl
 Meral Danış Beştaş  Erol
Dora Mahmut Celadet Gaydalı
 Adana Mardin
 Bitlis
BAŞKAN – Maddeye en aykırı önergeyi okutup işleme
alıyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 31’inci maddesinin (2)’nci fıkrasının aşağıdaki
şekilde değiştirilmesini arz ve teklif ederiz.
“MADDE 31- (1) Bu Kanunun uygulanmasına ilişkin tüm
yönetmelikler Kurum tarafından yürürlüğe konulur.”
 Namık Havutça  Ömer
Süha Aldan  Özkan Yalım
 Balıkesir Muğla Uşak
 Zeynel Emre  Cemal
Okan Yüksel Haydar Akar
 İstanbul Eskişehir Kocaeli
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN - Hükûmet katılıyor mu?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım. 
BAŞKAN – Gerekçeyi okutuyorum:
Gerekçe:
Önergeyle, kanunun uygulanmasına ilişkin tüm
yönetmeliklerin kurum tarafından yürürlüğe konması amaçlanmaktadır.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı'nın 31’inci maddesinde geçen "Bu Kanunun
uygulanmasına ilişkin yönetmelikler Kurum tarafından yürürlüğe konulur."
ifadesinin "Bu Kanunun uygulanmasına ilişkin yönetmelikler Kurum
tarafından hazırlanır ve yürürlüğe konulur." şeklinde değiştirilmesini arz
ve teklif ederiz.
Hişyar
Özsoy (Bingöl) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN - Hükûmet katılıyor mu?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım.
BAŞKAN – Önerge üzerinde söz isteyen Bingöl Milletvekili
Hişyar Özsoy. 
Buyurun Sayın Özsoy. (HDP sıralarından alkışlar) 
HİŞYAR ÖZSOY (Bingöl) – Teşekkür ederim.
Sayın Başkan, değerli milletvekilleri; öncelikle, dün
bu kürsüde, gece saat bir buçukta konuşurken bir vekil arkadaşımıza, kadın bir
vekil arkadaşımıza benim buradan bir tepkim olmuştu, biraz kendisini spota
koyduğum için, işin doğrusu sonra üzülmüştüm. Kendisinden, konuşmamdan sonra
gidip özür dilediğim zaman kürsüyü göstermişti, hani “Oradan edin, kürsüden.”
Buradan da, sizden ben özür diliyorum incittiysem. (AK PARTİ, CHP ve HDP
sıralarından alkışlar) Niyetim, incitmek değildi, yalnız, takılmadan da
geçemeyeceğim. Ben, bu kürsüde değişik zamanlarda konuştum; öğlen üçte
konuştuğum zaman yine aynı vekilimiz, çok büyük bir heyecanla sürekli cevap yetiştiriyordu,
akşam yedide konuştum hakeza, gece on birde konuştum yine, en son gece bir
buçukta konuştum yine aynı heyecanla, aynı şeyle, benim biraz tepkim de oydu.
Performansınız gerçekten hayret verici.
Şimdi, değerli arkadaşlar, söz aldığım maddeyle ilgili
çok konuşamayacağım. Az önce, bir milletvekili arkadaşımız, bana bir avukatın
kendisine gönderdiği mesajı iletti, burada okumak istiyorum hepinizin
huzurunda. Biliyorsunuz, bu barış için akademisyenler mevzusu her geçen gün
büyüyor, artarak büyüyor. Şu ana kadar bize gelen verilere göre, bir imza
attıkları için görevden uzaklaştırılan 29 akademisyen var. Yani, otuz yıldan
fazla emek veriyorsunuz, hayatınız bir anda bir imzayla çiziliyor. İdari
soruşturması olan 532 kişi var, istifa eden 6, zorla emekli ettirilen 1, işten
çıkarılan 38, adli soruşturma 158, gözaltı, ev, ofis araması 37, en son da 3
tutuklama, bir de 1.128 kişiye toplu bir dava olacak gibi görünüyor. 
Değerli arkadaşlar, biz bu memlekette “İnsanlar, ne
kadar cahil kalırsa o kadar iyi.” diyenlerin -dün de söyledim- rektör
yardımcısı olduğu, üniversiteleri aile şirketine çevirenlerin YÖK Denetim
Kurulu üyeliğine getirildiği bir ülkede yaşıyoruz. “Barış” dedikleri için
cezaevlerine giden akademisyenler bunlar. Bakın, ne olmuş? (AK PARTİ sıralarından
gürültüler)
Değerli milletvekilleri, biraz dinler misiniz.
Muhabbetiniz bol olsun, maşallah! 
NECİP KALKAN (İzmir) – Dinliyoruz, dinliyoruz.
YILMAZ TUNÇ (Bartın) – O kâğıt boş değildi, boş kâğıt
imzalamadılar. 
HİŞYAR ÖZSOY (Devamla) – “Öğleden sonra Kıvanç ve
Muzaffer’i gördüm.” “Kıvanç ve Muzaffer” dediği, müvekkilleri, iki akademisyen,
şu an cezaevinde. Şöyle diyor: “Silivri Kapalı Ceza İnfaz Kurumu 9 No.lu Yüksek
Güvenlikli Cezaevinde…” Tabii, adam öldürmüşler, yüksek güvenlikli
cezaevindeler!
YILMAZ TUNÇ (Bartın) – Adam öldürenleri savundular, boş
kâğıt imzalamadılar onlar. 
HİŞYAR ÖZSOY (Devamla) – “Çok selamları ve teşekkürleri
var. Çok katı biçimde…”
YILMAZ TUNÇ (Bartın) – Boş kâğıt imzalamadılar, adam
öldürenleri savundular. 
HİŞYAR ÖZSOY (Devamla) – Biraz dinleyin, dinleyin;
utanırsınız belki.
YILMAZ TUNÇ (Bartın) – Bir de utanmadan savunuyorsunuz.
BAŞKAN – Sayın milletvekilleri, lütfen, müdahale
etmeyelim. 
HİŞYAR ÖZSOY (Devamla) – “Çok selamları ve teşekkürleri
var herkese. Çok katı biçimde tecritte olduklarını, üç kişilik iki ayrı odada
tek başlarına tutulduklarını, birbirleriyle ve başkalarıyla
görüştürülmediklerini…” Bu çok önemli: “Tüm kitaplarının kendilerinden
alındığını, defter, kalemden başka, odalarının tümüyle boş olduğunu ve bu cezaevine
girişte onur kırıcı bir biçimde soyularak çıplak aranmaya maruz
bırakıldıklarını, on beş yirmi dakika çıplak bekletildiklerini…” Üniversite
hocaları, 2016, Türkiye! “Metris’e benzemeyen, artı, koşulları ağır bir
cezaevinde tutulduklarını ve ilk isteklerinin -bu iki arkadaş, iki akademisyen-
birlikte aynı odada kalmak olduğunu aktarıp bilinmesini istediler.” Biz de
buradan bütün Türkiye’ye, hepinize söylüyoruz. 
Bir de not eklemiş Esra Mungan, doçent olan, Boğaziçi
Üniversitesinde Psikoloji Bölümünde, çok saygıdeğer, çok kıymetli bir
akademisyen, “O ise Bakırköy Cezaevinde ve tecritte.” Vallahi ben utandım.
Yani, akademisyenleri çırılçıplak soyup orada on beş dakika bekleteceksin ve
burada vekil olan arkadaş da diyor…
YILMAZ TUNÇ (Bartın) – Kim soymuş ya? Abartıyorsun.
Yalan söylüyorsun be! Yalanları doğru gibi söylüyorsunuz.
HİŞYAR ÖZSOY (Devamla) - …“İmza atmışlar.” Gerçekten,
bakın, ilk defa bu kadar ağır konuşuyorum, sizden utanıyorum. (HDP sıralarından
alkışlar)
YILMAZ TUNÇ (Bartın) – Utanman lazım senin, yalanları
doğru gibi anlatıyorsun. Terörü destekleyenleri destekliyorsunuz be!
HİŞYAR ÖZSOY (Bingöl) – Sizin gibi olacağımıza terörist
oluruz daha iyi.
YILMAZ TUNÇ (Bartın) – Terörist mi olursun? Olmuşsun
zaten.
HİŞYAR ÖZSOY (Bingöl) – Hadi oradan! 5 kitap okumamış
adamsın.
BAŞKAN – Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 31’inci maddesinin (1)’inci fıkrasındaki
"yürürlüğe konulur" ibaresinden önce gelmek üzere "aksi
belirtilmedikçe" ibaresinin eklenmesini arz ve teklif ederiz.
Nuri
Okutan (Isparta) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım.
BAŞKAN – Önerge üzerinde Isparta Milletvekili Nuri
Okutan konuşacaktır.
Buyurun Sayın Okutan. (MHP sıralarından alkışlar)
NURİ OKUTAN (Isparta) – Sayın Başkan, değerli
milletvekilleri; 117 sıra sayılı Kişisel Verilerin Korunması Kanunu
Tasarısı’nın 31’inci maddesiyle ilgili Milliyetçi Hareket Partisi adına verilen
önerge hakkında söz almış bulunmaktayım. Herkesi saygıyla, hürmetle
selamlıyorum.
Efendim, dün sözlerim yarıda kalmıştı ama bugün biraz
önce, benden önce bir konuşmacımız, Trabzon’da başlayan fişleme işinin, bir
valinin fişleme işinin devam edip geldiğini ve bunun devletin artık bir
mütemmim cüzü hâline geldiği şeklinde bir yaklaşımda bulundu. Muhtemelen benim
kastettiğimi belki kastetmemiştir ama ben de bu arada bir hususu da açıklayıp
kurgulamak isterim.
Aslında, güçlü devletler, kayıtlarını doğru şekilde
tutan devletlerdir. Mesela, Osmanlı’dan bahsedilir ve Osmanlı tarihsel süreç
içerisinde güçlü devlettir, güçlü devlet olmasının başka gerekçeleri de var ama
en önemli sebeplerinden birisi, kayıtlarının doğru şekilde tutulmasıdır. Bir
tahrir defterleri var ki şimdi, işte Trabzon’la ilgili o tarihlerdeki
keçilerin, koyunların, evde kaç kişi yaşıyor, onların, bahçede kaç tane ağacı
var, kuyusu var, onların kayıtları vardır ve güçlü devletler böyle yaparlar.
Yetmez, aslında hem insanları hem mülkü de yani tapulama işini de yerli yerinde
tutarlar. O bakımdan, bu kayıtların bu hâliyle zapturapt altına alınması,
efendim, kişisel veriler hakkında ya da fişleme noktasında değerlendirilmesi
doğru olmaz. Ekonomide de hepimiz demiyor muyuz kayıt sistemine geçelim, kayıt
dışı ekonomi olmasın. Dolayısıyla, iki şeyi karıştırmayalım, kayıtlar
tutulmalı, bu kayıtlar fişleme falan değildir ama Anayasa’da güvence altına
alınan temel hak, özellikle kişi hak ve hürriyetlerinin korunmasıyla ilgili
titizliğimizi koruyalım. Dolayısıyla, bu kanun da bunun içindir. Bence bir an
önce geçmeli ama -bilhassa burada ikide bir bunu söylüyoruz- kamuoyunun bu
tereddütlerini de haklı bulmak gerekiyor çünkü bu konuda çok iyi sınav
verdiğimizi düşünemeyiz.
Dün yarıda kalmıştı, şimdi bilhassa -25’inci maddeyle
ilgili konuşuyordum- orada “Kurumun teşkilatı yönetmelikle belirlenir.”
şeklinde bir karar aldık, şimdi geçecek. Bugünkü 31’inci maddede de
yönetmeliğin çıkarılabileceği… Nasıl olacak? Kurum kanunu çıkacak, bu kanunun
nasıl yürütülmesiyle ilgili yönetmelikler çıkarılacak; tam da yönetmelik bunun
için çıkarılır. 31’inci maddedeki yönetmelik yaklaşımı doğru bir yaklaşımdır.
Nasıl çalışmalar yapılacak, efendim, bu kanun nasıl uygulanacak, bunları
göstermesi bakımından doğru ama 25’inci maddede geçen teşkilatın yapısının
yönetmelikle belirlenmesi işi temelden yanlıştır. Bu bakımdan, burada belki
düzenleyici arkadaşlarımız da var, Komisyon üyesi de arkadaşlarımız var,
onların bilgisine, ilgisine sunuyoruz. 
Bu kurum özerk bir kurum olacaktı, özerk olması hemen
hemen mümkün değil, “Özerk olmasın.” denilebilir, o zaman da bu şüpheler artar.
Mesela, ruhunda da özerk olması isteniliyor çünkü Yargıtay üyeleri gibi,
Yargıtayda, Birinci Başkanlar Kurulu huzurunda yemin etmeleri bekleniyor. Bu,
doğru bir şey ama nasıl olacak? Şimdi, hem Başbakan atayacak hem Başbakan
atadıktan sonra yönetmeliği de yine Bakanlar Kurulu çıkaracak ve bu kuruldan
bağımsız, özerk bir karar bekleyeceğiz. Bunlar çok beklenilebilecek hususlar
değil. 
Ben -sürem de kalmadı yine- bu duygularla
herkesi saygıyla, hürmetle selamlamadan önce, inşallah, belki gelecek dönemde
de -yani bu, bir an önce çıksın deniyor ama- belki çok yakın bir sürede tekrar
bu kanunu ele alacağımız kanaatindeyim; benden önce de bu kanaatini belirtenler
oldu, ben de o kanaatteyim. Belki uygulamada da yanlışları görerek tekrar ele
alacağımız ümidindeyim. 
Bu duygularla, herkesi bir kez daha
saygıyla, hürmetle selamlıyorum. (MHP sıralarından alkışlar) 
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
31’inci maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.
Geçici madde 1 üzerinde üç adet önerge
vardır, okutuyorum: 
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı'nın “Geçiş hükümleri” kısmında yer alan geçici madde
1'in (3)’üncü fıkrasında yer alan "Bu Kanun hükümlerine aykırı olduğu
tespit edilen kişisel veriler derhâl silinir, yok edilir veya anonim hâle
getirilir." ibaresinin çıkarılarak "Bu Kanun hükümlerine aykırı
olduğu tespit edilen kişisel verilerin toplanma şekillerinin Kanuna
uygunluğunun araştırılması, incelenmesi ve bilgilere bağlı yaşanan olayların
araştırılması gündemiyle komisyona toplanma zorunluluğu getirilerek Türkiye
Büyük Millet Meclisi ilgili ihtisas komisyonlarına iletilir" şeklinde
değiştirilmesini arz ve teklif ederiz.
 İdris Baluken Meral
Danış Beştaş Filiz Kerestecioğlu Demir
 Diyarbakır Adana İstanbul
 Mahmut Toğrul Burcu
Çelik Özkan
 Gaziantep Muş
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın geçici 1’inci maddesinin (3)’üncü fıkrasının
birinci cümlesinden sonra gelmek üzere "Bu kanunda öngörülen esaslara
uygun olarak, kanunların verdiği yetkiye dayanarak işlendiği tespit edilen
veriler bu Kanuna uygun hale getirilmiş sayılır. Hangi verinin hangi kanun
çerçevesinde işlendiği ile Kişisel Verilerin Korunması Kanununa uygunluğunun
tespitine ilişkin usul ve esaslar Kurul tarafından belirlenir."
cümlelerinin eklenmesini arz ve teklif ederiz.

 İsmail Faruk
Aksu Erhan Usta Mehmet Parsak
 İstanbul Samsun Afyonkarahisar

 Mehmet Necmettin
Ahrazoğlu Baki Şimşek
 Hatay Mersin

 Mustafa
Kalaycı
 Konya
BAŞKAN – Maddeye en aykırı önergeyi okutup işleme
alacağım.
Türkiye Büyük Millet Meclisi
Başkanlığına
Görüşülmekte olan 117 sıra sayılı Kanun Tasarısı’nın
geçici 1’inci maddesinin (1)’inci fıkrasında yer alan "altı ay
içinde" ibaresinden sonra gelmek üzere "21 inci maddede öngörülen usule
göre" ibaresinin eklenmesini, (3)’üncü fıkrasına aşağıdaki cümlenin
eklenmesini ve (6)’ncı fıkrasında yer alan “bir” ibaresinin “iki” ve “diğer
dört” ibaresinin "diğer beş" şeklinde değiştirilmesini arz ve teklif
ederiz. 

 Necip Kalkan Abdurrahman
Öz Coşkun Çakır
 İzmir Aydın Tokat

 Abdullah Ağralı Ahmet
Tan Osman Aşkın Bak
 Konya Kütahya Rize

 Halil Eldemir Şahit
Tin Mustafa Şükrü Nazlı
 Bilecik Denizli Kütahya

 Haydar Ali Yıldız Ramazan
Can
 İstanbul Kırıkkale
“Ancak bu Kanunun yayımı tarihinden önce hukuka uygun
olarak alınmış rızalar, bir yıl içinde aksine bir irade beyanında bulunulmaması
halinde, bu Kanuna uygun kabul edilir.”
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Takdire bırakıyoruz Sayın Başkanım. 
BAŞKAN – Hükûmet katılıyor mu? 
GENÇLİK VE SPOR BAKANI AKİF ÇAĞATAY KILIÇ (Samsun) –
Katılıyoruz Başkanım. 
BAŞKAN – Gerekçeyi mi okutuyoruz? 
RAMAZAN CAN (Kırıkkale) – Gerekçe…
Gerekçe: 
Önergeyle ilk kurul üyelerinin nasıl seçileceğine dair
çıkabilecek tereddütleri gidermek amacıyla 21’inci maddede öngörülen usule atıf
yapılmaktadır. Öte yandan, Kanunun yürürlüğe girmesinden önce hukuka uygun
olarak alınan rızalar hakkında, bu Kanunun yürürlüğe girmesinden itibaren
ilgililerce bir yıl içinde aksine bir irade beyanında bulunulmaması hâlinde,
alınan rızaların bu Kanuna uygun olduğunun kabul edilmesi amacıyla bir cümle
eklenmektedir. Ayrıca, Kanunun 21’inci maddesinde Kurulun üye sayısının
artırılmasına yönelik değişikliğe uyum sağlamak amacıyla değişiklik
yapılmaktadır.
BAŞKAN – Gerekçesini okuttuğum önergeyi oylarınıza
sunuyorum: Kabul edenler… Kabul etmeyenler… Önerge kabul edilmiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın geçici 1’inci maddesinin (3)’üncü fıkrasının
1’inci cümlesinden sonra gelmek üzere “Bu kanunda öngörülen esaslara uygun
olarak, kanunların verdiği yetkiye dayanarak işlendiği tespit edilen veriler bu
Kanuna uygun hâle getirilmiş sayılır. Hangi verinin hangi kanun çerçevesinde
işlendiği ile Kişisel Verilerin Korunması Kanununa uygunluğunun tespitine
ilişkin usul ve esaslar Kurul tarafından belirlenir." cümlelerinin
eklenmesini arz ve teklif ederiz.
İsmail
Faruk Aksu (İstanbul) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım. 
BAŞKAN – Gerekçeyi okutuyorum: 
Gerekçe: 
Değişiklikle bir kanuna dayanarak ve kişisel verilerin
korunması kanununa uygun olarak işlenmiş mevcut verilerin bu kanuna uygun hâle getirilmesi
sırasında korunması amaçlanmaktadır.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı'nın “Geçiş hükümleri” kısmında yer alan geçici madde
1'in (3)’üncü fıkrasında yer alan "Bu Kanun hükümlerine aykırı olduğu
tespit edilen kişisel veriler derhâl silinir, yok edilir veya anonim hâle
getirilir." ibaresinin çıkarılarak "Bu Kanun hükümlerine aykırı
olduğu tespit edilen kişisel verilerin toplanma şekillerinin Kanuna
uygunluğunun araştırılması, incelenmesi ve bilgilere bağlı yaşanan olayların
araştırılması gündemiyle komisyona toplanma zorunluluğu getirilerek Türkiye
Büyük Millet Meclisi ilgili ihtisas komisyonlarına iletilir" şeklinde
değiştirilmesini arz ve teklif ederiz.
Burcu
Çelik Özkan (Muş) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN - Hükûmet?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım. 
BAŞKAN – Önerge üzerinde söz isteyen Muş Milletvekili
Burcu Çelik Özkan. 
Buyurun Sayın Çelik Özkan. (HDP sıralarından alkışlar) 
BURCU ÇELİK ÖZKAN (Muş) – Sayın Başkan, değerli
milletvekilleri; bu tasarı için sanırım en ortak kanaat, bir fişleme yasası
olduğuna dair ortaya çıktı. Şimdi, fişlemenin yasal dayanağını, yasal zeminini
oluşturmaya çalışırken esasen şu anda özellikle vekilliğini yapmış olduğum Muş
ilinde de aynı sorunlarla karşılaştığımı belirtmekle birlikte, tüm Türkiye
genelinde epey bir fişlemenin zaten yapıldığını, daha önceden yapılmaya
başlandığını ve hâlen de yapılıyor olduğunu belirtmek gerekiyor. Bunun nasıl
olduğuna biraz değinmek istiyorum. Şöyle ki: “Atanmış olan mülki amirler,
görevlerine başladıklarından itibaren -bu, Muş’ta da böyle gerçekleşti- hangi
öğretmenler hangi basın açıklamalarına katılır, hangi öğretmenler, hangi
memurlar, hangi kamu kurumu çalışanları HDP’li vekillerle bir basın
açıklamasında görünür ya da hangi memurlar, hangi eğitmenler, hangi kamu kurumu
görevlileri, hangi partiye oy verir?” şeklinde yemeyip içmeyip memleketin,
Muş’un ve Türkiye’nin genel sorunlarını ele alıp tartışmak yerine bunlara kafa
yoran ve bu sebeple de açıktan zaten fişlemenin en büyüğünü yapan mülki amirlerle
karşı karşıyayız şu anda. 
Muş ilinde -özellikle belirtmek istiyorum- bildiğimiz
kadarıyla, son aldığımız bilgiler 3 EĞİTİM-SEN’li öğretmenin sürgün edildiği
başka başka şehirlere. Bu öğretmenlerin Muş’ta aileleri, evleri, düzenleri,
çoluk çocuğu bir yaşamı vardı fakat hiçbir şey bu mağduriyetin önüne geçemedi
ne yazık ki, hâlen devam ediyor bakın. Atanmış olan mülki amirler gittikleri
her ilçemizde, aldıkları her toplantıda “Kim HDP’ye oy verir, kim HDP’li
vekillerle görünür, biz gerekeni yaparız, biz devletiz… Ve çok açık, bakın,
kendi tabirleriyle, basına yansıyan söylemleriyle dile getiriyorum burada: “Biz
hem devletin valisiyiz, kaymakamıyız, mülki amirleriyiz hem de Hükûmetin
valisiyiz, kaymakamıyız, mülki amirleriyiz.” söylemleriyle karşı karşıya
kalıyoruz. Şimdi, bu kadar fişleme açıkken bir de bunun yasal zeminini
oluşturmaya hakikaten gayret etmenin bir anlamı yok. Bu ülke vatandaşın
fişlendiğini ilk defa görmüyor fakat şu anda, sadece… Hani bunu açıktan
yapmıyoruz, bunu hukuki olmayan, hukuki dayanağı olmayan, altyapısını
oluşturmadan yaptığımız fişlemenin yanı sıra, “Bakın, artık bunun bir yasal
zemini…” dediğimiz noktadayız aslında. 
Şimdi, az önce söz almıştım ben. Tekrar şunları
söylemek gerekiyor bakın: Burada amaçlanan gerçekten nedir? Hakikaten kişilerin
bu bilgilerinin, bu verilerinin devlet tarafından saklanması ve gerektiğinde
vatandaşa bu bilgilerin verilmesi ve kullanılmasının önünü mü açmak? Yani
vatandaşı korumak mıdır, yoksa devletin istediğinde bu bilgileri vatandaşın da
aleyhine kötü niyetli olarak kullanmasının yolunu açmak mıdır? Bakın, veriler
nerede depolanacak, nerede bilgi altına alınacak, ne zaman bu kişilere,
vatandaşlara verilecek, bu bilgiler hangi işlemden geçirilecek, hangi süreyle
muhafaza altında tutulacak, tasarıda hiçbir şekilde bu konulara ilişkin bir
düzenleme yok. 
Bunun yanı sıra, en önemli şey orantılılık ilkesidir.
Anayasa’nın orantılılık ilkesine olan aykırılığı özellikle belirtmek istiyorum.
Kamu kurumları, bireylerin kişisel verilerinin en çok kullanıldığı yerlerdir ve
verilen geniş istisnalar, kamu kurumlarının kişisel veri işlemesine zemin
hazırlamakta ve bu durum, bireylerin kişisel verileri için gereğinden fazla
risk taşımaktadır. Bu denli soyut ve geniş bir istisna, kanunun varlığını dahi
sorgulatmak durumundadır. Az önce değindik, vatandaş, ekstra bir çalışma,
ekstra bir bilgi isterse tasarı bunu bir bedele dayandırmıştır. Sosyal devlet
olmanın gerekliliğidir vatandaşın bu hakkını, bu talebini yerine getirmek. Aksi
takdirde, kişilerin, vatandaşın verilerinin korunmasına ilişkin taleplerini ne
yazık ki yerine getiremezsiniz. Onun yanında, sosyal devlet olduğunuzu da artık
söyleyecek bir durumda kalamazsınız.
Bu sebeple, hakikaten sadece bir AB yolunda, hani, bu
vize muafiyeti çerçevesinde ele alınan bu tasarıda bir durup biraz düşünelim.
Gerçekten bir kurum yaratalım ve altı dolu olsun. Sadece geçici bir dönem için,
bir sonraki, muhtemelen bir iki yıl içerisinde değişecek olan bu tasarı…
(Mikrofon otomatik cihaz tarafından kapatıldı)
BURCU ÇELİK ÖZKAN (Devamla) – …yerine, kafamızı
yoralım, birlikte çalışalım. Bu ülkenin ve vatandaşlarının hak ettiği bir
kurumu tekrardan ele almak gerektiğini düşünüyorum. 
Sizleri saygıyla selamlıyorum. (HDP sıralarından
alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Geçici madde 1’i kabul edilen önerge doğrultusunda
oylarınıza sunuyorum: Kabul edenler… Kabul etmeyenler… Geçici madde 1 kabul
edilmiştir. 
32’nci madde üzerinde üç adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte olan (1/541) Esas sayılı Kişisel Verilerin
Korunması Kanunu Tasarısı’nın 32’nci maddesinin (1)’inci fıkrasının (a) ve (b)
bentlerinde yer alan "yayımı" ifadesinin "yayım" şeklinde
değiştirilmesini arz ve teklif ederiz.
İdris
Baluken Meral Danış Beştaş Osman
Baydemir
Diyarbakır Adana Şanlıurfa
Erol
Dora Mahmut Celadet Gaydalı
Mardin  Bitlis

Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 32’nci maddesinin (1)’inci fıkrası (a) bendinin
sonundaki "altı ay" ibaresinin “beş ay” olarak değiştirilmesini arz
ve teklif ederiz.
Baki
Şimşek Nuri Okutan  İsmail
Faruk Aksu
 Mersin Isparta
 İstanbul
Erkan
Haberal Kamil Aydın Kadir
Koçdemir
Ankara  Erzurum Bursa
Arzu
Erdem Fahrettin Oğuz Tor
İstanbul Kahramanmaraş
BAŞKAN – Maddeye en aykırı önergeyi okutup işleme
alıyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanun Tasarısı’nın 32’nci maddesinin aşağıdaki şekilde
değiştirilmesini arz ve teklif ederiz.
"(1) Bu Kanunun;
a) 8 inci, 9 uncu, 11 inci, 13 üncü, 14 üncü, 15 inci,
16 ncı, 17 nci ve 18 inci
maddeleri yayımı tarihinden üç ay sonra,
b) Diğer maddeleri ise yayımı tarihinde,
yürürlüğe girer."
Namık
Havutça  Ömer Süha Aldan Özkan
Yalım
Balıkesir Muğla Uşak
Zeynel
Emre  Cemal Okan Yüksel Haydar
Akar
İstanbul Eskişehir Kocaeli
Şenal
Sarıhan
Ankara
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN - Hükûmet katılıyor mu?
GENÇLİK VE SPOR BAKANI AKİF ÇAĞATAY KILIÇ
(Samsun) – Katılmıyoruz Başkanım.
BAŞKAN – Önerge üzerinde Ankara
Milletvekili Şenal Sarıhan konuşacak.
Buyurun Sayın Sarıhan. (CHP sıralarından
alkışlar)
ŞENAL SARIHAN (Ankara) – Sayın Başkan,
sevgili kâtip üye arkadaşlarım, Meclisimizin emekçileri ve değerli milletvekili
arkadaşlarım; galiba Kişisel Verilerin Korunması Kanunu Tasarısı’yla ilgili
sona gelmiş bulunuyoruz. Bu son noktada benim söylemek istediğim birkaç konu
var. Aslında, pek çok şeyi söyledik, hatta yineleyerek söyledik, bu
yinelemelerimizin sonrasında işaret etmek istediğim ve “Önümüzde bizi bekleyen
süreçte karşımıza ne çıkabilir?” konusundaki düşüncelerimi sizlerle paylaşmak
istiyorum.
Bildiğiniz gibi, yasanın amaç maddesinde
Anayasa’nın 20’nci maddesinde yapılan düzenlemeye uyum sağlama, AB uyum
sürecindeki müzakere fasıllarını gerçekleştirme ve temel hak ve özgürlüklere
zarar vermeyecek şekilde veri aktarımını sağlamak konusunda belirlemeler vardı,
amaç, böyle belirlenmişti. Şimdi, bu amaca dayalı olarak da hangi hukuksal
dayanaklar gösterildi? 1948 tarihli Birleşmiş Milletler İnsan Hakları Evrensel
Bildirisi, 1981 tarihli 108 sayılı Kişisel Verilerin Otomatik İşleme Tabi Tutulması
Karşısında Bireylerin Korunmasına İlişkin Düzenleme temel alındı yani 1948,
1981. Daha sonra 1981 yılında kabul edilmiş olan bu sözleşmeye ilişkin biz
ancak 17 Şubat 2016 tarihinde bir onaylama yaptık Türkiye Büyük Millet
Meclisinde ve bu yasanın, bu tasarının gündeme gelmesi hız kazandı. Evet, bunu
yapalım. Arkadaşlar bu konuda hangi olumsuzluklar var, neler temel insan
hakları noktasından, hukuksal noktalardan aykırılık taşıyor, bu konudaki
görüşlerini söylediler. 
Şimdi, ben, birkaç Avrupa İnsan Hakları Mahkemesi
kararına, bu konuya ilişkin karara çok kısaca değinmek istiyorum. Amann İsviçre
Kararı, 26 Mart 1987 tarihini taşıyor. Diyor ki bu kararda: “Mahkeme bir kamu
mercisinin bir bireyin özel yaşamıyla ilgili bilgilerini saklamasını 8’inci
maddeyi ihlal olarak kabul eder ve bunun kullanılıp kullanılmaması dahi sorun
değildir.” 
Yine, 1978 tarihli, oldukça eski tarihli bir Avrupa
İnsan Hakları Mahkemesi kararı son derece önemli ve ilginç, der ki: “Terörle
mücadele eden devletler, yıkıcı unsurları gizlice gözlem altında tutabilirler
ancak taraf devletler, bu gerekçeyle kişilerin özel yaşamına müdahale etme,
kişisel bilgilerine ulaşma konusunda her türlü tedbire başvuramaz. Devlet,
demokrasiyi savunma gerekçesiyle demokrasiyi sarsma, hatta yıkma hakkına sahip
değildir.” der. Özellikle bu son cümlenin, karardaki son cümlenin bizim
kulaklarımızda kalması gerektiğini, önümüzdeki günler için önemle sizinle
paylaşıyorum. 
Bir başka karar, daha yeni tarihli, 4/12/2008 tarihli,
Marper İngiltere Kararı. Bu karar da “Adalet sistemi, modern bilimsel
tekniklerin kullanılması sırasında bir denge tesis edemiyorsa, bu modern
bilimsel tekniklerin kullanımı, eğer ölçülülük ilkesini de taşımıyorsa, 8’inci
maddenin ihlali vardır.” der. Buradan, bu olasılıkları, önümüzdeki günlerde bu
yasayla ilgili olarak, yasa çıktığı zaman, karşımıza çıkacak durumları sizlere
iletmek ve paylaşmak istedim. Eğer önümüzdeki süreç, insanların haklarının
korunması yerine, koruma yerine biriktirme ve kullanmaya doğru döndürürse bu
tasarıyı, herhâlde başımız epeyce ağrıyacak demektir. 
Çok teşekkür ederim. (CHP ve MHP sıralarından alkışlar)

BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye
Büyük Millet Meclisi Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 32’nci maddesinin (1)’inci fıkrası (a) bendinin
sonundaki "altı ay" ibaresinin “beş ay” olarak değiştirilmesini arz
ve teklif ederiz.
Baki
Şimşek (Mersin) ve arkadaşları 
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet? 
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım. 
BAŞKAN – Önerge üzerinde söz isteyen, Kahramanmaraş
Milletvekili Fahrettin Oğuz Tor. 
Buyurun Sayın Tor. (MHP sıralarından alkışlar) 
FAHRETTİN OĞUZ TOR (Kahramanmaraş) – Sayın Başkan,
değerli milletvekilleri; 117 sıra sayılı Kişisel Verilerin Korunması Kanunu
Tasarısı’nın 32’nci maddesi üzerinde MHP Grubu teklifi’yle ilgili söz almış
bulunuyorum. Bu vesileyle Genel Kurulu saygıyla selamlıyorum. 
Değerli milletvekilleri, Kahramanmaraş Milletvekili
olarak bir konuya açıklık getirmek istiyorum bugünkü konuşmalar sebebiyle. Son
günlerde bölücü terör örgütü mensubu bazı öğrencilerin üniversitelerde
kendilerine alan açmaya yönelik hareketlerine Kahramanmaraş’ta da
rastlanmıştır. Olaylar Emniyet ve adli makamlarca çok yakından takip edilmiş,
neticede, çoğu üniversite öğrencisi olup PKK terör örgütünün propagandasını
yaptıkları, PKK terör örgütü adına faaliyette bulundukları, yardım ve yataklık
ettikleri, PKK terör örgütüne eleman kazandırdıkları iddialarıyla toplam 27
gözaltı yapılmış, bunlardan 12’si tutuklanmıştır. Somut olay budur. 
Değerli milletvekilleri, ister batılı ister doğulu
ister kuzeyli ister güneyli olsun, sağduyu sahibi hiçbir baba ve anne oğlunun
örgüt üyesi olmasını, teröre bulaşmasını istemez. Kahramanmaraş’ta da oğlunun
tutuklandığını öğrenen ve koşarak Kahramanmaraş’a gelen bir babanın oğlunun
önünde diz çökerek maalesef, gittikleri yolun doğru yol olmadığını beyanla
örgütten ayrılmazsa babalık hakkını haram edeceğini ağlayarak söylediği
müşahede edilmiştir. Kim bu babayı oğlunun önünde diz çöktürerek yalvarır hâle
getiriyorsa yüce Mevla belasını versin! (MHP ve AK PARTİ sıralarından “Amin” sesleri) Kahretsin!
(MHP ve AK PARTİ sıralarından “Amin” sesleri) 
Kıymetli
milletvekilleri, güneydoğu insanı mütedeyyindir, birlikten ve bütünlükten yana,
saygıdeğer kişilerdir. Çok yakın zamanda, oğlunu, kızını istismar edenlere,
bölücülere de gereken şamarı, silleyi vuracaktır. Evet, sille atmaya da
başlamıştır, telaş bundandır. Üniversite gençliği de birlikten, bütünlükten
yanadır; emperyalistlere ve taşeronlarına gerekli cevabı verecek, derslerine
çalışacak, vatana, millete ve ailesine yararlı insanlar olarak yetişecek ve
irfanlar ordusuna katılacaktır. Arzumuz ve temennimiz budur. 
Değerli
milletvekilleri, bugün itibarıyla, maalesef, şehit cenazeleri gelmeye devam
etmektedir. Nusaybin’de şehit düşen bir kardeşimiz Uzman Çavuş Raşit Atcı’nın
cenaze merasimine katılmak üzere dün Kahramanmaraş’taydım. Şehidimize ve
bugünkü 5 şehidimizle birlikte hepsine Allah’tan rahmet diliyorum. Şehit
cenazelerine katılmak üzere Kahramanmaraş’ta bulunduğum sırada bir dostumun
Suriyeli bir vatandaşla yaptığı konuşmayı burada nakletmek istiyorum. Suriyeli
vatandaş “Bombalar, silahlar bizden uzakken işimizde gücümüzdeydik; ne zaman ki
bizim de başımıza bomba yağmaya, silah atılmaya başlandı işin vahametini anladık.”
diyor. 
Dün Güneydoğu’nun bazı illerinde benzer
olayları önemsemeyenler ateş bacayı sarınca feveran etmişlerdir.
Cumhurbaşkanlığı Sarayı’nın önündeki cadde beş gündür kapalıdır, trafiğe
kapalıdır. Keşke böyle olmasaydı, keşke terör hafife alınmasaydı, keşke
terörisler ellerinde silahlarla karakolların önünden elini kolunu sallayarak
geçmeseydi ve bu acılı günleri yaşamasaydık diyorum. Bu sebeple, terörü
besleyenlerin utançları bir tarafa ama terör asla ve hiçbir zaman
küçümsenmemeli, asla ve hiçbir zaman ötelenmemelidir. 
Değerli milletvekilleri, verileri
hukuksuz olarak kaydedenleri cezalandıralım, gereksizleri, istenmeyenleri
silelim; bu tamam ama işimize gelmediği zaman da hukuksuz olarak verileri yayma
gibi bir şerefsizliğe de asla düşülmemelidir, verileri kanunsuz yayarak bundan
siyasi çıkar sağlama alçaklığına da tenezzül edilmemelidir. İnsan kaynağımız
verilerden çok daha önemlidir. İnsanı koruyalım, teröre kurban vermeyelim,
teröristleri şımartmayalım. 
20 Temmuz 2015’ten bugüne kadar geçen süre
içerisinde 300’e yakın vatandaşımız hayatını kaybetti. Tablo dehşet vericidir.
Asayiş, emniyet altüst olmuştur, huzur kalmamıştır. Bugün sizlere soruyorum,
özellikle de AKP’li vekil arkadaşlara soruyorum: Cudi’de çiçek toplanıyor mu?
Ağrı’da piknik yapılıyor mu? Dicle, Fırat’ın sularında yüzülüyor mu? Özlemler
vuslata dönüştü mü? Teröristler sınır dışına mı çıktı yoksa dağdan şehre mi
indi?
(Mikrofon otomatik cihaz tarafından
kapatıldı)
FAHRETTİN OĞUZ TOR (Devamla) – Değerli
vekiller, bunları düşünmenizi diliyor, heyetinizi saygıyla selamlıyorum. (MHP
sıralarından alkışlar)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan (1/541) esas sayılı Kişisel Verilerin
Korunması Kanunu Tasarısı’nın 32’nci maddesinin (1)’inci fıkrasının (a) ve (b)
bentlerinde yer alan “yayımı” ifadesinin “yayım” şeklinde değiştirilmesini arz
ve teklif ederiz.
İdris Baluken (Diyarbakır) ve
arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım.
BAŞKAN – Hükûmet?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım.
BAŞKAN – Önerge üzerinde söz isteyen Diyarbakır
Milletvekili İdris Baluken.
Buyurun Sayın Baluken. (HDP sıralarından alkışlar) 
İDRİS BALUKEN (Diyarbakır) – Teşekkür ederim. 
Sayın Başkan, değerli milletvekilleri; hepinizi
saygıyla selamlıyorum.
Aslında, son maddelerle ilgili genel birtakım
düşüncelerimi ifade edecektim ama demin bu kürsüden yapılan konuşma üzerinden
bir kez daha bir uyarıyı buradan yapmayı bir borç biliyorum. Özellikle
üniversitelerle ilgili, geçmiş yıllarda da yapılan provokasyonlar ve yaşanan
hadiselerle ilgili hem her milletvekilinin hem de her siyasi parti grubunun son
derece sorumlu davranması gerektiği kanaatindeyiz. Üniversitelerin özellikle
bir çatışma alanı hâline getirilmek istendiği, bu yönlü bilinçli geliştirilen
bazı provokatif zeminlerin devlet yetkilileri ve bizce Hükûmet tarafından
görmezlikten gelindiği bir ortamda bu çatışma zeminini körükleyecek, artıracak
her türlü söylem ve tutumdan uzak durmak gerekiyor. Geçmişte siyasi parti genel
başkanları bu konuda üniversitelerde yaratılmak istenen çatışma ortamlarıyla
ilgili zaman zaman son derece önemli uyarılarda bulundular. Yani, oradaki
yangısal sürecin üzerine ateş dökmek yerine, su dökmenin telaşı, çabası
içerisinde oldular. Ancak, maalesef, bu son günlerde, görebildiğimiz kadarıyla,
üniversitede yaşanan bazı hadiseler tamamen bağlamından koparılarak ve aksi bir
istikamette kamuoyuna sunularak bu yönlü oradaki hadiselerin
derinleştirilmesine yönelik bir tehlikeli çaba sezinliyoruz. Bunun kimseye
fayda getirmeyeceğini ifade etmemiz lazım. Bugün birçok üniversitede sadece
Kürt olduğu için, sadece Diyarbakırlı olduğu için kendi evinden bile çıkamayan,
evinde mahsur kalan, milletvekillerinin araya girmesiyle can güvenliği sağlanan
öğrencilerin yaşadığı dramları biliyoruz ama bütün bunlarla ilgili, mesele
farklı bir boyuta taşınmasın diye burada ajitatif birtakım propagandalar yapmak
yerine meselede çözümü esas alan bir yaklaşım içerisinde olduk, bundan sonra da
böyle olması gerektiği kanaatindeyiz. Çünkü, özellikle, oradan başlayacak bir
kıvılcımın, herhangi bir üniversiteden başlayacak bir kıvılcımın gençliğin
dinamizmini ve tez canlılığını, gençliğin belirli konularda asi kişiliğini göz
önünde bulundurduğumuzda, bütün ülkeye yayılacak büyük bir yangına
dönebileceğinden endişe ediyoruz. O nedenle, buraya çıkacak her milletvekilinin
veya her siyasi parti grubu temsilcisinin özellikle üniversitelerle ilgili
konuşurken ajitatif bir yaklaşımdan çok itidali öne alan ve oradaki sorun
alanlarını gidermeyi önceleyen bir dil ve üslup kullanmasını, bir siyasi tutum
sahibi olmasını son derece önemli görüyoruz.
Bugün, üniversitelerde okuyan öğrencilerin birçok
sorunu var. Yani, eğitim hizmetlerinin niteliğinin düşük olmasından
üniversitelerin özerkliğine kadar, barınak olarak yurt temininden tutalım da
öğrencilerin kendi eğitim hayatları boyunca okuyamamanın, her türlü
imkânsızlıktan dolayı okuyamamanın getirmiş olduğu sıkıntılara kadar bir geniş
yelpazede çözüm bekleyen sorun alanlarıyla karşı karşıyayız. Üniversitelerle
ilgili, öğrencilerle ilgili tartışmamız gereken konular bunlarken sadece
oradaki üniversitelere potansiyel birtakım tanımlamalar yaparak çatışma
alanlarını derinleştirmek ne o öğrencilerin yaşadığı sorunlara bir çözüm sağlar
ne de bu ülkenin en temel sorunlarıyla ilgili olan üniversiteler, “academia”,
öğretim görevlileri ve öğrencilerin yaşadığı sorunlarla ilgili herhangi bir
gelişmeye katkı sunar. Bu nedenle, özellikle bu konuşmamı tamamen bu yönlü,
bütün siyasi parti gruplarına bir uyarı olarak buradan ifade etmek istiyorum.
Tabii ki farklı tutumlar ortaya çıkarsa, gerçeği bağlamından koparıp burada
ajitatif bir tarz üzerinden üniversitelerdeki yangısal süreci artıracak
tutumlar ortaya çıkarsa ona her milletvekilinin ve her siyasi parti grubunun
mutlaka söyleyecek sözü, burada kullanacak cümleleri vardır diyorum. 
Bu konuyla ilgili özellikle herkesi tekrar
soğukkanlılığa davet ediyorum. 
Hepinizi saygıyla selamlıyorum. (HDP sıralarından
alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
32’nci maddeyi oylarınıza sunuyorum: Kabul edenler…
Kabul etmeyenler… 32’nci madde kabul edilmiştir. 
Tasarının son maddesine geçtik. 33’üncü madde üzerinde
üç adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 33’üncü maddesinin (1)’inci fıkrasındaki
“Bakanlar Kurulu yürütür.” ibaresinin “Bakanlar Kurulu tarafından yürütülür.”
olarak değiştirilmesini arz ve teklif ederiz. 

Baki Şimşek Nuri Okutan İsmail
Faruk Aksu
Mersin  Isparta İstanbul
Erkan Haberal Kamil
Aydın Arzu Erdem
Ankara  Erzurum İstanbul
 Kadir
Koçdemir
 Bursa

Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 33’üncü maddesinin “Bu Kanun hükümleri Bakanlar
Kurulunca yürütülür.” şeklinde değiştirilmesini arz ve teklif ederiz. 
 İdris Baluken Meral
Danış Beştaş Osman Baydemir
 Diyarbakır Adana Şanlıurfa
 Mahmut Celadet Gaydalı  Erol
Dora 
 Bitlis Mardin


BAŞKAN – Şimdi, maddeye en aykırı önergeyi okutup
işleme alıyorum. 
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 33’üncü maddesinin aşağıdaki şekilde
değiştirilmesini arz ve teklif ederiz. 
Madde 33- (1) Bu Kanun hükümleri Bakanlar Kurulu eliyle
yürütülür. 

 Namık Havutça Ömer
Süha Aldan Özkan Yalım
 Balıkesir Muğla Uşak
 Zeynel Emre Cemal
Okan Yüksel Haydar Akar
 İstanbul Eskişehir Kocaeli

BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkan. 
BAŞKAN – Hükûmet katılıyor mu? 
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım. 
BAŞKAN – Önerge üzerinde söz isteyen Eskişehir
Milletvekili Cemal Okan Yüksel. 
IX.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ahmet
Aydın’ın, hazırlık maçında İsveç karşısında galip gelen A Millî Futbol
Takımı’nın başarılarının devamını dilediğine ilişkin konuşması
BAŞKAN – Bu arada A Millî Takım hazırlık maçında İsveç
karşısında 2-1 galip gelmiştir. Millî Takım’ın başarılarının devamını
diliyoruz. (Alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Kişisel Verilerin Korunması Kanunu
Tasarısı ve Adalet Komisyonu Raporu (1/541) (S. Sayısı: 117) (Devam)
BAŞKAN – Buyurun Sayın Yüksel. (CHP sıralarından
alkışlar)
CEMAL OKAN YÜKSEL (Eskişehir) – Sayın Başkan, değerli
milletvekilleri; Sayın Başkan sevindirdi, ben de maalesef biraz üzeceğim.
Biraz önce gelen bilgiye göre, Diyarbakır-Bingöl
karayolunda bulunan Mermer Jandarma Karakolu’na bölücü hainler bombalı araçla
saldırı düzenlemiş ve şu anda da silahlı çatışma devam ediyor. Allah oradaki
güvenlik kuvvetlerimizin yardımcısı olsun, inşallah bir zayiat vermeyiz
diyorum. (AK PARTİ sıralarından alkışlar)
Sayın milletvekilleri, evet, tasarının sonuna geldik.
Bir sürü şey söyledik. Bu kürsüden bu tasarıyla ilgili hep teknik şeyler
anlattık. Tasarının sakıncaları konusunda sizleri uyarmaya çalıştık. Çok şey
söyledik. Bunun bir fişleme olacağını söyledik. Yarın bir gün iktidardan
düştüğünüzde, sizin çıkardığınız bu kanunla sizlerin dahi fişlenebileceğini
söyledik. Kurulun oluşumunun Avrupa Birliğinin aradığı kriterlere uygun
olmadığını, çok yakın bir zamanda tekrar bu kanun üstünde oynamalar yapmak
durumunda kalabileceğimizi söyledik. MİT’e verilen, istihbarat teşkilatlarına
verilen ayrımın, istisnaların çok olacağını söyledik. Tasarının istisnalardan
yamalı bohçaya döndüğünü, bunun tasarının amacına çok aykırı olduğunu söyledik
ama size anlatamadık. Artık, size bu konuda başka bir şey diyemeyeceğim,
tasarının çoğunu geçirdiniz, hayırlı uğurlu olsun. Dileğim odur ki kabul edilen
bu kanunla, ne yurttaşlarımızın ne sizin ne bizim telafisi imkânsız zararlara
muhatap kalmamamız. 
Yalnız söylememiz gereken birkaç şey var. Biraz önce
Sayın Komisyon Başkanı, bizim bir yeni madde ihdasıyla ilgili talebimizi
Komisyon çoğunluğu olmadığı için kabul etmedi. Neydi bu madde? Aslında, bugün,
4 partinin ortak bir önergeyle kurduğu, çocuklara yönelik her türlü istismar
iddialarını araştıracak araştırma komisyonuyla da ilgiliydi. Kişisel verilerin
korunması diyoruz ama kanunda bir kelimeyle dahi olsun çocukların kişisel
verileriyle ilgili bir madde yok. Biz bu Komisyonda bir maddeyle dedik ki:
Küçük çocukların kişisel verilerinde ancak ve ancak velisinin ya da vasisinin
açık rızası olmalı. Komisyonda Sayın Bakan dedi ki: “Yahu, doğru, haklısınız,
biz bunu atlamışız ama Komisyonda sizin önergenizi kabul etmeyelim de bunu
iyice araştıralım, Genel Kurulda biz bir önergeyle kanun metnine dâhil edelim.”
Sayın Çavuşoğlu, böyle olmadı mı? Oldu. Sayın Ali Bey -çıktı mı, bilmiyorum-
böyle olmadı mı? Oldu. Biz bunu beklerken bir baktık ki böyle bir madde
gelmedi. Hemen başvurdum, dedim ki: Ya, bu niye böyle? Dediler ki: “Ya, küçük
çocukların böyle vasisini ararsak ticari hayat mümkün olmayacak derecede
çekilmeyecek hâle gelecek.” Ya bırakın. Yani, nedir bu para sevdası, nedir bu
zengin sevdası?
Yani, benim 11 yaşında bir kızım var. Bir örnek
vereceğim. Alışveriş merkezine annesiyle beraber gitti, ayrıldı annesinden;
gitti, bir hediyelik eşya mağazasından bir şey alacak. Dedi ki oradaki
tezgâhtar: “Telefon numaranız?” O da verdi. Al işte, çocuk istismarına yol
açabilecek -başkalarının eline geçtiğinde- bir durum oluştu. Kötü bir şey mi
söyledik? Ama, maalesef kabul ettiremedik, anlatamadık.
ENGİN ALTAY (İstanbul) – Bunlar anlamaz.
CEMAL OKAN YÜKSEL (Devamla) – Siz burada Türk halkının
oylarıyla seçilmiş milletvekillerisiniz. Mutlaka anlayışınızın çok geniş
olduğuna inanıyorum. Artık hatayı kendimizde arıyorum. Demek ki biz iyi
anlatamadık.
Sözü çok fazla uzatmak istemiyorum ama bu yasanın, yani
bizim her türlü muhalefetimize rağmen kabul edeceğiniz bu yasanın ne kadar
sakıncalı olduğunu ileride yaşayarak göreceğiz ve o zaman elinizi vicdanınıza
koyup o manzarada payınızın olup olmadığını düşünmenizi talep ediyorum. 
Yasanın geçmesinde emeği geçen bürokratlara, Adalet
Komisyonuna ve sayın milletvekillerine teşekkür ediyorum. Yüce kurulunuzu
saygılarımla selamlıyorum. (CHP sıralarından alkışlar)
BAŞKAN - Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 33’üncü maddesinin “Bu Kanun hükümleri Bakanlar
Kurulunca yürütülür.” şeklinde değiştirilmesini arz ve teklif ederiz.
İdris Baluken (Diyarbakır) ve
arkadaşları
BAŞKAN - Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkan. 
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım.
İDRİS BALUKEN (Diyarbakır) - Gerekçe…
BAŞKAN – Gerekçeyi okutuyorum. 
Gerekçe: 
Maddenin daha anlaşılabilir bir hâle getirilmesi
amaçlanmıştır. 
BAŞKAN - Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 117 sıra sayılı Kişisel Verilerin
Korunması Kanunu Tasarısı’nın 33’üncü maddesinin (1)’inci fıkrasındaki
“Bakanlar Kurulu yürütür.” ibaresinin “Bakanlar Kurulu tarafından yürütülür.”
olarak değiştirilmesini arz ve teklif ederiz.
Baki Şimşek (Mersin) ve
arkadaşları
BAŞKAN - Komisyon önergeye katılıyor mu? 
ADALET KOMİSYONU SÖZCÜSÜ HAKAN ÇAVUŞOĞLU (Bursa) –
Katılmıyoruz Sayın Başkanım. 
BAŞKAN – Hükûmet?
GENÇLİK VE SPOR BAKANI AKİF ÇAĞATAY KILIÇ (Samsun) –
Katılmıyoruz Başkanım.
BAŞKAN - Önerge üzerinde söz isteyen Bursa Milletvekili
Kadir Koçdemir. 
Buyurun Sayın Koçdemir. (MHP sıralarından alkışlar)
KADİR KOÇDEMİR (Bursa) - Sayın Başkan, değerli
milletvekilleri; Kişisel Verilerin Korunması Kanunu Tasarısı hakkında
Milliyetçi Hareket Partisi tarafından verilen değişiklik önergesi üzerine söz
almış bulunuyorum. Yüce heyetinizi saygıyla selamlıyorum.
Bugün, uluslararası hukukta evrensel hukuk kaideleri
bakımından temel insan hakkı sayılan ve pek çok yerde insanın kendisine karşı
bile korunan haklar arasına dâhil edilen özel hayatın gizliliği ve kişisel
verilerle ilgili kanunun sonuna geldik. Bu tür hususlar, hava gibi, yokluğu
hâlinde ya da istismarı, suistimali hâlinde değeri ve önemi anlaşılan
hususlardır. Bu kanun muhtemelen beş altı ay sonra değişiklik teklifleriyle
tekrar yüce Meclisin huzuruna gelecektir. O açıdan, bir iki teknik hususu son
olarak ifade etmek isterim. 
Efendim, kanuna, kişisel verilerin korunmasından
ziyade, isim olarak “kişisel verilerin kullanımı kanunu” deseydik daha doğru
olacaktı çünkü maddelerde hep bu husus düzenlendi ve yapılan itirazlara da “O
zaman ticari hayat durur, o zaman araştırma yapılamaz.” gibi gerekçeler
getirildi. 
Yine, burada, daha çok devlet tarafından temel hakların
ihlali ve kişisel verilerin kötüye kullanımı üzerinde duruldu ama günümüzde
birey karşısında asimetrik bir güce ulaşan organizasyonlar ve uluslararası
şirketlerin, örgütlerin burada dikkate alınmadığını, düzenleme yapılırken
bunlarla ilgili düzenlemelerin yapılmadığını gördük. Oysa, biz bugün biliyoruz
ki bir cep telefonuna indirdiğimiz basit bir programla dahi pek çok kişisel
verimizi bu şirketlere veriyoruz ve bunlar istismar ediliyor. WikiLeaks ve
Snowden hadiseleri bu verilerin ne kadar korunabileceğini gösteriyor. 
Sadi’nin çok güzel, ibretlik bir sözü var, diyor ki:
“Başkalarından ibret al ki sen başkalarına ibret olma.” Avrupa’da, Batı
dünyasında kişisel verilerin suistimaliyle ilgili gelinen noktalarda alınan
tedbirlerden bir iki hususu belirtmek istiyorum. 
Biliyorsunuz, 1980’lerin başında pek çok Batı ülkesinde
nüfus sayımı bile anayasa mahkemeleri tarafından kişisel verilere gereksiz
müdahale gerekçesiyle iptal edildi. 
Yine, son olarak, Avrupa Birliği, 14 Aralık 2005
tarihinde, iletişim kayıtları ile -telefon görüşmeleri gibi- İnternet hareketlerinin
altı ay müddetle bir yerde muhafaza edilmesini öngördü. Bu kural uygulamaya
geçti ancak 8 Nisan 2014 tarihinde Avrupa Adalet Divanı bunu iptal etti. Buna
benzer pek çok uygulama var ve ülkemizde bizim yaşadığımız bununla ilgili
tecrübeler var. Ülkemizde sorumluluk mevkisinde olanların nasıl davrandığıyla
ilgili hususlar var. 
Bugün şahit olduk; Belçika’ya bakın. “Belçika’da şu, bu
söyleniyor mu?” diye bize Belçika’yı örnek gösterenler bugün Belçika’dan
bihaber olmayı tercih ettiler çünkü Belçika’da bugün İçişleri ve Adalet
Bakanları tek bir bombalı saldırıdan sonra istifa ettiler. Ama, bizdeki
siyasiler teflon tava gibi, ne sorumluluğu atsanız asla yapışmaz ve siyasi
sorumluluk nedir bundan bihaberler. Böyle olunca onlara tabi bürokrasi de
yaptıklarından sorumluluk alma ve yaptığının hesabını verme konusunda oldukça
çekimser davranmaktadır. Bu da kamu hizmetlerinin yeterince yerine
getirilmemesini sağlamaktadır. İnşallah, başkalarına ibret olmayacak bir sürece
bu kanun vesile olur ve tahmin ettiğimiz gibi beş altı ay sonraki
değişikliklerde bugün ihmal edilen hususlar bu değişikliklere dâhil edilir. 
Ben, kanunun ülkemize, milletimize hayırlı olmasını
diliyor, hepinizi saygıyla selamlıyorum. (MHP sıralarından alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
33’üncü maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
Böylece ikinci bölümde yer alan maddelerin oylamaları
tamamlanmıştır.
Tasarının tümünün oylanmasından önce, İç Tüzük’ün
86’ncı maddesine göre oyunun rengini belirtmek üzere lehte ve aleyhte iki söz
talebi vardır, öncelikle bu söz taleplerini karşılayacağım.
Lehte olmak üzere ilk söz, İzmir Milletvekili Mahmut
Atilla Kaya’ya aittir. 
Buyurun Sayın Kaya. (AK PARTİ sıralarından alkışlar)
Süreniz beş dakikadır.
MAHMUT ATİLLA KAYA (İzmir) – Sayın Başkan, değerli
milletvekilleri; hepinizi saygı ve sevgiyle selamlıyorum.
Kişisel Verilerin Korunması Kanunu Tasarısı’na ilişkin
oyumun rengini belirlemek için sizlerin huzuruna çıkmış bulunuyorum. Oyumun
rengi kabul olacak. 
Tabii, konuşmama başlamadan önce, buraya, Meclis
çalışmalarımıza gelirken İzmir’imizin Menderes Görece beldesinden Gökhan
Bayraktar kardeşimizi, şehidimizi defnedip buraya gelmiştik. Bugün yine bir acı
haber aldık ve yarın da Bergamalı şehidimiz Cemil Koç’u defnedeceğiz. Allah’tan
rahmet diliyorum, ailelerine başsağlığı diliyorum. 
Ama, Başbakanımız da, Hükûmetimiz de, biz de
kararlılıkla şunu net şekilde ifade ediyoruz: Kararlılıkla bu mücadele devam
edecek ve tek bir terörist kalmayıncaya kadar da bu yolda devam edeceğiz. (AK
PARTİ sıralarından alkışlar)
Tabii, Kişisel Verilerin Korunması Kanunu Tasarısı’na
ilişkin muhalefetin daha Komisyona sevkinden itibaren özellikle çok ciddi
eleştirileri oldu ve bu eleştirilere ilişkin hem alt komisyon çalışmaları
sırasında hem de daha sonra Komisyon içerisinde ve yine Meclis çalışması
sırasında çok ciddi değişiklikleri de aslında bir bakıma yerine getirdik.
Aslında, karma bir kanun çıkarmış olma noktasında da bir mutluluğu ifade etmek
isterim. 
Tabii, burada özellikle 1989’dan beri
-yaklaşık yirmi yedi yıldır- bu yasanın çıkarılması için çeşitli girişimler
yapıldığı hâlde sonuç alınamamıştı ama hamdolsun ki 26’ncı Dönem
milletvekilleri olarak bu önemli yasa bizlere nasip oldu ve inşallah, bugün de
hepimizin kabul oylarıyla Meclisten geçecek.
Tabii, Cemal Bey’in özellikle eleştirilerini hem
Komisyonda hem de çalışmalar sırasında dinledik. Gelişmekte olan bir hukuk
alanı içerisindeyiz, hem de teknolojik bir hukuk alanı. Yani, biz aslında
teknolojiyi kanunlaştırmaya çalıştık, bu çok zor bir şey. Tabii ki bu yasa
ileride teknolojik gelişmelerin yükselmesiyle yine değişiklikler içerecektir.
Cemal Bey’in talepleri doğru bir şekildedir, doğru bir değerlendirme içerisindedir
ve bunu da yine bu yüce Mecliste ve hep beraber gerçekleştireceğiz. Milletimize
zaten bir borcumuz vardı, 2010 yılında milletimiz yaptığı Anayasa
değişikliğiyle zaten bu yasayı geçirme konusunda bizlere bir yetki vermişti ve
biz de bu yetkiyi bu akşam hep beraber gerçekleştirmiş olacağız.
Ben, kanunun ülkemize, milletimize
hayırlı olmasını diliyorum.
Hepinize tekrar saygılarımı sunuyorum.
(AK PARTİ sıralarından alkışlar) 
BAŞKAN – Teşekkür ediyoruz Sayın Kaya.
İkinci söz, aleyhte olmak üzere, Trabzon
Milletvekili Haluk Pekşen’e aittir. (CHP sıralarından alkışlar) 
Sayın Kaya süresinin yarısını kullandı,
Sayın Pekşen’e de bakacağız, çok daha kısa bir sürede, çok daha güzel bir
şekilde meramını ifade edebilir diye düşünüyorum.
HALUK PEKŞEN (Trabzon) – Sayın Başkan,
saygıdeğer milletvekilleri; aslında AK PARTİ Grubuna teşekkür etmek gerekiyor.
Gerçekten, Türkiye'nin hukuk tarihine çok büyük bir destek sağladınız, size
minnettarız. Niçin? Anayasa Mahkemesinin şöyle bir kararı var, diyor ki Anayasa
Mahkemesi: “Hukuka uyarlı olarak elde edilmemiş deliller kişi ikrar etse dahi
suçlamada delil olarak kullanılamaz ve bunun üzerinden hüküm kurulamaz.” Ama,
şimdi siz öyle bir yasa çıkardınız ki bu yasayla birlikte, gelecekte bu kişisel
veri olarak kabul ettiklerinizin hepsi resmî belge olacağı için hakkınızdaki
bütün iddialar -hani 17-25 Aralık iddiaları var ya- tamamı suçlama delili
olarak artık aleyhinize kullanılabilecek. 
İki: Hani Yargıtayın bir kararı var ya,
“Yardımcı nitelikteki deliller gerçek delillerle desteklenmezse resmî belgede
kullanılamaz.” diyor ya, şimdi size teşekkür ediyoruz, emin olun, bundan
sonraki yargılamalarınızda bu kişisel verilerin hepsi resmî belgedir ve suçlama
delili olarak aleyhinize kullanılacak. Ama, eminim, bakın şurada altını çizerek
söylüyorum, bu yasa aynen langırt yasası olacaktır. Biliyorsunuz değil mi bir
langırt yasası var, 1938 tarihli. Hiç işlememiştir Türkiye’de. Niye? Çünkü
Demokles’in kılıcı olarak bir kenarda tutulmuş, yasa çıkarıldıktan sonra herkes
işin vahametini anlamış, yasayı da kaldıramamışlar ama uygulayamamışlar da.
Bunu uygulayamazsınız. 
Bir örnek anlatayım size: Biyometrik
veriler var yasanın içerisinde, hücre ve gen yapısını anlatan biyometrik
veriler, hekimler vardır, ne demek istediğimi çok iyi anlıyorlar. 
Arkadaşlar, içme suyunuza karıştırılacak
olan bir tabletle bir mahallenin tamamını kör edebilirler, içme suyunuza
karıştırılacak olan bir tabletle üç ay sonra herkes ölebilir. Bunu araştırın,
hekim arkadaşların hepsi bunu not alsın. Bu yasayı işletme şansınız sıfırdır.
Niçin? Çünkü yasa bilimsel temellere yaslanmadı, çünkü yasa demokratik denetime
yaslanmadı, çünkü Avrupa’da bütün ülkeler bu yasayı olağanüstü büyük denetime
aldılar, çünkü suistimallerin önünü kapatmak için ama siz bunların hiçbirini
yapmadınız.
Bir örnek anlatayım size. 2006 yılı, Amerika Birleşik
Devletleri İngiliz hava şirketine diyor ki: “Bütün kişisel verileri bana verin,
öyle uçacaksınız Amerika’ya.” Veriyorlar ve uçuyorlar. Alman hava yolu
şirketine de aynısını söylüyor, vermiyorlar. Alman hava yolu şirketi direniyor,
“Kişisel verileri vermem.” diyor. Alman hava yolu şirketi ile İngiliz hava yolu
şirketi Amerika’ya indikten sonra, biri gümrükten on dakikada geçiyor, ikincisi
iki buçuk saatte geçiyor. Ve altı ay sonra yolcu bulamıyor, Alman hava yolu
şirketi yolcu bulamıyor ve pes ediyor, kişisel verilerin hepsini vermek zorunda
kalıyor. Hepsini bu kurumu kurduktan sonra çatır çatır vermek zorunda
kalacaksınız; bu insanların gen yapısı, gen haritaları, hemoglobin yapıları,
biyoyapıları, hepsini vereceksiniz. İnanın, atom bombasından daha büyük bir
tehlikeyi Türkiye'nin kalbinin tam ortasına koyuyoruz. Bu kurumu kurmayın, bu
hâliyle kurmayın. Bunu ya demokratikleştirin ya bilimselleştirin. Buna
uzmanları katın, bakın TÜBİTAK olmazsa, Yargıtay olmazsa, Danıştay olmazsa,
Hâkimler ve Savcılar Yüksek Kurulunun temsilcisi olmazsa, Barolar Birliği
olmazsa, Türkiye Odalar ve Borsalar Birliği bu kurumun içerisinde olmazsa emin
olun, Türkiye'nin tapusunu elinizden alırlar. Bu bilgisayar programının
“source”larını nereden alacaksınız? Hadi söyleyin. Var mı Türkiye'nin bu
“source”u üreten bir firması? Üretebilir mi? Mümkün değil. Bu “source”u üreten
dünyada bir tek yer var, bağlı olduğu bir tek merkez var o da Amerika Birleşik
Devletleri’nde. 
OSMAN AŞKIN BAK (Rize) – Üretir, üretir; Türk evladı
üretir, Türk mühendisi üretir. Üretir, yaparız. 
HALUK PEKŞEN (Devamla) – Onun için, sevgili
milletvekili arkadaşlarım, bu yasayı bir kez daha okuyun. Geleceğinizi ipotek
altına aldınız. Bu kurumu kurmayın, bu kurumu Anayasa Mahkemesine taşıyacağız,
bunu iptal ettireceğiz ama emin olun, bu çıkardığınız yasa, Türkiye’nin kalbini
atom bombası kadar tehdit eden bir yasadır. Bunu bir kez daha gözden
geçirmenizi tavsiye ederim. 
OSMAN AŞKIN BAK (Rize) – İnsansız hava aracını da
yaptık, onu da üretiriz, yazarız da çizeriz de onu da yaparız. 
HALUK PEKŞEN (Devamla) – Hepinize nezaketinizden dolayı
teşekkür ediyorum. Yasa ülkemize hayırlı olacaktır, umut ediyorum. 
OSMAN AŞKIN BAK (Rize) – Bizden bir şey kurtulmaz, Türk
milletinden bir şey kurtulmaz. 
HALUK PEKŞEN (Devamla) – Osman, zil çaldı anlaşılan.
OSMAN AŞKIN BAK (Rize) – Bravo, bravo! 
Süre tamamlandı. 
HALUK PEKŞEN (Devamla) – Hepinize teşekkür ediyorum.
(CHP sıralarından alkışlar) 
BAŞKAN – Teşekkürler.
Böylece tasarının görüşmeleri tamamlanmıştır. 
Tasarının tümü açık oylamaya tabidir. 
Açık oylamanın şekli hakkında Genel Kurulun kararını
alacağım. 
Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir. 
Oylama için iki dakika süre vereceğim. Bu süre içinde
sisteme giremeyen üyelerin teknik personelden yardım istemelerini, bu yardıma
rağmen de sisteme giremeyen üyelerin oy pusulalarını oylama için öngörülen iki
dakikalık süre içinde Başkanlığa ulaştırmalarını rica ediyorum.
Ayrıca vekâlet oy kullanacak sayın bakanlar var ise
hangi bakana vekâleten oy kullandığını, oyunun rengini ve kendisinin ad ve
soyadı ile imzasını taşıyan oy pusulalarını yine oylama için öngörülen iki
dakikalık süre içerisinde Başkanlığa ulaştırmalarını rica ediyorum.
Oylamayı başlatıyorum. 
(Elektronik cihazla oylama yapıldı) 
BAŞKAN – Kişisel Verilerin Korunması Kanunu Tasarısı
açık oylama sonucu:



“Kullanılan oy sayısı


:


283








Kabul


:


254









Ret


:


29


(x)



 Kâtip Üye  Kâtip
Üye
 Mücahit Durmuşoğlu Özcan
Purçu 
 Osmaniye İzmir”
Böylece, tasarı kabul edilmiş ve kanunlaşmıştır,
hayırlı ve uğurlu olsun. (AK PARTİ sıralarından alkışlar)
Emeği geçen herkese çok teşekkür ediyoruz. 
Şimdi, 2’nci sırada yer alan, Uluslararası Hidrografi
Örgütü Hakkında Sözleşmeye Değişiklikler Protokolüne Katılmamızın Uygun
Bulunduğuna Dair Kanun Tasarısı ile Millî Savunma Komisyonu ve Dışişleri
Komisyonu Raporlarının görüşmelerine başlayacağız.
2.- Uluslararası Hidrografi Örgütü Hakkında
Sözleşmeye Değişiklikler Protokolüne Katılmamızın Uygun Bulunduğuna Dair Kanun
Tasarısı ile Millî Savunma Komisyonu ve Dışişleri Komisyonu Raporları (1/462)
(S. Sayısı: 168) (xx)
BAŞKAN – Komisyon? Burada.
Hükûmet? Burada.
Komisyon Raporu 168 sıra sayısıyla bastırılıp
dağıtılmıştır.
Tasarının tümü üzerinde söz isteyen? Yok.
Tasarının tümü üzerindeki görüşmeler tamamlanmıştır.
Maddelerine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir.
1’inci maddeyi okutuyorum:
ULUSLARARASI
HİDROGRAFİ ÖRGÜTÜ HAKKINDA SÖZLEŞMEYE DEĞİŞİKLİKLER PROTOKOLÜNE KATILMAMIZIN
UYGUN BULUNDUĞUNA DAİR KANUN TASARISI
MADDE 1- (1)
“Uluslararası Hidrografi Örgütü Hakkında Sözleşmeye Değişiklikler Protokolü”ne
katılmamız uygun bulunmuştur.
BAŞKAN – 1’inci madde üzerinde söz? Yok. 
Oylarınıza sunuyorum: Kabul edenler… Kabul etmeyenler…
Kabul edilmiştir. 
2’nci maddeyi okutuyorum:
MADDE 2- (1) Bu Kanun
yayımı tarihinde yürürlüğe girer.
BAŞKAN – Söz? Yok.
Kabul edenler… Kabul etmeyenler… 2’nci madde kabul
edilmiştir.
3’üncü maddeyi okutuyorum:
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Söz? Yok.
Kabul edenler… Kabul etmeyenler… 3’üncü madde kabul
edilmiştir.
Böylece, tasarının maddeleri kabul edilmiştir.
Tasarının tümü açık oylamaya tabidir.
Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Oylama için bir dakika süre vereceğim. Bu süre içinde
sisteme giremeyen üyelerin teknik personelden yardım istemelerini, bu yardıma
rağmen de sisteme giremeyen üyelerin oy pusulalarını oylama için öngörülen bir
dakikalık süre içerisinde Başkanlığa ulaştırmalarını rica ediyorum. 
Oylama
işlemini başlatıyorum.
(Elektronik
cihazla oylama yapıldı)
BAŞKAN – Uluslararası Hidrografi Örgütü Hakkında
Sözleşmeye Değişiklikler Protokolüne Katılmamızın Uygun Bulunduğuna Dair Kanun
Tasarısı açık oylama sonucu:



“Kullanılan
  oy sayısı


:


265








Kabul


:


264








Ret


:


1 


(x)








Kâtip
  Üye
Mücahit
  Durmuşoğlu
Osmaniye


Kâtip
  Üye
Özcan
  Purçu
İzmir”












Böylece, tasarı
kabul edilmiş ve kanunlaşmıştır, hayırlı, uğurlu olsun.
3’üncü sırada yer alan, Türkiye
Cumhuriyeti Hükümeti ve Gürcistan Hükümeti Arasında Enerji Alanında İşbirliğine
Dair Anlaşmanın Onaylanmasının Uygun Bulunduğuna Dair Kanun Tasarısı (1/312)
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu ve
Dışişleri Komisyonu Raporlarının görüşmelerine başlayacağız.
3.- Türkiye Cumhuriyeti Hükümeti ve
Gürcistan Hükümeti Arasında Enerji Alanında İşbirliğine Dair Anlaşmanın Onaylanmasının
Uygun Bulunduğuna Dair Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu ve Dışişleri Komisyonu Raporları
(1/312) (S. Sayısı: 7) (xx)
BAŞKAN –
Komisyon ve Hükûmet? Yerinde. 
Komisyon Raporu
7 sıra sayısıyla bastırılıp dağıtılmıştır. 
Tasarının tümü
üzerinde söz isteyen? Yok. 
Tasarının tümü
üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi okutuyorum: 
TÜRKİYE
CUMHURİYETİ HÜKÜMETİ VE GÜRCİSTAN HÜKÜMETİ ARASINDA ENERJİ ALANINDA İŞBİRLİĞİNE
DAİR ANLAŞMANIN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 9 Nisan 2015
tarihinde İstanbul’da imzalanan “Türkiye Cumhuriyeti Hükümeti ve Gürcistan Hükümeti
Arasında Enerji Alanında İşbirliğine Dair Anlaşma”nın onaylanması uygun
bulunmuştur.
BAŞKAN – Söz talebi? Yok.
Kabul edenler... Kabul etmeyenler... Kabul edilmiştir.
2’nci maddeyi okutuyorum: 
MADDE 2- (1) Bu Kanun
yayımı tarihinde yürürlüğe girer.
BAŞKAN – Söz talebi? Yok.
2’nci maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
3’üncü maddeyi okutuyorum: 
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Söz talebi? Yok.
Maddeyi kabul edenler... Etmeyenler... 3’üncü madde
kabul edilmiştir.
Böylece tasarının maddeleri kabul edilmiştir.
Tasarının tümü açık oylamaya tabidir.
Açık oylamanın elektronik oylama cihazıyla yapılmasını
oylarınıza sunuyorum: Kabul edenler... Kabul etmeyenler... Kabul edilmiştir.
Oylama için bir dakika süre vereceğim.
Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen bir dakikalık süre içerisinde
Başkanlığa ulaştırmalarını rica ediyor ve oylamayı başlatıyorum.
(Elektronik cihazla oylama yapıldı)
BAŞKAN - Türkiye Cumhuriyeti Hükümeti ve Gürcistan
Hükümeti Arasında Enerji Alanında İşbirliğine Dair Anlaşmanın Onaylanmasının
Uygun Bulunduğuna Dair Kanun Tasarısı açık oylama sonucu: 
“Oy sayısı : 264
Kabul :  260
Ret: 4(x)

 Kâtip Üye Kâtip
Üye
 Mücahit Durmuşoğlu  Özcan Purçu
 Osmaniye İzmir”
Böylece, tasarı kabul edilmiş ve kanunlaşmıştır,
hayırlı uğurlu olsun. 
Bu hafta yoğun bir mesai verdikleri için tüm gruplara,
tüm milletvekillerine teşekkür ediyoruz, kendilerine hayırlı tatiller
diliyoruz, iyi hafta sonları diliyoruz. 
Evet, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için 29
Mart 2016 Salı saat 15.00’te toplanmak üzere birleşimi kapatıyor, hayırlı hafta
sonları diliyoruz, emeğinize teşekkür ediyoruz, sağ olun. 
Kapanma Saati: 23.19




(x) (10/121) esas numaralı Meclis
Araştırması Önergesi’nin tam metni tutanağa eklidir.


(x) Bu bölümde hatip tarafından Türkçe
olmayan kelimeler ifade edildi.


(x) 117 S. Sayılı Basmayazı 17/2/2016
tarihli 40’ıncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(xx) 168 S. Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.


(xx) 7 S. Sayılı Basmayazı tutanağa
eklidir.



(x) Açık oylama kesin sonuçlarını
gösteren tablo tutanağa eklidir.




