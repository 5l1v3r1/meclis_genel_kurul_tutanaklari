


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 CİLT : 12 YASAMA YILI : 2

T. B. M. M.

TUTANAK DERGİSİ

10 uncu Birleşim

22 . 10 . 1996 Salı

İ Ç İ N D E K İ L E R

I. - GEÇEN TUTANAK ÖZETİ

II. - GELEN KÂĞITLAR

III. - YOKLAMA

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Kars Milletvekili Çetin Bilgir'in, Doğu Anadolu'daki
ticarî faaliyetlere ve Türkiye-Ermenistan arasındaki
Doğu Kapı'nın açılmasına
ilişkin gündemdışı konuşması

2. - Niğde Milletvekili Doğan Baran'ın, okul çağındaki
gençler üzerinde giderek artan uyuşturucu bağımlılığı
ve alınması gerekli tedbirlere ilişkin gündemdışı
konuşması ve Devlet Bakanı Işılay
Saygın'ın cevabı

3. - Hakkâri Milletvekili Naim Geylani'nin, Hakkâri'nin
Yüksekova İlçesinde ortaya çıkarılan
silahlı çeteye ilişkin gündemdışı
konuşması ve İçişleri Bakanı
Mehmet Ağar'ın cevabı

B) TEZKERELER VE ÖNERGELER

1. - Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin 9.10.1996 tarih ve 4190 sayılı
Kanunun, bir defa daha görüşülmek üzere
geri gönderildiğine ilişkin Cumhurbaşkanlığı
tezkeresi (3/520)

2. - Özbekistan'a gidecek olan Cumhurbaşkanı
Süleyman Demirel'e, dönüşüne kadar,
Türkiye Büyük Millet Meclisi Başkanı
Mustafa Kalemli'nin vekâlet edeceğine ilişkin
Cumhurbaşkanlığı tezkeresi (3/521)

3. - Almanya'ya gidecek olan Devlet Bakanı H. Ufuk Söylemez'e,
dönüşüne kadar, Devlet Bakanı Ayfer
Yılmaz'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/522)

4. - İran'a gidecek olan Kültür Bakanı
İsmail Kahraman'a, dönüşüne kadar,
Devlet Bakanı Sabri Tekir'in vekâlet etmesinin uygun
görüldüğüne ilişkin Cumhurbaşkanlığı
tezkeresi (3/523)

5. - Kazakistan Cumhuriyetine gidecek olan Enerji ve Tabiî
Kaynaklar Bakanı M. Recai Kutan'a, dönüşüne
kadar, Devlet Bakanı Fehim Adak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/524)

6. - Pakistan Meclis Başkanının davetine,
Türkiye Büyük Millet Meclisini temsilen icabet
edecek Parlamento heyetinde yer alacak milletvekillerine ilişkin
Başbakanlık tezkeresi (3/525)

7. - Niğde Milletvekili M. Salih Katırcıoğlu'nun,
(6/180) esas numaralı sözlü sorusunu geri aldığına
ilişkin önergesi (4/75)

8. - İstanbul Milletvekili Osman Kılıç'ın,
Sanayi ve Teknoloji ve Ticaret Komisyonu üyeliğinden
çekildiğine ilişkin önergesi (4/76)

9. - Adana Milletvekili Mehmet Büyükyılmaz'ın,
Çevre Komisyonu üyeliğinden çekildiğine
ilişkin önergesi (4/77)

10. - Bartın Milletvekili Cafer Tufan Yazıcıoğlu'nun,
Tarım, Orman ve Köyişleri Komisyonu üyeliğinden
çekildiğine ilişkin önergesi(4/78)

11. - Uşak Milletvekili Mehmet Yaşar Ünal'ın,
Sağlık, Aile ve Sosyal İşler Komisyonu
üyeliğinden çekildiğine ilişkin önergesi(4/79)

12. - Kars Milletvekili Çetin Bilgir'in, Bayındırlık,
İmar, Ulaştırma ve Turizm Komisyonu üyeliğinden
çekildiğine ilişkin önergesi(4/80)

13. - İçel Milletvekili M. İstemihan Talay'ın,
Dışişleri Komisyonu üyeliğinden çekildiğine
ilişkin önergesi(4/81)

14. - Kocaeli Milletvekili Bekir Yurdagül'ün, Millî
Savunma Komisyonu üyeliğinden çekildiğine
ilişkin önergesi(4/82)

15. - Ordu Milletvekili İhsan Çabuk'un, Anayasa
Komisyonu üyeliğinden çekildiğine ilişkin
önergesi(4/83)

16. - Balıkesir Milletvekili Tamer Kanber'in, Adalet Komisyonu
üyeliğinden çekildiğine ilişkin önergesi(4/84)

17. - İstanbul Milletvekili Mehmet Aydın'ın,
İçişleri Komisyonu üyeliğinden çekildiğine
ilişkin önergesi(4/85)

18. - Kütahya Milletvekili Ahmet Derin'in, (10/5) esas numaralı
Meclis Araştırma Komisyonu üyeliğinden çekildiğine
ilişkin önergesi(4/86)

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - İzmir Milletvekili Veli Aksoy ve 20 arkadaşının,
altın işletmeciliğinde kullanılan yöntemler
incelenerek bu konuda alınması gereken tedbirlerin
belirlenmesi amacıyla Meclis araştırması
açılmasına ilişkin önergesi (10/113)

2. - İstanbul Milletvekili Yusuf Namoğlu ve 47 arkadaşının,
spor yapma olanakları ile spor kulüpleri ve sporcuların
sorunlarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/114)

3. - İstanbul Milletvekili Algan Hacaloğlu ve 21 arkadaşının,
milletvekilleri ve bakmakla yükümlü olduklarına
ödenen sağlık harcamalarını araştırarak
varsa usulsüzlükleri tespit etmek amacıyla Meclis
araştırması açılmasına
ilişkin önergesi (10/115)

4. - İstanbul Milletvekili Algan Hacaloğlu ve 25 arkadaşının,
Halk Bankası tarafından usulsüz kredi verildiği
iddialarını araştırmak amacıyla
Meclis araştırması açılmasına
ilişkin önergesi (10/116)

V. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - (10/5) esas numaralı Meclis Araştırma
Komisyonunda açık bulunan üyeliğe seçim

2. - Dışişleri Komisyonunda açık
bulunan üyeliğe seçim

VI. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) GÖRÜŞMELER

1. - Çanakkale Milletvekili Hamdi Üçpınarlar
ve 53 arkadaşının, haksız ve keyfi
işlemleriyle devleti zarara uğrattığı
ve bu eylemlerinin Türk Ceza Kanununun 240 ıncı
ve ilgili maddelerine uyduğu iddiasıyla Sağlık
Eski Bakanı Halil Şıvgın hakkında
Meclis soruşturması açılmasına
ilişkin önergesi ve (9/11) Esas Numaralı Meclis
Soruşturması Komisyonu Raporu (S. Sayısı
: 337)

2. - Bursa Milletvekili Turhan Tayan ve 50 arkadaşının,
hayalî ihracat iddialarının üzerine gitmeyerek
devletin zarara uğramasına sebebiyet verdikleri ve
bu eylemlerinin Türk Ceza Kanununun 240 ıncı
maddesine uyduğu iddiasıyla, Devlet Eski Bakanı
ve Başbakan Yardımcısı İsmet
Kaya Erdem, Maliye ve Gümrük Eski Bakanları Ekrem
Pakdemirli ve Ahmet Kurtcebe Alptemoçin ile Devlet Eski
Bakanı Yusuf Bozkurt Özal haklarında Meclis
soruşturması açılmasına ilişkin
önergesi ve (9/22) Esas Numaralı Meclis Soruşturması
Komisyonu Raporu (S. Sayısı : 779)

VII. - SORULAR VE CEVAPLAR

A)YAZILI SORULAR VE CEVAPLARI

1. - Ankara Milletvekili Yücel Seçkiner'in, Ankara
Büyükşehir Belediyesince yapılan ihalelere
ilişkin sorusu ve İçişleri Bakanı
Mehmet Ağar'ın yazılı cevabı (7/1059)

2. - İstanbul Milletvekili Halit Dumankaya'nın,
KİT ürünlerine yapılan son zamlara ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1076)

3. - Gaziantep Milletvekili Ünal Yaşar'ın, İsrail'e
yapılan siyasî, eğitim, istihbarat ve ekonomik
anlaşmalara ilişkin Başbakandan sorusu ve Dışişleri
Bakanı ve Başbakan Yardımcısı
Tansu Çiller'in yazılı cevabı (7/1182)

4. - Adana Milletvekili Orhan Kavuncu'nun, İstanbul Üniversitesi
Rektörlüğünce gerçekleştirilen
bazı ihalelere ilişkin sorusu ve Millî Eğitim
Bakanı Mehmet Sağlım'ın yazılı
cevabı (7/1231)

5. - Antalya Milletvekili Bekir Kumbul'un, Eğirdir Gölüne
ilişkin Başbakandan sorusu ve Çevre Bakanı
M. Ziyattin Tokar'ın yazılı ek cevabı
(7/1239)

6. - Konya Milletvekili Mustafa Ünaldı'nın,
Bakanlığa alınan personele ilişkin sorusu
ve Enerji ve Tabiî Kaynaklar Bakanı M. Recaî
Kutan'ın yazılı cevabı (7/1248)

7. - Niğde Milletvekili Akın Gönen'in, Niğde-Altınhisar
İlçesindeki derenin ıslahına ilişkin
sorusu ve Enerji ve Tabiî Kaynaklar Bakanı M. Recaî
Kutan'ın yazılı cevabı (7/1335)

8. - Niğde Milletvekili Akın Gönen'in, Niğde
Üniversitesi ile çevresinin ağaçlandırılmasına
ilişkin sorusu ve Orman Bakanı M. Halit Dağlı'nın
yazılı cevabı (7/1336)

9. - Niğde Milletvekili Akın Gönen'in, Adana Bölge
Teşkilatına, ORKÖY Kalkındırma
Fonundan gönderilen ödenek miktarına ve bu ödenekten
Niğde İline yapılan desteklere ilişkin
sorusu ve Orman Bakanı M. Halit Dağlı'nın
yazılı cevabı (7/1337)

10. - Aydın Milletvekili Yüksel Yalova'nın,
Devlet Sanatçısı Zeki Müren'e ilişkin
sorusu ve Kültür Bakanı İsmail Kahraman'ın
yazılı cevabı (7/1379)

11. - Muğla Milletvekili Zeki Çakıroğlu'nun,
Sakarya Belediye Başkanlığınca işten
çıkarılan işçilere ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1405)

12. - Edirne Milletvekili Mustafa İlimen'in, Edirne'deki
Ali Paşa Çarşısındaki dükkânlara
ilişkin sorusu ve Devlet Bakanı Ahmet Cemil Tunç'un
yazılı cevabı (7/1410)

13. - İstanbul Milletvekili Bülent Akarcalı'nın,
Rumeli Hisarında verilen konserlerin iptaline ilişkin
sorusu ve Kültür Bakanı İsmail Kahraman'ın
yazılı cevabı (7/1415)

14. - Erzincan Milletvekili Mustafa Yıldız'ın,
Sosyal Sigortalar Kurumu eski genel müdürüne ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1431)

15. - Tekirdağ Milletvekili Fevzi Aytekin'in, Tekirdağ
ve dahilindeki belediyelere yapılan tahsislere ilişkin
sorusu ve Çevre Bakanı M. Ziyattin Tokar'ın
yazılı cevabı (7/1437)

16. - İstanbul Milletvekili Halit Dumankaya'nın,
TURBAN 
Genel Müdürlüğüne ait bazı telefonların
konuşma ücretlerine ilişkin sorusu ve Ulaştırma
Bakanı Ömer Barutçu'nun yazılı
cevabı (7/1498)

I. - GEÇEN TUTANAK ÖZETİ

TBMM Genel Kurulu saat 14.00'te açılarak dört
oturum yaptı.

Samsun Milletvekili Ayhan Gürel, öğretmenlerin,
içinde bulundukları ekonomik sorunlar ile çözüm
yollarına,

Manisa Milletvekili M. Cihan Yazar, Ege Linyitleri İşletmesinin
sorunlarına ve alınması gereken önlemlere,

İlişkin gündemdışı birer
konuşma yaptılar.

Ankara Milletvekili Mehmet Ekici'nin, konut edinmek amacıyla
gerek Türk Lirası karşılığı
gerekse döviz karşılığı kredi
alan insanların problemlerine ilişkin gündemdışı
konuşmasına Devlet Bakanı T. Rıza Güneri
cevap verdi.

Arnavutluk Meclis Başkanının vaki daveti üzerine
TBMM'yi temsilen Arnavutluk'a gidecek Parlamento heyetinde yer
alacağı bildirilen İstanbul Milletvekili Mustafa
Baş'ın, mazereti nedeniyle bu davete katılamayacağından
yerine, RP Grubunca Kayseri Milletvekili Memduh Büyükkılıç'ın
adının bildirildiğine ilişkin Başkanlık
tezkeresi Genel Kurulun bilgisine sunuldu.

Genel Kurulun 16.10.1996 tarihli 8 inci Birleşiminde, İçtüzüğün
88 inci maddesine göre Komisyonca geri alınan 99 sıra
sayılı, 2918 sayılı Karayolları
Trafik Kanununun Bazı Maddelerinin Değiştirilmesine
Dair Kanun Tasarısı ile bu Tasarıya ek olarak
bastırılıp dağıtılan ve
17.10.1996 tarihli Gelen Kâğıtlarda yayımlanan
99'a 1 inci Ek sıra sayılı Komisyon raporunun
48 saat geçmeden, gündemin "Kanun Tasarı
ve Teklifleriyle Komisyonlardan Gelen Diğer İşler"
kısmının ikinci sırasına alınmasına
ve birinci ve ikinci sıradaki tasarıların
görüşmelerinin tamamlanmasına kadar çalışma
süresinin uzatılmasına ilişkin Danışma
Kurulu önerisi kabul edildi.

926 Sayılı Türk Silahlı Kuvvetleri Personel
Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporunun görüşmesi
(1/215) (S. Sayısı : 23), Komisyon yetkilileri Genel
Kurulda hazır bulunmadıklarından ertelendi.

Karayolları Trafik Kanununun Bazı Maddelerinin Değiştirilmesi,
Ek ve Geçici Maddeler Eklenmesi; Emniyet Teşkilatı
Kanununun Bazı Maddelerinin Değiştirilmesi ve
Ek Maddeler Eklenmesi; 190 Sayılı Kanun Hükmünde
Kararnamenin Eki Cetvellerde Değişiklik Yapılmasına
Dair Kanun Tasarısının kabul edilmiş
olan 19 uncu maddesinin, tarım sektöründe kullanılan
makinelerin sürücülerinin eğitimlerini düzenlemek
ve konuyu açıkta bırakmamak; 20 nci maddesinin
ise suça orantılı ceza ilkesine aykırı
olduğu gerekçesiyle İçtüzüğün
89 uncu maddesi gereğince yeniden görüşülmesine
ilişkin İçişleri Bakanı isteminin,
Danışma Kurulunun da görüşü
alındıktan sonra Genel Kurulca kabulü üzerine,
19 ve 20 nci maddeleri yeniden görüşülerek
kabul edildi.

Adı geçen kanun tasarısının
tümünün, yapılan görüşmelerden
sonra kabul edilip kanunlaştığı açıklandı.

22 Ekim 1996 Salı günü saat 15.00'te toplanmak
üzere, birleşime 21.50'de son verildi.

Uluç Gürkan

Başkanvekili

Zeki Ergezen Mustafa Baş

Bitlis İstanbul

Kâtip Üye Kâtip Üye

Kadir Bozkurt Kâzım Üstüner

Sinop Burdur

Kâtip Üye Kâtip Üye

II. - GELEN KÂĞITLAR

18 . 10 . 1996 CUMA

Tasarılar

1. - Türkiye Cumhuriyeti ile Özbekistan Cumhuriyeti
Arasında İmzalanan Ebedi Dostluk ve İşbirliği
Anlaşmasının Onaylanmasının
Uygun Bulunduğuna Dair Kanun Tasarısı (1/514)
(Dışişleri Komisyonuna) (Başkanlığa
geliş tarihi : 15.10.1996)

2. - Cebri veya Mecburi Çalıştırma
Hakkında 29 Sayılı Sözleşmenin
Onaylanmasının Uygun Bulunduğuna Dair Kanun
Tasarısı (1/515) (Sağlık, Aile, Çalışma
ve Sosyal İşler ve Dışişleri komisyonlarına)
(Başkanlığa geliş tarihi : 15.10.1996)

3. - İstihdama Kabulde Asgari Yaşa İlişkin
138 Sayılı Sözleşmenin Onaylanmasının
Uygun Bulunduğu Hakkında Kanun Tasarısı
(1/516) (Sağlık, Aile, Çalışma
ve Sosyal İşler ve Dışişleri komisyonlarına)
(Başkanlığa geliş tarihi : 15.10.1996)

4. - Uydular Aracılığı ile Haberleşme
Uluslararası Teşkilatı İşletme
anlaşmasında Yapılan Değişikliklerin
Onaylanmasının Uygun Bulunduğuna Dair Kanun
Tasarısı (1/517) (Bayındırlık,
İmar, Ulaştırma ve Turizm ve Dışişleri
komisyonlarına) (Başkanlığa geliş
tarihi : 15.10.1996)

5. - 1997 Malî Yılı Bütçe Kanunu
Tasarısı (1/518) (Plan ve Bütçe Komisyonuna)
(Başkanlığa geliş tarih :17.10.1996)

6. - Katma Bütçeli İdareler 1997 Malî
Yılı Bütçe Kanunu Tasarısı
(1/519) (Plan ve Bütçe Komisyonuna) (Başkanlığa
geliş tarih :17.10.1996)

21 . 10 . 1996 PAZARTESİ

Tasarılar 

1. -Türk Bayrağı Kanununda Değişiklik
Yapılmasına Dair Kanun Tasarısı (1/520)
(İçişleri Komisyonuna) (Başkanlığa
geliş tarihi :15.10.1996)

2. - Kooperatifler Kanununun 92 nci Maddesi ile Ek 2 nci Maddesinin
Birinci Fıkrasının 4 No.lu Bendi Hükümlerinin
Yürürlükten Kaldırılması Hakkında
Kanun Tasarısı (1/521) (Anayasa ve Sanayi, Ticaret,
Enerji, Tabiî Kaynaklar, Bilgi ve Teknoloji komisyonlarına)
(Başkanlığa geliş tarihi :15.10.1996)

3. -Radyo ve Televizyonların Kuruluş ve Yayınları
Hakkında Kanunun 17 nci Maddesine Bir Fıkra Eklenmesine
Dair Kanun Tasarısı (1/522) (Anayasa Komisyonuna)
(Başkanlığa geliş tarihi :15.10.1996)

4. -Devlet Güvenlik Mahkemelerinin Kuruluş ve Yargılama
Usulleri Hakkında Kanunun Bazı Maddelerinde Değişiklik
Yapılmasına Dair Kanun Tasarısı (1/523)
(Adalet Komisyonuna) (Başkanlığa geliş
tarihi :15.10.1996)

5. -Türk Ceza Kanununun Bazı Maddelerinde Değişiklik
Yapılması Hakkında Kanun Tasarısı
(1/524) (Adalet Komisyonuna) (Başkanlığa geliş
tarihi :15.10.1996)

6. -Terörle Mücadele Kanununun Bir Maddesinde Değişiklik
Yapılmasına Dair Kanun Tasarısı (1/525)
(Adalet Komisyonuna) (Başkanlığa geliş
tarihi :15.10.1996)

Teklifler

1.-İzmir Milletvekili Işılay Saygın'ın;
4071 Sayılı 3 Mart 1340 (1924) Tarihli ve 431 Sayılı
Kanunla Hazineye Kalan Taşınmaz Mallardan Bazılarının
Zilyedlerine Devri Hakkında Kanunun Bir Maddesinin Bir
Bendinin Yürürlükten Kaldırılması
ve Bir Maddesinde Değişiklik Yapılması
Hakkında Kanun Teklifi (2/477) (Millî Eğitim,
Kültür, Gençlik ve Spor ve Plan ve Bütçe
komisyonlarına) (Başkanlığa geliş
tarihi :15.10.1996)

2. -Hatay Milletvekili Hüseyin Yayla'nın; Üç
İlçe ve Bir İl Kurulması İle
İlgili Kanun Teklifi (2/478) (İçişleri
ve Plan ve Bütçe komisyonlarına) (Başkanlığa
geliş tarihi :15.10.1996)

3. -Ankara Milletvekili Yücel Seçkiner'in; Şereflikoçhisar
Adı İle Bir İl Kurulmasına Dair Kanun
Teklifi (2/479) (İçişleri ve Plan ve Bütçe
komisyonlarına) (Başkanlığa geliş
tarihi :15.10.1996)

4. -Ankara Milletvekili Yücel Seçkiner'in; Polatlı
Adı İle Bir İl ve İki İlçe
Kurulması Hakkında Kanun Teklifi (2/480) (İçişleri
ve Plan ve Bütçe komisyonlarına) (Başkanlığa
geliş tarihi :15.10.1996)

5. -Ankara Milletvekili Yücel Seçkiner'in; Türk
Silahlı Kuvvetleri Personel Kanununa Bir Ek Geçici
Madde Eklenmesi Hakkında Kanun Teklifi (2/481) (Millî
Savunma ve Plan ve Bütçe komisyonlarına) (Başkanlığa
geliş tarihi :15.10.1996)

6. -Ankara Milletvekili Yücel Seçkiner'in; 3713 Sayılı
Terörle Mücadele Kanununa Bir Ek Madde Eklenmesine Dair
Kanun Teklifi (2/482) (Plan ve Bütçe Komisyonuna)
(Başkanlığa geliş tarihi :15.10.1996)

7.-Ankara Milletvekili Yücel Seçkiner'in; 22 Haziran
1978 Tarihli ve 2155 Sayılı Bazı Kamu Personeline
Tayın Bedeli Verilmesine Dair Kanunun 1 inci Maddesinin
Birinci Fıkrasının Değiştirilmesine
Dair Kanun Teklifi (2/483) (Plan ve Bütçe Komisyonuna)
(Başkanlığa geliş tarihi :15.10.1996)

8.-Ankara Milletvekili Yücel Seçkiner'in; 5434 Sayılı
T. C. Emekli Sandığı Kanununa 2.3.1970 Tarih
ve 1239 Sayılı Kanunla Eklenen Ek 13 üncü
Maddenin Değiştirilmesi Hakkında Kanun Teklifi
(2/484) (Plan ve Bütçe Komisyonuna) (Başkanlığa
geliş tarihi :15.10.1996)

9.-Ankara Milletvekili Yücel Seçkiner'in; Spor Kulüplerinin
Vergi, Zam ve Cezaları ile Sigorta Primi Cezalarının
Affına İlişkin Yasa Teklifi (2/485) (Sağlık,
Aile, Çalışma ve Sosyal İşler
ve Plan ve Bütçe komisyonlarına) (Başkanlığa
geliş tarihi :15.10.1996)

10. -Ankara Milletvekili Yücel Seçkiner'in; 4.1.1961
Tarih ve 211 Sayılı Türk Silahlı Kuvvetleri
İç Hizmet Kanununun 98 inci Maddesinin İkinci
Fıkrasının Değiştirilmesine Dair
Kanun Teklifi (2/486) (Millî Savunma Komisyonuna) (Başkanlığa
geliş tarihi :15.10.1996)

11.-Ankara Milletvekili Yücel Seçkiner'in; Türkiye
Emekli Subaylar, Emekli Astsubaylar, Harp Malulü Gaziler,
Şehit Dul ve Yetimleri ile Muharip Gaziler Dernekleri Hakkında
2847 Sayılı Kanunun Bazı Maddelerinin Değiştirilmesine
Dair Kanun Teklifi (2/487) (Millî Savunma Komisyonuna) (Başkanlığa
geliş tarihi :15.10.1996)

12. -Muğla Milletvekili Zeki Çakıroğlu'nun;
213 Sayılı Vergi Usul Kanununun 235 inci Maddesine
Bir Bent Eklenmesi Hakkında Kanun Teklifi (2/488) (Plan
ve Bütçe Komisyonuna) (Başkanlığa
geliş tarihi :15.10.1996)

13. -Malatya Milletvekili Ayhan Fırat'ın; Yedi İlde
Büyükşehir Belediyesi Kurulması Hakkında
9 Eylül 1993 Tarih ve 504 Sayılı Kanun Hükmünde
Kararnamenin 1 inci Maddesinin 1 inci Fıkrasının
Değiştirilmesi Hakkında Kanun Teklifi (2/489)
(İçişleri ve Plan ve Bütçe komisyonlarına)
(Başkanlığa geliş tarihi :15.10.1996)

14. -Hatay Milletvekili Atila Sav'ın; 657 Sayılı
Devlet Memurları Kanununa Ekli I ve II Sayılı
Cetvellerde Değişiklik Yapılmasına İlişkin
Kanun Teklifi (2/490) (Plan ve Bütçe Komisyonuna)
(Başkanlığa geliş tarihi :15.10.1996)

15.-Giresun Milletvekili Turhan Alçelik ve 20 Arkadaşının;
Karabulduk Adıyla Bir İlçe Kurulması
Hakkında Kanun Teklifi (2/491) (İçişleri
ve Plan ve Bütçe komisyonlarına) (Başkanlığa
geliş tarihi :15.10.1996)

Raporlar

1.-Türk Silahlı Kuvvetleri Personel Kanunu, Er ve
Erbaş Harçlıkları Kanunu ve Kıbrıs'a
Gönderilecek Türk Askerî Birliği Mensuplarının
Aylık ve Ücretleriyle Çeşitli İstihkakları
ve Birliğin Başka Giderleri Hakkında Kanunda
Değişiklik Yapılmasına Dair Kanun Tasarısı
ile Aynı Mahiyetteki 467 Sayılı Kanun Hükmünde
Kararname ve Millî Savunma ve Plan ve Bütçe
komisyonları raporları (1/435, 1/201) (S. Sayısı
:106) (Dağıtma tarihi :21.10.1996) (GÜNDEME)

2. -Refah Partisi Grup Başkanvekili Kayseri Milletvekili
Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 5680
Sayılı Basın Kanununa İki Ek Madde
Eklenmesine Dair Kanun Teklifi ve Adalet Komisyonu Raporu (2/469)
(S. Sayısı :107) (Dağıtma tarihi :21.10.1996)
(GÜNDEME)

Sözlü Soru Önergeleri

1.-Karaman Milletvekili Fikret Ünlü'nün, Karaman-Ermenek
arasındaki yol yapımına ilişkin Bayındırlık
ve İskân Bakanından sözlü soru önergesi
(6/340) (Başkanlığa geliş tarihi :14.10.1996)

2.-Karaman Milletvekili Fikret Ünlü'nün, Karaman
ile Ermenek İlçesi Afet Evlerinin yapımına
ilişkin Bayındırlık ve İskân
Bakanından sözlü soru önergesi (6/341) (Başkanlığa
geliş tarihi :14.10.1996)

3.-Karaman Milletvekili Fikret Ünlü'nün, bulgur
ihracatına ilişkin Başbakandan sözlü
soru önergesi (6/342) (Başkanlığa geliş
tarihi :14.10.1996)

Yazılı Soru Önergeleri

1. -Samsun Milletvekili Yalçın Gürtan'ın,
limanların özelleştirme kapsamına alınma
nedenine ilişkin Başbakandan yazılı
soru önergesi (7/1511) (Başkanlığa geliş
tarihi :14.10.1996)

2.-Artvin Milletvekili Süleyman Hatinoğlu'nun, Artvin-Şavşat-Meydancık
Beldesinde çürümeye terkedildiği iddia edilen
orman ürünlerine ilişkin Orman Bakanından
yazılı soru önergesi (7/1512) (Başkanlığa
geliş tarihi :15.10.1996)

3. -Artvin Milletvekili Süleyman Hatinoğlu'nun, Artvin
SSKve Bağ-Kur İl Müdürlüklerinde boş
bulunan eczacı kadrolarına ilişkin Çalışma
ve Sosyal Güvenlik Bakanından yazılı
soru önergesi (7/1513) (Başkanlığa geliş
tarihi :15.10.1996)

4. -Artvin Milletvekili Süleyman Hatinoğlu'nun, Artvin'de
ziraî mücadele için alınan tedbirlere
ilişkin Tarım ve Köyişleri Bakanından
yazılı soru önergesi (7/1514) (Başkanlığa
geliş tarihi :15.10.1996)

5. -Artvin Milletvekili Süleyman Hatinoğlu'nun, Artvil
il, ilçe ve köylerindeki öğretmen açığına
ilişkin Millî Eğitim Bakanından yazılı
soru önergesi (7/1515) (Başkanlığa geliş
tarihi :15.10.1996)

6.-Hatay Milletvekili Atila Sav'ın, özel korumalara
ilişkin İçişleri Bakanından yazılı
soru önergesi (7/1516) (Başkanlığa geliş
tarihi :15.10.1996)

7.-Hatay Milletvekili Atila Sav'ın, özel tiyatrolara
destek için ayrılan ödeneğe ilişkin
Kültür Bakanından yazılı soru önergesi
(7/1517) (Başkanlığa geliş tarihi :15.10.1996)

8.-Muğla Milletvekili Zeki Çakıroğlu'nun,
tütün kotasına ilişkin Devlet Bakanından
yazılı soru önergesi (7/1518) (Başkanlığa
geliş tarihi :15.10.1996)

9.-İzmir Milletvekili Zerrin Yeniceli'nin, Eczaneler ve
Eczane Hizmetleri Hakkındaki Yönetmeliğe ilişkin
Sağlık Bakanından yazılı soru
önergesi (7/1519) (Başkanlığa geliş
tarihi :15.10.1996)

10.-Afyon Milletvekili İbrahim Özsoy'un, DSİ
Genel Müdürlüğünde çalışan
geçici işçilere ilişkin Enerji ve Tabiî
Kaynaklar Bakanından yazılı soru önergesi
(7/1520) (Başkanlığa geliş tarihi :15.10.1996)

11.-Çanakkale Milletvekili Ahmet Küçük'ün,
hükümeti döneminde yapılan zamlara ilişkin
Başbakandan yazılı soru önergesi (7/1521)
(Başkanlığa geliş tarihi :16.10.1996)

12.-Amasya Milletvekili Haydar Oymak'ın, Tuta Turizm ve
Taşımacılık A.Ş. ile Tuta Petrol
Ürünleri A.Ş.'ye ilişkin Başbakandan
yazılı soru önergesi (7/1522) (Başkanlığa
geliş tarihi :16.10.1996)

13. -Muğla Milletvekili Fikret Uzunhasan'ın, Armutalan
Belediye sınırları içindeki orman
alanının tahsis edildiği derneğe ilişkin
Orman Bakanından yazılı soru önergesi
(7/1523) (Başkanlığa geliş tarihi :16.10.1996)

14. -Muğla Milletvekili Fikret Uzunhasan'ın, Armutalan
Belediye sınırları içindeki orman
alanının tahsis edildiği derneğin özelliklerine
ilişkin Millî Eğitim Bakanından yazılı
soru önergesi (7/1524) (Başkanlığa geliş
tarihi :16.10.1996)

15.-Muğla Milletvekili Fikret Uzunhasan'ın, Armutalan
Belediye sınırları içindeki ormanlık
alanın bir derneğe tahsis edildiğine ilişkin
Devlet Bakanından yazılı soru önergesi
(7/1525) (Başkanlığa geliş tarihi :16.10.1996)

16. -İstanbul Milletvekili Ercan Karakaş'ın,
Halk Bankasının bazı şirketlere usulsüz
kredi verdiği iddialarına ilişkin Başbakandan
yazılı soru önergesi (7/1526) (Başkanlığa
geliş tarihi :16.10.1996)

17.-Giresun Milletvekili Burhan Kara'nın, Türkiye
Halk Bankasının verdiği kredilere ilişkin
Dışişleri Bakanı ve Başbakan Yardımcısından
yazılı soru önergesi (7/1527) (Başkanlığa
geliş tarihi :16.10.1996)

18.-Giresun Milletvekili Burhan Kara'nın, Cıngıllıoğlu
Şirketler Topluluğuna verildiği iddia edilen usulsüz
kredilere ilişkin Başbakandan yazılı
soru önergesi (7/1528) (Başkanlığa geliş
tarihi :16.10.1996)

19.-Afyon Milletvekili Halil İbrahim Özsoy'un, hükümeti
döneminde yapılan bono ihalelerine ilişkin Başbakandan
yazılı soru önergesi (7/1529) (Başkanlığa
geliş tarihi :16.10.1996)

22 . 10 . 1996 SALI

Cumhurbaşkanınca Geri Gönderilen Kanun

1. - Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin 9.10.1996 Tarih ve 4190 Sayılı
Kanun ve Anayasanın 89 uncu maddesi gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi (1/526, 3/520) (Millî Eğitim, Kültür,
Gençlik ve Spor Komisyonuna) (Başkanlığa
geliş tarihi : 18.10.1996)

Teklifler

1. - Balıkesir Milletvekili İlyas Yılmazyıldız
ve 81 Arkadaşının; Bir İl ve İki
İlçe Kurulmasına Dair Kanun Teklifi (2/492)
(İçişleri ve Plan ve Bütçe Komisyonlarına)
(Başkanlığa geliş tarihi : 16.10.1996)

2. - İstanbul Milletvekili Cefi Kamhi'nin; Kurumlar Vergisi
Kanununda Değişiklik Yapılmasına Dair
Kanun Teklifi (2/493) (Plan ve Bütçe Komisyonuna)
(Başkanlığa geliş tarihi : 16.10.1996)

3. - Sinop Milletvekili Kadir Bozkurt'un; Sinop İlinde
Güzelkent Adıyla Bir İlçe Kurulmasına
İlişkin Kanun Teklifi (2/494) (İçişleri
ve Plan ve Bütçe komisyonlarına) (Başkanlığa
geliş tarihi : 16.10.1996)

4. - Hatay Milletvekili Ali Günay'ın; Ceza Muhakemeleri
Usulü Kanununun Bir Maddesine Cümle Eklenmesine Dair
Kanun Teklifi (2/495) (Adalet Komisyonuna) (Başkanlığa
geliş tarihi : 16.10.1996)

5. - Muğla Milletvekili Fikret Uzunhasan'ın; Yurtdışında
Bulunan Türk Vatandaşlarının Yurtdışında
Geçen Sürelerinin Sosyal Güvenlikleri Bakımından
Değerlendirilmesi Hakkında Kanuna Bir Geçici
Madde Eklenmesine Dair Kanun Teklifi (2/496) (Sağlık,
Aile, Çalışma ve Sosyal İşler
ve Plan ve Bütçe komisyonlarına) (Başkanlığa
geliş tarihi : 17.10.1996)

6. - Denizli Milletvekili Mustafa Kemal Akyurt'un; Yurtdışında
Bulunan Türk Vatandaşlarının Yurtdışında
Geçen Sürelerinin Sosyal Güvenlikleri Bakımından
Değerlendirilmesi Hakkında Kanunda Değişiklik
Yapılmasına Dair Kanun Teklifi (2/497)(Sağlık,
Aile, Çalışma ve Sosyal İşler
ve Plan ve Bütçe komisyonlarına) (Başkanlığa
geliş tarihi : 17.10.1996)

7. - Sıvas Milletvekili Nevzat Yanmaz ve 3 Arkadaşının;
Sızır Beldesinin İlçe Olması
Hakkında Kanun Teklifi (2/498) (İçişleri
ve Plan ve Bütçe komisyonlarına) (Başkanlığa
geliş tarihi : 17.10.1996)

8. - Aydın Milletvekili Yüksel Yalova'nın;
Türk Ceza Kanununa Bir Madde Eklenmesine Dair Kanun Teklifi
(2/499) (Adalet Komisyonuna) (Başkanlığa geliş
tarihi : 17.10.1996)

9. - İzmir Milletvekili Metin Öney'in; Milletvekili
Seçimi Kanununda Değişiklik Yapılmasına
İlişkin Kanun Teklifi (2/500) (Anayasa Komisyonuna)
(Başkanlığa geliş tarihi : 17.10.1996)

10. - Denizli Milletvekili Ramazan Yenidede ve 2 Arkadaşının;
Bir İlçe Kurulması Hakkında Kanun
Teklifi (2/501) (İçişleri ve Plan ve Bütçe
komisyonlarına) (Başkanlığa geliş
tarihi : 17.10.1996)

11. - Zonguldak Milletvekili Ömer Barutçu'nun; Kilimli
Bucağının İlçe Olması Hakkında
Kanun Teklifi (2/502) (İçişleri ve Plan ve
Bütçe komisyonlarına) (Başkanlığa
geliş tarihi : 17.10.1996)

12. - Zonguldak Milletvekili Ömer Barutçu'nun; Kollu
Bucağının İlçe Olması Hakkında
Kanun Teklifi (2/503) (İçişleri ve Plan ve
Bütçe komisyonlarına) (Başkanlığa
geliş tarihi : 17.10.1996)

13. - Bolu Milletvekili Avni Akyol'un; Bir İlçe
ve Düzce İlinin Kurulması Hakkında Kanun
Teklifi (2/504) (İçişleri ve Plan ve Bütçe
komisyonlarına) (Başkanlığa geliş
tarihi : 18.10.1996)

14. - Çorum Milletvekili Yasin Hatiboğlu ve 13 Arkadaşının;
Bir İlçe Kurulması HakkındaKanun Teklifi
(2/505) (İçişleri ve Plan ve Bütçe
komisyonlarına) (Başkanlığa geliş
tarihi : 21.10.1996)

15. - Bayburt Milletvekili Ülkü Güney'in; Bayburt
İlinde Konursu ve Gökçedere Adıyla İki
İlçe Kurulmasına Dair Kanun Teklifi (2/506)
(İçişleri ve Plan ve Bütçe komisyonlarına)
(Başkanlığa geliş tarihi : 21.10.1996)

16. - Kırklareli Milletvekili Cemal Özbilen'in; Bir
İl ve Bir İlçe Kurulması Hakkında
Kanun Teklifi (2/507) (İçişleri ve Plan ve
Bütçe komisyonlarına) (Başkanlığa
geliş tarihi : 21.10.1996)

17. - Kayseri Milletvekili Recep Kırış'ın;
Kayseri İlinde Özlüce Adında Bir İlçe
Kurulması Hakkında Kanun Teklifi (2/508) (İçişleri
ve Plan ve Bütçe komisyonlarına) (Başkanlığa
geliş tarihi : 22.10.1996)

Raporlar

1. - 375 Sayılı Kanun Hükmünde Kararnamenin
28 inci Maddesinde Değişiklik Yapılmasına
İlişkin Kanun Tasarısı ve Plan ve Bütçe
Komisyonu Raporu (1/498) (S. Sayısı : 104) (Dağıtma
tarihi : 22.10.1996) (GÜNDEME)

2. - Muhtaç Çiftçilere Ödünç
Tohumluk Verilmesi Hakkında Kanunda Değişiklik
Yapılmasına Dair Kanun Tasarısı ve
Tarım, Orman ve Köyişleri Komisyonu Raporu (1/475)
(S. Sayısı : 105) (Dağıtma tarihi : 22.10.1996)
(GÜNDEME)

3. - Adana Milletvekili Halit Dağlı ve 7 Arkadaşı
ile Refah Partisi Grup Başkanvekili Sıvas Milletvekili
Temel Karamollaoğlu ve 4 Arkadaşının;
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifleri;
Sıvas Milletvekili Muhsin Yazıcıoğlu
ve 6 Arkadaşının; Adana İli Osmaniye
İlçesinin İl Olması Hakkında
Kanun Teklifi; Adana Milletvekili Erol Çevikçe'nin;
Bir İl Kurulması Hakkında Kanun Teklifi ile
Adana Milletvekili Uğur Aksöz ve 6 Arkadaşının;
Bir İlçe ve Bir İl Kurulması Hakkında
Kanun Teklifi ve İçişleri ve Plan ve Bütçe
komisyonları raporları (2/446, 2/457, 2/401, 2/439,
2/447) (S. Sayısı : 108) (Dağıtma tarihi
: 22.10.1996) (GÜNDEME)

Yazılı Soru Önergeleri

1. - Ordu Milletvekili Müjdat Koç'un, Eczaneler ve
Eczane Hizmetleri Hakkındaki Yönetmelik değişikliğine
ilişkin Sağlık Bakanından yazılı
soru önergesi (7/1530) (Başkanlığa geliş
tarihi: 18.10.1996)

2. - Bursa Milletvekili Yüksel Aksu'nun, buğday, tütün
ve et ithalatına ilişkin Başbakandan yazılı
soru önergesi (7/1531) (Başkanlığa geliş
tarihi : 18.10.1996)

3. - Bursa Milletvekili Yüksel Aksu'nun, buğday üreticilerinin
sorunları için alınacak tedbirlere ve buğday
ithalatına ilişkin Tarım ve Köyişleri
Bakanından yazılı soru önergesi (7/1532)
(Başkanlığa geliş tarihi : 18.10.1996)

4. - Bartın Milletvekili Cafer Tufan Yazıcıoğlu'nun,
Erzincan İli Sosyal Yardımlaşma Vakfı
tarafından okul ve yurtlara yapılan yardımlara
ilişkin Devlet Bakanından yazılı soru
önergesi (7/1533) (Başkanlığa geliş
tarihi : 18.10.1996)

Meclis Araştırması Önergeleri

1. - İzmir Milletvekili Veli Aksoy ve 20 arkadaşının,
altın işletmeciliğinde kullanılan yöntemler
incelenerek bu konuda alınması gereken tedbirlerin
belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/113)(Başkanlığa
geliş tarihi : 15.10.1996)

2. - İstanbul Milletvekili Yusuf Namoğlu ve 47 arkadaşının,
spor yapma olanakları ile spor kulüpleri ve sporcuların
sorunlarının araştırılarak alınması
gereken tedbirlerin belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/114)(Başkanlığa
geliş tarihi : 15.10.1996)

3. - İstanbul Milletvekili Algan Hacaloğlu ve 21 arkadaşının,
milletvekilleri ve bakmakla yükümlü olduklarına
ödenen sağlık harcamalarını araştırarak
varsa usulsüzlükleri tespit etmek amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/115)(Başkanlığa
geliş tarihi : 16.10.1996)

4. - İstanbul Milletvekili Algan Hacaloğlu ve 25 arkadaşının,
Halk Bankası tarafından usulsüz kredi verildiği
iddialarını araştırmak amacıyla
Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/116)(Başkanlığa
geliş tarihi : 16.10.1996)

BİRİNCİ OTURUM

Açılma Saati: 15.00

22 Ekim 1996 Salı

BAŞKAN: Başkanvekili Kamer GENÇ

KÂTİP ÜYELER: Ünal YAŞAR (Gaziantep),
Mustafa BAŞ (İstanbul)

BAŞKAN - Türkiye Büyük Millet Meclisinin
10 uncu Birleşimini açıyorum.

III. - YOKLAMA

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Denizli Milletvekili M. Halûk Müftüler'e kadar
yoklama yapıldı)

BAŞKAN - Sayın milletvekilleri, toplantı yetersayımız
vardır; çalışmalarımıza
başlıyoruz.

Gündeme geçmeden önce, üç sayın
milletvekiline gündemdışı söz vereceğim.

Sayın milletvekilleri, ses düzenimizin, bir de, milletvekillerinin
salonda dolu olduğu haliyle kontrol etmek üzere, şu
anda teknik elamanlar grubu dışarıda beklemektedir.
Onlar salonun belirli yerlerinde ses düzenini kontrol edecekler.

Teknik elemanlar salona girebilir.

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Kars Milletvekili Çetin Bilgir'in, Doğu Anadolu'daki
ticarî faaliyetlere ve Türkiye-Ermenistan arasındaki
Doğu Kapı'nın açılmasına
ilişkin gündemdışı konuşması

BAŞKAN - İlk sözü, Doğu Anadolu'daki
ticarî faaliyetler ve Doğu Kapı konusunda gündemdışı
konuşma yapmak isteyen Kars Milletvekili Sayın Çetin
Bilgir'e veriyorum.

Buyurun Sayın Bilgir. (DSP sıralarından alkışlar)

Süreniz 5 dakika efendim.

ÇETİN BİLGİR (Kars) - Sayın
Başkan, sayın milletvekilleri; konuşmama başlamadan
önce, hepinize saygılar sunuyorum.

Doğu, bilindiği gibi, ihmal edilmiş bir bölge;
devletin, üretime dönük en az yatırım
yaptığı, millî gelirden en az pay alan,
buna karşın en çok göç veren bir
bölge. Bölgenin çok zayıf olan ekonomisi,
tarım ve hayvancılık ağırlıklı.

Tarımsal üretimin çağdaş usullerle
yapılmayışı, sulamanın olmayışı,
tarımsal girdi fiyatlarının yüksekliği
gibi nedenlerle tarımsal üretim sürekli gerilemekte.

Hayvancılıksa, girdilerin, yani, ot, saman ve yem
fiyatlarının pahalılığı;
süt fabrikasının, et kombinasının
satılarak özelleştirilmesi ve özelleştirme
sonrası bunların hayvancılığa
hiçbir katkısının olmaması
ve de özellikle et ithali nedeniyle yok olmaya yüz tutmuş
durumda. Öyle ki, son birkaç yılda hayvan sayısı
üçte bire düşmüş durumdadır.
Ayrıca, devletin et ve süt üretimine dönük
temel politikasının olmayışı,
bunun nedenlerindendir. Örneğin, her türlü
ürünün taban fiyatının olmasına
rağmen, etin ve sütün taban fiyatı yoktur.
Şu anda, Kars'ta bir inek ortalama 15-20 milyon lira fiyatla
satılmaktadır; ancak, bakım giderleri 20
milyon liranın üzerindedir.

Yine, evrak üzerinde teşvikler pratik bir değer
taşımamakta, kalkınmada birinci derecede öncelikli
yöre olmasına rağmen, bu hal, işletilememektedir.
Örneğin, batıda yatırım yapan bir
yatırımcıya verilen KDV + 10 oranındaki
teşvik primi, bu yöreye uygulanmamakta, krediler ise
hemen hemen hiç verilmemektedir. Yaklaşık
yirmi yıl önce yapımına başlanılan
organize sanayi bölgesi dahi şu anda yapılmamaktadır;
hatta, betonları bile çürümüş
durumdadır. Yine, yapılmakta olan devlet hastanesine
gönderilen ödenek komik düzeydedir. Yani, doğudaki
mevcut ekonomi çökmüş durumdadır.

Devlet, herhangi bir yatırım yapmadığına
göre, çözüm nasıl olacaktır?
Şu sırada sağlanacak çözümlerden
birisi, Doğu ülkelerine dönük ticarî
faaliyettir. Türkiye'nin Orta Asya'ya dönük tek
demiryolu kapısı, Kars'ta bulunmaktadır;
bu da, Doğu Kapı'dır; iyi yapılmış
bir karayolu da mevcuttur. Bu kapı, Ermenistan'a açılmaktadır.
1993 yılına kadar açık olan bu kapı,
Azerbaycan ile Ermenistan arasındaki Karabağ sorunu
nedeniyle kapalı durumdadır.

Sayın Başkan, sayın milletvekilleri; doğunun
tek çıkış noktası, Orta Asya
cumhuriyetleriyle yapılacak olan ticarettir. Bu, aynı
zamanda, ulusal ekonominin de yararınadır. Geçmişte
yapılan ticaret, yöre halkının yüzünü
güldürmüştür; ancak, siyasî otorite,
ekonomik yatırım yapmamakta, ticareti engellemekte
ve böylelikle, doğu da ülkenin bir köşesinde
sıkışıp kalmaktadır.

Öte yandan, kapının kapalı tutulması,
Ermenistan üzerinde hiçbir siyasî baskı
unsuru da olamamıştır; çünkü,
insanî yardımlar için geçiş açık
tutulmakta, Ermenistan'a enerji satılmakta, ticarî
faaliyetler ise, gerek İran ve gerekse Gürcistan üzerinden
yapılabilmektedir. Türk mallarının satışı,
Gürcistan ve İran'daki tüccarlar aracılığıyla
yine de yapılmakta; yasak, sadece doğuya, özellikle
Kars'a uygulanmaktadır.

Devletlerin ilişkileri, çıkara bağlı
olmak durumundadır. İran'da 25 milyon Azerî
yaşamakta; ancak, ticarî faaliyet, yine de, Ermenistan'la
yoğun şekilde yapılabilmektedir. Türkiye'de
ise, demiryolu bağlantısı olmasına rağmen,
bu ticarî faaliyet yasaktır. Oysaki, Azerbaycan ile
Ermenistan dahi kendi aralarında ticaret yapmakta, Türkiye
yapmamaktadır; bunun da mantığı yoktur.
Düşünün ki, devlet, bölgeye, özellikle
Kars'a yatırım yapmamakta, ticarî faaliyeti
de yasaklamaktadır; bunun nedeni belli değildir.

Sonuçta, devlet, Kars halkına yasak koymaktadır;
gelişimini kösteklemektedir; yöredeki göçü
de, bu bağlamda, dolaylı olarak destekler hale gelmektedir.
Nüfus azalışı da hızla sürmektedir;
1985-1990 yılları arasında, nüfus, yüzde
9 oranında düşmüş durumdadır;
neden, göçtür.

Sayın Başkan, değerli milletvekilleri; Doğu
Kapı mutlaka açılmalıdır. Türkiye
Cumhuriyetinin esasen kendi halkına koymuş olduğu
ambargo kaldırılmalıdır.

Dinlediğiniz için hepinize saygılar sunuyorum.
(DSP sıralarından alkışlar)

BAŞKAN - Teşekkür ederim Sayın Bilgir.

Gündemdışı konuşmaya cevap verecek
sayın bakan?.. Yok.

2. - Niğde Milletvekili Doğan Baran'ın, okul
çağındaki gençler üzerinde giderek
artan uyuşturucu bağımlılığı
ve alınması gerekli tedbirlere ilişkin gündemdışı
konuşması ve Devlet Bakanı Işılay
Saygın'ın cevabı

BAŞKAN - İkinci gündemdışı
konuşma, son günlerde, okul çağındaki
gençler üzerinde yaygınlaşma istidadı
gösteren ve giderek artan uyuşturucu bağımlılığıyla
ilgili ne gibi tedbirler alındığı konusunda
gündemdışı söz isteyen, Niğde
Milletvekili Doktor Sayın Doğan Baran'a verilmiştir.

Buyurun Sayın Baran.

Sayın Baran, süreniz 5 dakikadır efendim.

DOĞAN BARAN (Niğde) - Sayın Başkan, sayın
milletvekilleri; ülkemizde giderek yayılma istidadı
gösteren uyuşturucu madde bağımlılığıyla
ilgili görüşlerimi ifade etmek üzere söz
almış bulunuyorum; bu vesileyle Yüce Meclisi
saygıyla selamlıyorum.

Sigara, alkol ve uyuşturucu maddelerin kullanımı
insanlık tarihi kadar eskidir. Sigara kullananlar alkole,
alkol kullananlar ise uyuşturucu maddelere daha duyarlıdır.
Bu nedenle, sigara, alkol ve uyuşturucu madde kullanımının
bir bütün olarak ele alınması icap eder.
Her üç maddede de, üretim ve satış
düzeyinde çok büyük parasal kâr sağlandığından,
denetimi oldukça zorlaşmaktadır.

Sigara tüketimi, gelişmiş ülkelerde 1960'lı
yıllara kadar hızla artmış; ancak,
daha sonra, yürütülen kampanyalarla toplumsal bilincin
artması sonucu sigara tüketiminde azalma eğilimi
görülmüştür; gelişmekte olan ülkelerde
ve Türkiye'de ise, 1970'li yıllardan başlayarak
bir artış gözlenmiştir.

Yapılan bir araştırmaya göre, sigara
içenlerin yüzde 30'u, sigaraya 15-18 yaşları
arasında; yüzde 20'si ise, 11-14 yaşları
arasında başladıklarını ifade
etmişlerdir.

Alkol tüketimi, ülkemizde, giderek artan bir hızla,
maalesef çoğalmaktadır. Son beş yılda,
gençlerde, düzenli alkol kullanımı yüzde
20 olarak saptanmıştır.

Uyuşturucu maddeler ise, dar anlamda, fiziksel ya da ruhsal
bir sıkıntıyı ortadan kaldırmaya,
kullanılması güç olan bedensel ya da
zihinsel bir durumu değiştirmeye yönelik maddelerdir.
20 nci Yüzyılın başında, tıp
alanında, özellikle ağrı kesici olarak
kullanılmış; ancak, bağımlılık
yaptığı anlaşılınca kullanımı
da son derece kısıtlanmıştır.

İkinci Dünya Savaşından sonra, özellikle
genç kuşaklarda yaygın kullanım patlaması
olmuş; ancak, getirilen yasaklamalar, uyuşturucu pazarını
yasadışı bir sektöre dönüştürmüştür.
Bugün, dünyada 100 milyon, Avrupa ve ABD'de yaklaşık
50 milyon insan uyuşturucu kullanmakta olup, en yüksek
risk grubu da 13-20 arası, yani ergenlik ve üniversite
çağıdır.

Türkiye, geleneksel haşhaş üreten bir ülkedir
ve haşhaş üretiminde, bilindiği gibi, kapsüller
çizilmemektedir. Kapsüllerin çizilmesi halinde,
afyon sakızı oluştuğundan kaçakçılığa
fırsat verilmiş olur; o nedenle Türkiye'de,
haşhaş kapsülleri çizilmemektedir ve bu
kapsüllerden Bolvadin'deki alkoloit fabrikasında morfin,
kodein ve türevleri imal edilmektedir.

Ayrıca, ülkemizde, kaçakçıları
ihbar eden ya da yakalayanlar mükâfatlandırılmakta,
uyuşturucu ilaçlar da kırmızı
reçeteyle satılmaktadır. Anayasamızın
58 inci maddesi de, devletin, gençlerimizi alkol ve uyuşturucu
alışkanlıklardan korumasını
ve bu yolda gerekli tedbirleri almasını amirdir;
ancak, ne var ki, ülkemiz, eroin imal eden Asya ülkeleriyle,
bunu tüketen Avrupa ülkeleri arasında bir köprüdür
ve bu köprü de, özellikle uyuşturucu trafiğini
idare eden PKK'dir.

Türkiye'nin taşıyıcı ülke
konumunda olması, uyuşturucu maddelerin, ülkemiz
için tehlike boyutunu her geçen gün artırmaktadır.
Batı ülkelerindeki kadar olmamakla beraber, Türkiye'de
de uyuşturucudan hayatını kaybedenler vardır.

(Mikrofon otomatik cihaz tarafından kapatıldı)

BAŞKAN - Efendim, size, eksüre veriyorum, lütfen,
konuşmanızı bitirin.

DOĞAN BARAN (Devamla) - Hayhay Sayın Başkan.

1995'te yapılan bir araştırmaya göre
özellikle lise ve dengi okul öğrencilerinde ve gençler
arasında, esrar, psikotrop ilaç, yapıştırıcı
ve uçucu madde kullanımının giderek
arttığı teslim edilmiştir.

Sayın Başkan, sayın milletvekilleri; uyuşturucu
maddelerin ülkemiz için tehlike boyutu giderek artmaktadır,
okullarımız uyuşturucu tehdidi altındadır;
okulların civarında yuvalanan uyuşturucu tacirlerinin
sayısı her geçen gün çığ
gibi büyümektedir; her 100 lise öğrencisinden
9'u uyuşturucu madde bağımlısıdır.
İstanbul Bakırköy Ruh ve Sinir Hastalıkları
Hastanesine bağlı AMETEM'de, sadece 1995 yılında,
uyuşturucu bağımlılığı
teşhisiyle 3 617 kişi tedavi edilmiş olup, bunun
yüzde 65'i 20 yaşın altındadır.

Yüce Meclisin değerli üyeleri, gençlik, bir
toplumun geleceğidir. Gençlerine sahip çıkmayan
bir toplumun, elbette ki geleceği de olmaz. Bir ülkenin
kalkınması; sosyal, ekonomik, kültürel
ve siyasî biçimlenmesi; insan hak ve onuruna yaraşır
bir hayat standardını yakalayabilmesi ve insan hak
ve hürriyetlerini hayata geçirebilmesi, ancak ve ancak
bedenen ve ruhen sağlıklı bir gençlikle
olur. Yarının Türkiyesini, büyük,
güçlü ve mutlu Türkiyesini şekillendirecek,
yaşatacak ve yüceltecek olan gençlerimizin,
uyuşturucu batağına saplanmaması için
gerekli önlemlerin bir an önce alınmasını
ilgililerden diliyor, hepinize saygılarımı
sunuyorum. (Alkışlar)

BAŞKAN - Teşekkür ederim Sayın Baran.

Efendim, gündemdışı konuşmaya,
Devlet Bakanı Sayın Işılay Saygın
cevap verecekler.

SAĞLIK BAKANI YILDIRIM AKTUNA (İstanbul) - Sayın
Başkan...

BAŞKAN - Hayır efendim, tek Bakana söz veriyorum.

SAĞLIK BAKANI YILDIRIM AKTUNA (İstanbul) - Ben de söz
istiyorum.

BAŞKAN - Hayır efendim, bir tek Bakana... Hükümet
tektir çünkü, onun için, şimdiye
kadar, gündemdışı konuşmalarda
iki bakana söz vermedik.

Buyurun Sayın Bakan.

Süreniz 20 dakikadır.

DEVLET BAKANI IŞILAY SAYGIN (İzmir) - Sayın
Başkan, sayın milletvekilleri; Niğde Milletvekilimiz
Sayın Doğan Baran'a, Bakanlığımızla
ilgili bu güzel çalışmasından
dolayı ve bana da açıklama fırsatı
verdikleri için teşekkür ediyorum.

Sayın Milletvekilimizin söylediği konulara değinmeden,
sadece Bakanlık olarak yaptıklarımızı
açıklamak istiyorum. Ülkemiz, uyuşturucu
madde kaçakçılığı bakımından,
doğusunda bulunan uyuşturucu üretim bölgeleri
ve batısında yer alan tüketim alanları
arasında köprü konumundadır; yoğun
bir uyuşturucu trafiğine sahne olmaktadır. Bu
arada, uyuşturucu madde kaçakçılığına
karşı Emniyet Genel Müdürlüğümüzce
verilen yoğun ve etkin mücadele sonucunda dikkat çekici
bir başarı elde edilmiştir. Her yıl
ele geçirilen uyuşturucu madde miktarları,
tüm Avrupa ülkelerinde ele geçirilen miktar ile
kıyaslandığında, Emniyet Genel Müdürlüğünün
bu konudaki başarısı açıkça
ortadadır. Bu yönden, tüm dünyadan, çeşitli
ülkelerden takdir mesajları alınmaktadır.

Uyuşturucu ile mücadele, yalnız İçişleri
Bakanlığının değil, Millî Eğitim
Bakanlığının, Sağlık Bakanlığının
da görevleri içerisindedir; ancak, tabiî ki,
en başta aile, önemli bir rol oynamaktadır.
Bunun yanında, kamuoyunun aydınlatılması
açısından medyaya da büyük görevler
düşmektedir.

Uyuşturucuyla mücadelede, ancak, tüm toplumun,
gönüllü kuruluşların, vatandaşların,
herkesin duyarlı olması ve görev alması
gerekmektedir. Bunun bilincinde olan Devlet Bakanlığımız,
Aile Araştırma Kurumu aracılığıyla,
toplumun bilgilendirilmesi ve bilinçlendirilmesi amacıyla,
geçen ay, uyuşturucuyla mücadele için
bir kampanya ile bu çalışmayı başlatmış
bulunmaktadır. Bu kampanyada "gençlik ve uyuşturucu"
konulu bir slogan yarışması düzenlemiş
bulunuyoruz.

Slogan yarışmasıyla, gençliğin
sesiyle, gençliğe ulaşmayı hedefledik.
Bu yarışmaya, Türkiye çapında,
3 bini aşkın sloganla, gençlerimiz, duyarlılık
göstererek katıldılar. Bu yarışmada,
23 slogana ödüller verildi. Birincilik ödülü
"Katilinle tanışma, uyuşturucuya alışma"
sloganıyla İzmir'den; ikincilik ödülü
"Uyuşturucu merakla başlar ölümle biter"
sloganıyla Zonguldak'tan; üçüncülük
ödülü "Hayallerin, gökkuşağı;
hedefin, buluttu, ya şimdi?" sloganıyla Trabzon'dan
öğrecilere verilmiş, ayrıca 20 tane de mansiyon
verilmiştir.

Böylelikle, slogan yarışması, ülkemizde,
umulanın üzerinde ilgi çekmiştir. Gençlerimiz
tarafından üretilen sloganlar, 14 bin broşür,
9 bin afiş, 10 bin çıkartmada kullanılmıştır.
79 ilimizde, bizzat benim de bulunacağım toplantılarla
gençlerimiz aydınlatılacaktır. 79
vilayetimizde, valiliklerimize genelge gönderilerek, bu sloganların,
bez pankartlarla, kamuoyuna duyurulması sağlanmış
bulunmaktadır.

Genel Kurulun bilgilerine saygıyla arz olunur. (DYP sıralarından
alkışlar)

BAŞKAN - Teşekkür ederim Sayın Bakan.

Gündemdışı konuşma cevaplandırılmıştır.

3. - Hakkâri Milletvekili Naim Geylani'nin, Hakkâri'nin
Yüksekova İlçesinde ortaya çıkarılan
silahlı çeteye ilişkin gündemdışı
konuşması ve İçişleri Bakanı
Mehmet Ağar'ın cevabı

BAŞKAN - Gündemdışı son konuşma,
Hakkâri'ye bağlı Yüksekova İlçesinde
ortaya çıkarılan silahlı çete
hakkında, Yüce Meclisi bilgilendirmek üzere söz
isteyen Hakkâri Milletvekili Sayın Naim Geylani'ye
verilmiştir. (ANAP sıralarından alkışlar)

Sayın Geylani, aynı konuda bir mahkemede dava da
açılmıştır. Bildiğiniz gibi,
Anayasanın 138 inci maddesine göre, görülmekte
olan bir dava hakkında Yasama Meclisinde yargı yetkisinin
kullanılmasıyla ilgili görüşme yapılamaz.
Konuşmanızın muhtevasının yargı
yetkisinin kullanılmasına etki edecek biçimde
olmamasını diliyorum ve size 5 dakikalık
süre veriyorum.

Buyurun efendim.

NAİM GEYLANİ (Hakkâri) - Ona dikkat edeceğim
efendim.

Sayın Başkan, değerli milletvekilleri; Yüksekova'da
ortaya çıkarılan cinayet şebekesi hakkında
Yüce Meclisi bilgilendirmek üzere huzurunuza çıkmış
bulunmaktayım; sözlerime başlamadan önce,
hepinizi saygıyla selamlıyorum.

Değerli milletvekilleri, bu olay, hemen hemen 1 ay kadar önce
olmuştu ve o günden bugüne bütün çabalarıma
rağmen, ancak, bugün konuşma imkânı
buldum ve bu imkânı veren Sayın Başkana
da teşekkür ediyorum.

Değerli milletvekilleri, hepinizin bildiği gibi, Türkiye
bir Ortadoğu ülkesidir; ama, Türkiye'yi diğer
Ortadoğu ülkelerinden ayıran önemli bir değeri,
önemli bir hasleti var; o da, sadece Türkiye'de mevcut
olan demokrasidir, anayasal devlet sistemidir ve devletin hukuk
ilkeleridir. Bu konuda, Büyük Atatürk'e ne kadar
şükran duysak, ne kadar minnet duysak azdır;
çünkü, Büyük Atatürk, bu ilkeleri,
ta 1923'lerde bize kazandırmış ve bu ilkeler,
1924, 1961 ve 1982 Anayasalarına da aynen geçmiştir.

Fakat, bu geçirdiğimiz beş yıl içerisinde,
memleketi yöneten iktidarların basiretsizliği
neticesinde, ne yazık ki, bu devletin hukuk ilkeleri büyük
ölçüde zaafa ve erozyona uğramıştır,
devletin çivisi çıkmıştır.
Neticede, memleket, şebekeler, mafyalar cenneti haline gelmiştir.
Bunlardan birkaç tane örnek vermek istiyorum:

Hepinizin bildiği gibi, Türkiye'de çek ve senet
çeteleri bulunmaktadır. Geçenlerde, Batman'da
yakalanan bir şebekenin bir üyesi, ne yazık
ki, bir assubaydı. Yine, İstanbul'da bir vatandaştan
fidye isteyen bir çete yakalandı; bunun da, ne yazık
ki, bir üyesi bir polis memuruydu ve hepinizin bildiği
gibi, Parsadan dolandırıcı çetesi,
üniformalı Söylemezler çetesi ve en sonunda,
bir ay önce Yüksekova'da yakalanan cinayet çetesi...

Yüksekova'da yakalanan cinayet çetesinin sadece köy
korucusu ve polis olan kanadı yakalanmış.
Bunlar, 3 polis, 1 PKK itirafçısı ve 12 de
köy korucusu olmak üzere, 16 kişiden oluşmaktaydı;
yani, yakalanan kesim bu kadar olmaktaydı.

Şimdi, bu çetenin nasıl yakalandığı
konusunda sizin zamanınızı almak istemiyorum;
fakat, şunu ifade edeyim: Bu çetenin yakalanmasında,
benim büyük gayretlerim oldu,Hakkâri Valisinin
ve özellikle Yüksekova Jandarma Tabur Komutanı
ile Alay Komutanının büyük gayretleri
oldu; sizlerin huzurunda onlara teşekkür ediyorum.

Değerli milletvekilleri, benim, esas üzerinde durmak
istediğim konu şudur: Bu çete, çok dallı
budaklı, önemli bir çete olmasına rağmen,
ne yazık ki, olduğu gibi araştırılıp
ortaya çıkarılmamıştır.
Ne yazık ki, âdeta, bu çete üyelerinin
örtbas edilmesi hususunda için büyük bir
gayret gösterildiği kanaatindeyim. Eğer, bir ay önce,
bu çete ilk ortaya çıktığında
benim konuşma imkânım olsaydı, ben,
bu kürsüden, size şu şekilde hitap edecektim
ve "değerli milletvekilleri, önemli bir çete
ortaya çıkarılmış; fakat, ne
yazık ki, bu çetenin gereği gibi araştırılmadığı
konusunda benim endişelerim var" diyecektim. Nitekim,
o günlerde, Hakkâri Emniyet Müdürüyle
görüşerek ondan bilgi almak istedim "ne var"
dedim. Kendisi, bana, aynen şunları söyledi:
"Sayın milletvekilim, bu olay, basına intikal
ettiği büyüklükte, bu boyutlarda olan bir mesele
değildir. Bu, küçük bir meseledir. Nitekim,
İçişleri Bakanlığı, iki
müfettiş göndermiş ve bu müfettişlerin
yaptığı araştırma neticesinde çok
ufak bir mesele olduğu ortaya çıkmıştır."

Değerli milletvekilleri, ben, Emniyet Müdürünün
bu söylediklerinden, oraya giden müfettişlerin,
bu olayı gereği gibi tahkik için değil,
ne yazık ki, örtbas etmek için gittiklerini
anladım.

Nitekim, bu çete, 1983 yılından bu yana,
yaklaşık yirmiye yakın insanı faili
meçhul bir şekilde öldürmüş
ve yüze yakın insandan da fidye almıştır.
Bu çete, ne yazık ki, emniyet ve askeriye teşkilatının
içerisinde bulunmaktaydıl.

(Mikrofon otomatik cihaz tarafından kapatıldı)

BAŞKAN - Efendim, size, eksüre veriyorum; lütfen,
konuşmanızı bitirin.

NAİM GEYLANİ (Devamla) - Devletin askerini, devletin
polisini, devletin panzerini ve devletin resmî dairelerini
kullanmışlar ve bu kadar faailiyet göstermişler.
Bu faaliyetleri gösterdikleri halde, oranın yetkilileri,
amirleri, "bizim haberimiz yok" diyecekler!.. Buna inanmak
mümkün değildir. Öyle zannediyorum ki, siz
de inanmadınız.

Yargılama neticesinde, bu 16 kişiden sadece 6'sı
tutuklanmıştır.

Değerli milletvekilleri, bu çete, başlangıçta,
verilen emirleri yerine getirmiş; fakat, bilahara, raydan
çıkmış ve kendi hesabına çalışmaya
başlamıştır; yani, para toplamaya başlamıştır.
Zengin insanları yakalamışlar, para istemişler,
veren insanlar canını kurtarmış, vermeyenler
ise kaybolmuş ve aradan bir süre geçtikten sonra,
cesetleri parçalanmış bir şekilde bulunmuştur.

Değerli milletvekilleri, bu çetenin Hakkâri'de
gösterdiği çirkin faaliyetlerinden ötürü
en az yüzlerce insan PKK'ya kaçmıştır.
Bunu, Türkiye geneli için düşündüğümüz
takdirde, bu şekilde ve bu sebeplerle binlerce insan PKK'ya
kaçmış demektir. Böylelikle, biz, devlet
olarak, ne yazık ki, PKK'ya kendimiz kaynak temin etmiş
bulunmaktayız.

Bir hukuk devleti, terörist yöntemlerle terörün
üzerine gitmemelidir; gittiği takdirde, terörü
bitirmez, azdırır. Nitekim, gerçek de budur,
bu yapılmıştır.

Saygılar sunuyorum.

BAŞKAN - Teşekkür ederim Sayın Geylani.

Gündemdışı konuşmaya cevap vermek
üzere, İçişleri Bakanı Sayın
Mehmet Ağar; buyurun efendim.

İÇİŞLERİ BAKANI MEHMET AĞAR
(Elazığ) - Sayın Başkan, değerli milletvekilleri;
sizin de ikazınız ve Anayasanın amir hükümleri
gereği, konunun yargıya intikali dolayısıyla,
belli ölçüler içerisinde sayın
milletvekilinin konuşmasına cevap vermeye gayret
edeceğim.

Şimdi, olaya böyle peşin hükümle veya
peşin fikirle yaklaşmak mümkün değildir.
Efendim burada bir çete olmuş da, bu çete
sayesinde yüzlerce, binlerce adam PKK'ya katılmış
gibi bir mantıkla meseleye bakmanın doğru olmadığı
açık seçik ortadadır. Sayın
milletvekili bir yandan "bu çeteler 1983'ten beri
var" derken, diğer yandan da "bu iş beş
seneden beri olmaktadır" demektedir; yani, çelişkilerle
dolu bir beyan.

Her zaman ifade etmiş olduğumuz gibi, terörle mücadele
konusunda, olayların başlangıcı olan
1984'ten bu yana görev yapmış bütün
hükümetler, bu konunun üzerine, aynı kararlılıkla,
aynı azimle, inançla ve -belki uygulama farklılıkları
olabilir- aynı temel politikalarla devam edip gitmişlerdir.

Bütün bu süre boyunca, gerek asker gerek polis,
bütün güvenlik kuvvetlerinin her türlü
ihtiyaçları giderilmeye çalışılmış;
disiplin sağlanmış ve bu mücadele sırasında
ihtiyaç görülen geçici köy koruculuğu
sistemi ihdas edilmiş ve bu sistem de, bugüne kadar,
son derece büyük ve önemli başarılar
kazanarak devam edegelmiştir. Ancak, bunların arasında,
kendisine verilen yetkiyi, görevi ve silahı yanlış
kullanan, burada sıkıntı yaratan insanlar,
zaman zaman koruculardan çıktığı
gibi, güvenlik kuvvetlerinin içerisinden de çıkmış
ve yine güvenlik kuvvetleri tarafından yapılan
operasyonlarla bunların hepsi gerekli adlî mercilere
teslim edilmiştir.

Son Hakkâri olayında da görüldüğü
gibi, konu, Hakkâri Valisi tarafından tarafıma
intikal ettirildiğinde, süratle, gereğinin yapılması
emredilmiş, Jandarma Genel Komutanlığınca
da aynı emir verilmiş ve olayın içerisinde
bazı polis memurlarının olduğunun söylenmesi
üzerine de, Emniyet Genel Müdürüne verilen
talimat gereği, müfettişler gönderilmiştir.
Müfettişlerin yaptığı tahkikat sonucunda
da, evrak, adliyeye intikal ettirilmiş ve sonuçta,
1 polis memuru, korucular, 1 itirafçı şahıs
-ki, olayın, şebekenin esas dirijan elemanının
bu olduğu anlaşılıyor- tevkif edilmiştir.

Bunun haricinde, askerî kesimle olan iddialar konusunda
da lazım gelen tahkikat yapılmıştır.
Bu konuda da, eğer, cumhuriyet savcısının
bir talebi olmuş olsa idi, bununla ilgili de ne lazımsa
yapılacaktı.

Türkiye'nin hiçbir tarafında, bu tür olayların
kapatılması mümkün değildir. Bugün,
Türkiye'de, her şey, herkesin gözlerinin önünde
cereyan etmektedir. Bunlar adlî olaylardır ve doğrudan
doğruya, resen cumhuriyet savcıları el koyarlar.
Cumhuriyet savcıları tahkikatı yaparken,
zabıtaya da -polis olsun, jandarma olsun- her türlü
talimatı verme yetkisine sahiptir.

Bugüne kadar görev yapan bakanların hepsi de
-ben, görevim gereği yakinen biliyorum- bu konuda hassas
olmuşlardır ve lazım gelen talimatları
vermişlerdir; ama, olayı dejenere etmek suretiyle,
PKK'nın yayın organı MED-TV'de, kalkıp,
bu ülkenin bir parlamenteri beyanat veremez; kalkıp,
MED-TV'nin, bu tür olayları bahane etmek suretiyle,
PKK'nın -ki, çok açık bir stratejisidir;
işi gücü bırakacaksınız,
bütün yayın organlarında bu çete
meselelerinin üzerine gideceksiniz, devletin bu mücadelesini
küçük düşüreceksiniz- stratejisine
alet olma hakkına da hiç kimse sahip değildir.

Bu bakımdan, bu konularda da hepimizin son derece dikkatli
adım atması gerekir. Hangi konum ve görevde
olursa olsun, hiç kimsenin, yaptığının
yanına kâr kalmayacağı da açıktır.

İşte, gerek bizden evvelki dönemde bu tür
olaylar intikal ettiğinde daha önceki bakanlar; bizim
dönemimizde intikal ettiğinde biz, her türlü
emri açık ve net olarak vermişiz. Konu adliyeye
intikal ettiğinde zaten cumhuriyet savcıları
el koymuş ve onlara da, tahkikat konusunda, yine Anayasanın
amir hükmü gereğince hiç kimsenin emir verebilme
yetkisinin olmadığı da hepimizin bildiği
bir gerçektir.

Herkes emin olmalıdır ki, Türkiye'de bu tür
olaylardan, en fazla, güvenlik güçleri -askeri
de. polisi de- üzüntü duymaktadır. Hele,
özellikle, belli bir maksadı matuf olarak "üniformalı
çete" deyiminin kullanılması son derece
yanlıştır.

Üniforma, şerefli insanların giydiği bir
kisvedir. Bu haysiyete, bu şerefe ve bu sorumluluğa
layık olmayan kimselere de, bu üniforma hiçbir
zaman giydirilmemiştir, bundan sonra da giydirilmeyecektir.
Herkes, bunu açık ve net olarak bilmelidir. Bütün
bu meselelerin de, gerek gelen ihbarlar vasıtasıyla
gerek yapılan istihbarat vasıtasıyla, hiçbir
şikâyet gelmeksizin, doğrudan, güvenlik güçlerinin
yaptığı tahkikat sonucu, kamu görevlilerinin
bu ve buna benzer karışmış olduğu
bütün olaylar aydınlatılmıştır,
aydınlatılmaktadır ve bu tür görevlerde
üstün başarı gösteren kamu personeli
de, özellikle, örnek olay olabilmesi bakımından
himaye ve taltif görmektedir.

Bu tür olaylara rastlamamak hepimizin ümididir, arzusudur,
temennisidir; fakat, bu tür olayların olmasından
da hiç kimse endişe ve tereddüte kapılmamalıdır.
Çok sayıda görev yapan insanların arasında
yolunu şaşırmış, devlete, hepimize
sıkıntı veren bu tür insanların
olabilmesi tabiîdir, çıkabilmektedir; fakat,
biz, bunların çıkmaması konusunda,
güvenlik teşkilatının her kesiminde de,
yeni, çeşitli disiplin tedbirleri ile otokontrol
sistemleri ve buna benzer birtakım, gizli sayılabilecek
tedbirler de, yoğun bir şekilde alınmıştır,
alınmaya devam etmektedir. Bu tür olayları,
hiç olmayacak noktalara getirmek en önemli hedefimizdir
ve bu noktaya da gelecektir. Hiçbir milletvekilimizin,
hiçbir vatandaşımızın en ufak
bir tereddütü olmasın ki, hiçbir olayın
üstü kapalı kalmayacaktır. Elbette ki,
biz, bu tür olayların, örgütün kendi
propogandasını yapabilme bakımından
önemli bir zemin hazırladığının
bilincindeyiz. Bu zemini örgüte vermemek hepimizin temel
görevi olmalıdır.

Bir olaydan münbais; bundan hareketle, bundan ileri giderek,
olayı bir propoganda haline getirmenin de yanlışlığı
ortadadır. Yüce Meclisimize, bu konuda müsterih
olmasını... Bu konuda alınan en ufak bilgiler
bile net olarak, bütün makamlarımıza intikal
ettirildiğinde, Bakanlığımıza intikal
ettirildiğinde, en ince ayrıntılarına
kadar üzerine gidileceği ve sonucundan da, Yüce
Meclisimize veya şahsen arzu ettiklerinde, bütün
milletvekillerimize de bilgi verileceği tabiîdir; ama,
bütün bu mücadele sırasında olan
birkaç yanlışlık yüzünden,
lütfen, bilerek veya bilmeyerek, güvenlik güçlerimizin
tamamını demoralize edici bir durumda bir sıkıntının
içerisinde olmalarına neden olmamamız konusunda
herkesin azamî dikkat göstermesini arzu etmekteyiz.

Bir diğer önemli konumuz da şudur; organize suçlarla
mücadele kanun tasarısını bu dönem
getiriyoruz. Bakanlık olarak, Başbakanlığa
gönderdik, oradan da Meclise geliyor. Çok iyi kurumlar
var içerisinde, çok iyi noktalar hazırlamış
durumdayız. Bu tür suçlara, mafya özentisi
birtakım suç şebekelerine karşı
en tesirli ve hepimizin mutlak içinde olmamız gereken;
hukuk yolu içerisinde sonuçlandıracak ve
netice alacak bir yapıyı, bir yasa tasarısını
getiriyoruz .

Bu fırsattan istifade ederek, Yace Meclisin bu tasarıya
sahip çıkmasını ve hep birlikte bunu
desteklemek suretiyle, oluşabilecek bu tür yasadışı
suç şebekelerinin önüne şiddetle
ve güçlü bir şekilde geçebilmemizin
altyapısı olacağını arz etmek
istiyorum. Buna destek vermenizi istirham ediyor, derin saygılarımı
sunuyorum. (DYP sıralarından alkışlar)

BAŞKAN - Teşekkür ederim Sayın Bakan.

Gündemdışı konuşma cevaplandırılmıştır.

Sayın milletvekilleri, Cumhurbaşkanlığı
tarafından geri gönderilen Kanuna ilişkin bir
tezkere vardır; okutuyorum:

B) TEZKERELER VE ÖNERGELER

1. - Yükseköğretim Kurumları Teşkilatı
Hakkında 41 Sayılı Kanun hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin 9.10.1996 tarih ve 4190 sayılı
Kanunun, bir defa daha görüşülmek üzere
geri gönderildiğine ilişkin Cumhurbaşkanlığı
tezkeresi (3/520)

18 Ekim 1996

Türkiye Büyük Millet Meclisi Başkanlığına

İlgi: 11 Ekim 1996 tarih ve A.01.0.GNS.0.10.00.02-11199-42025
sayılı yazınız.

İlgideki yazınıza ekli olarak gönderilen
ve Türkiye Büyük Millet Meclisi Genel Kurulunca,
9.10.1996 tarihinde kabul edilen 4190 Sayılı Yükseköğretim
Kurumları Teşkilatı Hakkında 41 Sayılı
Kanun Hükmünde Kararmenin Değiştirilerek Kabulüne
Dair Kanunun Bir Maddesinin Yürürlükten Kaldırılmasına
İlişkin Kanun, aşağıda açıklanan
gerekçelerle bir defa daha görüşülmek
üzere iade edilmiştir.

Kabul edilen Kanunla, Kadir Has Üniversitesinin kuruluşuna
ilişkin 5.3.1992 tarih ve 3785 sayılı Kanunla,
Yükseköğretim Kurumları Teşkilat Kanununa
ilave edilen ek 3 üncü madde yürürlükten
kaldırılmaktadır.

Anayasanın 42 nci maddesinde açıklandığı
üzere; eğitim ve öğretim, Atatürk ilkeleri
ve inkılapları doğrultusunda, çağdaş
bilim ve eğitim esaslarına göre, devletin gözetim
ve denetimi altında yapılır. Bu esaslara
aykırı eğitim ve öğretim yerleri açılamaz.

Eğitim, geciktirilmeden verilmesi gereken ve faydaları
uzun dönemde görülen bir hizmettir. Kişilerin
ilgi, yetenek ve özelliklerine uygun alanlarda eğitim
ve istihdamlarının sağlanması esastır.

Kimse, eğitim ve öğretim haklarından yoksun
bırakılamaz.

Bilindiği gibi, ülkemizde, eğitim düzeyindeki
yetersizlik devam etmektedir. Hayırsever vatandaşlarımızın
katkılarıyla son eğitim yılında
4-6 yaş grubundaki okulöncesi eğitimde yüzde
5,1; ilkokullarda yüzde 100, ortaokullarda yüzde 65,6;
genel ve meslekî teknik liseleri kapsayan ortaöğretimde
yüzde 53, yükseköğretimde -yüzde 12,5'i
örgün öğretimde olmak üzere- yüzde
26,7 seviyesine ulaşmıştır.

Eğitimde sağlanan sayısal gelişmelere rağmen,
nüfus artışı ve iç göçler
nedeniyle, başta büyük kentler olmak üzere,
ikili öğretim devam etmektedir. Bunu yanında,
eğitime ayrılan kaynakların yetersizliği,
gelişmeleri sınırlandırmaktadır.

Unutmamak gerekir ki, asıl hedef, yükseköğretimi
bürokratik ve merkeziyetçi yapıdan kurtarmak
ve sistemde rekabeti geliştirici düzenlemeler yapmak;
üniversitelere bilimsel özerklik kazandırmaktır.
Eğitim, öğretim sistem ve programları, uluslararası
eğitim sistem ve standartlarına uygun hale getirilmeli,
bilimsel içerikli yayınların üniversitelerin
kütüphanelerine kazandırılmasına
imkân sağlanmalıdır.

Öteden beri, devlet gözetiminde özel kesimin eğitim
hizmeti sunma faaliyetleri teşvik edilmektedir. Ülkemizde,
haklı olarak dünya çapında ün yapmış
vakıfların kurduğu ortaöğretim ve üniversite
kuruluşları, hepimizin iftihar kaynağıdır.

Bu ortamda, devletin kendisine düşen görevleri
yıllarca yerine getirememesi üzerine, başlangıçta
Kadir Has Üniversitesi Mütevelli Heyetinin aldığı
kararın araştırılması bile yapılmadan,
ömrünü ve imkânlarını sonuna
kadar Yüce Türk Milletinin emrine tahsis etmiş
olan vatandaşımıza bir imkân daha sağlamak,
memleketimizin hayrına olacaktır.

Bu düşüncelerle, Anayasanın 89 uncu maddesi
gereğince, 9.10.1996 tarih ve 4190 sayılı Kanun,
bir defa daha görüşülmek üzere, ilişikte
iade edilmiştir.

Arz ederim.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Sayın milletvekilleri, bundan sonra epey sunuş vardır.
Sunuşların, Divan Üyesi arkadaşımız
tarafından oturarak okunması hususunu oylarınıza
sunuyorum: Kabul edenler... Etmeyenler... Kabul edilmiştir.

Cumhurbaşkanlığının 4 adet tezkeresi
vardır; okutuyorum:

2. - Özbekistan'a gidecek olan Cumhurbaşkanı
Süleyman Demirel'e, dönüşüne kadar,
Türkiye Büyük Millet Meclisi Başkanı
Mustafa Kalemli'nin vekâlet edeceğine ilişkin
Cumhurbaşkanlığı tezkeresi (3/521)

18 Ekim 1996

Türkiye Büyük Millet Meclisi Başkanlığına

Özbekistan Cumhurbaşkanı İslam Kerimov'un
davetlisi olarak, 20-22 Ekim 1996 tarihlerinde Taşkent'te
düzenlenecek olan Türkçe Konuşan Ülkeler
Devlet Başkanları Zirve Toplantısına
Türkiye'yi temsilen katılmak üzere Özbekistan'ı
ziyaret edeceğimden, dönüşüme kadar;
Cumhurbaşkanlığına, Türkiye Cumhuriyeti
Anayasasının 106 ncı maddesi uyarınca,
Türkiye Büyük Millet Meclisi Başkanı
Doç.Dr. Mustafa Kalemli vekâlet edecektir.

Bilgilerinize sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

3. - Almanya'ya gidecek olan Devlet Bakanı H. Ufuk Söylemez'e,
dönüşüne kadar, Devlet Bakanı Ayfer
Yılmaz'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/522)

17 Ekim 1996

Türkiye Büyük Millet Meclisi Başkanlığına

18 Ekim 1996 tarihinde Almanya'ya gidecek olan Devlet Bakanı
H.Ufuk Söylemez'in dönüşüne kadar, Devlet
Bakanlığına, Devlet Bakanı Ayfer Yılmaz'ın
vekâlet etmesinin, Başbakanın teklifi üzerine
uygun görülmüş olduğunu bilgilerinize
sunarım.

Süleyman Demirel

Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

4. - İran'a gidecek olan Kültür Bakanı
İsmail Kahraman'a, dönüşüne kadar,
Devlet Bakanı Sabri Tekir'in vekâlet etmesinin uygun
görüldüğüne ilişkin Cumhurbaşkanlığı
tezkeresi (3/523)

18 Ekim 1996

Türkiye Büyük Millet Meclisi Başkanlığına

Ekonomik İşbirliği Örgütü (ECO)
Kültür Enstitüsü Mütevelli Heyeti Toplantısına
katılmak üzere, 21 Ekim 1996 tarihinde İran'a
gidecek olan Kültür Bakanı İsmail Kahraman'ın
dönüşüne kadar, Kültür Bakanlığına,
Devlet Bakanı Prof. Dr. Sabri Tekir'in vekâlet etmesinin,
Başbakanın teklifi üzerine uygun görülmüş
olduğunu bilgilerinize sunarım.

Süleyman Demirel

Cumhurbaşkanı

BAŞKAN -Bilgilerinize sunulmuştur.

Diğer tezkereyi okutuyorum:

5. - Kazakistan Cumhuriyetine gidecek olan Enerji ve Tabiî
Kaynaklar Bakanı M. Recai Kutan'a, dönüşüne
kadar, Devlet Bakanı Fehim Adak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/524)

18 Ekim 1996

Türkiye Büyük Millet Meclisi Başkanlığına

Görüşmelerde bulunmak üzere, 20 Ekim 1996
tarihinde Kazakistan Cumhuriyetine gidecek olan Enerji ve Tabiî
Kaynaklar Bakanı M. Recai Kutan'ın dönüşüne
kadar, Enerji ve Tabiî Kaynaklar Bakanlığına,
Devlet Bakanı Fehim Adak'ın vekâlet etmesinin,
Başbakanın teklifi üzerine uygun görülmüş
olduğu bilgilerinize sunarım.

Süleyman Demirel

Cumhurbaşkanı

BAŞKAN -Bilgilerinize sunulmuştur.

Diğer tezkereyi okutuyorum:

6. - Pakistan Meclis Başkanının davetine,
Türkiye Büyük Millet Meclisini temsilen icabet
edecek Parlamento heyetinde yer alacak milletvekillerine ilişkin
Başbakanlık tezkeresi (3/525)

17 Ekim 1996

Türkiye Büyük Millet Meclisi Genel Kuruluna

Pakistan Meclis Başkanının vaki davetine istinaden,
Türkiye Büyük Millet Meclisini temsilen 6 kişilik
bir Parlamento Heyetinin, 24-29 Ekim 1996 tarihlerinde söz
konusu davete icabet etmesi, Türkiye Büyük Millet
Meclisinin Dışilişkilerinin Düzenlenmesi
Hakkındaki 3620 sayılı Kanunun 6 ncı
maddesi uyarınca Genel Kurulun 10.10.1996 tarih ve 6 ncı
Birleşiminde kabul edilmiştir.

Heyeti oluşturmak üzere siyasî parti gruplarının
bildirmiş olduğu isimler, adı geçen Kanun
2 nci maddesi uyarınca Genel Kurulun bilgilerine sunulur.

Doç.Dr.Mustafa Kalemli

Türkiye Büyük Millet Meclisi Başkanı

Yasin Hatiboğlu TBMM Başkanvekili

İbrahim Gürdal Antalya Milletvekili

Ali Rahmi Beyreli Bursa Milletvekili

Süleyman Arif Emre İstanbul Milletvekili

Rıza Akçalı Manisa Milletvekili

Mahmut Işık Sıvas Milletvekili

BAŞKAN - Bilgilerinize sunulmuştur.

Meclis araştırması önergeleri vardır,
okutuyorum:

C) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - İzmir Milletvekili Veli Aksoy ve 20 arkadaşının,
altın işletmeciliğinde kullanılan yöntemler
incelenerek bu konuda alınması gereken tedbirlerin
belirlenmesi amacıyla Meclis araştırması
açılmasına ilişkin önergesi (10/113)

Türkiye Büyük Millet Meclisi Başkanlığına

Maden çeşitliliği açısından
dünyada ilk on ülke arasında yer alan ve oldukça
yüksek maden potansiyeline sahip olan ülkemizde, kısa
ve uzun dönemde ulusal çıkarları gözeten
ulusal maden politikası bulunduğu söylenemez.
Ulusal maden kaynaklarımızın belirlenmesine
yönelik ilginin gösterilmemesi ve buna bağlı
olarak gerekli altyapının oluşturulamaması
nedeniyle ülkemizdeki altın yatakları yıllardır
belirlenememiş olmasına karşın, uluslararası
şirketlerin arama çalışmaları
sonucunda ülkemizde önemli altın yatakları
bulunduğu tespit edilmiştir.

15 bin kişiden fazla insanın yaşadığı,
İzmir-Çanakkale karayolu üzerinde bulunan eşsiz
tarihî ve kültürel zenginliklerle kaplı
Bergama-Ovacık yöresindeki tüm köylerin
ve Bergama halkının endişelerine yanıt
verecek hiçbir ciddî çalışma
yapılmadan, 8 yıl boyunca siyanür kullanılarak
işlenecek topraktan tonlarca siyanür ve diğer zehirli
maddeler açığa çıkaracak bir madene
işletme izni verilmiştir. Yöre toprağının
geçirimli karakterde bulunması; bölgenin birinci
derece deprem bölgesi olması ve her yıl defalarca
4-5 şiddetinde depremle sarsılması; bölgenin
dağlardan Bakırçay Ovasına ve Ege Denizine
ulaşan yeraltı su yolları üzerinde bulunması;
siyanür ve diğer zehirli maddelerin bırakılacağı
atık barajının tabanının kil
ve sentetik maddeyle kaplanarak geçirimsizlik sağlanacağı
iddia edilmesine karşın, bu yöntemin 50 yıl
boyunca tümüyle garantili olamayacağı, zamanla
sızdırma yaratabileceği ve bu zehirli maddelerin
yeraltı sularına karışabileceği
gibi çok önemli gerçekler; madenin işletme
süresi ve atık barajındaki zehirli maddelerin
etkinliğinin sürdüğü sürece yöre
halkı için büyük bir tehlike kaynağı
oluşturacağını ortaya koymaktadır.

Siyanürlü yöntemlerle altın üretimindeki
tehlike, yalnızca siyanür tehlikesi değildir.
Siyanürle yıkama yöntemi sonucu kanser yapıcı
ağır metaller olan arsenik, cıva, kurşun
gibi zehirli maddeler açığa çıkarılacak
ve bu maddeler atık barajında sızıntı
olması durumunda yöre halkına uzun yıllar
boyunca yeraltı sularıyla ulaştırılarak
insanlar ve diğer canlılar ile ekolojik denge üzerinde
olumsuz etkiler yaratılabilecektir. Bu durumda, 10-15 yıl
içinde kanser olaylarının ortaya çıkması
gibi vahim sonuçlar yaşanabilecektir.

Maden işletmesi 8 yıl süreceği halde, siyanür
havuzundaki sızıntıların izleme sisteminin
50 yıl çalışması ve yeraltı
sularının 10-15 yıl izlenmesi gerekmektedir.
Maden çıkarma faaliyeti biten şirketin madeni
terk etmesinden sonra bu izleme faaliyetini kim yapacaktır?
Bu belirsizliğe ek olarak, şirket, çalışmayacağını
belirterek ya da iflas ettiğini açıklayarak
işletmeyi terk edebilmekte ve ortaya çıkacak
olumsuz sonuçların ortadan kaldırılması
sorumluluğundan kaçabilmektedir.

Ülkemizin 560 yerinde siyanürlü yöntemlerle
çalışmak üzere ve işletmecileri
yabancı şirketler olacak altın madenleri izin
beklemektedir. Bergama-Ovacık yöresindeki altın
madeni konusunda verilen kararın diğerlerine örnek
olacağı düşünüldüğünde,
ülkemizin siyanürlü yöntemlerle işletilecek
altın madenleri konusunda vereceği her karar büyük
önem taşımaktadır.

Ülkemizde zehirli ve tehlikeli maddelerin kullanılması
ve depolanması konusunda yaşanan boşluklar,
Çevresel Etki Değerlendirmesi Yönetmeliğinin
uygulanmasında karşılaşılan aksaklıklar
ve ilgili bakanlıklararası koordinasyonun oluşturulamaması
nedeniyle altın madenciliği konusu yıllardan
beri tartışılmakta, bu konuda halk ve devlet
arasında güvensizlik oluşmakta ve devletin yıpranmasına
neden olan bir ortam yaratılmaktadır.

Bütün bu nedenlerle, özellikle siyanürlü
yöntemlerle altın madeni işletilmesi konusundaki
düzenlemelerin gözden geçirilmesi ve ülkemizdeki
altın işletmeciliği konusunun incelenerek, çıkarlarımıza
uygun hale getirilmesi için Anayasamızın
98 inci ve İçtüzüğümüzün
104 üncü maddesi gereğince bir Meclis araştırması
açılmasını saygılarımızla
arz ederiz.

1- Veli Aksoy (İzmir)

2- Zerrin Yeniceli (İzmir)

3- Şükrü Sina Gürel (İzmir)

4- Ahmet Piriştina (İzmir)

5- M. İstemihan Talay (İçel)

6- Hakan Tartan (İzmir)

7- Cihan Yazar (Manisa)

8- Çetin Bilgir (Kars)

9- Şerif Çim (Bilecik)

10- Arif Sezer (Adana)

11- Mahmut Erdir (Eskişehir)

12- Necati Albay (Eskişehir)

13- Erol Karan (Karabük)

14- Tamer Kanber (Balıkesir)

15- Ali Günay (Hatay)

16- Hikmet Sami Türk (Trabzon)

17- Mehmet Yaşar Ünal (Uşak)

18- Mustafa Güven Karahan (Balıkesir)

19- Halil Çalık (Kocaeli)

20- Nami Çağan (İstanbul)

21- Fikret Uzunhasan (Muğla)

BAŞKAN - Bilgilerinize sunulmuştur.

Önerge, gündemde yerini alacak ve Meclis araştırması
açılıp açılmaması konusunda
yapılacak öngörüşmeler sırasında
karara bağlanacaktır.

2. - İstanbul Milletvekili Yusuf Namoğlu ve 47 arkadaşının,
spor yapma olanakları ile spor kulüpleri ve sporcuların
sorunlarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/114)

BAŞKAN - Öteki araştırma önergesini
okutuyorum:

Türkiye Büyük Millet Meclisi Başkanlığına

Anayasamızın 58 ve 59 uncu maddeleri, cumhuriyetimizin
emanet edildiği gençlerin ve Türk vatandaşlarının
bedenen ve ruhen sağlıklı yetişmeleri
için devletin gerekli tedbirleri almasını
emretmektedir.

Spor, dostluk ve barışın simgesidir. Ülkemizdeki
gençlerin spor yapma olanaklarının, spor
kulüplerinin ekonomik ve sosyal durumları, amatör
sporcuların sorunları, sporcu yetiştirme merkezlerinin
yetersizliğinin, lisanslı sporcu sayısının
nüfusu benzer ülkelere göre az oluşunun nedenleri,
sporcu yetiştirme merkezlerinin neden okullar olamadığı;
ülkemizde tesis dağılımı, Yerel
Yönetimler Yasasının eksiklikleri; 2004 yılı
olimpiyatlarına talip olan ülkemizin hazırlıklarının
ilerlememesinin tespiti, gerçeklerin ortaya çıkarılması
amacıyla, Anayasanın 98 inci, İçtüzüğün
104 üncü maddeleri gereğince bir Meclis araştırması
açılmasını arz ve teklif ederiz.

Saygılarımızla.

Gerekçe:

Fertlerin ve toplumların refahı, bir bakıma
beden ve ruh sağlığının tam ve sürekli
olmasına bağlıdır. İnsanların
günlük hayatlarını devam ettirmeleri,
fizikî ve ruhî yönden gelişmeleri için
zarurî ihtiyaçları yanında, bedenen
ve devamlı hareket halinde bulunmaları gerekmektedir.

Artık, modern eğitim anlayışı,
eğitim ve öğretim faaliyetlerinde okuliçi
ve okuldışı gençlerin zihin gelişmesi
olduğu kadar, beden ve ruhî gelişmelerini de sağlayacak
metotlar araştırılmalıdır.

Anayasanın 58 ve 59 uncu maddeleri, devletin gerekli tedbirleri
almasını emretmektedir.

Ülke nüfusunun yüzde 60'ı gençtir,
bu genç nüfusa spor yapma olanaklarını
sunmak zorundayız.

1938 yılında kabul edilen 3530 sayılı
Kanunla, Başbakanlığa bağlı olarak
kurulan ve katma bütçeli tüzelkişiliği
haiz bir genel müdürlük olan Beden Terbiyesi ve
Spor Genel Müdürlüğü, 1942 yılında
Millî Eğitim Bakanlığına, 1960 yılında
Başbakanlığa, 1970 yılında Gençlik
ve Spor Bakanlığına bağlanmıştır.

3530 sayılı Kanun, günün şartlarına
ve ihtiyaçlarını karşılayamaz
olması, 1986 yılında, kanunla, Başbakanlığa
bağlanmıştır.

Yerel yönetimlerle ilgili mevcut 3030 ve 1580 sayılı
Yasalar, spordan kopuk ve devletin spor politikasının
olmaması, kargaşayı da beraberinde getirmektedir.

Ülkemizde spor kulüpleri, Dernekler Yasasına
göre kurulmaktadır. Bu anlamda acil bir spor kulüpleri
yasasına ihtiyaç vardır.

Amatör sporcular perişan haldedir. Ülkemizde 4
500'ün üzerinde spor kulübü var, bu kulüplerde
spor yapan gençler perişandır. Kulüpler
ekonomik darboğaz içindedir.

Tesislerimiz yetersizdir; bunların geliştirilme olanakları
araştırılmalıdır.

Toplam 350 bin lisanslı sporcu mevcuttur; oysa, benzer
nüfusa sahip ülkelerde bu rakam 10 milyonun üzerindedir.
Bunun nedenlerini araştırıp, çözüm
önerileri geliştirilmelidir.

Her yıl şike dedikoduları yapılmaktadır;
bu konuda araştırma yapılıp, gerekiyorsa,
yasal düzenlemeler yapılmalıdır.

2004 yılı olimpiyatlarına talip olan ülkemizin,
olimpiyatları alabilmenin yolu tesislerin yapımına
bağlıdır. Bu konudaki çalışmaların
araştırılması gerekmektedir.

Spor, ülkeleri ve insanları barıştıran
önemli bir olgudur. Spor olanaklarımızın
ne olduğu, neler olabileceğini araştırıp
geliştirici metotların tayini için Meclis
araştırması açılması
zorunluluk olmuştur.

1- Yusuf Namoğlu (İstanbul)

2- Yücel Seçkiner (Ankara)

3- Murat Başesgioğlu (Kastamonu)

4- Mehmet Cavit Kavak (İstanbul)

5- Edip Safder Gaydalı (Bitlis)

6- Mehmet Batallı (Gaziantep)

7- İsmail Durak Ünlü (Yozgat)

8- Halit Dumankaya (İstanbul)

9- Ülkü Güney (Bayburt)

10- Hüsnü Sıvalıoğlu (Balıkesir)

11- Şükrü Yürür (Ordu)

12- Nejat Arseven (Ankara)

13- A. Ahat Andican (İstanbul)

14- Zeki Çakan (Bartın)

15- Tevfik Diker (Manisa)

16- Uğur Aksöz (Adana)

17- Sadi Somuncuoğlu (Aksaray)

18- İlker Tuncay (Ankara)

19- Necdet Menzir (İstanbul)

20- Yaşar Eryılmaz (Ağrı)

21- İbrahim Yaşar Dedelek (Eskişehir)

22- Şinasi Altıner (Karabük)

23- Sebgetullah Seydaoğlu (Diyarbakır)

24- Ali Doğan (Kahramanmaraş)

25- İbrahim Yılmaz (Kayseri)

26- Eyyüp Cenap Gülpınar (Şanlıurfa)

27- Halil İbrahim Özsoy (Afyon)

28- Metin Öney (İzmir)

29- Necati Güllülü (Erzurum)

30- İlhan Kesici (Bursa)

31- Halil Cin (İçel)

32- Mahmut Oltan Sungurlu (Gümüşhane)

33- Süleyman Hatinoğlu (Artvin)

34- Enis Sülün (Tekirdağ)

35- Muzaffer Arslan (Diyarbakır)

36- Seyit Eyyüpoğlu (Şanlıurfa)

37- Mehmet Salih Yıldırım (Şırnak)

38- Ahmet Alkan (Konya)

39- Naim Geylani (Hakkari)

40- Sümer Oral (Manisa)

41- Yaşar Topçu (Sinop)

42- Şerif Bedirhanoğlu (Van)

43- Ahmet Kabil (Rize)

44- Rüştü Kâzım Yücelen (İçel)

45- Abbas İnceayan (Bolu)

46- Hayrettin Uzun (Kocaeli)

47- İbrahim Yazıcı (Bursa)

48- Yusuf Selahattin Beyribey (Kars)

BAŞKAN - Bilgilerinize sunulmuştur.

Önerge, gündemde yerini alacak ve Meclis araştırması
açılıp açılmaması konusunda
yapılacak öngörüşmeler sırasında
karara bağlanacaktır.

BAŞKAN - Öteki önergeyi okutuyorum:

3. - İstanbul Milletvekili Algan Hacaloğlu ve 21
arkadaşının, milletvekilleri ve bakmakla yükümlü
olduklarına ödenen sağlık harcamalarını
araştırarak varsa usulsüzlükleri tespit
etmek amacıyla Meclis araştırması açılmasına
ilişkin önergesi (10/115)

Türkiye Büyük Millet Meclisi Başkanlığına

Mevcut yasalar ve yönetmelikler çerçevesinde
yeni, eski milletvekilleri ile onların bakmakla yükümlü
oldukları yakınları için, son on yıllık
dönemde (1.1.1986- günümüze) kadar yurtiçi
ve yurtdışındaki her türlü sağlık
giderleri için, Türkiye Büyük Millet Meclisinde
yapılan ödemeler konusundaki uygulamaların
incelenmesi, varsa usulsüzlüklerin açığa
çıkarılması ile Anayasanın
98 inci, Türkiye Büyük Millet Meclisi İçtüzüğünün
104 ve 105 inci maddeleri uyarınca bir Meclis araştırması
açılmasını talep ediyoruz.

Gereğini saygılarımızla arz ederiz.

1- Algan Hacaloğlu (İstanbul)

2- Metin Arifağaoğlu (Artvin)

3- Mustafa Yıldız (Erzincan)

4- Eşref Erdem (Ankara)

5- Orhan Veli Yıldırım (Tunceli)

6- Celal Topkan (Adıyaman)

7- Nezir Büyükcengiz (Konya)

8- İsmet Atalay (Ardahan)

9- Bekir Kumbul (Antalya)

10- Ali Şahin (Kahramanmaraş)

11- Yılmaz Ateş (Ankara)

12- Zeki Çakıroğlu (Muğla)

13- Ahmet Güryüz Ketenci (istanbul)

14- Yahya Şimşek (Bursa)

15- Atilâ Sav (Hatay)

16- Haydar Oymak (Amasya)

17- Yusuf Öztop (Antalya)

18- Ayhan Fırat (Malatya)

19- Birgen Keleş (İzmir)

20- Mehmet Sevigen (İstanbul)

21- Mahmut Işık (Sıvas)

22- Ercan Karakaş (İstanbul)

Gerekçe:

Geçen hafta Türkiye Büyük Millet Meclisindeki
görevinden istifa eden bir doktor, istifa gerekçesi
olarak eski ve yeni milletvekilleri ile bakmakla yükümlü
oldukları yakınları için, Türkiye
Büyük Millet Meclisince ödenmekte olan sağlık
giderlerinde türlü usulsüzlük ve yolsuzluklar
yapıldığına ilişkin iddialar ileri
sürmüştür.

Gerek bu iddiaların, geçen on yıl süre
için geçerliliklerini incelemek, gerek Türkiye
Büyük Millet Meclisi bütçesinin sağlık
giderlerinde tasarruf sağlayıcı önlemler
geliştirmek ve gerekse yeni ve eski milletvekilleri ile
onların bakmakla yükümlü oldukları
yakınlarına sağlanan sağlık hizmetleri
desteğini Anayasada öngörülen eşitlik
ilkesi çerçevesinde yeni kurallara bağlayarak,
kurallar için öneriler oluşturmak amacıyla,
Türkiye Büyük Millet Meclisince bu konuların
ele alınabilmesi için, konuyla ilgili bir Meclis
araştırması açılmasında
yarar görülmektedir.

BAŞKAN - Bilgilerinize sunulmuştur.

Önerge, gündemde yerini alacak ve Meclis araştırması
açılıp açılmaması konusundaki
öngörüşmeler sırasında karara
bağlanacaktır.

Diğer önergeyi okutuyorum:

4. - İstanbul Milletvekili Algan Hacaloğlu ve 25
arkadaşının, Halk Bankası tarafından
usulsüz kredi verildiği iddialarını araştırmak
amacıyla Meclis araştırması açılmasına
ilişkin önergesi (10/116)

Türkiye Büyük Millet Meclisi Başkanlığına

Ana statüsünde amacı "esnaf, sanatkâr,
küçük ve orta ölçekli sanayi kuruluşlarını
kredilendirme" olarak belirlenmiş olan, 5 trilyon TL'lik
sermayesinin tümü kamu kesimine ait Halk Bankasının
kredilendirme işlemlerinin yaygın piyasa kurallarına
uymadığı; son beş yıldır
bu Bankadan sorumlu devlet bakanlarının, partisinden
bazı milletvekillerinin ve bu partiye yakın olduğu
bilinen bazı işadamlarının şirketlerine,
bankacılık teamüllerine göre makul sayılabilecek
teminatlar alınmadan, Bankalar Kanununda "bir şirkete
veya şirketler grubuna açılabilecek krediler
toplamının sermayeye oranına ilişkin
öngörülen oranlar" gözetilmeden, genellikle
Bankanın şubelerine gerekli ekspertiz ve risk değerlendirmesi
yaptırılmadan, doğrudan doğruya Banka Genel
Müdürlüğünün otorizasyonuyla çok
yüksek miktarlarda krediler verildiği; rasyonel olarak
yönetilen hiçbir bankanın söz konusu kredileri
vermesinin mümkün olmadığı dikkate
alınarak, kamu kaynaklarının partizanca talan
edilmesinin önüne geçilebilmesini sağlayacak
önlemlerin saptanabilmesi; Halk Bankasının
kredi olanaklarının Bankanın genel statüsünde
öngörülen alanlara kanalize edilebilmesi; Halk
Bankasının, rasyonel bankacılık kuralları
ile kamu yararını ve toplum çıkarlarını
gözeten bir çerçevede yönetilmesinin sağlanabilmesi
koşullarının belirlenebilmesi, Halk Bankasının
kredi kaynaklarından siyasî konumları nedeniyle
ayrıcalıkla yararlanmakta olanların belirlenebilmesi
amaçlarıyla; Anayasanın 98 inci ve Türkiye
Büyük Millet Meclisi İçtüzüğünün
ilgili maddeleri çerçevesinde, Halk Bankasının
son beş yıllık kredi uygulamaları hakkındaki
bu önergemizin işleme konularak Meclis araştırması
açılması için gereğini saygılarımızla
arz ederiz.

1. Algan Hacaloğlu (İstanbul)

2. Mustafa Kul (Erzincan)

3. İrfan Gürpınar (Kırklareli)

4. Önder Sav (Ankara)

5. Ali Rıza Bodur (İzmir)

6. Celal Topkan (Adıyaman)

7. Ahmet Güryüz Ketenci (İstanbul)

8. Zeki Çakıroğlu (Muğla)

9. Şahin Ulusoy (Tokat)

10. Erol Çevikçe (Adana)

11. Nezir Büyükcengiz (Konya)

12. Fuat Çay (Hatay)

13. Haydar Oymak (Amasya)

14. Yahya Şimşek (Bursa)

15. Mehmet Sevigen (İstanbul)

16. Ali Topuz (İstanbul)

17. Yusuf Öztop (Antalya)

18. Mustafa Yıldız (Erzincan)

19. Yılmaz Ateş (Ankara)

20. Eşref Erdem (Ankara)

21. Atilâ Sav (Hatay)

22. Ali Haydar Şahin (Çorum)

23. Ercan Karakaş (İstanbul)

24. Orhan Veli Yıldırım (Tunceli)

25. İsmet Atalay (Ardahan)

26. Metin Arifağaoğlu (Artvin)

Gerekçe:

Halk Bankasının amaç ve faaliyet alanı,
233 sayılı Kararnameyle "esnaf, sanatkâr,
küçük ve orta boy sanayi kuruluşlarını
kredilendirmek" olarak belirlendiği halde, son yıllarda
bu amacından saptığı gözlenmektedir.
Özellikle, esnaf, sanatkâr ve küçük
boy işletmelerin kredi bulmada çok zorlandığı,
derin finans sıkıntıları içine
girdikleri bir dönemde, bu kesimlere kamu desteğini selektif
olarak sağlamak amacıyla iki yıl içinde
özelleştirmesi öngörülen kamu bankaları
dışında tutulan Halk Bankasının,
ana statüsünde öngörülen işlevini
yerine getirmek yerine, kredi kaynaklarını, bazı
siyasilerin veya bir siyasî partiye çok yakın
oldukları bilinen bazı kişilerin şirketlerine
kuraldışı yöntem ve tercihlerle yönlendirdiği
görülmektedir.

Eskiden Halk Bankası Genel Müdürlüğü
görevini üstlenmiş olup, şimdi Halk Bankasından
da sorumlu Devlet Bakanı olan Sayın Ufuk Söylemez'in
partisine mensup bazı milletvekillerinin şirketlerine,
bu banka tarafından büyük miktarlarda kredi olanağı
sağlandığı; bu kredilendirme işlemlerinde
rasyonel olarak yönetilen bankaların yapmayacağı
yöntemler uygulanarak Bankanın malî riske sokulduğu;
kamu kaynaklarının talanına zemin açıldığı
hususu, son günlerde ayrıntılarıyla
basınımızda da yer almaktadır.

Bu hususlar da dikkate alınarak; son yıllarda ileri
derecede yaygınlaşan "bazı devlet bankaları
kaynaklarının belirli kesimlerce sömürülmesi"
uygulamasının ve milletvekillerinin siyasî
nüfuzlarını kullanarak devlet bankalarının
kredi kaynaklarına el koymalarının önüne
geçilebilmesi için alınması gerekli
önlemlerin belirlenmesi; Halk Bankasının kredi
kaynaklarını, sadece, esnaf ve sanatkâr ile
küçük ve orta boy sanayicilere yönlendiren
bir ihtisas bankasına dönüşebilmesi için
atılması gerekli adımların saptanması;
Halk Bankasının siyasî müdahalelerden
uzak, rasyonel bir banka olarak işlevini sürdürebilmesinin
koşullarını değerlendirebilmesi amaçlarıyla
bu önergemizin işleme konularak, Halk Bankasının
son beş yıllık kredi uygulamaları hakkında
Meclis araştırması açılmasını,
kamu ile geniş toplum kesimlerinin yararları açısından
gerekli ve yararlı görmekteyiz.

BAŞKAN - Bilgilerinize sunulmuştur.

Önerge, gündemde yerini alacak ve Meclis araştırması
açılıp açılmaması hususundaki
öngörüşmeler sırasında karara
bağlanacaktır.

Ancak, sayın milletvekilleri, İçtüzüğümüzün
105 inci maddesinin son fıkrasında, "devlet
sırları ile ticarî sırlar, Meclis araştırması
kapsamının dışında kalır"
şeklinde bir hüküm var. Tabiî, ben, bunu,
sadece bilgilerinize sunuyorum. Herhalde, öngörüşmeler
sırasında, bu hususlar da müzakere konusu yapılacaktır.

Bir sözlü soru önergesinin geri alınmasına
dair önerge vardır; okutuyorum:

B) TEZKERELER VE ÖNERGELER (Devam)

7. - Niğde Milletvekili M. Salih Katırcıoğlu'nun,
(6/180) esas numaralı sözlü sorusunu geri aldığına
ilişkin önergesi (4/75)

Türkiye Büyük Millet Meclisi Başkanlığına

(6/180) esas numaralı ve gündemin 8 inci sırasında
yer alan soru önergemi geri çekiyorum.

Gereğini arz ederim. 15.10.1996

M.Salih Katırcıoğlu

Niğde

BAŞKAN - Sözlü soru önergesi geri verilmiştir.

Komisyonlardan istifa önergeleri vardır; okutuyorum:

8. - İstanbul Milletvekili Osman Kılıç'ın,
Sanayi ve Teknoloji ve Ticaret Komisyonu üyeliğinden
çekildiğine ilişkin önergesi (4/76)

Türkiye Büyük Millet Meclisi Başkanlığına

Üyesi bulunnduğum TBMM Sanayi ve Teknoloji ve Ticaret
Komisyonu üyeliğinden çekildiğimi bilgilerinize
sunarım.

Gereğini saygılarımla arz ederim. 17.10.1996

Osman Kılıç

İstanbul

BAŞKAN - Bilgilerinize sunulmuştur.

9. - Adana Milletvekili Mehmet Büyükyılmaz'ın,
Çevre Komisyonu üyeliğinden çekildiğine
ilişkin önergesi (4/77)

Türkiye Büyük Millet Meclisi Başkanlığına

Üyesi bulunduğum TBMM Çevre Komisyonu üyeliğinden
çekildiğimi bilgilerinize sunarım.

Gereğini saygılarımla arz ederim. 17.10.1996

Mehmet Büyükyılmaz

Adana

BAŞKAN - Bilgilerinize sunulmuştur.

10. - Bartın Milletvekili Cafer Tufan Yazıcıoğlu'nun,
Tarım, Orman ve Köyişleri Komisyonu üyeliğinden
çekildiğine ilişkin önergesi(4/78)

Türkiye Büyük Millet Meclisi Başkanlığına

Tarım, Orman ve Köyişleri Komisyonu üyeliğinden
istifa ediyorum.

Gereğini bilgilerinize arz ederim.

Saygılarımla.

Cafer Tufan Yazıcıoğlu

Bartın

BAŞKAN - Bilgilerinize sunulmuştur.

11. - Uşak Milletvekili Mehmet Yaşar Ünal'ın,
Sağlık, Aile ve Sosyal İşler Komisyonu
üyeliğinden çekildiğine ilişkin önergesi(4/79)

Türkiye Büyük Millet Meclisi Başkanlığına

Sağlık, Aile ve Sosyal İşler Komisyonu
üyeliğinden istifamın kabulünü arz ederim.

Saygılarımla.

Mehmet Yaşar Ünal

Uşak

BAŞKAN - Bilgilerinize sunulmuştur.

12. - Kars Milletvekili Çetin Bilgir'in, Bayındırlık,
İmar, Ulaştırma ve Turizm Komisyonu üyeliğinden
çekildiğine ilişkin önergesi(4/80)

Türkiye Büyük Millet Meclisi Başkanlığına

Üyesi, bulunduğum Bayındırlık, İmar,
Ulaştırma ve Turizm Komisyonu üyeliğinden
gördüğüm lüzum üzerine istifa ediyorum.

Gereğini arz ederim. 16.10.1996

Çetin Bilgir

Kars

BAŞKAN - Bilgilerinize sunulmuştur.

13. - İçel Milletvekili M. İstemihan Talay'ın,
Dışişleri Komisyonu üyeliğinden çekildiğine
ilişkin önergesi(4/81)

Türkiye Büyük Millet Meclisi Başkanlığına

Üyesi bulunduğum TBMM Dışişleri Komisyonu
üyeliğinden çekildiğimi bilgilerinize sunarım.

Saygılarımla. 16.10.1996

M. İstemihan Talay

İçel

BAŞKAN - Bilgilerinize sunulmuştur.

14. - Kocaeli Milletvekili Bekir Yurdagül'ün, Millî
Savunma Komisyonu üyeliğinden çekildiğine
ilişkin önergesi(4/82)

Türkiye Büyük Millet Meclisi Başkanlığına

Üyesi bulunduğum TBMM Millî Savunma Komisyonu üyeliğinden
çekildiğimi bilgilerinize sunarım.

Gereğini saygılarımla arz ederim. 17.10.1996

Bekir Yurdagül

Kocaeli

BAŞKAN - Bilgilerinize sunulmuştur.

15. - Ordu Milletvekili İhsan Çabuk'un, Anayasa
Komisyonu üyeliğinden çekildiğine ilişkin
önergesi(4/83)

Türkiye Büyük Millet Meclisi Başkanlığına

Anayasa Komisyonu üyeliği görevimden istifa ediyorum.

Bilgilerinize saygılarımla arz ederim. 17.10.1996

İhsan Çabuk

Ordu

BAŞKAN - Bilgilerinize sunulmuştur.

16. - Balıkesir Milletvekili Tamer Kanber'in, Adalet
Komisyonu üyeliğinden çekildiğine ilişkin
önergesi(4/84)

Türkiye Büyük Millet Meclisi Başkanlığına

Üyesi bulunduğumu TBMM Adalet Komisyonu üyeliğinden
çekildiğimi bilgilerinize sunarım.

Gereğini saygılarımla arz ederim. 17.10.1996

Tamer Kanber

Balıkesir

BAŞKAN - Bilgilerinize sunulmuştur.

17. - İstanbul Milletvekili Mehmet Aydın'ın,
İçişleri Komisyonu üyeliğinden çekildiğine
ilişkin önergesi(4/85)

Türkiye Büyük Millet Meclisi Başkanlığına

Üyesi bulunduğum TBMM İçişleri Komisyonu
üyeliğinden çekildiğimi bilgilerinize sunarım.

Gereğini saygılarımla arz ederim. 17.10.1996

Mehmet Aydın

İstanbul

BAŞKAN - Bilgilerinize sunulmuştur.

18. - Kütahya Milletvekili Ahmet Derin'in, (10/5) esas
numaralı Meclis Araştırma Komisyonu üyeliğinden
çekildiğine ilişkin önergesi(4/86)

Türkiye Büyük Millet Meclisi Başkanlığına

Petrol Ofisindeki yolsuzluk ve usulsüzlüklerle ilgili
kurulan Meclis Araştırma Komisyonu üyeliğinden
istifa ediyorum..

Gereğini saygılarımla arz ederim. 15.10.1996

Ahmet Derin

Kütahya

BAŞKAN - Bilgilerinize sunulmuştur.

Sayın milletvekilleri, gündemin "Seçim"
kısmına geçiyoruz.

V. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - (10/5) esas numaralı Meclis Araştırma
Komisyonunda açık bulunan üyeliğe seçim

BAŞKAN - Petrol Ofisi Genel Müdürlüğünde
Meydana Gelen Yolsuzluk ve Usulsüzlük İddialarını
Araştırmak ve Alınması Gereken Tedbirleri
Belirlemek Amacıyla Kurulan (10/5) Esas Numaralı
Meclis Araştırma Komisyonunda boş bulunan ve
Refah Partisi Grubuna düşen bir üyelik için
Konya Milletvekili Veysel Candan aday gösterilmiştir.

Oylarınıza sunuyorum: Kabul edenler... Etmeyenler...
Kabul edilmiştir.

2. - Dışişleri Komisyonunda açık
bulunan üyeliğe seçim

BAŞKAN - Dışişleri Komisyonunda boş
bulunan ve Doğru Yol Partisi Grubuna düşen bir
üyelik için Afyon Milletvekili Yaman Törüner
aday gösterilmiştir.

Oylarınıza sunuyorum: Kabul edenler... Etmeyenler...
Kabul edilmiştir.

Sayın milletvekilleri, zorunlu tasarruf kesintilerinin
değerlendirilmesi konusunda kurulan (10/17) esas numaralı
Meclis Araştırma Komisyonu, geçen toplantısında
görev bölümünü yapmamıştır.

Bu nedenle, bu Komisyon üyelerinin, 24.10.1996 Perşembe
günü saat 14.00'te, Ana Bina 1 inci Bodrum Genel Evrak
karşısındaki 475 No'lu Meclis Araştırma
Komisyonları Salonunda toplanarak, başkan, başkanvekili,
sözcü ve kâtip seçimini yapmalarını
rica ediyorum.

Komisyonun toplantı yer ve saati ayrıca ilan tahtasına
da asılmıştır.

Sayın milletvekilleri, gündemin "Meclis Soruşturması
Raporları" kısmına geçiyoruz.

VI. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) GÖRÜŞMELER

1. - Çanakkale Milletvekili Hamdi Üçpınarlar
ve 53 arkadaşının, haksız ve keyfi
işlemleriyle devleti zarara uğrattığı
ve bu eylemlerinin Türk Ceza Kanununun 240 ıncı
ve ilgili maddelerine uyduğu iddiasıyla Sağlık
Eski Bakanı Halil Şıvgın hakkında
Meclis soruşturması açılmasına
ilişkin önergesi ve (9/11) Esas Numaralı Meclis
Soruşturması Komisyonu Raporu (S. Sayısı
: 337) (1)

BAŞKAN - Bu kısımda, 19 uncu Dönemden
intikal etmiş 2 adet Meclis soruşturması komisyonu
raporu yer almaktadır.

Genel Kurulun 10.10.1996 tarihli 6 ncı Birleşiminde
alınan karar uyarınca, her iki rapor da bugün
görüşülecektir.

Şimdi, 1 inci sırada yer alan, Çanakkale Milletvekili
Hamdi Üçpınarlar ve 53 arkadaşının,
haksız ve keyfi işlemleriyle devleti zarara uğrattığı
ve bu eylemlerinin Türk Ceza Kanununun 240 ıncı
ve ilgili maddelerine uyduğu iddiasıyla Sağlık
eski Bakanı Halil Şıvgın hakkında
Anayasanın

(1) 19 uncu Dönem 337 S. Sayılı Basmayazı
tutanağa eklidir.

100 üncü maddesi uyarınca bir Meclis soruşturması
açılmasına ilişkin önergesi ve
(9/11) esas numaralı Meclis Soruşturması Komisyonu
raporu üzerindeki görüşmelere başlıyoruz.

Meclis Soruşturması Komisyonunun 337 sıra
sayısı alan raporu, daha önce sayın
üyelere dağıtılmış ve ilgili
eski Bakana da gönderilmiştir.

Sayın Milletvekilleri, raporun başlığında
sehven yer alan "Devlet eski Bakanı Halil Şıvgın"
ibaresi, "Sağlık eski Bakanı Halil Şıvgın"
olarak düzeltilmiştir.

Rapor üzerindeki görüşmelerde, şahısları
adına 6 üyeye ve hakkında soruşturma
istenen eski Bakana söz verilecektir.

Son söz hakkı, hakkında soruşturma istenen
eski bakana aittir.

Eski bakanın konuşma süresi sınırsız
olup, şahısları adına konuşma
süreleri 10'ar dakikadır.

Şimdi, (9/11) esas numaralı Meclis Soruşturması
Komisyonu raporu üzerinde söz alan milletvekillerinin
isimlerini okuyorum:

l. Memduh Büyükkılıç Kayseri Milletvekili

2. Ahmet İyimaya Amasya Milletvekili

3. Enis Sülün Tekirdağ Milletvekili

4. A. Hamdi Üçpınarlar Çanakkale Milletvekili

5. Ömer Ekinci Ankara Milletvekili

6. Abdulkadir Öncel Şanlıurfa Milletvekili

7. Veysel Candan Konya Milletvekili

8. Süleyman Hatinoğlu Artvin Milletvekili

9. M. Sıddık Altay Ağrı Milletvekili

10.Saffet Arıkan Bedük Ankara Milletvekili

Şimdi, Sayın Memduh Büyükkılıç'a
söz veriyorum.

Sayın Büyükkılıç, buyurun
efendim. (RP sıralarından alkışlar)

Sayın Büyükkılıç, süreniz
10 dakikadır; rica ediyorum, süreyi aşmayın;
çünkü, çok yoğun bir çalışma
programımız var.

MEMDUH BÜYÜKKILIÇ (Kayseri) - Değerli Başkanım,
değerli milletvekilleri; Çanakkale Milletvekili Hamdi
Üçpınarlar ve 53 arkadaşının,
haksız ve keyfî işlemleriyle devleti zarara
uğrattığı ve bu eylemlerinin Türk Ceza
Kanununun 240 ıncı ve ilgili maddelerine uyduğu
iddiasıyla Sağlık eski Bakanı Halil Şıvgın
hakkında Anayasanın 100 üncü maddesi uyarınca
bir Meclis soruşturması açılmasına
ilişkin önergesi ve (9/11) esas numaralı Meclis
Soruşturması Komisyonu raporu hakkında söz
almış bulunuyorum. Bu vesileyle, hepinizi, tekrar
saygıyla selamlıyorum.

Daha önce kamuoyunu çok meşgul eden ve rapordan
da takip edileceği üzere, yaklaşık üç
senedir üzerinde görüşülmeyen ve âdeta
gözardı edilmeye çalışılan
bir rapor üzerinde söz almış bulunuyorum.

1990 yılında, BMC Firmasından, her biri 98
milyon 613 bin 750 lira değerinde, Devlet Malzeme Ofisi aracılığıyla
satın alınması gereken 300 adet 4x2 standart
Van tipi ambulansın, Sağlık Bakanlığının
yersiz müdahalesiyle alınmasından vazgeçildiği;
aradan altı ay gibi uzun bir süre geçtikten
sonra, Sağlık eski Bakanı Halil Şıvgın'ın,
bakanlıktan ayrılmasına -dikkatinizi çekiyorum-
tam üç gün kala "çok acele"
kaydıyla, söz konusu ambulansların alınması
için tekrar girişimde bulunduğu... Sağlık
eski Bakanı Halil Şıvgın'ın,
bu satın alma işleminde hiçbir mevzuatın
uygulanmadığını, satın almanın
özel amaçlı ve keyfî olarak yapıldığını
bile bile ambulans satın alınması için,
kendisine sunulan onayı "mevzuata uygun olmak kaydıyla"
-bu ibareyi, söz konusu raporda sık sık göreceğiz-
onaylamak suretiyle, sanki, ileride doğacak birtakım
sorumlulukları böylece aşmış olmayı
ifade eden cümleleriyle, alınmasına karar verilmiştir.

Sağlık Bakanlığının 1.6.1990
tarih ve İdarî Malî İşler Dairesi
Başkanlığının 2106 sayılı
Müsteşar Prof. Ferhan Özmen'in imzasını
taşıyan yazıları Devlet Malzeme Ofisi
Genel Müdürlüğüne intikal ettirilerek,
100 adet 4x2 Reanimobil, 890 adet T-15 4x2 ambulans, 235 adet
T-16 4x4 temel arazi tipi olmak üzere, toplam 1 225 adet
ambulansın teknik şartnamesinin ilişik bulunduğundan
bahisle, söz konusu ambulansların piyasadan satın
alınması talebinde bulunulduğu görülmektedir;
ancak, rapordan anlaşılacağı üzere,
söz konusu görev İdarî ve Malî İşler
Dairesi Başkanlığına verilmesi gerekirken,
her nedense, daha sonra bu söz konusu görev APK Başkanlığına;
yani, Filiz Güngör Hanımefendiye verilmiş
ve yetki tamamen burada toplanmıştır. Daha
sonra da, Devlet Malzeme Ofisinin şartnameyle ilgili ve
teknik şartlarla ilgili bilgileri âdeta gözardı
edilmek üzere, nereden türediği bilinmeyen; ancak,
apar topar yapılan bu ihale çalışmaları
sırasında gözümüze çarpan,
APK Kurul Başkanı Filiz Güngör'ün
teklifi ve Bakanın oluruyla, söz konusu teklifte Müsteşarın
imzası bulunmadan, Boğaziçi Üniversitesi
Bölgesel Biomedikal Mühendislik Merkezi ile Amerikan
ECRİ Mühendislik Firmasının Ambulans
Mühendisliği danışmanlıklarından
faydalanılması ve bu hizmet karşılığında
da, hiç yeri değilken, 46 bin Amerikan Dolarının
ödenmesinin kabul edilmesi de, ayrıca ülkemizi
maddî yönden lüzumsuz yere sıkıntıya
sokacak bir şart olarak gözümüze çarpmaktadır.

Değerli Başkan, değerli milletvekilleri; bu 600
ambulansın 300'ünün apar topar tekrar alınmak
istenmesi üzerine, şartnameler yeniden oluşturulurken,
her nedense, daha önceki, ülkemiz şartlarına
uyan ve ülkemiz şartlarında kullanılması
gereken ambulans tipi yerine, Land Rower dediğimiz, hantal
ve ülkemiz şartları itibariyle ekonomik olmayan,
benzin tüketimi oldukça fazla olan ambulans tipi,
çoğu zaman, belki de şoförlerinin dahi bulunmadığı
sağlık ocaklarına verilmek suretiyle, ülke
insanı mağdur edilmiş ve ülke ekonomisi
de sıkıntıya sokulmuştur.

Bu rapor incelendiğinde görülecektir ki, APK Başkanlığı
tarafından apar topar sağlık ocaklarına
birer talimat gönderilmiş; sorulan sorulara aynı
gün cevap istenmiş -1990 ve 1991 yıllarını
hatırlarsanız; faksın da o kadar yaygın
olmadığı bir ortamda, aynı gün,
sorulan sorulara cevaplar aranmış- ve bir oldubittiye
getirilmek suretiyle, APK Başkanı ve yetkililer tarafından,
söz konusu bu ambulansların teknik şartlarıyla
ilgili, kendi koşullarına uygun olup olmadığı
ya da hangi koşullarda bir ambulans tipinin istendiği
şeklinde bilgiler edinilmeye çalışılmıştır.

Dosyayı incelediğimizde, Sağlık Bakanlığı
APK Başkanı Gani Sınık'ın 17.8.1989
tarihinde görevden alınmış olduğu
ve başkanlık yaptığı kurumda uzman
olarak çalıştırıldığı
gözlenmektedir. Filiz Güngör hanımefendi,
daha önce Kız Teknik Öğretmen Genel Müdür
Yardımcısıyken bu görevin, yani APK'nın
başına getirilmiş, eski başkan Gani Sınık
Danıştay'a dava açıp kazandığı
halde, söz konusu göreve döndürülmemiştir.
Eski başkan, üç ay süreyle, Güneydoğu
Anadolu Projesinde çalıştırılmak
üzere göreve gönderilmiş; yani, bir bakıma
sürgün edilmiş, daha sonra, APK Başkanı
Filiz Güngör, 30.4.1991 tarihinde müsteşar
yardımcılığına getirilmiştir.
APK Başkanlığına ise, yine kurum dışından
Faruk Bilge'nin getirildiği gözlenmektedir. Bu durumda,
Sağlık eski Bakanı Sayın Halil Şıvgın,
3418 sayılı Yasaya göre yapılacak harcamalar
için, neden Bakanlık dışından,
apar topar, birilerini, ekip halinde getiriyor, insan merak etmektedir.

ECRİ Firması tarafından hazırlanan
şartnamede "tekliflerin değerlendirilmesinde bu
şartlara uygunluk ve en düşük fiyat esastır"
denilmiş olması sebebiyle, Devlet Malzeme Ofisinin,
teklif veren firmalar arasından, şartnameye uygun
olup, en düşük teklifi veren firmayı tercih
etmesi gerekirken, ECRİ Firması tarafından,
yüksek fiyatlarda teklif veren firmalar tercih edilmiş
ve önceki ihalenin iptal edilmesi ve 300 ambulans alımının
da geciktirildiği gözlenmiştir.

Sağlık Bakanlığında, hastane, dispanser,
halk sağlığı laboratuvarı, sağlık
evleri, tıbbî cihazlar, yeterli ilaç ve aşı
sıkıntısı çekilirken, bu kadar
ambulans alınıp, şoförü dahi bulunmayan
sağlık ocaklarına verilmek suretiyle, bir bakıma
çürütülmeye terk edilmesi de düşündürücüdür.

Sağlık Bakanlığının, DPT kanalıyla,
toplam 307 milyar lira onarım ve bakım çalışmaları
için para istediği dönemde, 300 adet ambulans
alımı için 60 milyar lira gibi bir rakamın
ayrıca harcanmış olması da gözardı
edilemez.

3418 sayılı Kanun, bakana, harcama yetkisini istediği
birime verme hakkını vermiş olsa bile, Bakanın,
bunu, büyük bir yatırımla ilgili olarak,
kurum dışından gelmiş, Bakanlığın
işleyişini bilmeyen, teknik konulardan anlamadığı
söylenen acemilerin eline vermesi, harcama yetkisinin, İdarî
ve Malî İşler Daire Başkanlığından
alınıp, APK gibi, sorumluluk alanları farklı
bir birime verilmesi hangi mantıkla bağdaşır,
merak etmekteyiz.

İhaleyle ilgili avansların da, söz konusu tarihlerden
önce ödendiği, söz konusu rapor incelendiğinde
görülmektedir.

Acilen ambulansa ihtiyaç olduğu gerekçesiyle,
sözleşme taraflarınca, teşvik ve yatırım
için Hazine ve Dış Ticaret Müsteşarlığına
hemen başvurulması gerekirken, bu başvurunun
üç ay geciktirilmesi nedeniyle, ambulans teslimi 10.7.1992
tarihine kadar uzatılmıştır.

(Mikrofon otomatik cihaz tarafından kapatıldı)

BAŞKAN - Sayın Büyükkılıç,
size, 1 dakika eksüre veriyorum; çünkü sizden
sonra da konuşacak arkadaşlar var. Rica ediyorum...
Bir daha uzatmayacağım.

Buyurun efendim.

MEMDUH BÜYÜKKILIÇ (Devamla) - Teşekkür
ederim Değerli Başkanım.

Bu nedenle, avans olarak kullanılan 40 milyar liranın
Ormak AŞ tarafından uzun süre kullanılmasına
da neden olunmuştur.

1991 yılı programının uygulanması,
koordinasyonun izlenmesi, Yüksek Planlama Kurulundan uygun
görüş alınması gerekli olmasına
rağmen, ihale 14.6.1991 tarihinde yapılmış,
Yüksek Planlamadan uygun görüş verilmesi
talebi ile DPT'ye ancak 18.6.1991 tarihinde başvurularak
yapılan ihale bir oldubittiye getirilmiştir.

Söz konusu raporda, değerli eski Bakanın, her
ne kadar Soruşturma Komisyonu tarafından ifadesinin
alınmadığı ya da bilgisine başvurulmadığı
söylenmekte ise de, zaman zaman, bu konuyla ilgili, Meclis
Başkanlığı vasıtasıyla bilgi
verdiği de gözlenmektedir.

Sonuç itibariyle, eski Bakanımızın
yapmış olduğu bu icraatları -Meclisin
üyelerinin görüşlerine ve bilgilerine, vakit
nispetinde sunduğum kadarıyla- muhasebenize bırakıyor,
bu konuda vereceğiniz kararları şimdiden saygıyla
karşılıyor; ancak, kişisel kanaatimi
belirtmek suretiyle sözlerimi bitiriyorum.

Benim kişisel kanaatim, bu rapor incelendiğinde görülmektedir
ki, söz konusu Bakanın yargılanması
gerekmektedir.

Saygılar sunarım. (RP ve DYP sıralarından
alkışlar)

BAŞKAN - Teşekkür ederim Sayın Büyükkılıç.

İkinci söz, Amasya Milletvekili Sayın Ahmet
İyimaya'ya ait.

Buyurun efendim.

Süreniz 10 dakika.

AHMET İYİMAYA (Amasya) - Değerli Başkan,
saygıdeğer milletvekilleri; sözlerime başlamadan
önce hepinizi hürmetle selamlıyorum.

Görüşülmekte olan Şıvgın
olayı, Meclis soruşturma sisteminin sakıncalarını,
yetersizliğini ve adalete hizmet etmediğini açıkça,
çarpıcı bir biçimde ortaya koymaktadır.
Yüce Meclisin, soruna, Parlamento kurumu açısından
yaklaşması ve Türkiye Büyük Millet
Meclisinin fonksiyonuyla bağdaşmayan soruşturma
sistemini ıslaha yönelmesi gerektiğini düşünüyorum.

54 milletvekili arkadaşımız tarafından,
yolsuzluk ithamıyla Bakan hakkında verilen önerge
üzerine, Meclisimiz, 1.7.1992 tarihinde soruşturmanın
açılması kararını vermiş;
Soruşturma Komisyonu, Türk Ceza Kanununun 240 ıncı
maddesi hükmünde düzenlenen suçun Bakan
tarafından işlendiği kanaatini içeren
raporunu 19.3.1993 tarihinde düzenlemiştir. Raporun
Genel Kurula intikali ise Ekim 1996; yani, bugün gerçekleşebilmiştir.
Olayın, bizleri ilgilendiren yanı, sadece maddî
ceza hukuku değil, bundan daha önemlisi, rasyonel parlamento
ve parlamento hukukudur.

Parlamento hukuku açısı:

1. Soruşturma önergelerinin ancak milletvekilleri tarafından
verilebilmesi ilkesinin yansımaları:

Soruşturma önergelerinin maddî konusu, bakanın
görev suçudur. Başbakan veya bakan, siyasî
yarışın doruğunda kişilerdir. Anayasa
koyucu, diğer denetim yollarının aksine, siyasal
partilerin soruşturma talebinde bulunmalarını
önlemiştir. Amaç, soruşturma sisteminin,
siyasetin aracı kılınmasına mâni
olmaktır. Bu ilke, soruşturma önergelerinin,
tamamı bir partiye mensup milletvekillerince verilmesini
önler. Böyle bir davranış, önergelerin
partilerce verilemeyeceği kuralının dolanlı
ve muvazaalı bir biçimde aşımıdır.
Bir suç iddiası karşısında aynı
parti milletvekillerinin içtimaı, ancak, siyasî
bir amaç beraberliğiyle olabilir.

Şıvgın olayında da gerçekleşen
bu gibi hallerde, Divanın önergeyi gündeme almaması
gerekir. Anayasanın 100 üncü ve diğer maddeleri
içerisinde yatan bu anlam doğrultusunda, uygulama yaklaşımı,
soruşturma kurumuna yüklenen ve siyaset pratiğinde
gözlemlediğimiz kavga, zıtlaşma, gerilim
siyaseti patolojisine de bir reçete sunulmuş olur.

2. Anayasal sürelere titizlikle uyma ilkesinden yansımalar:

Soruşturma, devletin doruğunda görev yapan kişilerce
işlendikleri iddia olunan suçların bir ölçüde
araştırılma sürecidir.

Suçlama, şuurlu her varlığı belli
yoğunlukta etki altına alır. Suç ithamını
ayakta tutan ve gündemden düşürmeyen soruşturmayı,
Anayasada belirtilen sürelerde tamamlamak bu Parlamentonun
onurudur.

Her gün hukuk devletinin kutsandığı bu
çatı altında, bir soruşturma dosyasının
Genel Kurulumuza beş yılda ancak intikal edebilmesi,
hafif tabiriyle, bir denetim ve adalet ayıbıdır.
Anayasamızda soruşturma komisyonlarının
tahkikatı tamamlama süreleri en fazla dört ay
olarak öngörülmüştür. Komisyonca
hazırlanan raporun Genel Kurulda öncelikle sonuca
bağlanması amir bir Anayasa hükmüdür.
Bir görevin, hele itham olunana her gün azap çektiren
bir durumun, senelerce uzatılarak veya suçu zaman
aşımına uğratacak şekilde ihmalinin
kurumsallaşma açısından ifade ettiği
değer, yasama, taknin uygarlığımızın
seviye diploması olmamalıdır.

Suçlandırmalar, düşünceler:

Sağlık Bakanlığı adına yapılan
300 adet ambulans alımında, Bakanın, oluşturduğu
özel kadro ve Koç Holding'e bağlı tek satıcı
Ormak A.Ş. ile irade birliği kurarak, devleti zarara
uğrattığı, özel çıkar
sağladığı ve Türk Ceza Kanununun 240
ıncı maddesinde tanımını bulan
suçu işlediği iddia olunmuştur. Türkiye
Büyük Millet Meclisince oluşturulan ve ANAP Grubumuzun
üye vermediği Komisyon, yaptığı tahkikat
sonunda, suçun işlendiği ve Sayın Bakan
Halil Şıvgın'ın Yüce Divana sevki
gerektiği yönünde bir rapor tanzim etmiştir.

Suç, alımda Malî İşler Daire
Başkanlığı yerine APK Daire Başkanlığının
yetkilendirilmesi, ihale öncesi gerekli piyasa etüdünün
yapılmaması, komisyonun oluşturulmaması,
ilandan kaçınılması gibi rekabeti
sağlayıcı önlemlerin alınmaması;
Bakanlığın daha ivedi toplu işleri dururken,
Bakanın, görevinin sona ermesine üç gün
kala bu alıma öncelik vermesi ve benzeri yapma ve
yapmama icraî ve selbî fiillere oturtulmuştur.

Bürokratlar, aynı olay sebebiyle, ağır
ceza mahkemesinde yargılanmış ve beraat etmişlerdir.
Beraat, sanıkların suç kastının
yokluğu, fiillerinin, Bakan talimatı sebebiyle, hukuka
aykırılık oluşturmadığı,
yani, yazılı emre müstenit olduğu sebeplerine,
gerekçelerine dayalıdır.

3418 sayılı Yasanın 39/b hükmü,
bu Yasa çerçevesinde yer alan kaynaktan yapılacak
harcamaların, 1050 sayılı Muhasebei Umumiye,
2886 sayılı Devlet İhale Kanunu gibi malî
ve ekonomik mevzuattaki usullere tabi olmadığını
öngörmüştür. Harcama için, bakan
veya bakanlık talimatı gerekli ve yeterlidir. Burada,
idarî takdir hakkı ve yetkisi tanınmıştır;
ancak, bu takdirin objektif, hizmet gereklerine uygun ve kişisel
çıkarlara bulaştırılmadan kullanılması
genel idare hukukunun temel prensibidir.

Değerli Genel Kurulun muhterem üyeleri, bir hukukçu
parlamenter olarak, benim dikkat nazarlarımı celp
eden iki nokta vardır. Bunlardan birincisi, Bakanın,
ihale onayını "mevzuata uygun olmak" kaydını
koyarak imzalaması; ikincisi ise müstafi hükümet
sıfatıyla ihaleye girişmesidir.

Bakan, yetkili kılındığı idarî
işlemin hukuka uygunluğunu gözetecek, değerlendirecek
ve gerekirse aykırı işlemi geri çevirecek
son kamu süjesidir. Bakanın, geleneklere aykırı
ihtirazî kayıt mekanizmaları geliştirerek,
işlem üzerine şüphe bulutları estirme
imtiyazına sahip olmadığını düşünmekteyim.
Müstafi Hükümet ve onun üyesi bakanlar; ancak,

1. Kararlaştırılmış önceki
işler,

2. Günübirlik,

3. Gecikmesi ivedi işler,

Hakkında işlem kurabilirler, kararlar alabilirler,
icraata girişebilirler. Bu kural, yazılı olmayan
anayasa hukuku ilkesidir.

Hükümetin istifasının, parti içi
değişime dayalı olması, izleyen hükümetin
aynı partiden teşekkül etmesi, bu örfî
kuralın anlam ve bağlayıcı değerini
etkilemez.

Sonuçlar, dersler:

Değerli arkadaşlarım, mevcut soruşturma
sistemi, kimi zaman maddî gerçeği; yani, suçu
örtücü, kimi zaman sunî hakikat; yani, uydurma
suç üretici bir yapı özelliği taşımaktadır.
Meclisin yürüttüğü ve kesin yargı
kararına götüren tek adlî görev olan
soruşturmanın açılması, Yüce
Divana sevk ve takipsizlik kararlarının kusursuz
ve hukukî olmalarının vazgeçilmez şartları
vardır.

Yargısal ve Parlamentonun yargısal kararları,
karara katılan kişilerin öz bilgilerine ve şahsî
mesailerine dayalı olmak gerekir. Hâkim, savcı
ve bu konumlarda olan her milletvekili, olayın tüm
delillerini, diyalektiğini incelemek, kavramak ve vardığı
sonuçlar doğrultusunda vicdanî kanaat oluşturmak
zorundadır.

Şıvgın Dosyasını, raporu dinlemek
-ki, okunmadı- veya okumak dışında
kaç milletvekili arkadaşım inceleyebilmiştir?
Bu suale müspet cevap veremeyeceğimize göre, Parlamentoyu
böyle bir yükle karşı karşıya
bırakmanın rasyonalitesi var mıdır?
Tahkikat komisyonu raporunun ve olayın kümülatif
bilgi elde etmeden, gereği gibi takdiri, değerlendirilmesi
mümkün müdür? O halde, bilgiden mesaj almayan
parmakların, bir hakikat karşıtlığı
içerisinde olmaları kaçınılmazdır.
Bu hengâme içerisinde, suçsuzu suçlandırmak,
gerçek suçluyu ise, muallel bir Parlamento kararıyla
beraat ettirmek daima mukadderdir ve beklenmelidir. Parlamentoyu,
bu vebalden ve cüretkâr işten kurtaracak bir
iyileştirme faaliyetine girmek, bu Parlamentonun önünde,
ivedi ve millî bir görev olarak beklemektedir.

Sağlıklı sonuç için, olay bilgisi
yetmez; soruşturulan suçun, siyasî, teknik
ve hukukî bünyesini bilecek deneyimli ve objektif kişilere
ihtiyaç vardır. Kurumsal bilgi birikimi ve ihtisas,
saniyelik veya günlük tartışmaların
değil, asırlardan ve acı deneylerden süzülen
uygulama ve çabaların ürünüdür.
Böyle bir yükün, en ufak ihtisas kaygısı
duyulmadan Parlamentoya yüklenmesi, yeniden ve ciddî
bir biçimde sorgulanmalıdır.

Soruşturma rejiminin, çağdaş parlamentolarda
işletilmesiyle ilgili istatistikî bir bilginin Meclis
Başkanlığımızca derlenmesi, ilginç
sosyopolitik gerçekler ortaya çıkaracaktır.
Çağdaş parlamentolarda, soruşturma yolunun
işletildiği örnekler çok azdır; orada,
soruşturma rejimi, gerçek suç temeli üzerine
oturtulmuştur.

Ülkemizde, maalesef, soruşturma, siyasî amaçların
acımasız silahı ve parmak çokluğuna
dayandırılan haysiyet cellatlığıyla
donatılmıştır. Bu gerçeğin,
Türk siyaset hafızası şeridine işlenmiş
acı örnekleri çoktur: Merhum Menderes'in, Yassıada'da,
siyasî idam mahkûmiyetinde; Değerli Cumhurbaşkanımız
merhum Özal ve Muhterem Cumhurbaşkanımız
Demirel kavgalarında; nihayet, orta sağın, en
talihsiz ve siyasal mantıktan yoksun Çiller - Yılmaz
geriliminde, hep bu soruşturma silahı, Avrupa Ortaçağının
giyotini olarak kullanılmış değil midir?!

Siyaseti ve parlamentoyu tabiî hudutları içerisine
alamayan; onlardan ders alarak kurumsallaşmayı sağlamak
yerine, onların tekrarına arena görevi yapan
bir sistem, çökmüş sayılmasa bile
-adı "demokratik parlamenterizm" de olsa- refleksini
yitirmiş demektir.

Ülke koşullarımız ve siyasî tecrübeler
de gözetilerek, ya soruşturma rejimine son verilmeli
ve yeniden düzenlenecek dokunulmazlık içerisinde
değerlendirilmeli veya tabiî hâkim gibi, tabiî
soruşturma komisyonu sistemine geçilerek Parlamentonun
onuru korunmalı; kimi zaman suçluyu himaye, kimi
zaman sunî suçlu yaratma talihsizliğine dönüşen
bu sonuçlardan, Türk siyasî hayatı behemehal
arındırılmalıdır.

Saygılar sunuyorum efendim. (DYP sıralarından
alkışlar)

BAŞKAN - Teşekkür ederim Sayın İyimaya.

Üçüncü konuşma Sayın Enis Sülün'ün.

Sayın Sülün?.. Yok.

Dördüncü konuşma Sayın Üçpınarlar'ın.

Buyurun Sayın Üçpınarlar.

Süreniz 10 dakika.

A. HAMDİ ÜÇPINARLAR (Çanakkale) - Sayın
Başkan, değerli arkadaşlarım; 1.7.1992
tarihinde, 91 inci Birleşimde, Türkiye Büyük
Millet Meclisinin soruşturma komisyonu kurma kararı
verdiği Sağlık Eski Bakanı Halil Şıvgın
hakkında vermiş olduğum önergeyle ilgili,
önerge sahibi olarak, kişisel hakkımı
kullanmak suretiyle meseleyi özetlemeye çalışacağım.
Hepinizi saygıyla selamlıyorum.

Tabiî, öncelikle bir şeyi ifade etmek isterim:
Ben, bu soruşturma önergesini 53 arkadaşımla
birlikte imzalayıp verdiğim zaman, önerge sahibi
olarak da, bu kürsüden bir konuşma yapmıştım.
O konuşmamda, yapmış olduğum araştırmalar
neticesinde, bu arkadaşımızın, gerçekten,
bir suç işlediği kanaatine hâsıl
olduğumu; o gerekçeyle de, vicdanımın
sesini dinlemek suretiyle, alışılagelmiş,
laf olsun espirisi içerisinde bir soruşturma önergesi
vermediğimi; bu meselenin, Yüce Meclis tarafından
değerlendirilmek suretiyle hakkında karar icra edilmesi
gerektiğini ifade etmiştim. Bu sözlerimi, bu görüşlerimi,
yine, burada tekrar ederek laflarımı tamamlamaya
çalışacağım.

Değerli arkadaşlarım, 10 dakikalık süre
içerisinde bu meseleyi özetlemek mümkün
değil. Yalnız, vicdanî kanaatim odur ki, nitekim,
soruşturma komisyonunun vermiş olduğu raporun
sonunda da, bu arkadaşımızın Yüce
Divana sevki konusunda karar verilmiştir. Bu meseleyi, çok
öz noktalarına değinmek suretiyle sizlere aktarmaya
çalışacağım. Benden evvel konuşan
arkadaşlarım, bilhassa ilk konuşmacı
arkadaşım, mevzua biraz detayıyla girme imkânına
sahip oldu; fakat, ikinci konuşmacı arkadaşım
Sayın İyimaya, değişik bir haletiruhiye
içerisinde konuşmasını tamamladı.
Ona da cümlemin sonunda geleceğim.

Şimdi, buradaki esas konu şudur: Değerli arkadaşlarım,
1990 yılında, Devlet Malzeme Ofisine, Sağlık
Bakanlığı yetkilileri tarafından, İdarî
ve Malî İşler Dairesi Başkanlığının
müracaatı suretiyle ihale açılması
istenmiş; ama, ne hikmetse, bu, 1990 yılı
içerisinde, Devlet Malzeme Ofisinin açmış
olduğu bu ihaleyle ilgili, Bakanlığın sekiz
tane değişiklik ve tekit yazısı var ve
en sonunda, bu yapılacak olan ihalenin Resmî Gazeteye
şartnamesi, vesairesi her şeyi hazırlanmış
verilmiş; ama, Sağlık Bakanlığı,
her ne hikmetse sonradan uyanmış, Sağlık
Bakanının bizzat kendi imzasıyla, Amerikan
ECRİ Firması ve İstanbul Teknik Üniversitesinde,
Prof. Dr. Necmi Tanyolaç'ın temsilcisi olduğu
bir firma tarafından yeniden şartname hazırlanması
teklifi yapılmış ve bunun karşılığında
da bu firmaya 46 bin dolar ücret ödenmiş. 46 bin
dolar...

Peki, bunu, siz, Devlet Malzeme Ofisine teklif ettiğiniz zaman,
Devlet Malzeme Ofisi bu şartnameleri hazırlarken
aklınız neredeydi?!.

Bir mektup geliyor; işin aslı da budur. Sayın
Bakan biraz sonra cevap verecek, gelsin buradan cevap versin.
Kendisine, Necmi Tanyolaç ve ECRİ Firmasının
bir temsilcisinin imzasını havi bir mektup geliyor;
böyle bir talepte bulunuluyor, Sayın Bakan da, yeni
keşfedilmiş bir şey gibi, derhal bunun üzerine
atlıyor ve 46 bin dolarlık sözleşme yapmak
suretiyle, Devlet Malzeme Ofisinin hazırladığı
şartnamenin yenilenmesine karar veriyor. Yazıktır,
günahtır beyler!..

Netice?.. Netice, her ne hikmetse, 1991 yılına kadar,
bu ihale, türlü mazeretlerle, türlü yazışmalarla
savsaklanıyor. Neticede, 1 225 olan bu ambulans ihalesinin
600 tanesi, bir ayırım yapılmak suretiyle,
1991 yılına kadar savsaklanması başarısı
gösteriliyor ve 1991 yılında, bu 600 ambulansın
300'ünün ihalesi, Devlet Malzeme Ofisine iptal ettiriliyor.

1991 yılında, bu 300 ambulanslık ihale iptal
edildikten sonra -dikkatlerinizi buraya çekmek istiyorum
ve Körfez Krizi mazereti vardır arada, onu da belirtmek
istiyorum ama- 1991 yılının üçüncü
ayında, Millî Güvenlik Kurulu Genel Sekreterliği
tarafından, bakanlıklara, bu Körfez Krizinden
doğan alarm noktasının ortadan kalktığı
da ifade ediliyor.

Ona rağmen -şimdi, tarihlere çok dikkat etmenizi
istirham ediyorum. Sayın Bakanın son günleri-
10 Haziran 1991 tarihinde 1788 sayı ile Müsteşar
Muavini -bulunmaz Hint kumaşı- Filiz Güngör
imzasıyla Ormak Şirketine mektup yazılıyor;
deniliyor ki: "Biz, 4x4, bilmem ne evsafları belirtilen,
bir ambulansı almak istiyoruz, Bakanlığımıza
şartnamenizi ve teklifinizi gönderiniz." Peki,
Sayın Bakan biraz sonra cevap verecek, orada, soruyorum:
Bu satın alma komisyonu nerede, ihale ilanı nerede?
Hiçbir şey yok. Ticaret odasından emsal ücret
tespiti yapılmış mı; hayır.
Hiçbir şey yok. Sadece, Ormak Şirketine, direkt
"300 tane ambulansı alacağız, bize şartlarınızı
ve teklifinizi belirtiniz" diyor 10 Haziran 1991. 12 Haziran
1991'de Ormak'tan teklif geliyor, şartnameyi de hazırlıyorlar.
13 Haziranda, Filiz Güngör Hanımefendi, Sayın
Bakanın onayına sunuyor ve Sayın Bakan orada,
kendi vicdanı yönünden herhalde, rahat etsin
diye -bana göre, bir devlet adamının hiçbir
zaman için yapmaması gereken şey- "usulüne
uygunsa" ifadesini kullanıyor. Böyle şey
olmaz... Bakansınız, talimat veriyorsunuz...

Evet, netice, 14 Haziran -birer gün arayla- 1991'de şartname
kabul ediliyor. 18 Haziranda Devlet Planlama Teşkilatı
Müsteşarlığından, Kanuna göre,
3418 sayılı Fon Yönetmeliğine ait harcamanın
yapılabilmesi için müsaade alınıyor
ve ayın 20'sinde sözleşme imzalanıyor.
Sözleşmede dikkatinizi çekmek istediğim
bir konu var. Sözleşmede, "sözleşmenin
imzalandığı tarihten itibaren 10 gün içerisinde
paranın üçte biri -yani, 20 milyar olarak orada
değerlendiriyor- haziran ayının son gününe
kadar da -aynı ay- ikinci 20 milyarlık dilimin ödenmesi,
15 Kasım 1991'de de son diliminin ödenmesi" şartı
var. 20 Haziranda sözleşme imzalanıyor, 21 Haziranda
ilk taksit olan 20 milyar gönderiliyor, 28 Haziranda ikinci
taksit 20 milyar lira gönderiliyor; 15.11.1991'deki taksit,
Halil Şıvgın'ın ayrılmış
olması, Hükümetin düşmüş
olması nedeniyle geç ödeniyor ve ambulanslar
da ancak sonraki görüşmeler neticesinde teslim
edilmeye başlanıyor. Sayın Şıvgın
diyor ki: "Benden sonra almasaydılar." Nasıl
almasınlar?! Senin hazırlattığın
veya kabul ettiğin şartnamenin içerisinde cezaî
hükümler var; astarı yüzünden pahalıya
mal olacak.

Değerli arkadaşlarım, bu kadar açık
ve sarih meseleler, burada, ortada dururken ve yapılacak
tek şeyin de -Türkiye Büyük Millet Meclisi
tarafından kurulan bir soruşturma komisyonunun verecek
olduğu rapor neticesinde- bu Meclisin karar vermesi olduğu
bir günde, Sayın İyimaya, nasıl oluyor
da, kalkıp, burada, bunları tenkit ediyor; ona hayret
ediyorum ben. Gelin, bunları değiştirelim Sayın
İyimaya.

Bakın, o zaman Doğru Yol Partisinin bir mensubuydum,
şerefli bir mensubuydum. Herkesi o göreve davet ediyorum.
O gün o imzayı atan Doğru Yol Partili arkadaşlarıma
burada...

(Mikrofon otomatik cihaz tarafından kapatıldı)

BAŞKAN - Sayın Üçpınarlar, size
de eksüre veriyorum. Lütfen, konuşmanızı
toparlayın efendim.

A. HAMDİ ÜÇPINARLAR (Devamla) - 53 tane daha
arkadaşım var burada oturan. Bu 53 arkadaşımın
28'i şu anda milletvekili.

AHMET İYİMAYA (Amasya) - Parti görevi değil,
vicdanî görevdir.

A. HAMDİ ÜÇPINARLAR (Devamla) - Buraya imza
atan kişi vicdanının sesini dinleyecek; yoksa,
sizin karşılaştığınız
gibi, Doğru Yol Partisi yöneticilerinin, Mercümek
olayıyla ilgili önergeyi verip de, ondan sonra "gazetelerin
haricinde bir bilgimiz yok" diyerek es geçmesine benzemez
bu iş. Bu Meclis kürsüsünü iyi kullanmak
lazım Sayın İyimaya. (ANAP ve DSP sıralarından
alkışlar) Öyle, laf olsun diye soruşturma
önergesi verilmez; onları siz yaptınız,
sizin yöneticileriniz yaptı. İşte, onun
için biz bu partiden istifa ettik.

HASAN DENİZKURDU (İzmir) - Başka sebeple istifa
ettiniz!

A. HAMDİ ÜÇPINARLAR (Devamla) - Onun için
istifa ettik.

BAŞKAN - Sayın Üçpınarlar, lütfen,
önergeyle ilgili konuşursanız memnun olurum
efendim.

A. HAMDİ ÜÇPINARLAR (Devamla) - Değerli
arkadaşlarım, burada, herkes, kendi vicdanının
sesini dinlemek mecburiyetindedir. Ben, buradan, siyasî
atraksiyonlar içerisinde verilen her türlü soruşturma
önergelerine, araştırma önergelerine isyan
ettim; açın Meclis zabıtlarını,
iki yıl evvelki konuşmalarımın hepsinde
bunlar vakidir. Ama, lütfen, gelin... Bu millet, "yapanın
yanına kâr kalıyor" sözünü
teyit etmek istemiyor.

HÜSAMETTİN KORKUTATA (Bingöl) - Doğrudur.

A. HAMDİ ÜÇPINARLAR (Devamla) - Evet. "Yapanın
yanına kâr kalsın" sözünün
teyit edilmesini istemiyor. Onun için, hepinizin vicdanlarına
sesleniyorum: Suçluyu adlî makamlara sevk edelim,
gerekli cezayı görsün; suçsuz olanlar
da bundan sonra olmadık şeylerle, mahkûmiyet
veya tahakküm altında bırakılmasın.

Değerli arkadaşlarım, tekrar, Komisyonun da vermiş
olduğu rapor çerçevesi içerisinde, şahsım
olarak, oy kullanacağımı ve bu yönde, Türkiye
Büyük Millet Meclisinin bütün değerli
üyelerinin vicdanî kanaatlerini...

YÜKSEL YALOVA (Aydın) - Bu açıklanmaz...

A. HAMDİ ÜÇPINARLAR (Devamla) - ...bu çerçeve
içerisinde ortaya koymalarını istirham ediyor;
Yüce Meclisi saygıyla selamlıyorum. (RP sıralarından
alkışlar)

BAŞKAN - Teşekkür ederim Sayın Üçpınarlar.

Beşinci konuşma, Sayın Ömer Ekinci'nin.

ÖMER EKİNCİ (Ankara) - Vazgeçtim Sayın
Başkan.

BAŞKAN - Peki efendim.

Altıncı konuşma, Sayın Abdulkadir Öncel'in.

Sayın Öncel?.. Yok.

Yedinci konuşma, Sayın Veysel Candan'ın.

Buyurun Sayın Candan. (RP sıralarından alkışlar)

Süreniz 10 dakika efendim.

VEYSEL CANDAN (Konya) - Sayın Başkan, değerli
milletvekilleri; (9/11) esas sayılı Meclis Soruşturması
Komisyonu raporu hakkında söz almış bulunuyorum;
bu vesileyle, Yüce Meclisi saygıyla selamlıyorum.

Benden önce konuşan arkadaşlarımız,
genelde, meselenin özünü izah etmeye çalıştılar.

İşin esası şu: Sağlık Bakanlığı
600 adet ambulans ihaleye çıkarmıştır;
Devlet Malzeme Ofisi, aracıdır. Bu ihaleye çıkarılan,
Devlet Malzeme Ofisinin ihale ettiği araçlar, beheri
97 milyon lira civarından alınmıştır
ve bedelleri de ödenmiştir; ancak, Sağlık
Bakanlığının daha sonra yazdığı
yazıyla, bu ihalenin bakiyesi, yani, 300 tanesi iptal edilmiştir.

Burada, konu iyi incelendiği zaman, ortaya çıkan
husus şudur: Birincisi, Sayın Hamdi Üçpınarlar
ve 53 arkadaşının verdiği soruşturma
önergesi Genel Kurulda kabul edilmiş; komisyon iki
ay çalışma yapmış, daha sonra
süre istemiş, dört ayı tamamlamış
ve dört ay sonunda, Türk Ceza Kanununun 240 ıncı
maddesini talep ederek, burada devlet malına zarar ve ihmal
olduğu kanaatiyle yargılanması istenmiştir.

Burada, dosyayı ince takip ettiğimiz zaman, dikkatli
takip ettiğimiz zaman, olay şu: Müsteşar
Yardımcısı ve APK Daire Başkanı,
Ankara 9 uncu Ağır Ceza Mahkemesinde yargılanmış,
beraat etmişler; ancak, Bakan olması sıfatıyla,
Meclisten çıkacak kararla ancak Bakanın yargılanabileceği
dikkate alınmıştır. Tabiî, o
arkadaşlarımızın yargılanması
ve beraatı, kendisine, bakan olurunun "mevzuata uygun
haliyle" diye imza atması dolayısıyla,
bütün mesele Sayın Bakanın üzerinde
toplanmış bulunmaktadır.

Burada, esas dikkati çeken konulardan bir tanesi de, 3418
sayılı Kanunun 39/b maddesine göre "biriken
kaynakların nasıl kullanılacağı"
noktasında sıkıntı vardır.
Sayın Bakan, bunun fon olmadığı, istediği
gibi, bir araştırmayla alabileceği, bu parayı
harcayabileceği istikametindedir. Tabiî, böyle
olunca, konu 60 milyar lirayken, bugünkü birim fiyatlarla
500 milyar liralık bir parayı konuşuyoruz;
burada konuştuğumuz rakam, bugünkü birim fiyatlarıyla
500 milyar liradır.

HÜSAMETTİN KORKUTATA (Bingöl) - Daha fazla...

VEYSEL CANDAN (Devamla) - Eğer, bir ihmal varsa, bir sıkıntı
varsa, tabiî ki, bu konu, çok büyük boyutlardadır
ve tehlikelidir. Devlet görevi yapan herkes bilir ki, fon
da olsa, devletin parasını harcarken yapılacak
bir araştırma vardır; yani, bir satın
alma dairesi vardır; onlar bir araştırma yapar,
inceler ve fiyat teklifleri alır.

Dosyayı dikkatle incelediğimiz zaman, Müsteşar
Yardımcısının ifadesi çok enteresandır:
"Devlet bize böyle bir görev yüklemiyor"
diyor, bu bir. İki; "niye müsteşarın
imzası burada bulunmuyor" denildiği zaman, soruya
cevabı da enteresan: "Müsteşar, Bakanlığa
uğramamaktadır, o sebeple imzası alınamamıştır."
Bu da çok enteresan ve garip.

Garip olan diğer bir konu da, Müsteşar Yardımcısının,
kendisine para çekme yetkisini bankaya talimat olarak yazmasıdır;
bu da, yanlış bir olaydır.

Komisyon raporunu dikkatle takip ettiğimiz zaman, iddialara
cevap verilmemiştir... Yani, gerek Müsteşar Yardımcısının
gerekse APK Daire Başkanı ve Vekilinin verdikleri
ifadelerde soruların birçoğu cevapsız
kalmıştır; dosyanın en mühim taraflarından
bir tanesi de budur.

Ayrıca, mahkemelere sorulan, Maliye Bakanlığından
sorulan soru da enteresandır; sanki, istenilen cevabı
almak üzere bir soru sorulmuştur; bu da dikkat çekmektedir.

Şimdi, acaba, hakikaten, ambulans almak, ikinci bir 300
ambulansı almak gerekli miydi?! Bu çok mühim.
Aynı tarihlerde, Devlet Malzeme Ofisinin bahçesinde,
bir önceki ihaleden, çekilmeyen ambulanslar var; burası
çok mühim; yani, Bakanlığın ihtiyacı
olup olmadığı konusundan mühim. 300 tanelik
ilk ihale yapılıyor; ancak, bu ihaleden, 139 tanesini
Bakanlık ödenek olmadığı için
alamıyor ve bunlar Devlet Malzeme Ofisinin bahçesinde
beklemektedir. Yani, daha ilk 300 alınmadan, tekrar 300
tane -ihale açmadan, sadece, sözleşmeyle- ambulans
alınması da tabiî ki düşündürücüdür.

Şimdi, yeni alınan ambulansların fiyatına
bakıyoruz -ben, buraya gelmeden önce, kürsüye
çıkmadan önce tekrar araştırma
yaptım- 96 milyon liraya alınan ambulanslar, KDV
hariç, 199 milyon liradan... Yani, 59,7 milyarlık
bir ödeme yapılmış, peşin ödeme
yapılmış; bugün bile, bu fiyatların
uygun olmadığı yapılan incelemede ortaya
çıkmaktadır. Yani, iki gün önce
sorduğum, araştırdığım fiyatlarda
bile, buradaki alımlarda bir dengesizlik olduğunu yetkililer
ifade etmişlerdir.

Ayrıca, yine, gerek Bakan gerek Müsteşar Yardımcısı
ifadelerinde, raporlarda, "bu aldığımız
ambulans tipi Türkiye'nin tek tipidir" diyorlar; bu
da çok yanlış. Türkiye'de bu tip ambulans
üreten iki firma daha mevcuttur.

Acaba, şimdi, burada, Bakanlığın yapacağı,
Müsteşarın yapacağı veya ilgili APK
daire başkanının yapması gereken bu
üç firmaya teklif götürüp, bir muhammen
bedel tespit edip, bundan ne kadar indirim yapılacağının
sorulması değil miydi? Böyle yapılmıyor
ve 14 Haziranda sözleşme yapılıyor, 18
Haziranda DPT'ye bildiriliyor, 26 Haziranda her şey tamamlanıyor
ve bedelin ödenmesine başlanıyor. Ancak, olay
bununla da kalmıyor devam eden teşvik meselesi DPT'ye
bildirilmediği için üç ay gecikme oluyor
ve yedi ay önce 40 milyar lira ödeme yapılmış
oluyor. Paranın aylık değerini yüzde olarak
hesap ettiğiniz zaman, aslında o günkü bedelle,
60-70 milyarlık Ormak A.Ş. Koç Grubuna -amiyane
tabiriyle- kıyak geçildiği açıkça
gözlenmektedir.

Ben bunları ifade ederken Sayın Bakanı suçlamak
için söylemiyorum; ama, yapılan uygulamalarda
ve yapılan soruşturmalarda, verilen cevaplarda birçok
açık konu var. Bunu, her okuyan insan, gayet rahatlıkla
izleme imkânına sahiptir.

Şartname iki günde hazırlanmıştır.
Çok önemli bir husus. Sanki, Ormak A.Ş. bu malları
satacağını bildiği için, hemen şartname
hazırlamış; ayrıca, gönderilenler,
proforma fatura değil, normal bir kâğıda
yazılmış. Dolayısıyla, Sağlık
Bakanlığı, ne tür, hangi özelliğe
sahip bir ambulans alacağını da bilemeden alışverişe
girmiştir.

Sayın Bakan "soruşturma tam yapılmadı"
diye iddia ediyor; yani, komisyonla da bir sürtüşmesi
var. Ayrıca, komisyonun müteaddit defalar yazı
yazdığı ve kendisinden cevap alınamadığı
açıkça ortadadır.

Şimdi, kanaatimiz o ki, burada, cevap arayan sorulara, Sayın
Bakanın cevap vermesi lazım. Konuşmamın
başında da ifade ettim; yargıya gitmiş,
beraat etmiş. O zaman Sayın Bakan da yargıya
gider -bu o kadar kolaysa- orada beraat edebilir.

Bu yolu açmadığımız zaman -herkesin
yaptığı yanına kâr kalacaksa, uygulamalar
bu şekilde yapılacaksa, bundan sonra gelecek bakan
arkadaşlarımız da o 3418 sayılı
Yasanın 39/ b maddesi için "efendim, burası
özel kaynaktır; ben, bunu, bildiğim gibi harcarım"
derse- daha sonra işbaşına geleceklere de birçok
yol açılmış olacaktır. (RP sıralarından
alkışlar)

Şimdi, konuyu toparladığımız ve
neticelendirdiğimiz zaman, birçok şey ortaya
çıkmaktadır. Sadece Ormak firmasına
yönelik bir sözleşme yapmak, sadece onun ürettiği
ambülansı almak, diğerinden vaz geçmek,
Devlet Malzeme Ofisini devre dışı bırakmak...
Devlet Malzeme Ofisinin bahçesinde bedeli ödenmiş
ambulansları terkederken, Sağlık Bakanlığının
ilgili birimlerinden günlük ihtiyaçların
faksı alınırken, orada, ambülansın
tipi bile sorulmadan ihtiyaç belgeleri toplanmıştır.
Bütün bu verileri topladığımız
zaman -sanki, alelacele, Satınalma Dairesi bir tarafa bırakılmış;
konuyla APK Daire Başkanı ve Müsteşar
Yardımcısı ilgileniyor- bütün bunları
bir araya getirdiğimiz zaman, bu konunun, vicdanî kanaat
noktasında çok iyi değerlendirilmesi lazım.

Ben tespitlerimi netice itibariyle açık olarak ifade
ediyorum: Müsteşar Yardımcısı
ve APK Daire Başkanı, satınalmanın
yerine geçmiştir ve bu konunun ehil insanları
değildir.

İkinci olarak: Yüksek Planlama Kuruluna, DPT'ye ancak
bilgi olarak, sözleşmeden sonra verilmiştir.

3418 sayılı Kanun, yorum ve harcama şekilleri,
tartışmaya açılmaktadır.

"Müsteşarın niye imzası yok"
sorusu da çok enteresan bir cevaptır. Yani, hangi
müsteşarın bakanlığa ne zaman uğradığı
veya uğrayacağı bilinmemektedir.

Ambulans tipi hemen değiştirilmiştir ve Ormak
A.Ş'ye göre planlanmıştır.

Ayrıca, Sayın Bakan da, Türkiye Büyük
Millet Meclisi Başkanlığına müteaddit
defalar müracaatta bulunmuş "dosyamı oylayın
veya kaldırın, iptal edin veya Genel kurulda oylayarak
yargıya gönderecekseniz, biran önce gideyim"
demiştir ve hakikaten, beş yıllık bir
gecikme, Meclis çalışmalarında ve Meclis
aritmetiğinde çok uzun bir süredir. O bakımdan
kendisine katıldığımı ifade etmek
istiyorum.

Netice itibariyle: Bu kadar çok, net ve açık
iddiaların yapıldığı ve sorgulamalarda
gerek Müsteşar Yardımcısının
gerekse APK uzmanının verdiği ifadelerin yeterli
olmadığı, Bakanın da, 3418 sayılı
Kanuna, kendine göre, değişik bir yorum getirerek
harcama yaptığı kanaati, şahsen bende
hasıl olmuştur. Özetle söylemek gerekirse,
Komisyon raporuna katılıyorum ve bu yolun açılarak
-mademki daha önce bu konuda yargıdan beraat edenler
vardır- yargı yolunun açılarak yargılamanın
yapılmasını ve neticenin, inşallah,
doğru olanın tecelli etmesi yönünde olmasını
düşünüyor, Yüce Heyetinize saygılar
sunuyorum. (Alkışlar)

BAŞKAN - Teşekkür ederim Sayın Candan.

Sayın Süleyman Hatinoğlu?..

SÜLEYMAN HATİNOĞLU (Artvin) - Sayın Başkan,
konuşmalar beni tatmin etmiştir.

BAŞKAN - Öyle mi efendim. Peki... Konuşmayacaksınız...

Sayın Mehmet Sıddık Altay?..

MEHMET SIDDIK ALTAY (Ağrı) - Söz hakkımı
verdim, konuşmayacağım.

BAŞKAN - Peki, siz de konuşmuyorsunuz.

Sayın Saffet Arıkan Bedük?.. Yok.

Sayın Cengiz Altınkaya?..

CENGİZ ALTINKAYA (Aydın) - Vazgeçtim efendim.

BAŞKAN - Peki, takdir sizin.

Efendim, kişisel konuşmalar bitmiştir.

Şimdi, Sağlık eski Bakanı Sayın
Halil Şıvgın, kendisini savunacaklardır.

Sayın Şıvgın, buyurun efendim.

Sayın Şıvgın, süresiz konuşacaksınız;
yeterli süre içinde konuşmanızı
toparlarsanız iyi olur efendim.

HALİL ŞIVGIN - Sayın Başkan, değerli
arkadaşlarım; huzurunuza, geçen dönemde
aleyhime verilen bir önergenin kabul edilip,bir soruşturma
komisyonunun kurulması dolayısıyla başlayan
bir macera dolayısıyla gelmiş bulunuyorum.
Bir macera diyorum; maceranın nedenlerini teker teker anlatacağım.

Sayın Başkana da, bana, burada, süresiz konuşma
imkânı verdiği için, teşekkür
ediyorum.

Bu macera, bizim, merhum Özal'la, halka hizmet maceramızdır.
Halka hizmet eden kişilerin, çokpartili siyasî
hayatımızda uğradıkları akıbetleri
biliyoruz; çünkü, siyasete karar verenler, hele,
bu siyasetî, tepe noktalarda, zirve noktalarda yapmayı
kabul edenler, iki gömlekten birini giymeyi veya her ikisini
zaman içerisinde giymeyi kabul edenlerdir. Bunlardan birisi
bayramlıktır, birisi de idamlıktır.
Ben, siyasete karar verirken, ikisini de düşündüm,
ikisini de giyebileceğimi düşündüm ve
karar verdim. Onun için, Allah'a şükür,
rahatım, vicdanen huzur içerisindeyim. Nedenlerini
de şimdi izah edeceğim.

Bahse konu olay nedir? Bahse konu olay, benim Sağlık
Bakanlığı dönemimde almış
olduğum ambulanstır. Ben, Sağlık Bakanlığı
dönemimde 300 ambulans almadım; 1 500'ün üzerinde
ambulans aldım ve ben Sağlık Bakanı olduğum
zaman, Sağlık Bakanlığının
elinde -bugün seksene varan ilimiz, bini aşan ilçemiz,
ikibini aşan beldemizi değerlendirecek olursak- 570
tane ambulans vardı. Bu 570 ambulansın da yüzde
50'den fazlası -bana verilen rapora göre söylüyorum,
aynen yazılı- HEK'e ayrılacak -yani görev
yapamayacak durumda- ambulans...

Benden önceki Bakan Sayın Kitapçı, Dünya
Sağlık Teşkilatının verilerine
göre, Türkiye'nin 5 000 ambulansa ihtiyacı olduğundan
bahisle konuyu irdelemiş, gündeme getirmiş ve
bir çalışma yapmış; benim zamanımda
da bu çalışma devam etti. Bu çalışma
devam ederken, yaptığımız bir sürü
icraat var. Burada, tabiî, ben, ambulans dolayısıyla
gündeme geldim; ama, olay, sadece ambulans değil. Sağlık
Bakanlığım zamanında yaptığım
bütün hizmetler dolayısıyla, Türkiye'de,
sağlık, önplana çıktı.

Sağlık sigortasından bahsettim. Sağlık
meslek liseleri sıkıntısı vardı;
ebe hemşire sayımız yeterli değildi. Bakan
olduğum zaman, bana verilen rapora göre, 52 bin doktor,
28 bin ebe hemşire vardı. 28 bin ebe hemşireyle
sağlık hizmeti vereceksiniz. Avrupa standartlarında,
1 doktora 5 hemşire düşüyor; biz de ise,
2 doktora 1 hemşire düşüyordu; yani, 1 doktora
1 hemşire düşmüyor. Onun için, 84
olan sağlık meslek lisesi sayısını
artırdım. Bugün, gittiğiniz zaman, Anadolu'nun
her yerinde sizlere sağlık hizmeti sunabilen çok
değerli gençlerin yetişmesine vesile oldum, kapıyı
açtım. Daha başka alanlarda da çalışmalarımız
oldu.

Şimdi, asıl konuya ambulansa gelelim. Ambulansı
alırken bir hukukî dayanağım var, kanun
var. Ne kanunu; Türkiye Büyük Millet Meclisimizden
çıkmış ve milletvekillerimizin oylarıyla
kabul edilmiş olan bir 3418 sayılı Yasa var.
Ben, bu yasaya göre işlem yaptım. Yasa bu; yani,
Meclisten çıkan kanun; milletvekillerimiz çıkarmış.
Bu kanunun çıkış tarihini okuyorum:
Kanun sırası 3418, kabul tarihi 24.3.1988, yayımlandığı
tarih 31.3.1988. Yani, benim bakan olmamdan tam bir yıl
önce çıkmış. Peki, bu kanun ne
diyor; 39 uncu maddenin (a) fıkrasını okuyorum:
"Bu kaynaktan yapılacak harcamalar 1050 sayılı
Muhasebei Umumiye Kanunu ile 2886 sayılı Devlet
İhale Kanununa ve 832 sayılı Sayıştay
Kanununun 30-37 nci maddelerinde yer alan vize hükümlerine
tabi değildir. Bu ödeneklerden yılı içinde
harcanmayan miktarlar ertesi yıl bütçesine
devren gelir ve ödenek kaydolunur." 39 uncu maddenin
(b) fıkrasında da "Bu suretle Fona aktarılacak
miktarlar, Başbakanlık, Millî Eğitim Bakanlığı
ve Sağlık Bakanlığı talimatlarına
göre kullanılır" deniliyor. Yani, bir
ihale söz konusu değil, Sayıştay vizesi
söz konusu değil, Muhasebei Umumiye Kanununa tabi değil,
bakanın talimatına göre harcanır. Şimdi,
bu yaptığım işlemin, kanuna, hukuka aykırı
hangi tarafı var? Diyebilirsiniz ki, "Sayın
Bakan, fahiş fiyatla mal almışsan..."
Şimdi, onlara geleceğim, fahiş fiyatla mal almadığım
ortaya çıkacak.

Biz, bu kanunu uygulamışız; ancak, bunu irdeleyen
müfettişler "buna göre ihale yapılması
lazımdı, ihale yapılmamış; duyuru
yapılması lazımdı, duyuru yapılmamış
ve bu mukavelenin feshedilmesi lazım; çünkü,
devlet zarara uğratılmış" demişler
ve bakanın önüne bir dosya koymuşlar. Sayın
Bakan da bunu almış "ben mukaveleyi feshetmek
istiyorum" demiş, haklı; çünkü,
müfettiş raporlarına göre hareket edecekse,
bu mukaveleyi feshetmesi lazım. Bunun için Bakan,
Maliye Bakanlığına müracaat etmiş.
Maliye Bakanlığı, 27.2.1992 tarihli 11991 sayılı
"çok acele ve gizli" damgalı -belge bu-
bir yazıyla Sayın Bakanın talebine cevap
veriyor. Şimdi okuyorum:

"Bu konu, 3418 sayılı Kanunun Türkiye
Büyük Millet Meclisinde görüşülmesi
sırasında dile getirilmiş; ancak, Kanun, ilgili
bakanın sadece talimatını harcama yöntemi
olarak belirlemiştir. Toplanan paraların, Geliştirme
ve Destekleme Fonunda ayrı bir hesapta kaydedilmesi, yapılacak
harcamaların, bu Fonun tabi olduğu kurallara tabi olacağı
sonucuna götürmemektedir; çünkü, Geliştirme
ve Destekleme Fonunun toplanan paralarla ilgisi, muhafaza fonksiyonundan
ibaret olduğu görülmektedir, Fonun kullanılma,
amaç ve yöntemiyle bir ilgisi bulunmamaktadır.
Bakanlık müfettişlerince düzenlenen raporda
kabul edildiği üzere, mezkûr tahsisat, Geliştirme
ve Destekleme Fonu olarak mütalaa edilip, bu Fonun İhale
Yönetmeliğine tabi olduğu varsayıldığında
dahi, idarenin İhale Yönetmeliği hükümlerine
uygun hareket etmiş olmasının, Ormak A.Ş.
ile yapılan sözleşmenin hükümsüzlüğü
sonucunu doğurmayacağı düşünülmektedir"
diye devam ediyor ve şu şekilde tamamlıyor:
"Açıklanan nedenlerle sözleşmenin
devamının sağlanması, hukukî açıdan
hazine yararına olacağından -öbür
tarafta hazinenin zararından bahsediliyordu- satıcı
firma lehine verilen banka teminat mektuplarının
nakde çevrilmemesi ve ambülansların alımı
işinin süratle sonuçlandırılabilmesi
için, idarenin, yukarıda değinilen kendi yükümlülüklerini
yerine getirmesinin uygun olacağı düşünülmüştür."
Bunu söyleyen kim; Hazinenin Baş Hukuk Müşaviri
ve Muhakemat Genel Müdürü.

İşte, bunun üzerine, aslında bütün
laflar, sözler burada bitmesi gerekirken bitmedi ve devam
etti. Devamında ne oldu; devamında, ambülansları
aldılar. Devamında ne oldu; Bakanlık görevlisi
iki arkadaşım, uzun süren bir muhakeme sonunda,
9 uncu Ağır Ceza Mahkemesinde beraat etti. Beraat kararı
Yargıtayca tasdik edildi. Kesin hüküm, muhkem
kaziye var; Yargıtay tasdik etti. Konu neydi; benden aldıkları
bir yetkiyle, 300 adet ambulansı almalarıydı.
Yani, yetkimi ben onlara devrediyorum, o devrettiğim yetkideki
arkadaşlarım mahkemeye gidiyorlar, mahkeme beraat
ettiriyor, Yargıtayca da tasdik ediliyor; dolayısıya,
bu mesele kökünden çözüme kavuşuyor.
Peki, bunu tekrar devam ettirirsek ne olur; ettirebilirsiniz...
Yani, benim, bundan hiçbir endişem yok. Açık
söylüyorum. Hiçbir endişem yok Allah'a
şükür; en ufak bir yanlışım
yok, hatam yok. Eğer burada söylenmek istenen şuysa...
"Sayın Bakan, burada, usulsüzlük, yolsuzluk
vesaire deniliyorsa, bunun adını koyalım;
"bir rüşvet aldın mı" sorusunu
soralım. O zaman, bunun maddî delilini ortaya koyalım.
Maddî delili, ispattır. Getirsinler... Bana kim verecekmiş
rüşveti? Karşımdaki firma Ormak... O zaman
Ormak herkese rüşvet dağıtarak mı
iş yapıyor? Ben size soruyorum. Öyleyse, Ormak'tan
her alışveriş yapan rüşvet alıyor.
Öyleyse odur; yani, o gelir oradan, o hüküm odur.
Ama, biz böyle bir şey almadık Allah'a şükür.
Allah, böyle bir şeyi nasip etmedi, etmesin, etmeyecek.
Benim buramdan haram lokma geçmedi, geçmeyecek.
Onu söyleyeyim. Geçmeyecek!.. geçmeyecek...
Benim aldığım terbiye de, aldığım
eğitim de, içerisinde bulunduğum siyaset de bunu
emreder. Bu emre uydum, uyacağım, devam edeceğim.
Onu söyleyeyim.

Değerli arkadaşlarım, burada, tabiî, konu
çok tartışıldı; ama, ben memnunum.
Neden memnunum; temiz toplumdan bahsediyoruz, temiz yönetimden
bahsediyoruz, temiz idareden bahsediyoruz; onun arayışı
dolayısıyla, sorduğunuz her soruya, bu açıklıkta
cevap vermeye çalışıyorum. Bütün
arkadaşlarımın kafasında bir problem
kalmasın; "ya şu şöyle olmuş,
bu böyle olmuş; bu böyle miydi, o öyle miydi;
bu böyle mi gelecekti, böyle mi gidecekti" denmesin;
çünkü, bu mesele burada çözüme
kavuşsun; çünkü, benim yargılanacağım
yer burasıdır, bu Yüce Makamdır, değerli
arkadaşlarımın vicdanıdır. Ben,
sizin vicdanınızda aklanamıyorsam, o zaman,
Türkiye'de dolaşmam. Sizin vicdanlarınızda
aklanmak istiyorum. Onun için, ben, bu meseleyi takip ettim.
Ben, hiçbir zaman soruşturmadan kaçmadım,
mahkemeye gitmekten kaçmadım; aksine, ben, bir an
önce mahkemenin karşısına çıkayım
diye gayret ettim. Böyle bir şeyim yok...

Hadise şöyle oluyor; iki veçhesi var: Bir, bakanlık
boyutu, bir de benimle ilgili boyutu. Eğer, Anayasa, beni,
bakanlık icraatlarım dolayısıyla korumasaydı,
ben de yanımdaki personelimle beraber gidecektim, Ankara
9 uncu Ağır Ceza Mahkemesinde yargılanacaktım;
konu, siyasî bir malzeme teşkil etmeyecekti. Orada,
arkadaşlarım gibi, ben de beraat edecektim; çünkü,
mahkeme, somut delillere göre karar verir, somut olaya göre
karar verir; kararını vermiş; ama, benimle
ilgili bölümüne gelince, benimle ilgili bölümünde
enteresan gelişmeler oldu. Komisyon kuruldu. Birinci ay
-ilk iki aylık çalışmasını
yapacak; fakat- bu çalışmayı yaparken,
komisyon 15 kişiyle kurulmasına rağmen 11 kişiyle
göreve başladı; 4 noksan üyesi var. 4 noksan
üyeyle komisyon çalışma yapamaz. Savcılıktan,
hâkimlikten ve avukatlıktan gelen arkadaşlarımız
bilirler; şeklî ve usulî bazı hususlar
vardır; buradaki komisyon üye sayısının
15 kişi olması da bu hususlardan birisidir. Üye
sayısı 15'in altında olan bir komisyon, toplanıp
karar veremez değerli arkadaşlarım; verdi...

İkinci bir hatası: Komisyon, birinci iki aylık
çalışmayı yaptı, süresi
yetmedi, beni çağırmadı, ikinci bir iki
aylık süre daha istedi. O ikinci iki aylık
süre de birinci ayını geçti, ikinci
ayına girerken, ben, bir yurtdışı seyahatim
olduğundan bahisle, komisyona müracaatta bulundum; dedim
ki: Sayın komisyon, birinci iki ayı geçirdiniz,
beni çağırmadınız; ikinci iki
ayı da geçirmek üzeresiniz, henüz daha
çağırmadınız. Ben, şu tarihler
arasında yurtdışında olacağım.
Bu arada, mart ayının 18'inde de döneceğimi
söylüyorum. Aynı zamanda, Meclis Başkanlığına
bir dilekçeyle müracaat ediyorum ve bu arada, komisyon
üyelerine de -benim bilgime başvurmadan önce-
size bazı notlar gönderiyorum, bunları değerlendirir
ve sorularınızı da buna göre sorarsanız
memnun olurum diye bir dosya gönderiyorum. Bu dosyaları,
geçen dönem çalışan bütün
arkadaşlarım bilir, herkese gönderdim; bu müzakere
dolayısıyla da, istisnasız, 550 arkadaşıma
hazırlık yaparak birer dosya gönderdim. Zannediyorum,
hepinizin eline ulaşmıştır. Ancak, beni
çağırmayan komisyon, yurtdışına
çıkışımın ertesi günü
çağırıyor ve benim sekreterim de "yurtdışında,
ben bu davetiyeyi alamam" diyor. Bunun üzerine, ben
hemen haberdar oldum, komisyon başkanıyla görüştüm,
arkadaşlarla görüştüm, yeterli bulmadım;
bunun üzerine, avukatımı, özel olarak
komisyona gönderdim. Ayın 18'inde geleceğimi söyledim.
Ayın 18'inde geldikten sonra, komisyonun görev süresinin
bitmesi için daha onbeş günden fazla süre
var; ama, buna rağmen, ayın 18'inde döndüğümde
öğrendim ki, komisyon benim gıyabımda karar
vermiş. Ben, ifademi alacaklar diye bekliyorum... Bunun
üzerine, Sayın Meclis Başkanı Cindoruk'a
müracaat ettim. Sayın Cindoruk, benim müracaatımı
haklı buldu ve komisyona hitaben bir müracaatta bulundu.

Türkiye Büyük Millet Meclisi Başkanı
Sayın Cindoruk'un, benim müracaatım üzerine
komisyona yaptığı müracaatı tamamen
okumak istiyorum; benim yaptığım müracaatı
ayrıca okuyarak vaktinizi almak istemiyorum.

"Tarih: 3.4.1993.

(9/11) Esas Numaralı Soruşturma Komisyonu Sayın
Başkanlığına

Ankara Milletvekili Sayın Halil Şıvgın,
31.3.1993 günü bir dilekçeyle, Başkanlığımıza
başvurmuştur. Bu dilekçede ileri sürülen
bir bölüm isteklerin incelenmesi, Başkanlığımızın
görev alanı dışındadır;
ancak, Komisyonun, sayın üyenin ifadesini almaksızın
soruşturma açılmasına ilişkin
karara vardığı yolundaki iddiası, Başkanlıkça
incelenmiştir. Bu iddianın doğru olduğu,
dosyanın içeriğinden anlaşılmaktadır.

Bilindiği gibi, Anayasanın 100 üncü maddesinde
yer alan soruşturma komisyonu faaliyetinin hukukî
niteliği, bir yargılama işlevidir. Prof. Dr.
Nurullah Kunter, Komisyonun, bir ön soruşturma gerçekleştirdiğini,
soruşturmanın açılması kararının,
savcının talepnamesi niteliğinde olduğunu
belirtmektedir. Prof. Dr. Faruk Eren de, bu faaliyetin, bir iddia
faaliyeti olduğu yolundaki görüşünü
keskinleştirmektedir. Doktrinde, Meclis soruşturma
komisyonunun, bir ilk soruşturma organı olduğu
yolunda ittifak vardır; uygulama da bu yoldadır.

Bu nedenle, Anayasa, 100 üncü maddesiyle, bu faaliyetin
tam bir yargısal tarafsızlık içerisinde
gerçekleştirilmesi için özel yasaklar
ve düzenlemeler getirmiş, işlemi, parti gruplarının
kararları dışına çıkarmıştır.
Konuya açıklık getirmek için 100 üncü
maddenin gerekçesinin son bölümünden bir
alıntı yapmak yeterli olacaktır: 'Bu esaslar
göz önünde tutulmak suretiyle, Meclis soruşturmasının
sade ve salim, tartışmasız bir şekilde
sonuçlandırılması amacı güdülmüştür.'

Hakkında suçlama yapılan sayın üyenin
dinlenilmeden varılan kararın tartışmayı
getireceği ise kuşkusuzdur. Nitekim, tartışmayı
ve beraberinde itirazı getirmiştir.

Savunma hakkı, aynı zamanda, suçlanan kişinin
delillerini ve soruşturmanın genişletilmesine
ilişkin isteklerini de güvence altına alır.
Suçlanan kişi dinlenmedikçe, soruşturma
eksik kalır. Savunmanın kanıtları
toplanmadan karara varma sonucunu doğurur.

Yüce Meclis, bu dönem, Ceza Muhakemeleri Usulü
Yasasında yaptığı olumlu değişikliklerle
bütün yurttaşlarımızın savunma
haklarına teminat ve genişlik sağlamıştır.
Bu demokratik yorumun, Türkiye Büyük Millet Meclisinin
yargısal faaliyetlerinde kendi üyesinden esirgenmesi,
kanun yapıcının yürürlüğe
koyduğu yasaları ihmal etmesi sonucunu doğuracaktır.
Savunma için çağrıda bulunulan sayın
milletvekilinin davete uymadığı geçerli
belgeyle kanıtlanmadıkça, soruşturma
bitmiş sayılamaz."

Değerli arkadaşlarım, Sayın Meclis Başkanının
bu görüşüne göre, benim soruşturmam
bitmiş değildir. Bitmiş olmayan bir soruşturmayı
da, bence, Meclis Başkanı Sayın Cindoruk'un,
o zaman, yok sayması lazımdı, sayamadı.
Onun için, geçen dönem, çok ısrarlı
çalışmalarıma rağmen, bu komisyon
raporu, Meclis gündemine gelemedi. Bu defa da, Meclis Başkanı
Sayın Kalemli'nin bunu ortadan kaldırması
lazımdı, kalkmadı. Kalkamadığına
göre, bu dosya, iki yoldan biriyle kalkacak; ya Meclis Başkanları
-buradaki hükme göre- soruşturmanın bitmiş
sayılamayacağı gerekçesiyle bu dosyayı
işlemden kaldıracak ya da Genel Kurula gelecek, sizlerin
oylarıyla ortadan kaldırılacak. Bu olayın
buraya gelişi şeklîdir, şeklen gelmiştir;
dolayısıyla, bitmiş bir soruşturma yoktur,
tamamlanmış bir soruşturma yoktur. Tamamlanmış,
bitmiş bir soruşturma olmadığına
göre, bu meselenin gündemde kalmasını
ve bizim başımızın üzerinde, sürekli,
Demokles'in kılıcı gibi sallanmasını
önlemek isteme irademizden kaynaklanmaktadır. Bunun
için de, ben, değerli arkadaşlarımın
bu konuyu değerlendireceklerine ve vicdanlarındaki
karar istikametinde oy kullanacaklarına inanıyorum.
Onun için de, açık söyleyeyim, ben,
fevkalade müsterihim; yaptığım icraat dolayısıyla
da müsterihim, yaptığım işler dolayısıyla
da müsterihim; hiçbir sıkıntım
yoktur.

Şimdi, bazı arkadaşlarımdan gelen bazı
sorular oldu, o sorulara cevap vermek istiyorum.

Bunlardan birisi; dediler ki: "Neden 'mevzuata uygun olmak
kaydıyla' diye bir şerh düştün?"

Şimdi, bunun hikâyesini anlatayım: Ben hukukçuyum,
avukatım; ama, avukatlık yapmadım, hukukçuyum.
Bir gün, Bakanlığımdan talepte bulunan
arkadaşlarım -iki milletvekili arkadaşım,
personel atamasıyla ilgili- oldu. Ben de, ilgili personel
genel müdürü arkadaşıma sordum, olumsuz
cevap aldım, arkadaşlarıma bildirdim. Dediler
ki: "Bu yapılıyor." "Yahu, olur mu;
bunun yapılması mümkün değil; bu işin
başındaki, dairenin başındaki arkadaşa
sordum" dedim. Bir anlam çıkaramadım.
Daha sonra baktım, öğrendim ki, Personel Atama
Yönetmeliğinin 1/c maddesi varmış; bu maddeye
"makamın takdirine göre" diye bir hüküm
koymuşlar. Bu "makamın takdiri" ibaresi,
zaman zaman Bakanlık makamı olarak anlaşılmış,
zaman zaman müsteşarlık makamı olarak
anlaşılmış, zaman zaman da personel
genel müdürlüğü makamı olarak anlaşılmış.
Bu konuyu, Bakanlar Kurulunda bir arkadaşımızla
tartıştım. Sayın Şükrü
Yürür dedi ki: "Bu tip işlerden kurtulman
ve sana herhangi bir şey gelmemesi için yapacağın
en doğru iş "mevzuata uygun olmak kaydıyla"
ibaresini koymandır. Ben bütün icraatlarımı
öyle yaparım. " Buradaysa, teyit eder... Benim
de, o tarihten itibaren, ister paralı bir konu olsun ister
personel ataması ister personel tayini olsun -Bakanlık
yetkilileri, Sayın Bakan Aktuna buradaysa açabilirler-
yaptığım bütün tasarruflarda "mevzuata
uygun olmak kaydıyla" şerhim vardır.
Bu suçsa, ben, bu suçu işledim. Bu suçsa,
buna suç diyorsanız; yani, bu böyledir diyorsanız...
Bu şudur: Benim bir zorlamam yok; siz, iş yaparken
kanundan ayrılmayın; kanun, nizam, örf, âdet
ne gerektiriyorsa onu yapın, doğru değilse yapmayın
demektir. Bu, ileride bir sorumluluk doğarsa, bakanın
sorumluluktan kaçması değildir; çünkü,
ben, sorumluluktan kaçmıyorum; sorumluluktan kaçsam
bu olayı bu kadar takip etmem, bu işi bu kadar kovalamam.
Bu olayın bir tarafı...

Bir diğer tarafı, şimdi arkadaşlarımız
dediler ki: "Niye bir tek Ormak; niye bir tek Ormak'tan alınmış?"

Değerli arkadaşlarım, ben, Bakan olmadan önce,
Sağlık Bakanlığında ambulansla ilgili
bir şartname yok -getirdim onları- şurada iki
ayrı şartname var; ambulans şartnameleri bunlar;
bunları da Devlet Malzeme Ofisine Sağlık Bakanlığı
gönderiyor, Devlet Malzeme Ofisi şartname hazırlamıyor;
onu söyleyeyim -konuşan arkadaşlarıma
cevap için söylüyorum- şimdi, bunun üzerine
ne yaptık biz: Bunun üzerine, rahmetli Adnan Kahveciyle
oturduk, "ambulans tanımı nedir, şartnamesi
nasıl hazırlanır" diye bir çalışma
yaptık. ECRİ Firması ve İstanbul Boğaziçi
Üniversitesinden Profesör Sayın Necmi Tanyolaç'ın
-ki, öldüğünü öğrendim, Allah
rahmet eylesin- bu işin ustası olduğunu öğrendik.
Teklifte bulunmuşlar Sayın Kahveci'ye, ben de kabul
ettim ve şurada gördüğünüz dosyaların
içerisindeki şartnameleri hazırladık;
dört ayrı tip ambulans için hazırlandı.
Doğrudur, buna belli bir bedel ödedik, ödediğimiz
bedelin üç katını şartnameleri
satmak suretiyle geri aldık, tahsil ettik. Bakanlığımız
zarar görmemiştir; yani, Bakanlığın
parası dışarıya verilmemiştir.
Şartname hazırladık, ihaleye girmek isteyenlerden
bu, üç katı bedelle tahsil edilmiştir,
Bakanlık kasalarına girmiştir.

Bir diğer husus, dört ayrı tipte ambulans alımlarını
yapmak üzere Devlet Malzeme Ofisine müracaat eden Sağlık
Bakanlığıdır ve burada sürekli tartıştığımız
APK'dır. O müracaatı da yapan Müsteşar
Yardımcısı Filiz Güngör Hanımdı;
çünkü, ben, ona yetkiyi vermişim, o yetki
çerçevesinde, Devlet Malzeme Ofisine gitmiş,
alımı da aynı şekilde gerçekleştirmiştir.
Daha evvel Devlet Malzeme Ofisinin alımını
da gerçekleştiren odur, işlem de aynı
şekildedir. Dört ayrı tipte yaptığımız
alımda, Devlet Malzeme Ofisinin bu arazi tipi ambulans
alımı ihalesine, sadece ve sadece Ormak girmiştir.
Ormak'tan başka, bu şartnameye uygun teklif veren
de yok, ihaleye giren de yok.

Peki, bu arazi tipi dediğimiz 4x4 ambulans tipi nereden çıktı,
şimdi onu anlatayım:

Değerli arkadaşlarım, Körfez krizi oldu,
Kuzey Irak'tan 700 bine yakın sığınmacı
geldi. 2 500-2 600 metre yükseklikteki dağlarda onlara
hizmet vermek zorundayız. Ambulans aradık, arkadaşlar,
aldığımız ambulansların o dağlara
çıkamadığını, 4x4 tipi
diye tarif ettikleri arazi tipi ambulansların bu dağlara
çıktığını söylediler.
Bunun üzerine, Edirne'den, Balıkesir'den, Bursa'dan,
Aydın'dan, Samsun'dan, Erzurum'dan, Rize'den, Trabzon'dan,
yurdun değişik yerlerinden, mevcut olan bu tip arazi
ambulanslarını topladık ve o görev bölgesine
gönderdik. 10 gün sonra -geçti geçmedi-
her ilin milletvekili arkadaşlarımız, teşkilatlarını
almışlar yanımıza geldiler "Bizim
ambulansı geri ver... Bizim ambulansı geri ver"
dediler ve biz, yoğun bir baskıyla karşı
karşıya kaldık. O Körfez krizi sırasında
yaşadığımız gerçek bize
şunu gösterdi ki, Türkiye'nin şartlarına
uygun ambulans alınmıyor. Onun üzerine, arazi
tipi dediğimiz 4x4 ambulans tipi alındı ve bu
ambulans tipini o sırada Türkiye'de üreten Ormak'tan
başkası yoktu. Bu da, mahkeme belgeleriyle kanıtlanmıştır;
mahkemelerce, Sanayi ve Ticaret Bakanlığının
bilgileriyle kanıtlanmıştır, ispat
edilmiştir. Mahkeme, onun üzerine, Filiz Güngör'le
yardımcısına beraat kararı vermiş
ve Yargıtay da tasdik etmiştir. Bu konu da oradan
çıkmıştır.

Değerli arkadaşlarım, daha önce, Devlet
Malzeme Ofisinden bu ambulansları alırken, biz,
aynı şekilde avans verdik. Bizim verdiğimiz avans
çizelgesi, tarifleri, tipi, şartnamesi, Devlet Malzeme
Ofisinde yapılan anlaşmanın aynısıdır,
tıpkısıdır, arada bir fark yoktur.
Yani, biz, yeni bir olay meydana getirmedik. Devlet Malzeme Ofisinin
aldığı şartlarda, aynı şekilde
avanslarını ödemek suretiyle aldık.

"Fiyatı pahalı mı değil mi"
diye bir tartışma çıktı, bir
yıl evvel alınan ambulans fiyatının
yüzde 17 artırılması suretiyledir, bizim
tespit ettiğimiz fiyat. Enflasyonun yüzde 60 olduğu
o sene, yüzde 17 fiyat artışıyla bu ambulanslar
alınmıştır. Bu da, yine mahkeme kararlarıyla
tespit ve tescil edilmişti; burada da bizim bir problemimiz
söz konusu değildir.

Bir başka husus: Bu ambulans alımları, bizim
kendiliğimizden karar verdiğimiz konular da değildir;
milletvekilleri tarafından 1991 bütçesine teklif
edilmek suretiyle Sağlık Bakanının önüne
getirilmiştir. İşte, karar buradadır;
bütçeye yapılan teklif budur; bütçede
yapılan çalışmanın sonucu da
buradadır.

Önemli bir başka husus: "Sayın bakan istifa
ettikten sonra aldı" diye bir iddia var. Buna, önergeyi
veren Sayın Hamdi Üçpınarlar'ın
ağzından cevap veriyorum; " 10 Haziran 1991'de
Ormak'a yazı yazıldı; 12 Haziranda Ormak
teklifini getirdi; 13 Haziranda Filiz Güngör, bakana
onay hazırladı; bakan da 14 Haziranda bunu imzaladı
"dedi. Benim görevim 14 Haziranda bitmiş; iş,10
Haziranda başlamış. 14 Haziranda bana göre
bitmiş; ondan sonrası, idarenin kendi içinde
olayı tekemmül ettirmesi, tamamlamasıdır.

Şimdi, bu tarihte Anavatan Partisi tek başına
iktidardır; ben de Sağlık Bakanıyım.
18 Haziranda Anavatan Partisinin bir kongresi vardır; 18
Hazirandan evvel bitmiş. Anavatan Partisinin 18 Hazirandaki
kongresinde Mesut Yılmaz'ın ya da Yıldırım
Akbulut'un kazanacağını kim biliyordu ki? Ben,
Yıldırım Akbulut'un kabinesindeydim, Mesut
Yılmaz da benim arkadaşımdı. Mesut
Yılmaz, kongreyi kazanmış, ben bakan olmamışım;
ama, genel başkan yardımcısı olmuşum.
Bu, bizim iç sorunumuzdur; bir başkasının
problemi değildir.

Efendim, öyle yapmasaydı, şöyle yapsaydı...
Ama, şu olabilir: Bir iktidar değişmiş,
başka bir iktidar geliyorsa; yani, diyelim ki, Doğru
Yol Partisi iktidarı var, o gidiyor, yerine Anavatan Partisi
iktidarı geliyorsa veya Anavatan Partisi iktidarı
gidiyor, yerine, Doğru Yol veya Refah iktidarı geliyor
veya SHP, CHP iktidarlarından birisi geliyorsa, o zaman,
böyle büyük alım yapamazsınız,
yapmazsınız; bunu ben de biliyorum; ama, benim buradaki
işim, burada başlayan bir iş değil; bu,
bir yıldan bu yana devam eden bir periyodun sonucudur.
Devlet Malzeme Ofisine göndermişiz ve bu iş,
belli bir noktaya gelmiş ve sonuçlandırıyoruz;
biz, yarım bir iş bırakmamışız.
Yarım bir iş bırakmamanın sonucu...
Arkadaşlar tartıştıkları için,
konuyu dile getirdikleri için söylüyorum.

Şimdi, o zaman, şunu söylemek lazım; 24
Aralıkta seçim oldu, iktidar tablosu değişti,
yeni hükümet kurulamadı; o zaman, yeni hükümet
kuruluncaya kadar arkadaşlarımızın
-bakan arkadaşlar için söylüyorum- yaptıkları
bütün tasarruf bu Meclise gelir; eğer, bu iddiayı
aynı şekilde göreceksek; o zaman, iş yürümez
Türkiye'de, o zaman bütün işler kilitlenir;
personeli de tayin edemeyin, paraya da imza atmayın; peki,
ne yapacağız biz!? Tabiî, bunun takdirini bakanlar
yaparlar, idare yapar, Başbakan yapar, belli bir solüsyon
oluşturur. Bu, tabiî, tartışmalarımızın
dışında; ama, iddia edildiği için
söylüyorum bunu. Yani, benim bu işlemleri yaptığım
sırada, müstafi bir hükümet söz konusu
değildir, benim bakan olup olmayacağım da belli
değildir; ben, yeniden aynı göreve de gelebilirdim.
O zaman bu iddiada bulunanlar, müneccimlik yapıyorlar
biraz ve yapmışlar...

Değerli arkadaşlarım, tabiî, bir başka
husus, ben, aslında, huzurunuza çok dolu dolu geldim;
ama, vaktinizi fazla almak istemiyorum. Şimdi, burada, Yargıtay
ilamları, bilirkişi raporları, mahkeme kararları,
dosyalarıyla tamamlanmış vaziyettedir bizim
açımızdan; bizim bir noksanımız
yok Allah'a şükür. Şunu ayrıca ifade
etmek isterim ki: Benim Sağlık Bakanlığında
görev yaptığım dönemle ilgili yirminin
üzerinde soruşturma açıldı, kişiler
mahkemeye gitti; hepsi Allah'a şükür beraat etti,
Yargıtay tasdikinden de geçti -herhalde bir kısmının,
üç beş tanesinin Yargıtay süreci
devam ediyor- yani, ben, yaptığım hizmetler
dolayısıyla, bakanlık olarak aklanmış
durumdayım. Bu olay, Yargıda aklanmış,
bitmiştir. Burada, Meclis komisyonunca getirilen konunun
gündemden çıkarılması -biraz
önce söylediğim gibi- sizlerin vicdanlarınızla
başbaşa kalarak vereceğiniz karar sonunda gerçeklecektir.
Ben, bu konuda, hepinizin, en doğru ve salim kararı
vereceğinize inanıyorum, sizlere güveniyorum.

Hepinize saygılar sunuyorum; teşekkür ediyorum.

BAŞKAN - Teşekkür ederim Sayın Şıvgın.

Sayın milletvekilleri, Sayın Şıvgın
"benim savunmam alınmadı" dedi; doğru.
Kendisine bir tabligat yapılmıştır.
Kendisinin müracaatı üzerine, konu, Meclis Başkanlığınca
Soruşturma Komisyonuna intikal ettirilmiştir. Soruşturma
Komisyonu, konuyu incelemiş ve Anayasanın 100 üncü
maddesine göre, malumunuz, soruşturma komisyonunun,
önce iki ay içerisinde soruşturma konusunu tamamlaması
ve iki ay içerisinde tamamlamadığı takdirde
de, son iki ay içerisinde kesin tamamlaması gibi
bir zarureti vardır.

Yüce Meclisin, hakkında soruşturma gibi çok
önemli bir takip yaptığı bir sayın
kişinin de, bu süre zarfında, bu soruşturmanın
sağlıkla yürütülmesi için, gerekli
gayreti gösterip yurtdışına gitmemesi
gerekir. Aksi takdirde, soruşturmayı yapmak mümkün
değil; çünkü, Anayasanın verdiği
süre kesin bir süre. O bakımdan, bu yönde
bir usulsüzlük yok. Zaten, Komisyon da bu konuyu görüşmüş
ve kesin karara bağlamıştır.

Sayın milletvekilleri, soruşturma raporu üzerindeki
müzakereler bitmiştir.

Biliyorsunuz, rapor, Sayın Bakanın Yüce Divana
sevk edilmesi yönündedir.

Şimdi, ben, bu raporu oylarınıza sunacağım.
Oylama sonucunda, eğer, rapor, Meclisimizin salt çoğunluğu
olan 276 oyla kabul edilirse, kendisinin Yüce Divana sevki
kararlaştırılmış olur; eğer,
rapor, 276 ve daha fazla oyla kabul görmezse, o zaman, Yüce
Divana sevki mümkün değildir. Ancak, bu 276 veya
daha fazla oy alınacak oylama, Türkiye Büyük
Millet Meclisi salonunda en azından 184 üyenin bulunması
halinde mümkündür; çünkü, toplantı
yetersayısı, malumunuz olduğu üzere 184'tür;
üçte birle toplanmadıktan sonra, o zaman toplantı
yetersayısı olmayınca karar da verilmez.

Bu nedenle, oylama, açık oylama şeklinde yapılacaktır.

Şimdi, bu açık oylamanın biçimini
oylarınıza sunacağım. Biliyorsunuz, açık
oylamanın üç biçimi vardır: Birincisi,
adı okunan sayın üyenin yerinden kalkarak "kabul",
"ret", "çekimser" şeklinde oyunu
ifade etmesi; ikincisi, kürsüye konulan kupalara adı
okunan üyenin oyunu atması; üçüncüsü
ise, kupaların sıralar arasında dolaştırılmak
suretiyle yapılmasıdır.

Şimdi, oylamanın şeklini Yüce Kurulun
takdirine sunacağım.

Oylamanın, adı okunan üyenin ayağa kalkarak
"kabul", "ret", "çekimser"
demesi şeklinde yapılmasını oylarınıza
sunuyorum: Kabul edenler... Kabul etmeyenler... Bu oylama biçimi
kabul edilmemiştir.

Şimdi, açık oylamanın, kupaların
kürsü önüne konularak ve adı okunan
üyenin oyunu kullanması suretiyle yapılmasını
oylarınıza sunuyorum: Kabul edenler... Kabul etmeyenler...
Bu oylama biçimi de kabul edilmemiştir.

Zorunlu olarak, açık oylama, kupalar sıralar
arasında dolaştırılmak suretiyle yapılacaktır.

Bu oylamada, Sayın Bakanın Yüce Divana sevkini
isteyenler Komisyon raporuna "kabul" oyu vereceklerdir
-çünkü, Komisyon raporunun kabulü yönünde
olacaktır- Yüce Divana gitmesini kabul etmeyenler
"ret" veya "çekimser" oy vereceklerdir.

Basılı oy pusulası kullanılırsa
beyaz "kabul", kırmızı "ret"
ve yeşil de "çekimser" anlama geliyor.

Aslında, basılı oy pusulaları kullanılırsa
daha isabetli olur. Biliyorsunuz, açık oylamada
isimlendirme bilgisayarla yapılmaktadır. Bastırılan
oy pusulalarında her sayın milletvekilinin bir numarası
vardır; bunlar, bilgisayarda çok seri şekilde
tasnif edildiği için, bu oy pusulaları kullanılırsa
daha iyi olur efendim.

Kupalar sıralar arasında dolaştırılsın.

(Oyların toplanmasına başlandı)

BAŞKAN - Sayın milletvekilleri, oylama işlemi
devam ediyor. Uygun görürseniz, oylama işlemi
devam ederken, müteakip soruşturma komisyonu raporu
üzerindeki görüşmelere başlayalım.

2. - Bursa Milletvekili Turhan Tayan ve 50 arkadaşının,
hayalî ihracat iddialarının üzerine gitmeyerek
devletin zarara uğramasına sebebiyet verdikleri ve
bu eylemlerinin Türk Ceza Kanununun 240 ıncı
maddesine uyduğu iddiasıyla, Devlet Eski Bakanı
ve Başbakan Yardımcısı ismet Kaya Erdem,
Maliye ve Gümrük Eski Bakanları Ekrem Pakdemirli
ve Ahmet Kurtcebe Alptemoçin ile Devlet Eski Bakanı
Yusuf Bozkurt Özal haklarında Meclis soruşturması
açılmasına ilişkin önergesi ve
(9/22) Esas Numaralı Meclis Soruşturması Komisyonu
Raporu (S. Sayısı : 779) (1) 

BAŞKAN - Sayın milletvekilleri, Bursa Milletvekili
Turhan Tayan ve 50 arkadaşının, hayalî
ihracat iddialarının üzerine gitmeyerek devletin
zarara uğramasına sebebiyet verdikleri ve bu eylemlerinin
Türk Ceza Kanununun 240 ıncı maddesine uyduğu
iddiasıyla, Devlet Eski Bakanı ve Başbakan
Yardımcısı İsmet Kaya Erdem, Maliye
ve Gümrük Eski Bakanları Ekrem Pakdemirli ve
Ahmet Kurtcebe Alptemoçin ile Devlet Eski Bakanı
Yusuf Bozkurt Özal haklarında, Anayasanın 100
üncü maddesi uyarınca Meclis soruşturması
açılmasına ilişkin önergesi ve
(9/22) Esas Numaralı Meclis Soruşturması Komisyonu
raporu üzerindeki görüşmelere başlıyoruz.

Biliyorsunuz, 779 sıra sayılı Meclis Soruşturma
Komisyonunun raporu, sayın üyelere dağıtılmış
ve ilgili eski bakanlara da gönderilmişti.

(1) 19 uncu Dönem 779 S. Sayılı Basmayazı
tutanağa eklidir.

Rapor üzerindeki görüşmelerde, şahıslar
adına, 6 üyeye ve haklarında soruşturma
istenen eski bakanlara söz verilecektir.

Son söz, haklarında soruşturma istenen eski
bakanlara ait olup, süresizdir.

Şahıslar adına söz alan milletvekillerinin
konuşma süreleri de 10'ar dakikadır.

Bu raporda da, komisyon aranmadan görüşmeler yapılacaktır.

Rapor üzerinde söz alan sayın üyelerin ismini
okuyorum.

Kastamonu Milletvekili Murat Başesgioğlu, Kayseri Milletvekili
Memduh Büyükkılıç, Aydın
Milletvekili Yüksel Yalova, Ankara Milletvekili Nejat Arseven,
Van Milletvekili Fethullah Erbaş, Ağrı Milletvekili
M. Sıddık Altay, Ankara Milletvekili Ömer Ekinci,
Şanlıurfa Milletvekili Abdulkadir Öncel, Artvin
Milletvekili Süleyman Hatinoğlu, Bartın Milletvekili
Zeki Çakan.

Evet, ilk sözü, Sayın Murat Başesgioğlu'na
veriyorum; Sayın Başesgioğlu, buyurun. (ANAP
sıralarından alkışlar)

Sayın Başesgioğlu, süreniz 10 dakikadır;
sürenize riayet ederseniz memnun olurum efendim.

MURAT BAŞESGİOĞLU (Kastamonu) - Sayın
Başkan, sayın milletvekilleri; (9/22) Esas Numaralı
Meclis Soruşturması Komisyonu Raporu hakkında
şahsım adına söz almış bulunuyorum.
Bu vesileyle, Yüce Meclisi saygıyla selamlıyorum.

Değerli milletvekilleri, soruşturmaya konu Sayın
İsmet Kaya Erdem, Sayın Ekrem Pakdemirli, Sayın
Ahmet Kurtcebe Alptemoçin ve Sayın Yusuf Bozkurt
Özal hakkında verilen soruşturma önergesindeki
iddia, hayali ihracat iddialarının üzerine
gitmeyerek, devletin zarara uğramasına sebebiyet vermek
ve bu eylemlerinin, Türk Ceza Yasasının 240
ncı maddesine girdiğinden bahisle tecziyelerini istemekten
ibarettir.

Bu önerge, geçen dönem Parlamentoda bulunan arkadaşlarımızın
da hatırlayacağı üzere, Mecliste kabul
edilmiş ve bir soruşturma komisyonu kurulmuştur.
Komisyon Başkanlığını, Doğru
Yol Partisi Grubundan değerli bir hukukçu arkadaşımız
yapmış ve bu Komisyon, uzun bir çalışma
sonucu, sayın bakanlar hakkındaki bütün
iddiaları bir yargıç titizliği ve inceliği
içerisinde incelemiş, tüm bilgi ve belgeleri
celbetmiş, tanıkları dinlemiş, bilirkişi
dinlemiş ve netice olarak, hakkında isnatta bulunulan
4 sayın bakanın, hayali ihracat konusuyla ilgili
sorumlu olmadıklarına ve Yüce Divana sevklerine
gerek olmadığına karar vermiş bulunmaktadır.

Değerli milletvekilleri, Komisyon raporunun bu haklı
ve açık kararı karşısında,
soruşturmanın safahatına girmeyi lüzumsuz
addediyorum. Sadece Yüce Meclise bilgi sunmak açısından
bir iki noktanın altını çizmek istiyorum.
Tüm iddiaların aksine, ilk hayali ihracat olayını
1985 yılında tespit eden, o günkü, görev
başında ki Hükümettir ve bu hayali ihracat
olayının ortaya çıkmasından
sonra, bir dizi idarî ve ekonomik tedbirler alınmıştır.

Bunların arasında, yüzde 20 civarında
bulunan vergi iadelerinin, kademeli olarak, 1988 yılı
sonuna kadar sıfırlanması öngörülmüştür.
Yine, Eximbank süratle kurularak, ihracat kredisi, bu banka
vasıtasıyla kullandırılmıştır.
Yine, geniş bir soruşturma başlatılmış,
hayali ihracat olaylarına karışan firmaların,
ihracat yapması engellenmiş ve vergi iadelerinin
geri tahsil edilmesi yoluna gidilmiştir. Bu komisyon raporunda,
bu konular çok açık ve net olduğu için,
daha fazla detaya girmek istemiyorum.

Değerli milletvekilleri, dikkatlerinizi bir başka noktaya
çekmek istiyorum: Haklarında isnatta bulunulan bu
değerli bakanlar, Cumhuriyet Hükümetlerinde, çeşitli
dönemlerde görev yapmışlardır. Bazıları,
Başbakan yardımcılığı, bazısı
Maliye ve Gümrük Bakanlığı, bazısı
da devlet bakanlığı gibi onurlu ve önemli
bakanlıklarda görev yapmışlardır
ve neticeten, bu ülkeye hizmet etmişlerdir.

Bu hizmetlerinin karşılığı, ödüllendirilmek
ve alkışlanmak olması gerekirdi; ancak, ne
gariptir ki, bu dört Sayın Bakan, tam 4 yıl
süreyle bir itham altında tutulmuşlardır;
kendilerine, devamlı olarak bir isnatta bulunulmuştur.
Bu Sayın Bakanların onurları incinmiş,
gönülleri kırılmıştır;
ama, alınları açık, başları
dik, bugüne kadar sabırla gelmişlerdir.

Değerli arkadaşlarım, bir toplumsal zafiyetimiz
var; ülkeye hizmet etmiş siyaset ve devlet adamlarını
ödüllendirmeyi ve itibarlarını iade etmeyi,
nedense, hep öldükten sonra hatırlıyoruz.
Bu görevimizi, nedense, bu değerli insanlar öldükten
sonra hatırlıyoruz. Önyargılarımızdan
ve korkularımızdan kurtularak gerçekleri,
hakkı ve hakikati zamanında tespit ve teslim etmek
bizim borcumuzdur.

Sayın Başkan, değerli milletvekilleri; inancım
odur ki, bugün, Yüce Meclis ittifakla, komisyon raporunu
kabul edecek ve bu anlamsız soruşturmaya bir nokta
koyacaktır. Yüce Meclisin bu kararı, bir manada,
hakkı, hakikati tescil edecek ve dört yıllık
süre içerisinde itham altında tutulan değerli
bakanların bir nebze de olsa incinmiş olan onurlarını
yerine getirecektir. Onları, bu Yüce Meclisin kararıyla
bir nebze olsun ferahlatmış olacağız.

Bu duygularla, şahsım adına komisyon raporuna
olumlu oy vereceğimi ifade ediyor; Yüce Meclise saygılar
sunuyorum. (ANAP sıralarından alkışlar)

BAŞKAN - Teşekkür ediyorum Sayın Başesgioğlu.

Sayın Memduh Büyükkılıç;
buyurun efendim. (RP sıralarından alkışlar)

Konuşma süreniz 10 dakika.

MEMDUH BÜYÜKKILIÇ (Kayseri) - Değerli Başkan,
değerli milletvekilleri; (9/22) esas numaralı hayalî
ihracat diye kamuoyunda bilinen, Meclis Soruşturması
Komisyonu raporuyla ilgili söz almış bulunuyorum.

Hayalî ihracat, geçmişe şöyle bakacak
olursak, bizim üniversite yıllarında Yahya
Demirel'lerle başlayan ve daha sonra 1984-1990 yılları
arasında kamuoyunu oldukça meşgul eden bir
konu haline gelmiştir. Bunun üzerine daha sonra -iyi
hatırlıyoruz ve biliyoruz ki- 1991 yılındaki
seçimler sırasında, ülkenin âdeta
en önemli konusu olarak hayalî ihracat takdim edilmiş,
seçim malzemesi yapılmış ve meydanlarda,
elbette ki, kamuoyunun duyguları, düşünceleri
sandığa sürüklenmek suretiyle oya çevrilmeye
çalışılmıştır.
Elbette, bunun haklı yönleri vardır; belki,
duyguların istismarı da söz konusudur.

O açıdan, daha sonra, Mecliste bu konu gündeme
getirilmeye çalışılmış;
ancak, 1991 yılı öncesindeki dönemde,
Anavatan Partisinin yaklaşık 292 civarında
milletvekili bulunduğu için, denetleme mekanizmalarının
işletilmesi söz konusu olmamıştır.
Özellikle, şu anda Genel Kurulu yöneten Değerli
Başkanın da o dönemde vermiş olduğu
gerek soru önergeleriyle gerekse diğer denetim yollarıyla
ilgili söz konusu mekanizmalar çalıştırılmamış
ve oy çokluğuyla reddedilmiştir. Tabiî
ki, oy çokluğuyla reddedilince değişmeyebilir.
Kamuoyunda -benim kanaatim- hayalî ihracat söz konusu
olmuş ve kamu vicdanında, söz konusu yönetim,
Anavatan Partisi dönemi iktidarı, mahkûm olmuştur;
çünkü, basınımız, bu konunun
üzerine gitmiş ve kamuoyunu oldukça meşgul
etmiştir.

Daha sonra, Doğru Yol Partisi ile SHP beraber iktidar olunca,
bu konu tekrar gündeme getirilmiş ve bunun üzerine,
bir araştırma komisyonu kurulmuştur. Araştırma
komisyonu, yaklaşık iki sene, yine kamuoyunu meşgul
etmek suretiyle, bu söz konusu tutanakta yüzlerce sayfayla
yer alan raporunu ortaya koymuş ve bunun üzerine, söz
konusu komisyonun kanaati, soruşturma komisyonunun kurulması
yönünde olmuştur. Daha sonra, soruşturma
komisyonu kurulmuş, soruşturma komisyonunun yaklaşık
dört aylık çalışması sonucunda,
15 tane görüşme yapılmış,
yaklaşık 12 saat bu konunun üzerinde çalışmalar
yapılmış ve görüşler belirlenmiştir.
Bu komisyon çalışmalarını incelediğimizde,
kimi zaman toplantı yetersayısı elde edilememiş,
kimi zaman eksik üyeyle toplanmış; ama, sonuç
itibariyle dört aylık süre sonunda ortaya bir
rapor konulmuştur. Bu raporda kimi üyeler söz
konusu komisyonun görüşlerine -tespit ettiği
görüşlere- katılmış, kimi
üyeler katılmamış veya çekimser
kanaatlerini belirtmişlerdir.

Değerli milletvekilleri, iki sene araştırma komisyonunu,
yaklaşık dört ay soruşturma komisyonunu
meşgul eden bu konu, elbetteki kamunun vicdanında
iyi yanıyla da kötü yanıyla da yer almıştır.
Bu komisyonlarda 58 kişinin bilgisine başvurulmuş
ve araştırma komisyonu döneminde 41 tane birleşim
yapılmıştır. 1970'li yıllardan
beri, sürekli bu konular gündeme gelirken, 1984 ilâ
1990 arasındaki yaklaşık altı yıllık
dönemde yapılan ihracatların araştırılması
komisyonu başkanlığını yapan Mahmut
Öztürk tarafından, ihracatın yaklaşık
yüzde 48'i "hayalî ihracat" olarak nitelendirilmiştir.
Gerçekten, bu, ülkemiz için kara bir tablo,
ülkemiz için bence karanlık bir rakamdır.
(RP sıralarından alkışlar) Çünkü,
bu dönem içerisindeki yaklaşık 90 milyar
dolarlık ihracat hacmini gözönüne getirecek
olursak, bunun 45 milyar dolarlık kısmının
hayalî olduğunu herhalde tahmin etmemek için
hiçbir sebep yoktur; ama, ne yazıktır ki
soruşturma komisyonu, bu hayalî ihracatla ilgili bu
kanaate katılmamış ve soruşturma komisyonunda
bu konu desteklenmemiştir. Bunun üzerine, komisyon
üyesi olan Doğru Yol Partili milletvekillerinin bir kısmı,
soruşturma komisyonunun yazmış olduğu raporun
lehinde yer alırken, bir kısmı, aleyhinde
yer almak suretiyle kendi kanaatini belirtmişlerdir.

Yine, bu Komisyonun üyelerinden, Refah Partisine mensup olan
2 üye Komisyonun kanaatine katılmamıştır.
O dönem SHP bünyesinde bulunan ve daha sonra CHP olan
partinin üyesi de, yine, bu Komisyonun kanaatine katılmamış
ve görüşlerini belirtmişlerdir.

Değerli milletvekilleri, elbette ki, yaklaşık
altı yıllık dönemde yapılan ihracatların
hayalî ya da gerçek olduklarını irdelemek,
takdir edersiniz ki, burada, 10 dakikalık bir konuşmaya
sığdırılacak konu değildir. Ancak,
benim gördüğüm kadarıyla, Meclisimiz,
nedense, bu konulara, denetim konularına fazla ilgi duymamakta
gibi gelmektedir.

Yine, benim bir başka kanaatim; eğer, bu araştırma
komisyonu raporu ve diğer soruşturma komisyonunun raporu
incelenseydi de, herkes kanaatini serd edip kendi vicdanına
göre oy kullansaydı, çok daha yerinde olurdu;
ama, gördüğüm kadarıyla, Meclis, bu
ilerleyen saatlerde, değil 276'yı, ilgili bakanları
Yüce Divan'a gönderecek sayıyı bulmak
-benim kanaatim- belki toplantı yetersayısı
ya da karar yetersayısı dahi elde edilemeyecek bir
durumdadır.

Bu açıdan, bu konuyla ilgili daha fazla görüş
belirtmek istemiyorum; konuyu herhalde incelemişsinizdir.
Herkesin kanaatine saygı duyuyor, tekrar, Meclisimizi ve
sizleri saygıyla selamlıyorum. (RP ve DYP sıralarından
alkışlar)

BAŞKAN - Teşekkür ederim Sayın Memduh
Büyükkılıç.

Şimdi, söz sırası Yüksel Yalova'da.

Buyurun Sayın Yalova. (ANAP sıralarından
alkışlar)

Süreniz 10 dakikadır.

YÜKSEL YALOVA (Aydın) - Sayın Başkanım,
sayın milletvekilleri; 9/22 esas numaralı Meclis
Soruşturması Komisyonu raporu üzerinde söz
almış bulunuyorum; hepinizi şahsım adına
en üstün saygılarımla selamlıyorum.

Biraz önce, görüşlerini dinleme imkânı
bulduğumuz Refah Partili arkadaşıma hemen bir
hususu hatırlatmak istiyorum: Soruşturma komisyonunun
geçen dönemki çalışmalarına
ilişkin "ne yazık ki" tabirini kullandınız;
12 saatten ibaret olmadığını hemen burada
söylemek zorundayım. O dört aylık süre
içerisinde, basılı evrakın arka sayfasında
göreceksiniz, bin küsur tane eki vardır. Ben,
kendi adıma arz edeyim ki, yaklaşık 30 bin
sayfadır incelediğimiz sayfa sayısı ve
biz, bu 30 bine yakın sayfayı incelerken de -yine
kendi adıma arz etmeyi bir görev sayıyorum-
soruşturması istenilen kişilerin siyasal kimliklerini
bir yana bırakarak ve belki de o değerli eski bakanlarla
aynı partiden olmanın gerektirdiği ayrı
bir titizliği de, o komisyonda görev yapmanın
bilinciyle birleştirerek -belki daha da titiz- o konuda
çalışma, araştırma yaptık;
ama ne komisyon çalışmalarına başlarken,
ne komisyon çalışmaları sırasında
ve ne sonrasında "acaba... Ne yazık ki..."
ya da "iyi ki" gibi kelimeleri kullanır mıyız
diye de kendimizi bir tutkuya kaptırmadık. Orada,
size acizane bir tavsiyem olacak; yeni olduğunuz için
doğaldır...

MEMDUH BÜYÜKKILIÇ (Kayseri) - Raporu okursanız,
orada var.

YÜKSEL YALOVA (Devamla) - Ben, raporun hazırlanmasında
görev yapmış insanlardan biriyim; tartışmak
amacıyla söylemedim.

Sadece bir şeyi hatırlatacağım, muhakkak
ki "hükmedenler adaletle hükmetmelidir" ayeti
kerimesini belki kullanırız.

Değerli milletvekilleri, ben konunun başka boyutuna
dikkat çekeceğim. Konuşmamı hazırlarken
de iyi ki böyle yapmışım düşüncesine,
bugün, benden önceki konuşmacıları
izlediğim vakit kapıldım; hem bu dört eski
sayın bakanla ilgili hem de Sayın Halil Şıvgın'la
ilgili soruşturma komisyonlarının raporları
üzerine konuşan konuşmacıları dinlediğim
de, konuya başka bir açıdan bakmanın
zarurî olduğuna inandım; izin verirseniz, o yöntemi
burada uygulayacağım. Yani, şimdi soruşturma
komisyonunda adı geçen dört eski sayın
bakanın ismini, sayın bakanın mensubu bulunduğu
partiyi unutarak ya da dilerseniz, bu Mecliste bulunan herhangi
bir partinin, ANAP dışında herhangi bir partinin
üyesi gibi kabul ederek, sadece, ortaya konulan, Yüce
Heyetin huzurlarına getirilen iddialarla, o kişiler
hakkında verilen savunmalar ve belgelerle karar verecek
şekilde konuya yaklaşacağım.

Bakınız değerli milletvekilleri, ben bir araştırma
yaptım; 1965 yılından bu yana -hemen söyleyeyim
eksik bu liste, 1994, bir tane de 1995 yılına ilişkin
bir bilgi var; yani, 1996'nın bilgileri tam gelmemiş-
1965'ten itibaren -1996 sayarsak, 1995 sayalım- 30 yıllık
süre içerisinde, haklarında soruşturma
önergesi bulunan eski bakanlar ve başbakanların
sayısı 198. Bunların 8'i başbakan,
190'ı bakan; yani, yıllık ortalama dosya
sayısı 24, aylık yaklaşık 3.
Bakan sayısıyla kıyaslarsanız -6 yıl
olduğuna göre, daha doğrusu 1965-1995 arası
30 yıl olduğuna göre, 190 bakan olduğuna göre-
yılda ortalama 6 bakan hakkında soruşturma
önergesi... Şöyle düşünebilirsiniz:
Her kabineyi ortalama 30 kişi sayarsanız, her kabinenin
beşte biri, yüzde 20'si, gene Meclisin kendi mensupları
tarafından bir töhmet altında...

Ben, size arz edeyim: Bu 198 eski bakan ve başbakan hakkındaki
dosya sayısı 730; son bir iki tanesini kaçırmış
olabilirim, Meclis evraklarına işlenmediği için.
Bakınız sayın milletvekilleri, 730 tane soruşturma
önergesi; yani, bu 730 kişiden başbakan olanlara
baktım; Sayın Akbulut, Sayın Demirel, Sayın
Ecevit... Hemen söyleyeyim, bugün, demokrasinin teminatı
olarak hemen herkesin görme eğiliminde olduğu Cumhurbaşkanı
Sayın Demirel hakkında tam 91 tane dosya, Sayın
Ecevit hakkında da 42 tane dosya. Sayın Erbakan
var, Sayın Özal var -Rahmetli Özal var- Sayın
Naim Talu, Sayın Mesut Yılmaz, Sayın Tansu
Çiller... 8 tanesi başbakan olarak görev yapmış.
Bu 730 dosyadaki 198 şahıstan Eski Meclis Başkanları
Sayın Sabit Osman Avcı, Sayın Kaya Erdem,
Sayın İsmet Sezgin; bu üç kişi
de Meclis Başkanı olarak görev yapmış
Meclisimizde.

Parti genel başkanlarının isimleri: Bu kişilerden
parti genel başkanı olanlar Sayın Erdal İnönü,
Sayın Deniz Baykal, Sayın Süleyman Demirel,
Sayın Bülent Ecevit, Sayın Yıldırım
Akbulut, rahmetli Turgut Özal, Sayın Alparslan Türkeş,
Sayın Mesut Yılmaz, Sayın Mehmet Yazar, Sayın
Tansu Çiller.

Bu 730 dosya muhatabı 198 kişinin ikisinden biri
rahmetli Turgut Özal, biri Sayın Süleyman Demirel
ve her ikisi de Cumhurbaşkanı.

Yani, bu otuz yıllık süreç içerisinde,
730 dosya içerisinden bir Sayın Hilmi İşgüzar,
bir Sayın Tuncay Mataracı, bir de Sayın İsmail
Özdağlar ceza almış.

Bu üç kişiden ceza alan ikisinin cezalarının,
askerî müdahale dönemi sonrasında olduğunu,
o felsefenin hâkim olduğu bir dönemi kapsadığını
düşünürsek; -yani, Sayın Kenan Evren'e,
İstanbul Üniversitesi Senatosunca, fakültelerde
Anayasa konusunda yaptıkları konuşmalar nedeniyle,
anayasa hukuku fahrî doktor unvanı verme konusunda
fakültelerin birbirlerini çiğnedikleri için
işin suyu çıkmasın diye yine senato
kararıyla unvanın teke indirilmeye çalışıldığı
bir dönemde- o iki kişi hakkında ceza verilmiş;
birine de Anavatan Partisi, kendi üyesi bir bakan hakkında,
Sayın Özdağlar hakkında vermiş.

Yüce Divana sevk edilmiş toplam beş karar var;
bunların içerisinden de Sayın Altınkaya
ve Sayın Giray beraat etmiş, Yüce Divanın
kararıyla.

Şimdi, ben, buna, Meclis içi siyasî ceza adını
verdim. Meclis dışı siyasî ceza diyorsanız,
bunun bir hukukîleştirilmişi var; Rahmetli Adnan
Menderes, Hasan Polatkan, Fatin Rüştü Zorlu için
siyasî cezanın hukukîleştirilmiş
kısmı...

Yine Sayın Demirel'in, Sayın Erbakan'ın,
Sayın Ecevit'in, Sayın Baykal'ın ve ismini
burada sayamadığım birçok eski siyasinin,
Hamzakoylardaki mücadelesi, başka başka yerlerde
bir dergiye sığınma mecburiyeti yüklenmesi...

Şimdi, bu açıdan baktığınız
vakit, bugün, bir başka belgeyi daha, bilgiyi daha
bunun yanına koymak mecburiyetindesiniz. Bugün, o
dün, fahrî doktor unvanı verilmesi nedeniyle
yarışa giren üniversitelerin, Türkiye Büyük
Millet Meclisiyle ilgili, Türkiye Büyük Millet
Meclisinin kredibilitesiyle ilgili olarak yaptığı
araştırmalara baktığınız
vakit görüyorsunuz; hep sonlarda yer veriyorlar Türkiye
Büyük Millet Meclisine; yani, Türkiye Büyük
Millet Meclisinin, bu ülkede, güvenilirlik açısından
en sonlarda yer aldığını söylüyorlar.
Ha, o zaman, biz, Türkiye Büyük Millet Meclisinde
görev yapan insanlar olarak, kendi haysiyetimizi, kendi şerefimizi
düşündüğümüz kadar rakiplerimizin
haysiyet ve şereflerini de düşünmek zorundayız
diyorum.

Biraz önce bir konuşmacı, bir Osmanlı
sadrazamının "iki gömlek; biri bayramlık,
biri idamlık" diye bir sözünü söylemişti.
Bir siyasetçi düşüneceksiniz ki, milletvekili
olduktan sonra bakan olmayı, başbakan olmayı
hayal edecek; ama, karşısında hep biri bayramlık
biri idamlık iki gömlek!.. Bayramlık gömlek
için bu kadar mücadele eden insanlar, o "idamlık
gömlek" sözü karşısında,
acaba, her zaman sağlıklı olabilirler mi? Yani,
hakında 91 tane dosya hazırlanmış bir
kişi -bu nasıl bir zihniyettir ki- o çizgilerden
geçecek ve sonra da, demokrasinin teminatı görülecek.
Peki, bugün demokrasinin teminatı gibi görme
eğilimimiz doğruysa -ki katılıyorum- o zaman,
bu kişinin, günün birinde, böyle bir şekilde
bir yere gelebileceğini hesaplamak, biz siyasetçilere
düşen bir görev değil midir diye düşünüyorum.

"Hakim olan kimesne, bir saat,

Emr-i Hak üzre kim adalet ide;

Ola mı bu sevaba adl-i adil,

Ki, o yetmiş sene ibadet ide" Peygamber Efendimiz Hazreti
Muhammed'in sözü bu; yani, Peygamberimiz "bir saatlik
adalet, yetmiş senelik ibadete bedel" diyor.

Ben, şahsen -ilk başta söylediğim gibi- sırf
kendi partimize mensup bir insan olduğu için, elli
sene sonra, şu ya da bu artniyet tarafından, milyarda
1 ihtimalle de olsa, bir soru işaretine muhatap kalır
mıyız acaba titizliğiyle -endişesiyle
demiyorum; titizliğiyle-...

(Mikrofon otomatik cihaz tarafından kapatıldı)

BAŞKAN - Sayın Yalova, eksüre veriyorum; lütfen
toparlayın efendim.

YÜKSEL YALOVA (Devamla) - ... daha bir araştırmacı
gözüyle ve soruşturma komisyonunda aylarca görev
yapmış, bu komisyon raporuna imza atmış
bir milletvekili sıfatıyla, bir arkadaşınız
sıfatıyla, açık alınla diyorum
ki, bu kişilere biz zaten zulmü yapmışız.

Bir tek şeyi hatırlatacağım: Sayın
Tansu Çiller'in mal varlığını
soruşturma komisyonunda görev yapıyoruz; Sayın
Ekrem Pakdemirli... Komisyonun görevinin hangi döneme
ilişkin olacağına ilişkin bir tartışma
var; Bakanlık ve Başbakanlığıyla
sınırlı mı kalsın; yoksa, daha
öteye mi gitsin. Düşünebilir misiniz ki,
bir soruşturma komisyonu tarafından, öncesinde
de bir araştırma komisyonu tarafından üç
yıl, dört yıl boyunca, hep, kamuoyunda haksız
bir zulme muhatap olmuş bir kişi, orada, aynı
benim gibi savunma yaptı. Yani, dün siz bize yapmıştınız;
şimdi, bizim elimize bu yetki geldi, bu oy, bu imkân
geldi; ben böyle kullanayım, siyaset bunu gerektirir
demedi.

Bir Kaya Erdem, -işte, orada var- 1980 yılında,
dönemin Başbakanı Sayın Süleyman
Demirel'in arzusu üzerine, Cumhurbaşkanı Fahri
Korutürk'ün tezkeresiyle Sanayi ve Ticaret Bakanlığından
Devlet Planlama Teşkilatına getirilmiş.

Bir Ahmet Alptemoçin'le ilgili, nedir "siz böyle
duyumlar aldınız mı" diyor Bakanlığınız
döneminde; iddianamede böyle yer vermiş. "Hiçbir
ihbar aldınız mı, duyum aldınız
mı?.." Yani, şahit olarak aslında çağırmış
-sanık olarak değil- o da bilgisini sunmuş, "şu
kadar dosyayı gönderdik" demiş.

Sayın Pakdemirli "13 ay bu dosyaları tuttun"
diye suçlanmış, Maliye ve Gümrük
Bakanlığının süresi 13 ay değil.
Gelmiş evrak Bakanlık makamına, tam iki gün
sonra -iki gün- imzası atılmış,
gereken işlem yapılmış.

Sayın Yusuf Bozkurt Özal'la ilgili de, yine "dosyaları
savsaklamak" deniliyor; oysa, 1989'da ayrılmış.
Ayrılmadan önceki döneminde de Müsteşar
olarak görev yaptığı için Başbakanlık
Teftiş Kurulunu ilgilendiren bir husus... Bakanlığı
döneminde de 350 küsur dosyayı göndermiş,
oraya da imzasını atmış.

Ben, bir hususu, adalet kararınıza güvenim
tabiî ki tam; ama, daha bir güçlü olsun
diye arz ediyorum: Bu dosya sonuna kadar incelenmiş, araştırılmış
bir dosyadır. Türkiye Büyük Millet Meclisi
adına görev yapan bir komisyonun, Türkiye Büyük
Millet Meclisinin manevî şahsiyetini güçlendirici,
itibarını artırıcı bir çalışmasıdır.
O nedenle, bu şekilde hareket edeceğimi belirterek;
hepinizi teker teker saygıyla selamlıyorum, Sayın
Başkanıma da gösterdiği hoşgörü
nedeniyle teşekkür ediyorum. (ANAP sıralarından
alkışlar)

BAŞKAN - Teşekkür ederim Sayın Yalova.

Sayın Nejat Arseven; buyurun.

Süreniz 10 dakikadır.

NEJAT ARSEVEN (Ankara) - Sayın Başkan, sayın
milletvekilleri, bir önceki dönemde; yani, 19 uncu dönemde,
Bursa Milletvekili Sayın Turhan Tayan ve 50 arkadaşının,
hayali ihracat iddialarının üzerine gitmeyerek,
devletin zarara uğratılmasına sebebiyet verdikleri
ve bu eylemlerinden dolayı Türk Ceza Kanununun 240
ıncı maddesine uyduğu iddiasıyla Devlet
eski Bakanı ve Başbakan Yardımcısı
Kaya Erdem, Maliye ve Gümrük eski Bakanları Ekrem
Pakdemirli ve Ahmet Kurtcebe Alptemoçin ile Devlet eski
Bakanı Yusuf Bozkurt Özal haklarında, Anayasanın
100 üncü maddesi uyarınca açılan
Meclis soruşturmasıyla ilgili; yani, (9/22) sıra
numaralı Meclis Soruşturma Komisyonu Raporu üzerinde
şahsım adına söz almış bulunuyorum;
bu vesileyle en içten duygularımla Yüce Heyetinizi
saygıyla selamlarım.

Sayın milletvekilleri, hayalî ihracat denilen olay,
bu işi yapmaya azmetmiş kişi, kişiler
veya kuruluşların organize ettiği ve bu yolla
haksız kazanç temin etmeye çalıştığı
bir fiildir. 1985 yılından itibaren, özellikle,
iki üç yıl, hayalî ihracat konusu Türk
kamuoyunun gündeminde ağırlıklı
bir şekilde yer almıştır. Sonra da,
1992 yılına kadar bu tartışmalar devam
edegelmiştir.

Malumunuz olduğu üzere, hayalî ihracat yapmaya
karar veren kişiler, gerçekle ilgisi olmayan beyanlarda
bulunup belge tanzim ederek, olmayan bir ihracat fiilini gerçekleştirmiş
gibi göstermeye veya ihraç edilen malın kalitesini,
fiyatını ve miktarını değiştirererek
devleti yanıltmaya çalışırlar.
Bu kişiler, bu işlemleri, yalnız başlarına
yapmaya uğraştıkları gibi, gümrük
teşkilatı, gümrük muhafaza teşkilatı
ve hatta bazen emniyet mensuplarının bazılarıyla
anlaşıp, onlarla işbirliği yaparak da gerçekleştirmeye
çalışabilirler.

Değerli milletvekilleri, hepimizin bildiği gibi, hayalî
ihracatın olabilmesi için, baştan ihracatçı
böyle bir suistimali yapmaya niyetli olacak ve gümrüğe
beyan edilen mal yerine başka bir malın gönderilmesini
temin için de gümrük muayene memuru ve kolcuyu,
gözetme şirketinin temsilcisini, nakliye acentasının
temsilcisini, kaptan veya şoförünü, malı
alacak ithalatçıyı, bir menfaat karşılığı
suça iştirak ettirerek hayali ihracatı gerçekleştirebilecektir.

Değerli arkadaşlarım, bakanların görevi
kötüye kullanma ve ihmal suçları ile hayalî
ihracat fiili arasındaki irtibata da biraz değinmek
istiyorum. Hayalî ihracat yapma fiilleriyle görevi
ihmal ve görevi kötüye kullanma suçlarına
vücut veren fiilleri irtibatlandırmanın mümkün
olmaması gerekir. Hayalî ihracat diye bir suç
kategorisi, bir fiil kategorisi mevcut değildir. Hayalî
ihracat denilen olay, gerçekte ihracat yapılmadığı
halde, evrakta sahtecilik yapılmak suretiyle bir ihracat
yapılmış gibi gösterilerek ihracatı
teşvik kolaylıklarından ve imkânlarından
yararlanma olayıdır. Hayalî ihracat denilen
olay, yerine göre evrakta sahtekârlık, dolandırıcılık
suretiyle ihracattan haksız kazanç sağlama fiileridir.
Bu halde de, Türk Ceza Kanununun evrakta sahtekârlık
ve dolandırıcılığa ilişkin
hükümleri uygulanır veya yerine göre sahte
evrak tanzimi suretiyle kaçakçılık
mevzuatına aykırı davranarak, ihracattan
haksız kazanç sağlamak fiileridir ki, bu takdirde
de, Türk Ceza Kanununun evrakta sahtekârlık
hükümleri yanında, kaçakçılığın
men ve takibine ilişkin mevzuat hükümleri uygulanır.

Bu münferit cürmî fiillerle, bakanların
görevlerine ilişkin fiillerinin ilişkilendirilmesi
mümkün değildir. Bakanların, başkalarının
hayalî ihracat adıyla nitelendirilen cürmî
fiillerine katılmak şeklinde bir kasıtlarının
bulunmadığı da çok açık
bir şekilde ortadadır. Bu fiil, yani, hayalî
ihracat, yanlış vergi beyannamesi tanzim ederek vergi
kaçırmak, yanlış beyan ve belgelerle
düşük değerli taşınmazları
çok yüksek değerlerle gösterip, hak etmediği
bir krediyi almak gibi fiillere de benzer. Bu fiiller, ilgili
merciler tarafından takip edilir, yapanlar yakalanır
ve adalete teslim edilir. Bir firma, yanlış beyanda
bulunduğu ve vergi kaçırdığı
için veya başka bir kişi, tapuyla ilgili işlemlerde
yanlış beyanda bulunup, haksız yere bazı
imkânlara kavuştuğu için, hiç kimsenin
aklına, vergi idaresiyle ilgili Maliye ve Gümrük
Bakanını veya Tapu Kadastro Genel Müdürlüğünün
bağlı bulunduğu Devlet Bakanını suçlamak
gelmez. İhracat ve ithalat işleriyle ilgili suçlarda
da, alakalı olaylarda da bunlar böyledir.

Değerli milletvekilleri, bu fiillerle ilgili olarak herhangi
bir olay, illiyet ve netice ilişkisi kurulamadığından,
bırakınız bakanları suçlamayı,
üst düzey bürokratlarını dahi suçlamak
mümkün değildir. Nitekim, Hayalî İhracat
Araştırma Komisyonunun müracaatı sonunda,
dönemlerinde çok başarılı görevler
yapmış olan birçok bürokratımız
hakkında suç duyurusunda bulunulmuş olup,
bu bürokratlar yargı önüne çıkmış
ve her biri aklanmıştır.

Değerli milletvekilleri, söz konusu soruşturma
önergesi verileli dört yıl olmuştur. Bu
önergeyle, her bakımdan ve özellikle ihracat
ve döviz girdileri açısından, hemen
her partinin, her siyasînin çok başarılı
bulduğu, bu dönemde görev yapan ve hatta içlerinden
biri şimdi üyesi olmakla onur duyduğumuz Yüce
Parlamentonun Başkanlığını da yapmış
olan dört bakan arkadaşımız haksız
yere suçlanmış bulunmaktadırlar.

Bu arada, bu konuya gelmişken, benden önce konuşan
Kayseri Milletvekili Sayın Memduh Büyükkılıç
arkadaşımın -benden önceki değerli
konuşmacı arkadaşımın da ifade
etmiş olduğu gibi- soruşturma komisyonu raporuyla
ilgili olarak "ne yazıktır" şeklindeki
beyanını büyük bir talihsizlik olarak
değerlendiriyorum ve tabiî, aslında, daha önemlisi,
bir diğer ifadesi olan ve bu hayalî ihracatla ilgili
bir dönemi, yani, Anavatan Partisi dönemini suçlamasını
da şiddetle reddediyorum. Eğer, bugün, bu Koalisyon,
yani, değerli arkadaşımın mensubu bulunduğu,
İktidarda bulunduğu Koalisyon, memleketi idare edebiliyorsa,
eğer, bugün, işte, o döviz rezervlerinden
bahsedip, kasaların, Merkez Bankasının dövizle
dolu olduğunu ifade edebiliyorsanız, bu dahi, işte,
o dönemde, bu değerli arkadaşlarımın
bakanlık görevini yüklendikleri dönemde
yapmış oldukları başarılı
icraatların ve faaliyetlerin neticesidir.

Sayın Başkan, değerli milletvekilleri; netice
olarak, haklarında hiçbir somut suçlama bulunmayan
ve Türkiye Büyük Millet Meclisi Soruşturma
Komisyonunun raporunda da açık bir şekilde
ifadesi bulunan, adı geçen eski bakanlar hakkında
herhangi bir eylem yapılmasına gerek olmadığı
gerçeği apaçık önümüzde
bulunmaktadır. Diğer bir ifadeyle, Soruşturma
Komisyonu, ismi geçen dört bakan hakkında,
bakanlık sıfatıyla, eylemleriyle hayalî
ihracat olayları arasında illiyet bağı
temin edilemediğinden, sorumlu bulunmadıkları
sonuç ve kanaatine varmıştır.

Yüce Heyetinizin, Komisyon raporunu kabul ederek, kamuoyu
vicdanını da rahatsız eden bu konunun kapatılması
husususunu takdirlerinize arz eder, bu vesileyle, Yüce Heyetinizi
bir kere daha en içten saygı ve sevgilerimle selamlarım.
(ANAP sıralarından alkışlar)

BAŞKAN - Teşekkür ederim Sayın Arseven.

Sayın milletvekilleri, salonda olup da (9/11) Esas Numaralı
Soruşturma Komisyonu raporu hakkında oy kullanmayan
sayın milletvekili var mı efendim? Yok.

(9/11) Esas Numaralı Soruşturma Komisyonu raporu
üzerindeki oylama işlemi bitmiştir.

Kupalar kaldırılsın.

(Oyların ayırımına başlandı)

BAŞKAN - Söz sırası, Sayın Fethullah
Erbaş'ta.

Sayın Fethullah Erbaş?.. Yok.

Sayın Mehmet Sıddık Altay?.. Yok.

Sayın Ömer Ekinci?.. Yok.

Sayın Abdulkadir Öncel?.. Yok.

Sayın Süleyman Hatinoğlu?.. Yok.

Sayın Zeki Çakan?

ZEKİ ÇAKAN (Bartın) - Konuşmayacağım
efendim.

BAŞKAN - Evet.

Soruşturma Komisyonu raporu hakkında konuşma
yapmak isteyen arkadaşımız yok.

Şimdi, sırasıyla, hakkında soruşturma
istenen eski bakanlara söz veriyorum efendim.

Sayın Kaya Erdem?

İ. KAYA ERDEM (İzmir) - Konuşmayacağım
efendim.

BAŞKAN - Peki efendim.

Sayın Kaya Erdem konuşmayacaklardır.

Maliye ve Gümrük eski Bakanı Sayın Ekrem
Pakdemirli?

EKREM PAKDEMİRLİ (Manisa) - Konuşmayacağım
efendim.

BAŞKAN - Peki efendim.

Sayın Pakdemirli de konuşmuyorlar.

Eski bakanlardan Sayın Ahmet Kurtcebe Alptemoçin?..

AHMET KURTCEBE ALPTEMOÇİN - Konuşmak istiyorum.

BAŞKAN - Buyurun efendim.

Sayın Alptemoçin, istediğiniz kadar konuşabilirsiniz;
savunma hakkı sonsuzdur.

AHMET KURTCEBE ALPTEMOÇİN - Sayın Başkan,
Yüce Meclisin değerli üyeleri; sözlerime başlamadan
önce, hepinizi saygıyla selamlıyorum.

Sayın Başkan, çok değerli üyeler;
biraz önce, konuşmacıları büyük
bir dikkatle izledim. Çok değerli konuşmacıların
hemen hepsi Soruşturma Komisyonunun aldığı
karar istikametinde konuşma yaptılar; ancak, yanılmıyorsam
bir arkadaşımız, hayalî ihracat ve hayalî
ihracatla ilgili olarak birtakım bilgiler verdikten sonra,
Komisyon kararının tersine, o dönemde görev
yapmış, şanla şerefle görev yapmış,
gücünü Yüce Meclisten almış bakanlar
hakkında eyleme devam edilmesi gerektiğini ifade etmiştir.
Tabiî, bunu söyleyebilmek için, ortada birtakım
gerçeklerin olması lazım; her şeyden
önce, bir suç olması lazım; bu suç
ile suçlanan kişiler arasında bir illiyet
münasebetinin olması lazım; bunun açık
ve seçik bir şekilde tespit edilmiş olması
lazım; delillere bağlanması lazım; olayda
bir kasıt olması lazım ve bu kastın
açık bir şekilde ortaya konulmuş olması
lazım; böyle şeyler yok. Çok değerli
bakan arkadaşlarım ve benimle ilgili, hiçbir
raporda, ne araştırma komisyonu raporunda ne soruşturma
komisyonu raporunda böylesi şeyler yok. İddia
ise fevkalade afakî; "hayalî ihracatla ilgili
bazı belgeler, bilgiler geciktirilmiş ve devletin
zarara uğramasına sebebiyet verilmiştir..."
Biraz önce ifade ettiğim nedenlerle, aslında bir
usulsüzlük var; esasa yönelik de, herhangi bir
somut hadise yok ortada.

Çok değerli arkadaşlarım, sevgili milletvekilleri;
biraz önce, konuşmacı arkadaşımız
ifade etti; hayalî ihracatla, Yahya Demirel'den bu yana
tanışığız. Zaman zaman, bu olay,
bir seçim malzemesi ve bir politika unsuru olarak kullanılmıştır;
katılıyorum. Bugün tartıştığımız
konu da, bir politika malzemesi olarak kullanılmaktadır
ve kullanılagelmiştir; kamu vicdanı fevkalade
rahatsızdır.

Çok değerli milletvekilleri, bu meseleyi, artık,
burada noktalamak lazım; bu olayı burada noktalamak
lazım. Kamu vicdanını fevkalade rahatsız
eden bu olay, Komisyon tarafından enine boyuna, en ince
teferruatına kadar incelenmiş ve herhangi bir suç
unsuru olmadığı tespit edilmiştir.

Değerli bakan arkadaşlarım hakkında bir
şey söylemem mümkün değil; ama, şahsımla
ilgili olarak Soruşturma Komisyonunun tespit ettiği
şey, benim, bahsi geçen dönemde bakanlık
yapmış olduğumdur. Benimle ilgili bir suçlama
yoktur; ama, Komisyon benim şahitliğime başvurmuş
ve "sizin bu istikamette herhangi bir duyum alıp almadığınızı
sormak için sizi buraya davet ettik" demişlerdir.

Değerli arkadaşlar, bu, benim için böyledir;
diğer bakan arkadaşlar için de aynen böyledir.

Huzurlarınıza, konuyu dikkatle inceleyip, vicdanınızın
sesine uyarak hareket etmenizi bir kere daha istirham etmek için
çıktım. Suçlama olmadığına
göre müdafaa etmenin de gereği yok; müdafaa
etmek için değil; ama, artık bu konuya bir son
vermek için, gerekeni yapmanızı istirham
etmek için çıktım. Bu Yüce Mecliste
bulunan bütün arkadaşlarımın en
doğrusunu yapacaklarına inancım tamdır.

Hepinizi saygıyla selamlıyorum. (ANAP sıralarından
alkışlar)

BAŞKAN - Teşekkür ederim Sayın Alptemoçin.

Efendim, Sayın Yusuf Bozkurt Özal, merdiven çıkamadığından
dolayı yerinden konuşmak için bizden müsaade
istemişlerdir; bu nedenle, kendilerine milletvekili sıralarından
konuşma imkânı tanıdık.

Konuşacak mısınız Sayın Özal?

YUSUF BOZKURT ÖZAL - Sayın Başkan, Yüce
Meclisin değerli üyeleri; esasen, konuşma niyetinde
değilim; ancak, buraya gelmişken Yüce Meclisi bir
selamlayayım, sizleri bir selamlayayım dedim.

BAŞKAN - Buyurun... Biz eski arkadaşız... Teşekkür
ederiz.

YUSUF BOZKURT ÖZAL - Sizleri selamlıyor ve hepinize
işlerinizde başarılar diliyorum.

Komisyon raporu, bildiğiniz gibi, bizim lehimize çıkmış
bir rapordur; burada görüşülüp oylanacaktır;
bundan ibarettir; o bakımdan, konuşmak istemiyorum.
Aksi takdirde, burada, tersine bir konuşma olmuş olsaydı,
o bakımdan söz almak isterdik; ama, durum vuzuha kavuşmuştur
bizim anladığımız kadarıyla. Zaten
bu konu, senelerdir Türkiye'de devam edip gitmektedir . Zannediyorum,
bugün Meclisin vereceği kararla da noktalanacaktır
inşallah.

Teşekkür ediyorum, hepinize hürmetlerimi sunuyorum.
(ANAP ve RP sıralarından alkışlar)

BAŞKAN - Çok teşekkür ederiz Sayın
Özal.

Biz de, size, geçmiş olsun diyoruz efendim.

Sayın milletvekilleri, (9/22) Esas Numaralı Soruşturma
Komisyonu Raporu üzerindeki müzakereler bitmiştir.

Malumunuz, komisyon, bu raporda, Devlet eski Bakanı ve
Başbakan Yardımcısı İsmet Kaya
Erdem, Maliye ve Gümrük eski Bakanları Sayın
Ekrem Pakdemirli ve Sayın Ahmet Kurtcebe Alptemoçin
ile Devlet eski Bakanı Yusuf Bozkurt Özal haklarında,
soruşturma açılmaması yönünde
karar almıştır; yani Yüce Divana sevk
etmeme kararı almıştır. Bu itibarla,
raporu oylarınıza sunacağım. Bu raporun
oylanılması sırasında, bu rapor, Meclis
üye sayısının saltçoğunluğu
olan 276 oyla veya daha çok sayıda oyla kabul edilirse,
bu eski bakanlarımızın Yüce Divana sevklerine
gerek kalmayacaktır...(ANAP sıralarından
"Tersine" sesleri)

Efendim olay şöyle: Soruşturma komisyonu raporu,
soruşturma yapılmasına gerek görmemiş,
Yüce Divana sevkine gerek görmemiştir. Dolayısıyla,
bu raporu açık oya sunacağım.

MURAT BAŞESGİOĞLU (Kastamonu) - İşarî
oyla, genel hükümlere tabidir Sayın Başkan.

BAŞKAN - Efendim, özür dilerim, burada yanıldım.

Devlet eski Bakanı ve Başbakan Yardımcısı
İsmet Kaya Erdem, Maliye ve Gümrük eski Bakanları
Ekrem Pakdemirli ve Ahmet Kurtcebe Alptemoçin ile Devlet
eski Bakanı Yusuf Bozkurt Özal haklarında,
bakanlık sıfatıyla, eylemleriyle hayalî
ihracat olayları arasında illiyet bağı
temin edilemediğinden ve dava açılmasını
gerektirecek yeterli delil temin edilemediği için sorumlu
bulunmadıkları sonuç ve kanaatine varıldığı
belirtilmektedir; yani, rapor, Yüce Divana sevk etmeme yönündedir.
İçtüzüğümüzün 112 nci
maddesinin beşinci fıkrasında yer alan "Komisyonun
Yüce Divana sevk etmeme yönündeki raporlarının
reddi, ancak, Yüce Divana sevke dair verilen ve sevk kararının
hangi ceza hükmüne dayanacağını gösteren
bir önergenin kabulüyle mümkün olur"
hükmüne göre, Yüce Divana sevke dair bir önerge
de bulunmamaktadır. Bu nedenle, raporun oylaması
işaret oyuyla yapılacaktır.

Özür dilerim, yanıldım.

Peki, bu itibarla, raporu işaret oyunuza sunacağım:
Raporu kabul edenler... Kabul etmeyenler... Evet, rapor kabul
edilmiştir; hayırlı uğurlu olsun efendim.
(ANAP sıralarından alkışlar)

1. - Çanakkale Milletvekili Hamdi Üçpınarlar
ve 53 arkadaşının, haksız ve keyfi
işlemleriyle devleti zarara uğrattığı
ve bu eylemlerinin Türk Ceza Kanununun 240 ıncı
ve ilgili maddelerine uyduğu iddiasıyla Sağlık
Eski Bakanı Halil Şıvgın hakkında
Meclis soruşturması açılmasına
ilişkin önergesi ve (9/11) Esas Numaralı Meclis
Soruşturması Komisyonu Raporu (S. Sayısı
: 337) (Devam)

BAŞKAN - Sayın milletvekilleri, (9/11) esas numaralı
ve 337 sıra sayılı Meclis Soruşturması
Komisyonu raporunun yapılan açıkoylamasına
235 sayın milletvekili katılmış; 156
kabul, 63 ret, 16 çekimser oy kullanılmıştır.

Bu sonuca göre, yani, 276 kabul oyu kullanılmaması
nedeniyle Meclis Soruşturması Komisyonu raporu kabul
edilmemiş; Sağlık eski Bakanı Sayın
Halil Şıvgın'ın Yüce Divana sevkine
mahal kalmadığına karar verilmiştir.

Sayın milletvekilleri, sözlü sorular ile kanun
tasarı ve tekliflerini görüşmek için,
23 Ekim 1996 Çarşamba günü saat 15.00'te
toplanmak üzere, birleşimi kapatıyorum.

Kapanma Saati: 18.42

VII. - SORULAR VE CEVAPLAR

A) YAZILI SORULAR VE CEVAPLARI

1. - Ankara Milletvekili Yücel Seçkiner'in, Ankara
Büyükşehir Belediyesince yapılan ihalelere
ilişkin sorusu ve İçişleri Bakanı
Mehmet Ağar'ın yazılı cevabı (7/1059)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Mehmet Ağar tarafından yazılı
olarak cevaplandırılmasını arz ederim.

Saygılarımla.

Yücel Seçkiner

Ankara

Sorular :

1. Ocak 1996 tarihinden bugüne kadar Ankara Büyükşehir
belediyesince hangi ihaleler yapılmıştır?

2. İhaleyi alan firmaların isimlerini açıklar
mısınız?

3. Devam eden ihalelerden hangi firmalara ne kadar ödeme
yapılmıştır?

T.C.

İçişleri Bakanlığı 22.10.1996

Mahallî İdareler Genel Müdürlüğü

Sayı : B050MAH0650002/(80-84) 96/80345

Konu :Ankara Milletvekili Sayın Yücel Seçkiner'in
Yazılı Soru Önergesi.

Türkiye Büyük Millet Meclisi Başkanlığına

İlgi : TBMMBaşkanlığının
25.7.1996 tarih ve A.01.0.GNS.0.10.00.02.7/1059-2759/7524 sayılı
yazısı.

Ankara Milletvekili Sayın Yücel Seçkiner'in
ilgi yazı ekinde alınan "Ankara Büyükşehir
Belediyesince yapılan ihalelere ilişkin" yazılı
soru önergesiyle ilgili olarak;

- Ocak 1996 tarihinden itibaren yapılan ihaleler,

- İhaleyi alan firmaların isimleri,

- Devam eden ihalelerden hangi firmalara ne kadar ödeme yapıldığı,

Hakkında adı geçen Belediyeden derlenen bilgiler
ekte sunulmuştur.

Bilgilerinize arz ederim.

Mehmet Ağar

İçişleri Bakanı

1 Ocak 1996 tarihinden bugüne kadar Belediyemizce yapılan
miktarı büyük ihaleler aşağıya
çıkartılmıştır.

Altındağ Başpınar Mah. 3. Cad. İst.
Duvarı

Yenimahalle Gayret Mah. Arif Hikmet Bey. Üst Geçiti

Etimesgut İstasyon Mah. Sincan Müc. Alt. Yol Ayd.

Basın Cad. Gülhane İlkokulu önü Üst
Geçidi

Balgat 5. Cad. İst. duvarı İkmal İnş.

Kızlarpınarı Cad. And. Bordür ve Tret.
Kap.

Nuri Pamir Cad. And. Bordür ve Tret. Kapl.

Fatih. Cad. And. Bordür ve Tret. Kapl.

Andazit Bordür ve Plaktaş Alımı

Konya Yolu Bahriye Üçok Cad. Yol ve Fisk. Havuz

Yeni Kıbrıs Taşocağı Trafo Merk.
ve Çevre Ayd.

Vedat Dalokay Parkı İkmal İnş.

Giresun Cad. Yol Kaldırım Aydınlatma

Sıhhiye Kızılay Arası Geçiş
Köprüsü

Mamak Sondurak İhata Duvarı

500 000 Ton Asfalt Serme Sık. ve Nakli

Yeni Etlik Cad. Orta Refüj Ayd.

Etimesgut 3. Cad. Etiler Cad. Doğu ve İst. Cad. Kald.

Mamak Altıağaç Mah. 36. Sok. Ankrajlı
İst. Duv.

2. İhaleyi alan firmaların isimleri aşağıya
çıkartılmıştır.

HELTAŞ İNŞ.

AKTİF İNŞ.

KEMALETTİN UÇKAN

AKTİF İNŞ.

AKHAŞ İNŞ.

CAMIZCI İNŞ.

SOYSAL İNŞ.

ÖZTEK İNŞ.

AKGEN İNŞ.

Y.P.M.

SOSYAL İNŞ.

RİTİM İNŞ.

AYHAS İNŞ.

Y.P.M.

BİRİM İNŞ.

ÖZDEMİRLER İNŞ.

SİSKA İNŞ.

G.M. İNŞ.

3. Devam eden ihaleler ve firmalara yapılan ödemeler
aşağıya çıkartılmıştır.

İşin Adı Müteahhit Ödenen 

Altındağ Başpınar Mah. 3. Cad. İst.
Duv. Heltaş İnş. 10 363 026 000

Y. Mah. Gayret Mah. Arif. Hikmet Bey Sok. Üst. Geçit
Aktif İnş. 21 845 974 000

Etimesgut İstasyon Mah. Sincan M. Alt. Orta Refuj Ayd.
Kemalettin Uçkan 16 598 399 000

Basın Cad. Gülhane İlkokulu önü üst
geçit Aktif İnş. 16 308 555 000

İşin Adı Müteahhit Ödenen 

Balgat 5. Cad. İst. Duv. İkmal İnş.
Akhaş İnş. 10 000 299 000

Nuri Pamir Cad. Andezit Bordür ve Yaya Kald. Sosyal Müh.
12 958 348 000

Kızlar Pınarı Cad. And. Bordür ve Yaya
Kald. Camızcı İnş. 30 000 999 000

Fatih Cad. And. Bordür ve Yaya Kald. Döş. Öztek
Müh. 8 000 864 000

Andezit Bordür ve Plaktaş alınması Akgen
İnş. 21 092 272 000

Konya Yolu -Bah. Üçok Cad. Fiskiyeli Havuz Yapı
Proje Merk. 18 915 018 000

Vedat Dalokay Parkı İkmal İnş. Ritim
İnş. Ödenmedi

1 Ad. 400 Kap. Asfalt Plenti alımı Aydın
Mak. 1 178 164 000

Gölbaşı 2 Ad. Trafo Merk. İzalasyonu
- Trafo yapımı Anadolu Elk. San. Ödenmedi

Batıkent İlkyerleşimMah. 359-360 Sok. ile
Özekiciler 21 010 549 000

451-438 Sok. İst. Duvarı

Natoyolu Elk. Deplaze Altınkaya İnş. 43 925
934 000

Akay Hacıyolu Sok. Alt. Geçit Mapa İnş.
A.Ş. Ödenmedi

Sincan F. Çakmak Mah. Bordür ve Yaya Kald. Döş.
Saturn İnş. 500 691 000

Natoyolu Tretuvar İkmal İnş. Altınkaya
İnş. 38 688 102 000

Beton ve Beton Elemanları temini işi Bel-Beton A.Ş.
51 430 224 000

Çankaya Yıldız - Çukurca arası
yol inş. Ceylan İnş. Ödenmedi

2. - İstanbul Milletvekili Halit Dumankaya'nın,
KİTürünlerine yapılan son zamlara ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1076)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Tansu Çiller tarafından yazılı
olarak cevaplandırılması hususunu arz ederim.

Saygılarımla.

Halit Dumankaya

İstanbul

24 Aralık 1995 Milletvekili Genel Seçimlerinin ertesi
günü hemen hemen bütün KİTürünlerine
büyük oranda zam yapılmıştır.

Sorular :

1. Zam yapılan KİTürünlerine en son olarak
ne zaman zam yapılmıştır?Bir daha zam
yapılmaması için gerekli tedbirler neden
alınmamıştır?Bu zamlar, seçimlerde
kullanılan Devlet imkânlarının bir
sonucu mudur?

2. Bu zamlar gerekli miydi gerekli ise, neden seçimlerden
sonraya bırakılmıştır?Bu gecikmeden
dolayı Devletimizin kaybı ne kadardır?

3. İğneden ipliğe kadar bütün KİT
ürünlerine yapılan zamlar devam edecek midir?Hükümeti
devraldığınız Kasım 1991 tarihinden,
3 Ocak 1996 tarihine kadar; petrol ürünlerine, (benzin,.
mazot vs.) tekel ürünlerinde, tarım ürünlerinden
(ekmek, un, yağ, peynir, zeytin vb.), tarım girdilerinde
(gübre, traktör vb.) ulaşım hizmetlerindeki
ve elektrik, şeker gibi zam gören diğer maddelerin
artış oranları % olarak ne kadar olmuştur?

T.C.

Devlet Bakanlığı 2.10.1996

Sayı : B.02.0.0010/00814

Türkiye Büyük Millet Meclisi Başkanlığına

İlgi : a)TBMMBaşkanlığının
15.2.1996 tarih ve A.01.0.GNS.0.10.00.02-7/2-18/68 sayılı,
14.10.1996 tarih ve A.01.0.GNS.0.10.00.02/3731 sayılı
yazıları.

b) Başbakanlığın 19.3.1996 tarih ve B.02.0.KKG/106-98/1008
sayılı 15.10.1996 tarih ve B.02.0.KKG/106-98, 352-3,
353-2, 356-5/4177 sayılı yazıları.

İstanbul Milletvekili Sayın Halit Dumankaya'nın
dönemin Başbakanı Saynı Tansu Çiller'e
tevcih ettiği 7/1076 sayılı yazılı
soru önergesi cevabı ekte sunulmuştur.

Bilgilerinizi ve gereğini arz ederim.

Lütfü Esengün

Devlet Bakanı

T.C.

Başbakanlık 3.4.1996

Devlet Planlama Teşkilatı Müsteşarlığı

Yıllık Programlar ve Konjonktür Değerlendirme
Genel Müdürlüğü

Sayı : FDB-32/4.5.8-1-96-1137

Konu : Soru Önergesi.

Başbakanlığa

İlgi : 19.3.1996 tarih ve B.02.0.KKG/106-98/1008 sayılı
yazınız ve ekleri.

İstanbul Milletvekili Sayın Halit Dumankaya'nın
Sayın Başbakanımıza tevcih ettiği
yazılı soru önergesi için hazırlanan
cevap notu ekte sunulmaktadır.

Gereğini arz ederim.

H. Ufuk Söylemez

Devlet Bakanı

KİTFiyat Ayarlamaları Hakkında Not

KİT'lerin üretmiş oldukları bazı
mal ve hizmetlerin fiyatları Aralık 1995 tarihinde
yüzde 10-100 arasında değişen oranlarda
artırılmıştır. Bu fiyat ayarlamaları
1996 yılı KİTYatırım Finansman
çalışmalarında 1996 yılı
içerisinde yapılması öngörülen
fiyat ayarlamalarıdır.

Fiyat ayarlamaları, yurt dışı fiyat
ve döviz kuru gelişmeleri, girdi maliyetlerindeki artış
ve kuruluşların finansman durumları dikkate
alınarak yapılmaktadır.

1996 yılında yapılması programlanan
fiyat ayarlamalarının yılbaşından
hemen önce yapılması bazı kuruluşlar
için önem arz etmektedir. Örneğin Posta İşletmeleri
Genel Müdürlüğünün hâsılatları
içerisinde en fazla paya sahip olan mektup postalama hizmeti
yılbaşı nedeniyle büyük artış
göstermektedir. Kuruluşun içinde bulunduğu
finansman dar boğazı zaten bu fiyat ayarlamasını
zorunlu kılmaktadır. Ayrıca, Türk Telekom
A.Ş.'nin bütün yıl için uygulamış
olduğu abonman ücreti uygulaması, yılbaşı
itibariyle yürürlüğe girmektedir. Bu uygulama
kontör fiyatı ve sayısı ile doğrudan
ilgilidir.

Aralık ayı sonunda fiyat ayarlaması yapılan
KİTürünlerindeki bir önceki fiyat ayarlaması
miktar ve oranları ile Aralık ayından bu
yana yapılan fiyat ayarlaması miktar ve oranları
Tablo 1'de verilmektedir.

Diğer taraftan, Kasım 1991-Aralık 1995 döneminde
bazı KİTürünlerindeki fiyat artış
oranları da Tablo 2'de yer almaktadır. Tabloda da
görüldüğü gibi sözkonusu dönemde
elektrik, mektup ve kristal şekerde fiyat artış
oranlarının Tüketici Fiyatları Endeksi
ile $ kurundaki artış oranlarının üzerinde
olduğu, diğer ürünlerde ise bu oranların
gerisinde kalındığı anlaşılmaktadır.

Tablo 1 - KİTÜrünleri Fiyat Ayarlamaları

Fiyat Ayarlama

Tarihi Oranı Tarihi Oranı Tarihi Oranı
Tarihi Oranı 

TEDAŞ

- Elektrik 1.12.95 5,5 25.12.95 19,0 1.2.96 8,4 1.3.96 5,5

TCDD 22.7.95 50,0 30.12.95 25,0 1.4.96 34,0

POSTA

- Mektup 21.7.95 43,0 27.12.95 100,0 - -

TELEKOM

- Kontör (*) 31.12.94 23,0 28.12.95 25,0 - -

T. ŞEKER FAB. A.Ş.

- Kristal 18.10.95 24,0 28.12.95 12,0 15.3.96 30,0

TEKEL

- Tekel 2000 7.10.95 14,0 28.12.95 12,5 11.3.96 33,0

- K. Maltepe 16,7 11,4 28,0

- Yeni Rakı 70 cc. 16,7 14,0 46,0

ÇAYKUR 22.11.95 5,6 29.12.95 9,5 29.1.96 9,5 11.3.96 25,0

PETROL ÜRÜNLERİ 7.11.95 28.12.95 8.2.96 14.3.96

- Süper Benzin 9,8 24,0 7,8 10,2

- Normal Benzin 9,8 24,0 7,8 10,0

- Gazyağı 6,6 25,0 6,8 15,5

- Motorin 6,6 25,0 6,0 20,2

- Kalorifer Yakıtı 5,0 20,0 7,5 15,1

- Fuel Oil 6 5,0 20,0 7,9 16,1

(*) Temmuz 1995'te kontör süresi metropollerde 3
dakikadan 2 dakikaya indirilmiştir.

Tablo 2 - KİTÜrünleri Fiyat Seviyeleri ve Fiyat
Artışları

Kasım 1991 Aralık 1995 % Artış

TEDAŞ

- Elektrik (TL./Kwh) 340 3 932 1 058

POSTA

- Mektup (TL./Adet) 500 10 000 1 900

TELEKOM

- Kontör (TL./Adet) 250 2 000 700

T. ŞEKER FAB. A.Ş.

- Kristal (TL./Kg.) 3 040 38 100 1 153

TEKEL (TL./Paket)

- Tekel 2000 2 500 19 500 680

- K. Maltepe 5 000 45 000 800

- Yeni Rakı 70 cc. 24 500 205 000 737

ÇAY

Rize Turist (TL./Kg.) 26 600 145 900 448

PETROL ÜRÜNLERİ

- Normal Benzin (TL./Lt.) 3 070 33 182 981

- Motorin (TL./Lt.) 2 710 21 955 710

TÜKETİCİ FİYATLARI ENDEKSİ 917,0
10 962,3 1 095

$/TL. KURU 4 946,4 56 614,7 1 045

3. - Gaziantep Milletvekili Ünal Yaşar'ın,
İsrail'le yapılan siyasî, eğitim, istihbarat
ve ekonomik anlaşmalara ilişkin Başbakandan
sorusu ve Dışişleri Bakanı ve Başbakan
Yardımcısı Tansu Çiller'in yazılı
cevabı (7/1182)

Türkiye Büyük Millet Meclisi Başkanlığına

Aşağıdaki sorumun Başbakan Sayın
Necmettin Erbakan tarafından yazılı olarak
cevaplandırılması hususunda delaletlerinizi
arz ederim.

Ünal Yaşar

Gaziantep

Türkiye Cumhuriyeti Hükümetinin Cumhurbaşkanlığı,
Genelkurmay Başkanlığı, Millî Savunma
Bakanlığı ve Dışişleri Bakanlığının
İsrail ile yaptığı, Askerî (Siyasî,
eğitim), istihbarat veya ekonomik konularda yaptığı
hangi anlaşmalar vardır? Bunların hangilerini
iptal etmeyi düşünüyorsunuz?

T.C.

Dışişleri Bakanlığı 18.10.1996

Orta Doğu, Afrika ve Uluslararası Siyasî Kuruluşlar

Genel Müdürlüğü

Sayı : OAGY-I 2746-12017

Konu : Soru Önergesi.

Türkiye Büyük Millet Meclisi Başkanlığına

İlgi : a) Devlet Bakanlığının
... Ağustos 1996 tarihli ve B.0.0010/00294 sayılı
yazıları,

b) TBMMBaşkanlığının 13.8.1996
tarihli ve A.01.0.GNS.0.10.00.02-7/1182-3016/8051 sayılı
yazıları.

Gaziantep Milletvekili Sayın Ünal Yaşar'ın
Sayın Başbakanımıza tevcih ettiği
soru önergesine verilen yanıt ekte takdim kılınmaktadır.

Saygılarımla arz ederim.

Prof. Dr. Tansu Çiller

Dışişleri Bakanı ve Başbakan Yardımcısı

Gaziantep Milletvekili Sayın Ünal Yaşar'ın
Sayın Başbakanımıza Tevcih Ettiği

Soru Önergesinin Yanıtı

Soru : Türkiye Cumhuriyeti Hükümetinin Cumhurbaşkanlığı,
Genelkurmay Başkanlığı, Millî Savunma
Bakanlığı ve Dışişleri Bakanlığının
İsrail'le askerî (siyasî, eğitim), istihbarat
veya ekonomik konularda yaptığı hangi anlaşmalar
vardır? Bunların hangilerini iptal etmeyi düşünüyorsunuz?

Yanıt :Türkiye'nin İsrail'le yapmış
olduğu anlaşmalar aşağıda sunulmuştur
:

- Kültür Eğitim ve Bilim Alanlarında İşbirliği
Anlaşması (14 Kasım 1993)

- Karşılıklı Anlayış ve
İşbirliği İlkeleri Muhtırası
(14 Kasım 1993)

- Çevre Sorunları ve Doğa Korunmasında
İşbirliği Anlaşması (11 Nisan 1994)

- Telekomünikasyon ve Posta Hizmetleri Alanlarında
İşbirliği (3 Kasım 1994)

- Uyuşturucu ve Psikotrop Madde Kaçakçılığı
ve Kullanımı (4 Kasım 1994)

- Sağlık ve Tıp Alanında İşbirliği
Anlaşması (14 Mart 1995)

- Tarım Alanında İşbirliği Konusunda
Mutabakat Zaptı (27 Haziran 1995)

- Askerî Eğitim İşbirliği Anlaşması
(22 Şubat 1996)

- Serbest Ticaret Anlaşması (14 Mart 1996)

- Yatırımların Karşılıklı
Teşviki ve Korunması Anlaşması (14 Mart
1996)

- Çifte Vergilendirmenin Önlenmesi Anlaşması
(14 Mart 1996)

- Ekonomik, Bilimsel ve Teknik İşbirliği Anlaşması
(14 Mart 1996)

- Savunma Sanayii İşbirliği Anlaşması
(28 Ağustos 1996)

Türkiye ile İsrail arasındaki ilişkiler
Orta Doğu Barış Sürecinin başlamasıyla
birlikte birçok alanda geliştirilip çeşitlendirilmiştir.
Hiçbir üçüncü ülkeyi hedef almayan
Türkiye-İsrail işbirliğinin bölge barışına,
istikrarına, Orta Doğu Barış Sürecinin
gelişmesine ve bu sürecin tamamlanmasından sonra
doğması beklenen işbirliği ortamına
katkıda bulunacağına inanıyoruz. Dolayısıyla,
Türkiye ile İsrail arasında akdedilmiş
bulunan anlaşmaların iptali sözkonusu değildir.

4. - Adana Milletvekili Orhan Kavuncu'nun, İstanbul
Üniversitesi Rektörlüğünce gerçekleştirilen
bazı ihalelere ilişkin sorusu ve Millî Eğitim
Bakanı Mehmet Sağlam'ın yazılı
cevabı (7/1231)

Türkiye Büyük Millet Meclisi Başkanlığına

Bir süredir, yazılı basında ve televizyonlarda
İstanbul Üniversitesi Rektörü Prof. Dr.
Bülent Berkarda ile ilgili yolsuzluk iddiaları yer
almaktadır.

Bu iddialar sebebiyle aşağıdaki soruların
Millî Eğitim Bakanı Sayın Prof. Dr. Mehmet
Sağlam tarafından yazılı olarak cevaplandırılmasına
izinlerinizi saygılarımla arz ederim.

Prof. Dr. Orhan Kavuncu

Adana

1. Su Ürünleri Fakültesi niçin Yassı
Ada'dan Lalelideki Fen Fakültesi Binalarına taşınmıştır?İki
yıldır bekçi de bulundurulmamak suretiyle
niçin deniz korsanlarına terk edilmiştir?

Bu taşınma sonunda harap olan binalar, alet-edevat,
su ürünleri müzesi vs... sebebiyle Hazine ne kadar
zarar etmiştir?Bu zararın müsebbipleri hakkında
herhangi bir işlem yapılmış mıdır?

2. Cerrahpaşa Tıp Fakültesi, Fizik Tedavi Anabilim
Dalı binasında ilan verilmeden, ihale açılmadan
ve sözleşme yapılmadan, Fuat Ensari adında
birine havuz inşa ettirilmiş ve tedavi alet edavatı
monte ettirilmiştir. Buraya harcanan 38 Milyar TL. Fuat
Ensariye ne suretle ödenecektir?

3. Gene Cerrahpaşa Tıp Fakültesinde yapılan
bir yiyecek ihalesinde Fuat Ensari ile ilişkili olan bazı
kişiler ihaleyi kazanan kişiyi ihale komisyonu önünde
silahla yaralamışlardır. Bu olay sebebiyle
ne gibi işlem yapılmıştır?

4. Bu olaylar gazetelerde yer aldığı, televizyonlarda
yayınlandığına göre, Prof. Dr. Bülent
Berkarda hakkında YÖKBaşkanı Prof. Dr.
Kemal Gürüz tarafından disiplin veya ceza soruşturması
açılmış mıdır?

T.C.

Millî Eğitim Bakanlığı 21.10.1996

Araştırma, Planlama ve Koordinasyon Kurulu Başkanlığı

Sayı : B.08.0.APK.0.03.01.00-022/2754

Konu : Soru Önergesi.

Türkiye Büyük Millet Meclisi Başkanlığına

İlgi : T.B.M.M. Başkanlığının
13.8.1996 tarih ve A.01.0.GNS.0.10.00.02-3199 sayılı
yazısı.

Adana Milletvekili Sayın Prof. Dr. Orhan Kavuncu'nun "İstanbul
Üniversitesi Rektörlüğünce gerçekleştirilen
bazı ihalelere ilişkin" yazılı
soru önergesi incelenmiştir.

1. Su Ürünleri Fakültesi sağlık, doğa
şartları ve güvenlik açısından
sakıncalı bulunan, ayrıca her gün 500
kişinin vapurla götürülüp getirilmesi
gereken, ulaşımı güç ve çok
masraflı olan Yassıada'dan Lâleli'deki Fen
Fakültesine taşınmıştır.

1996 Haziran ayına kadar Ada'da bekçi bulundurulmuştur.

Taşınabilecek herşey usulünce taşınıp
yeni yerlerine yerleştirilmiştir. Binalar taşınma
sonrasında Millî Emlâk'a iade edilerek hazine
zarara uğratılmamıştır.

2. Cerrahpaşa Tıp Fakültesi Fizik Tedavi Anabilim
Dalı Binasındaki havuz yapımı Cerrahpaşa
Yardım Vakfı tarafından Müteahhit Fuat
Ensari'ye verilmiştir. Ancak, Sayıştay'ca ihalenin
usule uymadığının bildirilmesi üzerine,
iyi niyetle başlanan inşaat için, Bütçeden
bir ödeme yapılmamış ve Devlet zarara
uğratılmamıştır.

3. Yiyecek ihalesi esnasında bahçede cereyan eden
silahlı olaya adlî makamlarca el konulmuştur.

4. Prof. Dr. Bülent Berkarda hakkında soruşturma
açılmamıştır.

Arz ederim.

Prof. Dr. Mehmet Sağlam

Millî Eğitim Bakanı

5. - Antalya Milletvekili Bekir Kumbul'un, Eğirdir Gölüne
ilişkin Başbakandan sorusu ve Çevre Bakanı
M. Ziyattin Tokar'ın yazılı ek cevabı
(7/1239)

Türkiye Büyük Millet Meclisi Başkanlığına

Aşağıdaki sorumun Başbakan tarafından
yazılı olarak cevaplandırılmasına
aracılığınızı saygılarımla
arz ederim.

Bekir Kumbul

Antalya

Doğal kaynaklar Türk Ulusunun ortak değerleridir.
Türk Ulusu adına korunması gerekir ve gerektiğinde
Türk Ulusunun hizmetine sunulma gibi bir görevi sözkonusudur.

Çevre Bakanlığı tarafından birinci
sınıf içme suyu olarak kabul edilen Eğridir
Gölü yine Çevre Bakanlığı tarafından
koruma projesi yatırım programına alınmıştır.

Ancak Eğridir Belediyesince Sivri Dağı ve etekleri
Belediye Meclisi kararıyla imar değişikliği
yapılarak iskâna açılmıştır.
Kaldıki burada heyelan tehlikesi de vardır. Oluşacak
yapılaşma sonrasında birinci sınıf
içme suyu kaynağı olan Eğridir Gölü
bu özelliğini kaybetmekle karşı karşıyadır.

Ulusumuzun doğal kaynağı olan Eğridir Gölünün
bu tehlikeden korumak amacıyla gerekli tedbirleri alarak
Eğridir Belediyesinin imar değişikliğini iptal
etmeyi düşünüyor musunuz?

T.C.

Çevre Bakanlığı 18.10.1996

Çevre Koruma Genel Müdürlüğü

Sayı : B.19.0.ÇKG.0.11.00.00-03-1432/6885

Konu : Eğirdir Gölü.

Türkiye Büyük Millet Meclisi Başkanlığına

İlgi : a)Devlet Bakanlığının 22.8.1996
tarih ve B.02.0.00.10/00313 sayılı yazısı.

b) 18.9.1996 tarih ve 1197-6139 sayılı Devlet Bakanlığına
muhatap yazımız.

İlgi (a) yazıda, Antalya Milletvekili Bekir Kumbul
tarafından Türkiye Büyük Millet Meclisi
Başkanlığına verilen soru önergesinde,
Eğirdir Belediyesince Eğirdir İlçesi Sivri
Dağı ve eteklerinin Belediye Meclisi kararıyla
imar değişikliği yapılarak iskâna açıldığı
bildirilerek, imar planı değişikliğinin iptal
edilip edilmeyeceği sorulmaktadır.

Isparta Çevre İl Müdürlüğünden
sözkonusu durumun incelenerek gereğinin yapılması
ve sonucundan Bakanlığımıza bilgi verilmesi
hususunu içeren 4.9.1996 tarih ve 1100-5809 sayılı
yazımız ilgi (b) de kayıtlı yazımız
ile intikal ettirilmiştir (Ek 1).

Bu defa, Çevre İl Müdürlüğünden
alınan cevabî yazıda; Eğirdir İlçe
Merkezinin tamamına yakın kısmının
Mutlak Koruma Alanı içerisinde kaldığı,
bu nedenle Su Kirliliği Kontrolü Yönetmeliğinin
16-20 nci maddelerinin uygulanamadığı, sorunun
çözümü için Çevre Düzeni
Planı ve Su Kirliliği Kontrolü Yönetmeliğinin
16 ncı maddesinde belirtilen özel hükümlerin
belirlenmesi gerektiği ifade olunmaktadır (Ek 2).

Bilahare, Bakanlığımızca Çevre
İl Müdürlüğüne gönderilen
10.10.1996 tarih ve 1363-6688 sayılı yazı
ile (Ek 3); Su Kirliliği Kontrolü Yönetmeliğinin
16 ncı maddesinde belirtilen her kaynak için özel
hüküm belirlenmesi hükmünden hareketle "İçmesuyu
Kaynağı Olarak Eğirdir Gölü'nün
Korunması Projesi'nin 1996 yılı Yatırım
Programına alındığı, ancak ödenek
yeterli olmadığından projenin ihalesi 1997 yılına
kaldığı, bu nedenle Eğirdir Gölü
su toplama havzası içinde kalan alanlarda proje
sonuçlanıncaya kadar Su Kirliliği Kontrolü
Yönetmeliği hükümlerine uyulması zorunluluğu
bildirilmiştir.

Bilgilerinize arz ederim.

M. Ziyattin Tokar

Çevre Bakanı

T.C.

Çevre Bakanlığı 14.9.1996

Çevre Koruma Genel Müdürlüğü

Sayı : B.19.0.ÇKG.0.11.00.00-03-1100/5809

Konu : Eğirdir Gölü.

Türkiye Büyük Millet Meclisi Başkanlığına

Bir örneği ekte gönderilen, Antalya Milletvekili
Bekir Kumbul tarafından Türkiye Büyük Millet
Meclisi Başkanlığına verilen soru önergesinde,
Eğirdir Belediyesince Eğirdir İlçesi Sivri
Dağı ve eteklerinin Belediye Meclisi kararıyla
imar değişikliği yapılarak iskâna açıldığı,
bunun içmesuyu kaynağı olarak kullanılan
Eğirdir Gölünü etkileyeceği belirtilerek,
imar planı değişikliğinin iptal edilip edilmeyeceği
sorulmaktadır.

Bilindiği gibi, 4.9.1988 tarih ve 19919 sayılı
Su Kirliliği Kontrolü Yönetmeliğinin 4 üncü
Bölümünde, içme ve kullanma suyu rezervuarları
içinde ve civarında suların kirlenmesine
neden olacak faaliyetlerin yapılamayacağı hükmü
getirilerek 16-20 nci maddelerinde de Yönetmelik gereği
oluşturulan koruma alanları içindeki yasaklar
belirtilmiştir. Bu nedenle yapılan ve yapılacak
olan her ölçekteki planlama çalışmalarında
meri mevzuat hükümlerinin göz önünde
bulundurulması gerekmektedir.

Bu çerçevede, ilgi yazıda Eğirdir Belediyesince
imar değişikliği yapılarak iskâna açıldığı
belirtilen alanın, Su Kirliliği Kontrolü Yönetmeliğine
göre belirlenen koruma alanlarına göre hangi
alanda kaldığının belirlenerek yönetmelik
hükümlerine göre gereğinin yapılması
ve sonucunun Başbakanlığa bilgi verilmek üzere
Bakanlığımıza ivedilikle gönderilmesini
arz ve rica ederim.

Ali Çakı

Bakan Adına Genel Müdür

T.C.

Isparta Valiliği 16.9.1996

İl Çevre Müdürlüğü

Sayı : B.19.4.İÇM.4 32 00.01/370

Konu : Eğirdir Gölü.

Çevre Bakanlığına

(Çevre Koruma Genel Müdürlüğü)

İlgi : 4 Eylül 1996 tarih ve B.19.0.ÇKG.0.11.00.00-3-1100/5809
sayılı yazınız.

4 Eylül 1988 tarih ve 19919 sayılı Su Kirliliği
Kontrolü Yönetmeliğinin 4 üncü Bölümünde,
içme ve kullanma suyu rezervuarları içinde
ve civarında suların kirlenmesine neden olacak faaliyetlerin
yapılmayacağı ve 16-20 nci maddelerinde de koruma
alanları içindeki yasaklar belirlenmiştir.
Ancak;

Anılan Yönetmelik aynen uygulandığı
takdirde 1990 nüfus sayımına göre 15 528
nüfusa sahip ve şu anda bunun bir haylî üzerinde
nüfusa sahip Eğirdir İlçesi merkezinin
tamamına yakın kısmı mutlak koruma
alanı içerisinde kalmaktadır. İlçenin
mevcut yerleşimi bir vakıa olması ve yer değiştirilmesi
mümkün olmaması nedeni ile Yönetmeliğin
16 ncı maddesinde belirtilen özel hükümler
getiren düzenlemenin acilen yapılması gerekmektedir.

Bu düzenlemenin ise, 20 Ağustos 1993 tarih ve B.19.0.ÇKG.0.1100-4-183/5579
sayılı yazıya göre de Bakanlığımızca
yapılacağı anlaşılmaktadır.

Bilgilerinize arz ederim.

Rifat Çalışır

Vali Adına Vali Yardımcısı

T.C.

Isparta Valiliği 16.9.1996

İl Çevre Müdürlüğü

Sayı : B.19.4.İÇM.4 32 00.01/3073/369

Konu : Eğirdir Gölü.

Çevre Bakanlığına

(Çevre Koruma Genel Müdürlüğü)

İlgi : 12 Temmuz 1996 tarih ve 777-4505 sayılı
yazınız.

İlgi yazınızda Eğirdir Belediye Başkanlığınca
Eğirdir Gölü etrafında Su Kirliliği Kontrolü
Yönetmeliğinin 16-20 nci maddelerini ihlal eden yapılaşma
ve imar faaliyetlerinde bulunulduğu ve bunun önlenmesi
istenmektedir.

1990 yılı nüfus sayımına göre
15 000 nüfusa sahip Eğirdir İlçesi Merkezinin
tamamı Su Kirliliği Kontrolü Yönetmeliğinde
belirtilen mutlak ve kısa mesafeli koruma alanı
içersinde kalmaktadır. Bu nedenle, ilgili Belediye
Başkanlığının imar planı
kapsamında ve Sivri Dağı eteklerinde yapmış
olduğu çalışmaların yerinde incelenmesi
ve inceleme neticesinde sorunların çözümü
ile ilgili önerilerin ortaya konulması amacıyla
Süleyman Demirel Üniversitesi Rektörlüğünün
koordinatörlüğünde Bayındırlık
ve İskân Müdürlüğü, DSİ
18 inci Bölge Müdürlüğü ve İl
Çevre Müdürlüğünden birer elemanın
katılımıyla teknik bir ekip oluşturulması
Mahallî Çevre Kurulunun 31.7.1996 tarihli toplantısında
karar verilmiştir.

Oluşturulan ekip çalışmalarına
başlamış olup varılacak sonuç
Mahallî Çevre kurulunda detaylı olarak yeniden
görüşülerek neticeden Bakanlığımıza
bilgi verilecektir.

Eğirdir İlçe Merkezinin tamamına yakın
bölümünün yönetmeliğin öngördüğü
mutlak koruma alanı içinde kalması nedeniyle
kesin çözümün Eğirdir Gölü
çevre düzeni planının bir an önce
yapılması ile sağlanabileceği düşünülmektedir.

Bilgilerinize arz ederim.

Rıfat Çalışır

Vali Adına Vali Yardımcısı

T.C.

Çevre Bakanlığı 18.10.1996

Çevre Koruma Genel Müdürlüğü

Sayı : B.19.4.ÇKG.0.11 00.00-03/1363/6688

Konu : Eğirdir Gölü.

Isparta Valiliğine

İlgi : a) 16.9.1996 tarih ve 369 sayılı yazınız.

b) 16.9.1996 tarih ve 370 sayılı yazınız.

İlgi (a) ve (b) yazılarda; Su Kirliliği Kontrolü
Yönetmeliğinin 16-20 nci maddelerinde koruma alanlarında
belirlenen yasaklar uygulandığı takdirde tamamına
yakın kısmı Mutlak Koruma Alanı içerisinde
kalan Eğirdir İlçe Merkezinin kaldırılması
gerektiği belirtilerek, çözümün Çevre
Düzeni Planı ve Su Kirliliği Kontrolü Yönetmeliğinin
16 nci maddesinde belirtilen özel hükümlerin acilen
getirilmesi ile olabileceği ifade edilmektedir.

Su Kirliliği Kontrolü Yönetmeliğinin 16 ncı
maddesinde belirtilen her kaynak için özel hüküm
belirlenmesi hükmünden hareketle Eğirdir Gölü
için özel hüküm belirlenmesi için
"İçmesuyu Kaynağı Olarak Eğirdir
Gölünün Korunması Projesi" 1996 yılı
Yatırım Programına alınmıştır.
Ancak ödenek yeterli olmadığından projenin
ihalesi 1997 yılına kalmıştır.

Bu proje ile yapılacak olan koruma plan hükümleri
belirlenmeden, Çevre Düzeni Planı yapılması
bu aşamada yararlı olmayacaktır. Bu nedenle
sözkonusu proje sonuçlanıncaya kadar, yerleşim
talepleri ve havzayı etkileyecek benzeri konularda tamamiyle
ve kesinlikle Su Kirliliği Kontrolü Yönetmeliği
hükümlerine uyulmasının sağlanması
gerekli ve zorunlu görülmektedir.

Diğer taraftan Sapanca Gölü için yaptırmış
olduğumuz aynı kapsamdaki proje sonucunda gölü
etkileyen kirletici kaynakların kontrolü için
orta ve uzun vadede havza içinde tüm atıksuların
kollektör ile toplanması ve arıtılması
için arıtma sistemlerinin kurularak havzadan uzaklaştırılması
önerilmiştir.

Bu çerçevede Eğirdir Gölü için
de yukarıda adı geçen proje kapsamında
özel hükümler belirleninceye kadar atıksuların
kollektör vasıtasıyla toplanması ve
arıtılarak havzadan uzaklaştırılması
için Valilik ve ilgili Belediyeler ile bir fizibilite çalışmasının
başlatılmasında yarar görülmektedir.

Bilgilerinize ve gereğini arz ederim.

A. Tekin Gökçek

Bakan Adına Genel Müdür V.

6. - Konya Milletvekili Mustafa Ünaldı'nın,
Bakanlığa alınan personele ilişkin sorusu
ve Enerji ve Tabiî Kaynaklar Bakanı M. Recaî
Kutan'ın yazılı cevabı (7/1248)

Türkiye Büyük Millet Meclisi Başkanlığına

Aşağıdaki sorularımın Enerji ve
Tabiî Kaynaklar Bakanı Sayın Recaî Kutan
tarafından yazılı olarak cevaplandırılmasını
delaletlerinize arz ederim.

Prof. Dr. Mustafa Ünaldı

Konya

Sorular :

1. 1 Eylül 1995'ten 53 üncü Hükümet kuruluncaya
kadar Bakanlığınıza bağlı
kuruluşlara personel alınmış mıdır?

2. 53 üncü Hükümet kurulduktan sonra Bakanlığınıza
bağlı kuruluşlara, özellikle TPAO ve BOTAŞ
Genel Müdürlüklerine ne kadar personel alınmıştır?

3, Alınmışsa, alınan personel hangi
şartlarda (sınav, açıktan atama, kadrolu,
geçici, sözleşmeli personel vs.) istihdam edilmiştir.

4. İstihdam edilen personel kimlerdir?

T.C.

Enerji ve Tabiî Kaynaklar Bakanlığı 21.10.1996

Araştırma, Planlama ve Koordinasyon Kurulu Başkanlığı

Sayı : B.15.0.APK.0.23-300-1436/16747

Konu :Yazılı Soru Önergesi.

Türkiye Büyük Millet Meclisi Başkanlığına

İlgi : T.B.M.M. Başkanlığının
2 Eylül 1996 tarih ve A.01.0.GNS.0.10.00.02-7/1248-3210/8555
sayılı yazıları.

Konya Milletvekili Sayın Mustafa Ünaldı'nın
şahsıma tevcih ettiği ve Türkiye Büyük
Millet Meclisi İç tüzüğünün
99 uncu maddesi gereğince cevaplandırılması
istenen 7/1248 esas sayılı yazılı
soru önergesi ile ilgili bilgiler hazırlanarak ekte
sunulmuştur.

Bilgilerinize arz ederim.

M. Recaî Kutan

Enerji ve Tabiî Kaynaklar Bakanı

Konya Milletvekili Sayın Prof. Dr. Mustafa Ünaldı'nın
Yazılı Soru Önergesi ve Cevabı (7/1248-3210)

Soru 1. 1 Eylül 1995'ten 53 üncü Hükümet
kuruluncaya kadar Bakanlığınıza bağlı
kuruluşlara personel alınmış mıdır?

Cevap 1. 1 Eylül 1995'ten 53 üncü Hükümet
kuruluncaya kadar Bakanlığımız bağlı
ve ilgili kuruluşlarına 1475 sayılı
İş Kanununun 25/A (Sakat ve Hükümlü)
Maddesine istinaden 51, askerlik dönüşü 47,
Mahkeme kararlarıyla 6, Yüksek Seçim Kurulu
kararıyla 3, 4046 sayılı Özelleştirme
Kanununa istinaden 29, 548 sayılı Kanununa istinaden
6, Başbakanlıktan alınan açıktan
atama izniyle 2, naklen 6, 3413 sayılı Bakılan
ve Korunan Çocuklar Kanununa istinaden 10, 1416 sayılı
Eğitim Kanununa istinaden yurt içi ve yurt dışı
burslu 2, 2821 sayılı Sendikalar Kanununa istinaden
toplu iş sözleşmesi gereği 21, 657 4/b'ye
göre 1, 2495 sayılı Koruma ve Güvenlik
Görevlisi Kanununa istinaden 1 olmak üzere toplam 185
eleman atanmıştır.

Soru 2. 53 üncü Hükümet kurulduktan sonra
Bakanlığınıza bağlı kuruluşlara,
özellikle TPAOve BOTAŞGenel Müdürlüklerine
ne kadar personel alınmıştır?

Cevap 2. 53 üncü Hükümet kurulduktan sonra
Bakanlığımıza bağlı ve ilgili
kuruluşlarına; 1475 sayılı İş
Kanununun 25/A (Sakat ve Hükümlü) Maddesine istinaden
27, askerlik dönüşü 11, Mahkeme kararlarıyla
2, 4046 sayılı Özelleştirme Kanununa
istinaden 9, 548 sayılı Kanununa istinaden 9, Başbakanlıktan
alınan açıktan atama izniyle 74, diğer
kurum ve kuruluşlardan naklen 17, 3413 sayılı
Bakılan ve Korunan Çocuklar Kanununa istinaden 5,
2495 sayılı Koruma ve Güvenlik Görevlisi
Kanununa istinaden 22, 1416 sayılı Eğitim Kanununa
istinaden yurt içi ve yurt dışı burslu
12 olmak üzere toplam 186 eleman atanmıştır.

Özellikle sorulan TPAO'ya; 1475 sayılı İş
Kanunu 25/A (Sakat ve Hükümlü) Maddesine istinaden
3, 4046 sayılı Özelleştirme Kanununa
istinaden 2, 1416 sayılı Eğitim Kanununa istinaden
yurt içi ve yurt dışı burslu 12 olmak
üzere toplam 17 personel alınmıştır.

BOTAŞ'a; askerlik dönüşü 6, 4046 sayılı
Özelleştirme Kanununa istinaden 6, olmak üzere
toplam 12 personel alınmıştır.

Soru 3. Alınmışsa alınan personel hangi
şartlarda (Sınav, açıktan atama, kadrolu,
geçici, sözleşmeli personel v.s.) istihdam edilmiştir?

Soru 4. İstihdam edilen personel kimlerdir?

Cevap 3, 4. Bakanlığımıza bağlı
ve ilgili kuruluşlara alınan personelin sayısı,
hangi şartlarda hangi kuruluşa ve isimleri ile ilgili
bilgiler ekteki tablolarda sunulmuştur.

Not : Yazılı soruyla ilgili diğer bilgiler
dosyasındadır.

7. - Niğde Milletvekili Akın Gönen'in, Niğde-Altınhisar
İlçesindeki derenin ıslahına ilişkin
sorusu ve Enerji ve Tabiî Kaynaklar Bakanı M. Recai
Kutan'ın yazılı cevabı (7/1335)

Türkiye Büyük Millet Meclisi Başkanlığına

Niğde İli ile ilgili aşağıdaki sorumun
Sayın Enerji ve Tabiî Kaynaklar Bakanı tarafından
yazılı olarak cevaplandırılmasını
arz ederim.

Saygılarımla. 13.9.1996

Akın Gönen

Niğde

Niğde İli Altınhisar İlçesi içerisinden
geçen ve her an taşkın tehdidi yaratan derenin
ıslahı yönünde yapılan bir etüt
ve proje çalışması var mıdır?
Varsa 1997 yılı bütçe imkânları
ile bu konunun halli düşünülmekte midir?

T.C.

Enerji ve Tabiî Kaynaklar Bakanlığı

Araştırma, Planlama ve Koordinasyon

Kurulu Başkanlığı

Sayı : B.15.0.APK.0.23.300-1433/16744 21.10.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
7 Ekim 1996 tarih ve A.01.0.GNS.0.10.00.02-7/1335-3409/9412 sayılı
yazısı.

Niğde Milletvekili Sayın Akın Gönen'in
tarafıma tevcih ettiği ve TBMM İçtüzüğünün
99 uncu maddesi gereğince cevaplandırılması
istenen, 7/1335 esas nolu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

M. Recai Kutan

Enerji ve Tabiî Kaynaklar Bakanı

Niğde Milletvekili Sayın Akın Gönen'in
Yazılı soru önergesi ve cevabı (7/1335-3409)

Soru : Niğde İli Altınhisar İlçesi
içerisinden geçen ve her an taşkın
tehdidi yaratan derenin ıslahı yönünde
yapılan bir etüt ve proje çalışması
var mıdır? Varsa 1997 yılı bütçe
imkânları ile bu konunun halli düşünülmekte
midir?

Cevap : Taşkın tehdidi yaratan, Altınhisar
İlçesine ait arazilerin içinden geçen
Ömerli deresi; Niğde Valiliğinin 25.6.1996 tarih
ve 1266 sayılı yazısı gereğince
daha önce mahallinde incelenmiştir. İncelemeler
sırasında, rüsubi karakterde olan Ömerli
deresinin özellikle ilçenin kuzeydoğusunda bulunan
tarım arazilerinde yatak kapasitesinin yetersiz olması
nedeniyle yer yer taşkına sebebiyet verdiği tespit
edilmiştir. Rüsubat ve taşkın kontrolü
yönünden probleme çözüm getirecek tedbirlerin
belirlenmesi, DSİ Genel Müdürlüğünün
1997 yılı etüt programına alınmıştır.
Etüt çalışmalarının sonuçları
müspet bulunduğu takdirde proje, uygulama programına
alınacaktır.

8. - Niğde Milletvekili Akın Gönen'in, Niğde
Üniversitesi ile çevresinin ağaçlandırımasına
ilişkin sorusu ve Orman Bakanı M. Halit Dağlı'nın
yazılı cevabı (7/1336)

Türkiye Büyük Millet Meclisi Başkanlığına

Niğde İli ile ilgili aşağıdaki sorumun
Sayın Orman Bakanı tarafından yazılı
olarak cevaplandırılmasını arz ederim.

Saygılarımla. 13.9.1996

Akın Gönen

Niğde

Ülkemizin erozyondan en fazla etkilenen illerinden olan İlimizde
Niğde Üniversitesi ile çevresinin ağaçlandırılması
konusunda, Niğde'deki ilgili biriminizin bir çalışması
var mıdır? Bu konu ile ilgili olarak Niğde İlindeki
biriminizce Bakanlığınız üst birimlerinden
bir ödenek talep edilmiş midir?

1997 Yılı projeleri arasında Niğde ile
ilgili kaç ağaçlandırma projesi vardır?
Bu projelerle ilgili isteklerin karşılanması
için ödenek tespit ve tahsisi konusunda bir çalışma
yapılmış mıdır?

T.C.

Orman Bakanlığı

Araştırma Planlama ve Koordinasyon

Kurulu Başkanlığı

Koordinasyon ve Mevzuat Dairesi Başkanlığı

Sayı : KM.1.MÜR/718-3073 22.10.1996

Konu : Sayın Akın Gönen'in yazılı
soru önergeleri

Türkiye Büyük Millet Meclisi Başkanlığına

(Kanunlar ve Kararlar Daire Başkanlığı)

İlgi : Türkiye Büyük Millet Meclisi Başkanlığının
7.10.1996 tarih ve A.01.0.GNS. 0.10.00.10.00.02-3640 sayılı
yazısı.

İlgi yazı ekinde alınan Niğde Milletvekili
Sayın Akın Gönen'in 7/1336 Esas Nolu "Niğde
Üniversitesi ile çevresinin ağaçlandırılmasına
ilişkin yazılı soru önergesi" ve
7/1337 esas nolu "Adana Bölge Teşkilatına
ORKÖY Kalkındırma Fonu'ndan gönderilen
ödenek miktarına ve bu ödenekten Niğde iline
yapılan desteklere ilişkin yazılı soru
önergesi" Bakanlığımızca incelenmiş
olup, cevabı yazımız ilişikte gönderilmiştir.

Arz ederim.

M. Halit Dağlı

Orman Bakanı

Niğde Milletvekili Sayın Akın Gönen'in
7/1336 Esas nolu "Niğde Üniversitesi ile çevresinin
ağaçlandırılmasına ilişkin
yazılı soru önergesi" hakkında
Orman Bakanlığının cevabı

Soru önergesinde belirtildiği gibi Niğde ili erozyondan
en fazla etkilenen illerimizdendir. Niğde ilimizin erozyondan
olumsuz etkilenmesini önlemek amacıyla Bakanlığımızın
1991 yılında kurulmasından sonra Niğde
ili ve çevresinde hizmet görmek üzere Niğde
Ağaçlandırma ve Erozyon Kontrolü (AGM)
Başmühendisliği kurularak faaliyete başlamıştır.

Yine bilindiği gibi, Niğde Üniversitesi de yakın
zamanda kurulmuş olup, henüz yapılaşmasını
tamamlayamamıştır. Bu nedenle, kampus alanında
ağaçlandırma ve yeşillendirme çalışmalarına
gidilememektedir. Kampus alanının mülkiyeti
Niğde Üniversitesine ait olduğundan 4122 sayılı
Millî Ağaçlandırma ve Erozyon Kontrolü
Seferberlik Kanunu uyarınca ağaçlandırma,
bakım ve koruma işlerinin Üniversite tarafından
yapılması gerekmektedir. Ancak Niğde AGM Başmühendisliğimiz
Üniversitenin kuruluşundan bu yana teknik yardım,
zaman zaman da fidan yardımı yaparak elindeki tüm
imkânlarla Üniversitenin ağaçlandırma
çalışmalarına yardımcı
olmuş ve olmaya da devam etmektedir.

Niğde AGM Başmühendisliğinin 1997 yılı
Ağaçlandırma ve Erozyon Kontrolü programının
projelere göre dağıtımı aşağıda
belirtilmiş olup, talep edilen ödenek miktarı
Ağaçlandırma Fonundan tahsis edilmiştir.

Niğde A.G.M. Başmühendisliği 1997 yılı
programı

Program Ödenek

Projenin Adı Faaliyet Türü (Hektar) (Milyon
TL.)

Çakıtçayı Eroz. Kont. Eroz. Kont.
Tes. 1 300 67 500

Çakıtçayı Eroz. Kont. Eroz. Kont.
Bak. 1 800 18 000

Çakıtçayı Eroz. Kont. Ağaç.
Tesisi 200 8 000

Çakıtçayı Eroz. Kont. Ağaç.
Bakımı 250 2 500

Niğde Yeşil Kuşak ve Gökbez Ağaçlandırma
Bakımı 368 3 680

Toplam 99 680

9. - Niğde Milletvekili Akın Gönen'in, Adana
Bölge Teşkilatına, ORKÖY Kalkındırma
Fonundan gönderilen ödenek miktarına ve bu ödenekten
Niğde İline yapılan desteklere ilişkin
sorusu ve Orman Bakanı M. Halit Dağlı'nın
yazılı cevabı (7/1337)

Türkiye Büyük Millet Meclisi Başkanlığına

ORKÖY'le ilgili aşağıdaki sorularımın
Sayın Orman Bakanı tarafından cevaplandırılmasını
arz ederim.

Saygılarımla. 13.9.1996

Akın Gönen

Niğde

1. Bakanlığınız Adana Bölge Teşkilatına
1991-1996 yıllarında ORKÖY (Orman Köylerini
Kalkındarma Fonu) tertibinden yıllar itibarıiyle
ne kadar ödenek gönderilmiştir?

2. Bu ödenekle kaç köyde ve kaç vatandaşa,
hangi konularda, ne gibi yardımlar yapılmıştır?

3. Bu kapsamda, bu yıllarda Niğde ilinden kaç
talep olmuştur ve kaç köyde, kaç vatandaşa,
ne gibi destekler sağlanmıştır?

4. 1997 yılı için ilgili birimlerinize Niğde
İlinden kaç talep intikal etmiştir ve bu birimlerinizce
kaç köyde, kaç şahsa, ne gibi yardımlar
tasarlanmaktadır?

T.C.

Orman Bakanlığı

Araştırma Planlama ve Koordinasyon

Kurulu Başkanlığı

Koordinasyon ve Mevzuat Dairesi Başkanlığı

Sayı : KM.1.MÜR/718-3073 22.10.1996

Konu : Sayın Akın Gönen'in yazılı
soru önergeleri

Türkiye Büyük Millet Meclisi Başkanlığına

(Kanunlar ve Kararlar Daire Başkanlığı)

İlgi : Türkiye Büyük Millet Meclisi Başkanlığının
7.10.1996 tarih ve A.01.0.GNS. 0.10.00.10.00.02-3640 sayılı
yazısı.

İlgi yazı ekinde alınan Niğde Milletvekili
Sayın Akın Gönen'in 7/1336 Esas Nolu "Niğde
Üniversitesi ile çevresinin ağaçlandırılmasına
ilişkin yazılı soru önergesi" ve
7/1337 esas nolu "Adana Bölge Teşkilatına
ORKÖY Kalkındırma Fonu'ndan gönderilen
ödenek miktarına ve bu ödenekten Niğde iline
yapılan desteklere ilişkin yazılı soru
önergesi" Bakanlığımızca incelenmiş
olup, cevabı yazımız ilişikte gönderilmiştir.

Arz ederim.

M. Halit Dağlı

Orman Bakanı

Niğde Milletvekili Sayın Akın Gönen'in
7/1337 Esas nolu "Adana Bölge Teşkilatına
ORKÖY Kalkındırma Fonundan gönderilen
ödenek miktarına ve bu ödenekten Niğde iline
yapılan Desteklere ilişkin yazılı soru
önergesi" hakkında Orman Bakanlığının
cevabı

1, 2. Bakanlığımız Doğu Akdeniz Bölge
Müdürlüğüne bağlı 8 il'e 1991-1996
yılları arasında yapılan kredi yardımı;

Tahsis Edilen Krediden Faydalanan

Yıl Kredi Miktarı (Mil. TL.) Köy Sayısı
Kişi Sayısı İşletme Konuları


1991 4 819 91 426 F. arıcılık-Süt-Sığ.-Süt
koy.-

Dam ört.-Seracılık-Dokumacılık

1992 5 133 41 311 F. arıcılık-Süt-Sığ.-Süt
koy.

1993 16 579 61 243 F. arıcılık-Süt-Sığ.-Süt
koy.

Dam. ört.

1994 11 963 31 139 F. arıcılık-Süt sığ.-Süt
köy.-

Seracılık

1995 15 660 28 93 F. arıcılık-Süt.-Sığ.-Süt
koy.

1996 67 660 43 146 F. arıcılık-Süt Sığ.-Süt
koy.-

Seracılık

Toplam 117 004 295 1 338

Orman Köylüleri Kalkınma Fonundan illere yapılan
ödenek tahsisleri o ilin orman varlığı,
orman köyü sayısı, ormancılık
problemleri vb. kriterlere göre yapılmaktadır.

3. 1991-1996 yıllardında Niğde ilindeki 5 köyden
5 kişi Bakanlığımıza müracaat
ederek kredi talebinde bulunmuştur. Niğde ilinin orman
varlığı ve köy sayısının
az olmasından dolayı 1991-1996 yıllarında
bu vilayetin 15 köyünden 69 aile reisine 1 750 milyon
tutarında Fenni Arıcılık ve Süt
Koyunculuğu işletme türlerinden ferdi kredi yardımı
yapılabilmiştir.

4. 1997 yılı için henüz kredi talebi
olmamıştır. Bakanlığımızın
1997 yılı Bütçesi kesinleşince
kredi verilecek köy ve kişiler de kesinleştirilerek,
1997 yılı programı belli olacaktır.

10. - Aydın Milletvekili Yüksel Yalova'nın,
Devlet Sanatçısı Zeki Müren'e ilişkin
sorusu ve Kültür Bakanı İsmail Kahraman'ın
yazılı cevabı (7/1379)

Türkiye Büyük Millet Meclisi Başkanlığına

Aşağıdaki sorularımın Kültür
Bakanı Sayın İsmail Kahraman tarafından
yazılı olarak cevaplandırılmasını
tensiplerinize arz ederim. 26.9.1996

Saygılarımla.

Dr. Yüksel Yalova

Aydın

45 yıl boyunca Türk Sanat Musikisindeki hizmetleri
yalnız ülkemizde değil yurt dışındaki
müzik otoritelerince de takdir gören Devlet Sanatçımız
Sayın Zeki Müren'i yitirmiş bulunmaktayız.
Buna göre :

1. Bakanlığınız bünyesindeki konservatuvarlardan
birine rahmetli sanatçımızın adını
ölümsüzleştirmek amacıyla vermeyi
düşünür müsünüz?

2. Türk Sanat Müziği alanında köklü
reformlar yapan değerli sanatçı Zeki Müren'in
özgün çalışmalarının
ve özel eşyalarının yer aldığı
ve aynı zamanda bir Türk Sanat Müziği Müzesine
de temel teşkil edebilecek bir Zeki Müren Müzesi
kurmayı düşünür müsünüz?

T.C.

Kültür Bakanlığı

Araştırma, Planlama ve Koordinasyon

Kurulu Başkanlığı

Sayı : B.16.0.APK.0.12.00.01.940-471 22.10.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : T.B.M.M. Başkanlığının
7 Ekim 1996 tarih ve KAN. KAR. MÜD. 7/1373-3499/9851 sayılı
yazısı.

Aydın Milletvekili Sayın Yüksel Yalova'nın
"Devlet Sanatçısı Zeki Müren'e
ilişkin" Bakanlığımıza yöneltilen
yazılı soru önergesinin cevabı ekte
gönderilmiştir.

Bilgilerinize arz ederim.

İsmail Kahraman

Kültür Bakanı

Cevap : 1. Konservatuvarlar YÖK Başkanlığına
bağlı olduğundan rahmetli sanatçımızın
adının herhangi bir Konservatuara verilmesi Bakanlığımızca
mümkün olamamaktadır.

Cevap : 2. Zeki Müren'i yeni kaybetmiş bulunuyoruz.
Vasiyetnamesi ve varislerin bu vasiyetnameye göre nasıl
bir yol izleyecekleri henüz kesinleşmemiştir.
Konu izlenmekte olup, Bakanlığımıza bu
konuda görev düştüğünde gereği
yerine getirilecektir.

11. - Muğla Milletvekili Zeki Çakıroğlu'nun,
Sakarya Belediye Başkanlığınca işten
çıkarılan işçilere ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1405)

Türkiye Büyük Millet Meclisi Başkanlığına

Yazılı soru önergemin Bayındırlık
ve İskân Bakanınca cevaplanmasını
istiyorum. İçtüzük hükümlerine
göre işleme konulmasını arz ederim.

Saygılarımla. 30.9.1996

Zeki Çakıroğlu

Muğla

Bilginiz dahilinde Sakarya İl Belediye Başkanı
Sayın Aziz Duran tarafından belediye işçilerinden
500'ü aşkın partiler halinde 400'ü toplu
olarak işten atılmıştır.

Basına çıkan demeçleriniz ve yurttaşlar
arasında yaygın söylentiye göre;

"İşten atılanların rızkını
Allan verir" diye demeç verdiğinin, işten
atılan işçilere ödenecek 1 460 000 000
000 (Bir trilyon 460 milyar) lirayı karşılamayı
taahhüt etmişsiniz.

Sorular :

1. Söylenenler doğru mudur?

2. İşçileri işinden, aşından,
ekmeğinden, rızkından edip, Allahütaalayı
siyasetinize alet etme hakkını nasıl buluyorsunuz?

3. Bir trilyon 460 milyar lirayı nasıl ve hangi
fasıldan karşılayacaksınız?

4. Bu paranın karşılığı
aslî hizmet ve yatırım görevi olan Bayındırlık
ve İskân Bakanlığının hangi
hizmetlerinden vazgeçeceksiniz?

5. Bu tavrınızla devletin aslî işlerini
yatırım hizmetini aksattığınızı
düşünüyor musunuz?

T.C.

Bayındırlık ve İskân Bakanlığı

Basın ve Halkla İlişkiler Müşavirliği

Sayı : B.09.0.BHİ.0.00.00.25/2-A/7496 18.10.1996

Konu : Muğla Milletvekili Zeki Çakıroğlu'nun
yazılı soru önergesi.

Türkiye Büyük Millet Meclisi Başkanlığına

İlgi : T.B.M.M.'nin 10.10.1996 gün ve A.01.0.GNS.0.10.00.02-3697
sayılı yazısı.. (7/1405)

İlgi yazı ekinde alınan, Muğla Milletvekili
Zeki Çakıroğlu'nun Bakanlığımıza
yönelttiği yazılı soru önergesinde,
tarafımdan cevaplandırılması istenen
soruların ne şahsımla ne de Bakanlığımızın
görev alanıyla hiçbir ilgisi bulunmamaktadır.

Bilgilerinize arz ederim.

Cevat Ayhan

Bayındırlık ve İskân Bakanı

12. - Edirne Milletvekili Mustafa İlimen'in, Edirne'deki
Ali Paşa Çarşısındaki dükkanlara
ilişkin sorusu ve Devlet Bakanı Ahmet Cemil Tunç'un
yazılı cevabı (7/1410)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Ahmet Cemil Tunç tarafından yazılı
olarak cevaplandırılması hususunda gereğini
saygılarımla arz ederim.

Mustafa İlimen

Edirne

1569 yılında yapılan ve Eylül-1992'deki
yangına kadar Edirne'mizin en faal ticaret merkezlerinden
biri olan Ali Paşa Çarşısının,
Vakıflar Genel Müdürlüğü tarafından
yürütülen onarım çalışmaları
son aşamasına gelmiş, büyük ihtimalle
Edirne'nin kurtuluş yıldönümü olan
25 Kasım 1996 tarihinde tekrar hizmete açılacaktır.

Gerek yangın sonrası ve gerekse onarım aşamasında
çarşıyı ziyarete gelen devlet yetkilileri,
başta sayın Cumhurbaşkanımız
olmak üzere dükkânların eski sahiplerine
verileceğini beyan etmişlerdir. Zira yangın çarşı
esnafını büyük ekonomik darboğaza
sokmuş ve dükkân sahipleri ya ticaret yapamaz
duruma gelmiş, ya da işportacılık veya
kenarda köşede ticarete devam etmek zorunda kalmıştır.
Bu durum karşısında :

1. Onarım büyük ölçüde tamamlanmasına
rağmen henüz dükkânların, sahiplerine
verilmemiş olması büyük bir belirsizlik
yaratmıştır. Bakanlığınızca
bu konuda yapılan çalışmalar hangi
aşamadadır?

2. Dükkân sahipleri kira tespitinin Belediye-Esnaf-Maliye-Vakıf
yetkililerinden oluşacak bir komisyonca yapılmasını
talep etmektedirler. Kira tespiti ne şekilde olacaktır?

3. Bakanlığınız bünyesinde veya
diğer Bakanlarla; büyük bir ekonomik sıkıntı
içinde olan Ali Paşa Esnafının yeni
dükkânlara geçerken biraz olsun nefes almaları
için kredi verilmesi konusunda herhangi bir çalışma
var mıdır?

T.C.

Devlet Bakanlığı

Sayı : B.02.0.012/04.01-821 18.10.1996

Türkiye Büyük Millet Meclisi Başkanlığına

İlgi : 10.10.1996 tarih ve A.01.0.GNS.0.10.00.02-7/1410-3583/10116
sayılı yazısı.

İlgi yazınızla Bakanlığımıza
intikal ettirilen, Edirne Milletvekili Mustafa İlimen'in
vermiş olduğu yazılı soru önergesine
verilen cevap ekte gönderilmiştir.

Bilgilerinizi ve gereğini arz ederim.

Ahmet Cemil Tunç

Devlet Bakanı

Edirne Milletvekili Sayın Mustafa İlimen'in 7/1410-3583
sayılı yazılı soru önergesine
verilen cevaptır.

1969 yılında yapılan ve Eylül-1992'deki
yangına kadar Edirne'mizin en faal ticaret merkezlerinden
biri olan Ali Paşa Çarşısının,
Vakıflar Genel Müdürlüğü tarafından
yürütülen onarım çalışmaları
son aşamasına gelmiş, büyük ihtimalle
Edirne'nin kurtuluş yıldönümü olan
25 Kasım 1996 tarihinde tekrar hizmete açılacaktır.

Gerek yangın sonrası ve gerekse onarım aşamasında
çarşıyı ziyarete gelen devlet yetkilileri,
başta Sayın Cumhurbaşkanımız
olmak üzere dükkânların eski sahiplerine
verileceğini beyan etmişlerdir. Zira yangın çarşı
esnafını büyük ekonomik darboğaza
sokmuş ve dükkân sahipleri ya ticaret yapamaz
duruma gelmiş, ya da işportacılık veya
kenarda köşede ticarete devam etmek zorunda kalmıştır.
Bu durum karşısında :

Soru 1. Onarım büyük ölçüde
tamamlanmasına rağmen henüz dükkânların,
sahiplerine verilmemiş olması büyük bir
belirsizlik yaratmıştır. Bakanlığınızca
bu konuda yapılan çalışmalar hangi
aşamadadır?

Cevap : 1. 1993 malî yılı başından
itibaren Vakıflar Genel Müdürlüğünce
hazırlanan restorasyon projesi doğrultusunda yapının
tümü ele alınarak, onarıma başlanmıştır.
Yangından 118 adet vakıf işyeri tamamen, 11
adet vakıf işyeri ise az hasar görmüştür.
Yangından sonra az hasar gören 11 adet işyerinin
kiracıları tarihî yapının sağlıklı
bir şekilde onarımının yapılabilmesi
için mahkeme kararıyla tahliye edilmişlerdir.

Bu bakımdan, 6570 sayılı Kira Yasasının
7/C ve 15 inci maddesine göre rüçhan hakkı
tanınacaktır. Vakıf Ali Paşa Çarşısının
restorasyonu iki ay içerisinde tamamlanarak, 2886 sayılı
Devlet İhale Yasası gereğince muhammen bedel
takdiri yapılarak kiraya verilecektir.

Eski dükkân kiracılarının tamamına
rüçhan hakkı verilmesi 6570 sayılı
Kanun ile Borçlar Kanunu hükümlerine göre
mümkün bulunmamaktadır.

Soru : 2. Dükkân sahipleri kira tespitinin Belediye-Esnaf-Maliye-Vakıf
yetkililerinden oluşacak bir komisyonca yapılmasını
talep etmektedirler. Kira tespiti ne şekilde olacaktır?

Vakıf işyerlerinin kira takdir ve tespiti 2886 sayılı
Devlet İhale Kanunu hükümleri gereğince Vakıflarca
oluşturulan komisyonlarca yapılması yasa gereği
olduğundan, önerildiği şekilde tespitinin Karma
Komisyonca yapılması mümkün bulunmamaktadır.

Soru : 3. Bakanlığınız bünyesinde
veya diğer Bakanlarla; büyük bir ekonomik sıkıntı
içinde olan Ali Paşa Esnafının yeni
dükkânlara geçerken biraz olsun nefes almaları
için kredi verilmesi konusunda herhangi bir çalışma
var mıdır?

Vakıf Ali Paşa Çarşısı
kiracılarına kredi verilmesinin, Vakıflar
Genel Müdürlüğü görevleri arasında
yeralmamakta olup, konunun yetkili merciler kanalıyla çözümlenmesi
gerekmektedir.

Arz ederim.

13. - İstanbul Milletvekili Bülent Akarcalı'nın,
Rumeli Hisarı'nda verilen konserlerin iptaline ilişkin
sorusu ve Kültür Bakanı İsmail Kahraman'ın
yazılı cevabı (7/1415)

Türkiye Büyük Millet Meclisi Başkanlığına

Aşağıdaki sorularımın Kültür
Bakanı Sayın İsmail Kahraman tarafından
yazılı olarak cevaplandırılmasını
saygılarımla arz ederim.

Bülent Akarcalı

İstanbul

1. Rumeli Hisarı'nda verilen konserleri iptal gerekçeniz
için ilmî bir araştırmanız var
mı?

2. Taş duvarları hangi desibel'deki ses tahrip edebilmektedir.

T.C.

Kültür Bakanlığı

Araştırma, Planlama ve Koordinasyon

Kurulu Başkanlığı

Sayı : B.16.0.APK.0.12.00.01.940-472 22.10.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : T.B.M.M. Başkanlığının
10 Ekim 1996 tarih ve KAN. KAR. MÜD. 7/1415-3589/10123 sayılı
yazısı.

İstanbul Milletvekili Sayın Bülent Akarcalı'nın,
"Rumeli Hisarı'nda verilen konserlerin iptaline ilişkin"
yazılı soru önergesinin cevabı aşağıdadır;

Rumeli Hisarı 1996 yılında yapılan
tahsislerin bitimi olan 20.9.1996 tarihinden sonra etkinliklere
kapatılmıştır.

Rumeli Hisarında gerekli onarım çalışmaları
yapılacak ve bu arada ses düzeninin Hisar'a ve Hisar
içerisindeki yapılara zarar verip vermediği
de araştırılacaktır.

Bu işlemlerin yapılmasından sonra Hisar'da
etkinlik yapılıp yapılmayacağına
karar verilecektir.

Bilgilerinize arz ederim.

İsmail Kahraman

Kültür Bakanı

14. - Erzincan Milletvekili Mustafa Yıldız'ın,
Sosyal Sigortalar Kurumu eski genel müdürüne ilişkin
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1431)

Türkiye Büyük Millet Meclisi Başkanlığına

Aşağıdaki sorularımın Çalışma
ve Sosyal Güvenlik Bakanı tarafından yazılı
olarak cevaplandırılmasını arz ederim.
4.10.1996

Mustafa Yıldız

Erzincan

Refahyol Hükümetinin işbaşına geldiğinden
bu yana, özellikle Bakanlığınız
bünyesinde İmam-Hatip kökenli kadrolaşmanın
sağlanması için, Sosyaldemokrat olarak tanınan
üst düzey bürokratların görevlerinden
uzaklaştırıldığı, tüm
kamuoyu tarafından bilinmektedir. Bu yetmiyormuş
gibi; bazı köktendinci Sivil Toplum Örgütü
temsilcilerinin Bakanlığınız bünyesinde
gayri resmî olarak görevlendirildiği ve birinci
derecede yetki sahibi oldukları gözlenmektedir.

Sorular :

1. Sosyal Güvenlik kuruluşları eski Genel Müdürü
Zahit Gönencan'ın Bakanlığınızla
ilişkisi nedir?

2. Adı geçen kişinin Bakanlığınızda
resmî bir görevi var mıdır? Eğer
resmi bir görevi yoksa, bu kişiye hangi yasal gerekçelerle
Bakanlığınızda yer verip, telefon bağlıyorsunuz?
Bu kişinin yapmış olduğu telefon görüşmelerinin
bedellerini siz mi? yoksa Bakanlık mı ödüyor?

3. Adı geçen kişi Hak-İş ve Tüm
İşçi Emeklileri Cemiyetinin danışmanlığını
yapmakta mıdır?

4. Türk-İş, DİSK ve diğer Tüm
İşçi Emeklileri Cemiyeti danışmanlarına
da aynı olanakları sağlıyor musunuz?

T.C

Çalışma ve Sosyal Güvenlik Bakanlığı

Sosyal Güvenlik Kuruluşları Genel Müdürlüğü

Sayı : B.13.0.SGK-0-13-00-01/6303-26851 21.10.1996

Konu : Yazılı soru önergesi

Türkiye Büyük Millet Meclisi Başkanlığına

İlgi : 10.10.1996 tarih ve A.01.GNS.0.10.00.02.3698 sayılı
yazınız.

Erzincan Milletvekili Mustafa Yıldız tarafından
hazırlanan 7/1431 Esas nolu yazılı soru önergesi
Bakanlığımca incelenmiştir.

Sayın Yıldız'ın soru önergesinde
iddia edildiği gibi Bakanlığımda herhangi
bir kadrolaşma hareketi söz konusu değildir. Yapılan
atamalarda kimsenin hangi kökenden olduğuna, hangi görüş
ve düşünceye sahip bulunduğuna değil,
bilgi, birikim ve liyakat sahibi olup olmadığına,
görevin gerektirdiği şartları taşıyıp
taşımadığına bakılmaktadır.

Bakanlığım, sürdürdüğü
hizmet ve faaliyetlerin gereği olarak ve çalışma
hayatının işçi-işveren-hükümet
olmak üzere üçlü bir yapı üzerine
kurulduğunu gözönünde bulundurarak, yapılması
planlanan bütün düzenlemeleri, işçi
ve işveren kuruluşlarıyla istişare halinde
hazırlamaktadır. Bu çerçevede işçi
ve işveren konfederasyonlarımızın ve
emekli kuruluşlarımızın temsilcileriyle
sık sık toplantılar düzenlenmektedir.
Bunun dışında, iddia edildiği gibi, sivil
toplum örgütü temsilcisi olarak Bakanlığım
bünyesinde "gayri resmî" görev yapan
herhangi bir kimse yoktur.

Bakanlığımızda daha önce Sosyal
Güvenlik Kuruluşları Genel Müdür Yardımcılığı,
Genel Müdürlüğü ve Bakanlık Müşavirliği
yapmış bulunan Zahit Gönencan, 20.4.1996-13.9.1996
tarihleri arasında Bağ-Kur Yönetim Kurulu üyeliği
görevinde bulunmuştur.

Zahit Gönencan, Bağ-Kur Yönetim Kurulu üyeliği
yaptığı dönemde, Bakanlığımda
çeşitli kanunlarda değişiklik yapılmasıyla
ilgili hazırlıkları sürdüren Teknik
Komisyonda Bakanlık temsilcisi olarak görevlendirilmiştir.
Bu görevinden ayrıldıktan sonra Zahit Gönencan'a,
Bakanlığımda yer ve telefon tahsis edilmiş
değildir.

Halen Bakanlığımda görevi bulunmayan adı
geçen kişinin, hangi kuruluşlara danışmanlık
yaptığı konusunda herhangi bir bilgi bulunmamaktadır.
Esasen bu durum, Bakanlığımı ilgilendiren
bir husus da değildir.

Bilgilerinize arz ederim.

Necati Çelik

Çalışma ve Sosyal Güvenlik Bakanı

15. - Tekirdağ Milletvekili Fevzi Aytekin'in, Tekirdağ
ve dahilindeki belediyelere yapılan tahsislere ilişkin
sorusu ve Çevre Bakanı M. Ziyattin Tokar'ın
yazılı cevabı (7/1437)

Türkiye Büyük Millet Meclisi Başkanlığına

7.8.1996 tarihinde Çevre Bakanlığına
gönderdiğim yazıda Tekirdağ Merkez kaza ve
belde belediyeleri çıkarılan araç
alımları ile ilgili paranın geri alındığını
biliyoruz. Yeniden tahsis edilip edilmeyeceği konusundaki
yazıma bugüne kadar cevap alamadım. Bunun için
aşağıdaki soruların yazılı
olarak Çevre Bakanının cevaplandırmasını
saygılarımla arz ederim. 7.10.1996

Fevzi Aytekin

Tekirdağ

1. Belediyelere tahsis edilen paralar neden geri alındı?

2. Tahsisler yeniden düşünülüyor mu?

T.C.

Çevre Bakanlığı

Sayı : B.19.0.FDB.0.15.00.04-8821/1980-6857 16.10.1996

Konu : Soru önergesi

Türkiye Büyük Millet Meclisi Başkanlığına

İlgi : 10.10.1996 tarih ve KAN. KAR. MD. A. 01.0.GNS.0.10.00.02-7/1437-3647-10251
sayılı yazınız.

İlgide kayıtlı yazınızla cevaplandırılmak
üzere Bakanlığımıza gönderilen
Tekirdağ Milletvekili Sayın Fevzi Aytekin'in tarafıma
tevcih etmiş olduğu soru önergesine ilişkin
olarak;

Soru : 7.8.1996 tarihinde Çevre Bakanlığına
gönderdiğim yazıda Tekirdağ merkez, kaza ve
belde belediyelerine çıkarılan araç
alımları ile ilgili paranın geri alındığını
biliyorum. Yeniden tahsis edilip edilemeyeceği konusundaki
yazıma bugüne kadar cevap alamadım. Bunun için
aşağıdaki soruların yazılı
olarak Çevre Bakanının cevaplandırmasını
saygılarımla arz ederim.

1. Belediyelere tahsis edilen paralar neden geri alındı?

2. Tahsisler yeniden düşünülüyor mu?

Cevap : 53 üncü hükümet döneminde; Belediyelere
tahsis edilen aynî ve nakti yardımlarda Belediye
Başkanlıklarının siyasal partilere
göre dağılımında adaletsizlikler
yapılmış, iktidara mensup Belediye Başkanlıklarına
objektif kriterler dahilinde değerlendirilmesi mümkün
olmayacak derecede geniş imkânlar sağlanmıştır.

1994 mahallî seçimlerine göre siyasî partilerin
belediye başkanlığı sayısına
göre tahsis miktarları :

ANAP 758 Belediye Başk. 1 981 760 000 000

DYP 983 Belediye Başk. 132 555 000 000

CHP 505 Belediye Başk. 59 500 000 000

RP 327 Belediye Başk. 22 400 000 000

MHP 120 Belediye Başk. 26 900 000 000

DSP 20 Belediye Başk. 27 500 000 000

BAĞIMSIZ 37 Belediye Başk. 10 500 000 000

Yukarıdaki tablo incelendiğinde 758 belediye başkanlığı
bulunan ANAP'a toplam harcama tutarı olan 2 281 615 000
000 TL.'sından 1 981 760 000 000 TL. ödemede bulunulmuştur.
Diğer partilere ait belediye başkanlıklarına
ise toplam 299 855 000 000 TL. nakit yardımı yapılmıştır.

2. Hükümetimizin göreve atandığı
gün acilen ödenek temin edilerek 700 milyar civarında
bir miktar siyasî nezakete aykırı olarak ANAP'lı
belediye başkanlıklarına tahsisler yapılmış
ve ödenmek üzere Bankaya talimat verilmiştir.

3. Yeni kurulan ve daha önceki yıllar kurulmuş
olmakla birlikte talepleri mevcut olduğu halde bir çok
belediye başkanlığına ise hiç tahsis
yapılmamıştır.

4. Bakanlığımız Fon'una ayrılan
ve 1996 Malî Yılı içerisinde harcanması
gereken ödeneğin büyük bir kısmı
53 üncü Hükümet dönemi içerisinde
bitirilmiş ve Bakanlık diğer çevre amaçlı
harcamalar için kaynak sıkıntısına
düşürülmüştür.

Sonuç olarak Fon imkânlarından bugüne
kadar hiç katkı sağlanmamış olan
belediyelere nakti yardımda bulunulması 53 üncü
Hükümet uygulamalarındaki taraflı tutumların
değerlendirilmesi, Bakanlığımız katkılarındaki
dengesizliklerin ortadan kaldırılması gibi
nedenlerle Sayın 53 üncü Hükümet dönemindeki
tahsislerden Belediyelerce kullanılamayan miktarlar ile
özellikle Hükümetimizin göreve başladığı
tarihten sonra Banka tarafından yürütülen
işlemler durdurulmuştur.

Bundan sonra Çevre Kirliliğini Önleme Fonu'ndan
belediyelere yapılacak yardımlar, hiç yardım
alamamış olanlardan başlamak üzere adaletli
bir dağıtım ve tahsis sistemi kurulacak hakça
bir değerlendirme üzerine tesis edilecektir.

Bilgilerinizi ve gereğini arz ederim.

M. Ziyattin Tokar

Çevre Bakanı

16. - İstanbul Milletvekili Halit Dumankaya'nın,
TURBAN Genel Müdürlüğüne ait bazı
telefonların konuşma ücretlerine ilişkin
sorusu ve Ulaştırma Bakanı Ömer Barutçu'nun
yazılı cevabı (7/1498)

Türkiye Büyük Millet Meclisi Başkanlığına

Aşağıdaki sorularımın Ulaştırma
Bakanı tarafından sözlü olarak cevaplandırılmasına
delaletlerinizi arz ederim.

Saygılarımla.

Halit Dumankaya

İstanbul

Sorular :

1. Turban Genel Müdürlüğüne ait olan,
4194061, 4257115, 4256992, 4174192, 4184049, 4185279, 4192875,
4182836 nolu telefonların 1995 Eylül, Ekim, Kasım,
Aralık ayı konuşma ücretleri ayrı
ayrı ne kadardır?

2. Bu konuşma ücretlerinin ne kadarı şehirlerarası,
ne kadarı şehiriçidir.

3. Konuşmaların adedi nedir, konuşmalar hangi
vilayetlere yapılmıştır.

4. Turban Isparta ilinde bulunan İrtibat Bürosu (Ajansı)'na
ait telefonların 1995 Eylül, Ekim, Kasım, Aralık
ayları konuşma ücretleri ne kadardır?

5. Soru 1'deki numaraları verilen telefonların 1994
yılı Eylül, Ekim, Kasım, Aralık
ayları konuşma adedi ile 1995 yılları
arasındaki aynı ayların konuşma adedi
nedir?

T.C.

Ulaştırma Bakanlığı

Araştırma Planlama ve Koordinasyon

Kurulu Başkanlığı

Sayı : B.11.0.APK.0.10.01.21/EA-1367-24120 21.10.1996

Konu : İstanbul Milletvekili Halit Dumankaya'nın
sözlü soru önergesi Hk.

Türkiye Büyük Millet Meclisi Başkanlığına

İlgi : a) 15.2.1996 gün ve A.01.0.GNS.0.10.00.02.6/1-21/85

b) 16.10.1996 gün ve A.01.0.GNS.0.10.00.02.7/1498-021/85
sayılı yazılarınız.

İstanbul Milletvekili Halit Dumankaya'ya ait ve üç
birleşim içinde cevaplandırılma imkânı
olmadığından yazılı soruya çevrilen
sözlü soru önergesinin cevabı hazırlanarak
ekte sunulmuştur.

Bilgilerinize arz ederim.

Ömer Barutçu

Ulaştırma Bakanı

İstanbul Milletvekili Halit Dumankaya'nın 6/1-21
sayılı sözlü soru önergesi ve cevabı

Sorular :

1. Turban Genel Müdürlüğüne ait olan,
4194061, 4257115, 4256992, 4174192, 4184049, 4185279, 4192875,
4182836 nolu telefonların 1995 Eylül, Ekim, Kasım,
Aralık ayı konuşma ücretleri ayrı
ayrı ne kadardır?

2. Bu konuşma ücretlerinin ne kadarı şehirlerarası,
ne kadarı şehiriçidir.

3. Konuşmaların adedi nedir, konuşmalar hangi
vilayetlere yapılmıştır.

4. Turban Isparta ilinde bulunan İrtibat Bürosu (Ajansı)'na
ait telefonların 1995 Eylül, Ekim, Kasım, Aralık
ayları konuşma ücretleri ne kadardır?

5. Soru 1'deki numaraları verilen telefonların 1994
yılı Eylül, Ekim, Kasım, Aralık
ayları konuşma adedi ile 1995 yılları
arasındaki aynı ayların konuşma adedi
nedir?

Cevap : Turban Genel Müdürlüğü telefonlarına
ait istemiş olduğunuz bilgiler üç tablo
halinde ekte verilmiştir.

Turban Genel Müdürlüğüne ait telefonların
1995 konuşma ücretleri

Telefon No. Dönemi Toplam

Eylül 1995 18 125 000

418 28 36 Ekim 1995 20 915 000

Kasım 1995 23 890 000

Aralık 1995 37 870 000

Telefon No. Dönemi Toplam

Eylül 1995 7 100 000

419 28 75 Ekim 1995 5 910 000

Kasım 1995 5 870 000

Aralık 1995 18 075 000

Telefon No. Dönemi Toplam

Eylül 1995 125 000

417 41 92 Ekim 1995 6 100 000

Kasım 1995 220 000

Aralık 1995 180 000

Telefon No. Dönemi Toplam

Eylül 1995 2 745 000

425 69 92 Ekim 1995 3 730 000

Kasım 1995 3 445 000

Aralık 1995 21 795 000

Telefon No. Dönemi Toplam

Eylül 1995 4 335 000

418 52 79 Ekim 1995 4 800 000

Kasım 1995 8 380 000

Aralık 1995 10 645 000

Telefon No. Dönemi Toplam

Eylül 1995 11 970 000

418 40 49 Ekim 1995 14 270 000

Kasım 1995 11 075 000

Aralık 1995 24 025 000

Telefon No. Dönemi Toplam

Eylül 1995 275 000

425 71 15 Ekim 1995 345 000

Kasım 1995 220 000

Aralık 1995 220 000

Telefon No. Dönemi Toplam

Eylül 1995 5 255 000

419 40 61 Ekim 1995 4 955 000

Kasım 1995 7 845 000

Aralık 1995 14 850 000

Turban Genel Müdürlüğüne ait telefonların
1994 konuşma ücretleri

Telefon No. Dönemi Toplam

Eylül 1994 13 396 000

418 28 36 Ekim 1994 16 011 000

Kasım 1994 19 610 000

Aralık 1994 16 670 000

Telefon No. Dönemi Toplam

Eylül 1994 3 267 000

419 28 75 Ekim 1994 2 715 000

Kasım 1994 3 508 000

Aralık 1994 3 950 000

Telefon No. Dönemi Toplam

Eylül 1994 7 316 000

417 41 92 Ekim 1994 7 418 000

Kasım 1994 8 164 000

Aralık 1994 6 430 000

Telefon No. Dönemi Toplam

Eylül 1994 3 175 000

425 69 92 Ekim 1994 2 452 000

Kasım 1994 3 214 000

Aralık 1994 2 860 000

Telefon No. Dönemi Toplam

Eylül 1994 1 979 000

418 52 79 Ekim 1994 2 226 000

Kasım 1994 2 665 000

Aralık 1994 2 330 000

Telefon No. Dönemi Toplam

Eylül 1994 11 103 000

418 40 49 Ekim 1994 8 625 000

Kasım 1994 9 225 000

Aralık 1994 8 130 000

Telefon No. Dönemi Toplam

Eylül 1994 375 000

425 71 15 Ekim 1994 234 000

Kasım 1994 378 000

Aralık 1994 195 000

Telefon No. Dönemi Toplam

Eylül 1994 6 501 000

419 40 61 Ekim 1994 6 636 000

Kasım 1994 6 123 000

Aralık 1994 5 895 000

TURBAN Isparta İli irtibat bürosuna ait telefonların
Eylül-Aralık dönemlerindeki konuşma ücretleri

Telefon No. Eylül 1995 Ekim 1995 Kasım 1995 Aralık
1995

232 21 94 12 230 000 10 745 000 23 820 500 26 105 000

232 73 17 1 745 000 1 105 000 6 510 000 2 890 000

232 82 21 1 765 000 1 255 000 7 165 000 10 300 000

Sağlık Eski Bakanı Halil Şıvgın
Hakkında Bir Meclis Soruşturması Açılmasına
İlişkin Önergeye Verilen Oyların Sonucu
:

Kabul edilmiştir.

Üye Sayısı : 550

Kullanılan Oy : 235

Kabul Edenler : 156

Reddedenler : 63

Çekinserler : 16

Mükerrer : -

Geçersiz Oylar : -

Oya Katılmayanlar : 315

Açık Üyelikler : -

(Kabul Edenler)

ADANA

Yakup Budak

Mehmet Büyükyılmaz

Sıtkı Cengil

Mustafa Küpeli

Arif Sezer

ADIYAMAN

Ahmet Çelik

Celal Topkan

AFYON

Sait Açba

H. İbrahim Özsoy

AĞRI

Yaşar Eryılmaz

AKSARAY

Nevzat Köse

AMASYA

Haydar Oymak

ANKARA

Yılmaz Ateş

Ahmet Bilge

Gökhan Çapoğlu

Ersönmez Yarbay

ANTALYA

Bekir Kumbul

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Muhammet Polat

BALIKESİR

Mustafa Güven Karahan

İ. Önder Kırlı

İsmail Özgün

İlyas Yılmazyıldız

BARTIN

Cafer Tufan Yazıcıoğlu

BATMAN

Musa Okçu

BAYBURT

Ülkü Güney

Suat Pamukçu

BİNGÖL

Hüsamettin Korkutata

BİTLİS

Kamran İnan

BOLU

Feti Görür

Abbas İnceayan

BURSA

Cemal Külahlı

Feridun Pehlivan

İbrahim Yazıcı

ÇANAKKALE

Mustafa Cumhur Ersümer

Ahmet Küçük

A. Hamdi Üçpınarlar

ÇANKIRI

Mete Bülgün

ÇORUM

Mehmet Aykaç

Ali Haydar Şahin

DENİZLİ

Hilmi Develi

DİYARBAKIR

Salih Sümer

EDİRNE

Mustafa İlimen

ELAZIĞ

Ömer Naimi Barım

Hasan Belhan

ERZİNCAN

Tevhit Karakaya

ERZURUM

Abdulilah Fırat

Aslan Polat

Şinasi Yavuz

ESKİŞEHİR

Mustafa Balcılar

Mahmut Erdir

GAZİANTEP

Nurettin Aktaş

Kahraman Emmioğlu

HAKKARİ

Naim Geylani

Mustafa Zeydan

HATAY

Nihat Matkap

Levent Mıstıkoğlu

Atila Sav

Ali Uyar

Hüseyin Yayla

ISPARTA

Mustafa Köylü

Erkan Mumcu

İÇEL

Mehmet Emin Aydınbaş

Saffet Benli

Turhan Güven

İSTANBUL

Ahat Andican

Mehmet Aydın

Yılmaz Karakoyunlu

M. Cavit Kavak

Ahmet Güryüz Ketenci

Emin Kul

Bülent Tanla

Şadan Tuzcu

İZMİR

Sabri Ergül

Suha Tanık

KAHRAMANMARAŞ

Hasan Dikici

Avni Doğan

KARABÜK

Hayrettin Dilekcan

Erol Karan

KARAMAN

Abdullah Özbey

Zeki Ünal

Fikret Ünlü

KARS

Y. Selahattin Beyribey

Çetin Bilgir

KASTAMONU

Fethi Acar

Hadi Dilekçi

KAYSERİ

Memduh Büyükkılıç

Salih Kapusuz

KIRIKKALE

Mikail Korkmaz

KIRKLARELİ

Necdet Tekin

KIRŞEHİR

Cafer Güneş

KİLİS

Mustafa Kemal Ateş

KOCAELİ

Halil Çalık

Bekir Yurdagül

KONYA

Abdullah Turan Bilge

Nezir Büyükcengiz

Veysel Candan

Abdulah Gencer

Ali Günaydın

Mehmet Keçeciler

Hasan Hüseyin Öz

Mustafa Ünaldı

Lütfi Yalman

KÜTAHYA

Emin Karaa

Metin Perli

MALATYA

Yaşar Canbay

Ayhan Fırat

Fikret Karabekmez

MANİSA

Bülent Arınç

Hasan Gülay

MARDİN

Hüseyin Yıldız

MUĞLA

Lale Aytaman

Zeki Çakıroğlu

Fikret Uzunhasan

MUŞ

Nedim İlci

Sabahattin Yıldız

NEVŞEHİR

Mehmet Alkatmış

NİĞDE

Doğan Baran

Mehmet Salih Katırcıoğlu

ORDU

Müjdat Koç

Nabi Poyraz

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Nezir Aydın

SAMSUN

Cemal Alişan

Ayhan Gürel

Yalçın Gürtan

Latif Öztek

SİNOP

Yaşar Topçu

SIVAS

Tahsin Irmak

Mahmut Işık

ŞANLIURFA

Necmettin Cevheri

İbrahim Halil Çelik

Seyit Eyyüpoğlu

Zülfükar İzol

ŞIRNAK

Mehmet Salih Yıldırım

TEKİRDAĞ

Bayram Fırat Dayanıklı

Enis Sülün

TOKAT

Abdullah Arslan

Ali Şevki Erek

Bekir Sobacı

TRABZON

Ali Kemal Başaran

İbrahim Çebi

Kemalettin Göktaş

UŞAK

Mehmet Yaşar Ünal

VAN

Şerif Bedirhanoğlu

Şaban Şevli

Mahmut Yılbaş

YALOVA

Yaşar Okuyan

YOZGAT

Abdullah Örnek

ZONGULDAK

Tahsin Boray Baycık

Hasan Gemici

ADANA

İmren Aykut

İ. Cevher Cevheri

ADIYAMAN

Mahmut Nedim Bilgiç

AMASYA

Aslan Ali Hatipoğlu

ANKARA

İlhan Aküzüm

Nejat Arseven

Cemil Çiçek

Mehmet Ekici

Agah Oktay Güner

Şaban Karataş

Mehmet Sağdıç

ARTVİN

Hasan Ekinci

AYDIN

Cengiz Altınkaya

Yüksel Yalova

BİNGÖL

Mahmut Sönmez

BİTLİS

Edip Safder Gaydalı

BOLU

Avni Akyol

Necmi Hoşver

BURSA

İlhan Kesici

ÇANKIRI

Ahmet Uyanık

ELAZIĞ

Mehmet Ağar

(Reddedenler)

GAZİANTEP

Ünal Yaşar

GİRESUN

Burhan Kara

İÇEL

Ali Er

Rüştü Kazım Yücelen

İSTANBUL

Bülent Akarcalı

Tayyar Altıkulaç

Ali Coşkun

H. Hüsnü Doğan

Hasan Tekin Enerem

Metin Işık

Korkut Özal

Ali Talip Özdemir

İZMİR

Işın Çelebi

İ. Kaya Erdem

Metin Öney

Rüştü Saraçoğlu

KAHRAMANMARAŞ

Ali Doğan

Ahmet Dökülmez

Mustafa Kamalak

KAYSERİ

Recep Kırış

İbrahim Yılmaz

KIRIKKALE

Recep Mızrak

KIRKLARELİ

Cemal Özbilen

KIRŞEHİR

Ömer Demir

KOCAELİ

Hayrettin Uzun

KONYA

Hüseyin Arı

KÜTAHYA

İsmail Karakuyu

MALATYA

Miraç Akdoğan

MANİSA

Abdullah Akarsu

Ekrem Pakdemirli

MARDİN

Muzaffer Arıkan

Süleyman Çelebi

Ömer Ertaş

MUŞ

Erkan Kemaloğlu

SAKARYA

Ertuğrul Eryılmaz

SİİRT

Nizamettin Sevgili

SIVAS

Nevzat Yanmaz

ŞANLIURFA

Eyyüp Cenap Gülpınar

TEKİRDAĞ

Nihan İlgün

TOKAT

Hanefi Çelik

UŞAK

Yıldırım Aktürk

YOZGAT

Lütfullah Kayalar

BOLU

Mustafa Karslıoğlu

ÇANKIRI

İsmail Coşar

GAZİANTEP

Mehmet Bedri İncetahtacı

HATAY

Ali Günay

IĞDIR

Adil Aşırım

(Çekinserler)

İÇEL

Halil Cin

Abdülbaki Gökçel

İZMİR

Birgen Keleş

KOCAELİ

Bülent Atasayan

MANİSA

Cihan Yazar

NİĞDE

Akın Gönen

ORDU

İhsan Çabuk

Refaiddin Şahin

SAKARYA

Teoman Akgür

SİNOP

Metin Bostancıoğlu

TRABZON

Hikmet Sami Türk

ADANA

Cevdet Akçalı

Uğur Aksöz

İbrahim Yavuz Bildik

M. Ali Bilici

Erol Çevikçe

M. Halit Dağlı (B.)

Veli Andaç Durak (İd. Amr.)

Tuncay Karaytuğ

Orhan Kavuncu

İbrahim Ertan Yülek

ADIYAMAN

Mahmut Bozkurt

Ahmet Doğan

AFYON

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan

Celal Esin

M. Ziyattin Tokar (B.)

AKSARAY

Mehmet Altınsoy (B.)

Murtaza Özkanlı

Sadi Somuncuoğlu

AMASYA

Ahmet İyimaya

Cemalettin Lafcı

ANKARA

Saffet Arıkan Bedük

Hasan Hüseyin Ceylan

Ali Dinçer

(Oya Katılmayanlar)

Ömer Ekinci

Eşref Erdem

Ünal Erkan

Mehmet Gölhan

Halis Uluç Gürkan (Bşk. V.)

İrfan Köksalan

M. Seyfi Oktay

Önder Sav

Yücel Seçkiner (İd. Amr.)

Ahmet Tekdal

İlker Tuncay

Aydın Tümen

Rıza Ulucak

Hikmet Uluğbay

ANTALYA

Deniz Baykal

Osman Berberoğlu

Arif Ahmet Denizolgun

Hayri Doğan

Emre Gönensay

İbrahim Gürdal

Sami Küçükbaşkan

Yusuf Öztop

Metin Şahin

ARDAHAN

Saffet Kaya

AYDIN

M. Fatih Atay

Ali Rıza Gönül

Nahit Menteşe

Sema Pişkinsüt

İsmet Sezgin

BALIKESİR

Abdülbaki Ataç

Ahmet Bilgiç

Safa Giray

Tamer Kanber

Hüsnü Sıvalıoğlu

BARTIN

Zeki Çakan

Köksal Toptan

BATMAN

Alaattin Sever Aydın

Ataullah Hamidi

Faris Özdemir

BİLECİK

Şerif Çim

Bahattin Şeker

BİNGÖL

Kazım Ataoğlu

BİTLİS

Zeki Ergezen

Abdulhaluk Mutlu

BOLU

Mustafa Yünlüoğlu

BURDUR

Mustafa Çiloğlu

Yusuf Ekinci

Kasım Üstüner (K. Üye)

BURSA

Yüksel Aksu

Ali Rahmi Beyreli

Abdülkadir Cenkçiler

Cavit Çağlar

Mehmet Altan Karapaşaoğlu

Hayati Korkmaz

Ali Osman Sönmez

Yahya Şimşek

Turhan Tayan (B.)

Ertuğrul Yalçınbayır

ÇANAKKALE

Hikmet Aydın

Nevfel Şahin

ÇORUM

Bekir Aksoy (B.)

Hasan Çağlayan

Zülfikar Gazi

Yasin Hatiboğlu (Bşk. V.)

DENİZLİ

M. Kemal Aykurt

Mehmet Gözlükaya

Adnan Keskin

Hasan Korkmazcan (Bşk.V.)

Haluk Müftüler

Ramazan Yenidede

DİYARBAKIR

Abdülkadir Aksu

Muzaffer Arslan

Ferit Bora

M. Salim Ensarioğlu (B.)

Sacit Günbey (B.)

Seyyit Haşim Haşimi

Ömer Vehbi Hatipoğlu

Yakup Hatipoğlu

Sebgetullah Seydaoğlu

EDİRNE

Ümran Akkan

Evren Bulut

Erdal Kesebir

ELAZIĞ

Cihan Paçacı

Ahmet Cemil Tunç (B.)

ERZİNCAN

Mustafa Kul

Naci Terzi

Mustafa Yıldız

ERZURUM

Zeki Ertugay

Lütfü Esengün (B.)

Necati Güllülü

İsmail Köse

Ömer Özyılmaz

ESKİŞEHİR

Necati Albay

Demir Berberoğlu

İbrahim Yaşar Dedelek

Hanifi Demirkol

GAZİANTEP

Mehmet Batallı

Hikmet Çetin

Ali Ilıksoy

Mustafa R. Taşar

Mustafa Yılmaz (İd. Amir.)

GİRESUN

Turhan Alçelik

Yavuz Köymen

Ergun Özdemir

Rasim Zaimoğlu

GÜMÜŞHANE

Lütfi Doğan

Mahmut Oltan Sungurlu

HATAY

Abdulkadir Akgöl

Fuat Çay

Süleyman Metin Kalkan

Mehmet Sılay

IĞDIR

Şamil Ayrım

ISPARTA

Ömer Bilgin

A. Aykon Doğan

Halil Yıldız

İÇEL

Oya Araslı

Fevzi Arıcı

D. Fikri Sağlar

Mustafa İstemihan Talay

Ayfer Yılmaz (B.)

İSTANBUL

Meral Akşener

Ziya Aktaş

Yıldırım Aktuna (B.)

Sedat Aloğlu

Refik Aras

Azmi Ateş

Mustafa Baş

Mukadder Başeğmez

Nami Çağan

Tansu Çiller (B.)

Gürcan Dağdaş (B.)

Halit Dumankaya

Bülent Ecevit

Süleyman Arif Emre

Ekrem Erdem

Mehmet Fuat Fırat

Algan Hacaloğlu

İsmail Kahraman (B.)

Cefi Jozef Kamhi

Hüseyin Kansu

Ercan Karakaş

Osman Kılıç

Hayri Kozakçıoğlu

Mehmet Tahir Köse

Göksal Küçükali

Aydın Menderes

Necdet Menzir

Mehmet Moğultay

Yusuf Namoğlu

Ali Oğuz

Altan Öymen

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Mehmet Ali Şahin

Ahmet Tan

Güneş Taner

Zekeriya Temizel

Erdoğan Toprak

Ali Topuz

Osman Yumakoğulları

Bahattin Yücel

Bahri Zengin

Namık Kemal Zeybek (B.)

İZMİR

Veli Aksoy

Turhan Arınç

Ali Rıza Bodur

Hasan Denizkurdu

Şükrü Sina Gürel

Aydın Güven Gürkan

Gencay Gürün

Mehmet Köstepen

Atilla Mutman

Ahmet Piriştina

Işılay Saygın (B.)

Rıfat Serdaroğlu

Ufuk Söylemez (B.)

Hakan Tartan

Sabri Tekir (B.)

Zerrin Yeniceli

İsmail Yılmaz

KAHRAMANMARAŞ

Esat Bütün

Mehmet Sağlam (B.)

Ali Şahin

KARABÜK

Şinasi Altıner

KARS

Sabri Güner

Zeki Karabayır

KASTAMONU

Murat Başesgioğlu

Nurhan Tekinel

Haluk Yıldız

KAYSERİ

İsmail Cem

Osman Çilsal

Ayvaz Gökdemir

Abdullah Gül (B.)

Nurettin Kaldırımcı

KIRIKKALE

Kemal Albayrak

Hacı Filiz

KIRKLARELİ

İrfan Gürpınar

A. Sezal Özbek

KIRŞEHİR

Mehmet Ali Altın

KİLİS

Doğan Güreş

KOCAELİ

Necati Çelik (B.)

İsmail Kalkandelen

Şevket Kazan (B.)

Onur Kumbaracıbaşı

Osman Pepe

KONYA

Ahmet Alkan

Remzi Çetin

Necati Çetinkaya

Necmettin Erbakan (Başbakan)

Teoman Rıza Güneri

Mehmet Ali Yavuz

KÜTAHYA

Ahmet Derin

Mustafa Kalemli (Başkan)

Mehmet Korkmaz

MALATYA

Oğuzhan Asiltürk

Metin Emiroğlu

M. Recai Kutan (B.)

MANİSA

Rıza Akçalı

Tevfik Diker

Ayseli Göksoy

Sümer Oral

Yahya Uslu

Erdoğan Yetenç

MARDİN

Fehim Adak (B.)

Mahmut Duyan

MUĞLA

İrfettin Akar

Mustafa Dedeoğlu

Enis Yalım Erez (B.)

MUŞ

Necmettin Dede

NEVŞEHİR

Abdülkadir Baş

Esat Kıratlıoğlu

NİĞDE

Ergun Özkan

ORDU

Hüseyin Olgun Akın

Mustafa Bahri Kibar

Mustafa Hasan Öz

RİZE

Şevki Yılmaz

SAKARYA

Cevat Ayhan (B.)

Nevzat Ercan (B.)

Ahmet Neidim

Ersin Taranoğlu

SAMSUN

İrfan Demiralp

Ahmet Demircan (B.)

Murat Karayalçın

Nafiz Kurt (B.)

Biltekin Özdemir

Musa Uzunkaya

Adem Yıldız

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt (K. Üye)

SIVAS

Musa Demirci (B.)

Temel Karamollaoğlu

Abdüllatif Şener (B.)

Muhsin Yazıcıoğlu

ŞANLIURFA

Sedat Edip Bucak

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Fevzi Aytekin

Hasan Peker

TOKAT

Metin Gürdere

Ahmet Feyzi İnceöz

Şahin Ulusoy

TRABZON

Eyüp Aşık

Yusuf Bahadır

Şeref Malkoç

İsmail İlhan Sungur

TUNCELİ

Kamer Genç (Bşk. V.)

Orhan Veli Yıldırım

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı

İsmail Durak Ünlü

ZONGULDAK

Veysel Atasoy

Necmettin Aydın

Ömer Barutçu (B.)

Osman Mümtaz Soysal

TUTANAĞIN SONU 
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












