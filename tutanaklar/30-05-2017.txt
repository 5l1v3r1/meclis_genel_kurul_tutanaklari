



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
98’inci Birleşim
30 Mayıs 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Meral Danış
Beştaş’ın, cezaevinde anneleriyle birlikte kalan çocukların durumuna ilişkin
gündem dışı konuşması
2.- Hatay Milletvekili Serkan Topal’ın,
Hatay’ın ekonomik ve sosyal sorunlarına ilişkin gündem dışı konuşması
3.- İstanbul Milletvekili Ahmet Hamdi Çamlı’nın,
29 Mayıs 1453 Konstantiniyye’nin fethinin 564’üncü yıl dönümüne ilişkin gündem
dışı konuşması
IV.- AÇIKLAMALAR
1.- Hatay Milletvekili Orhan Karasayar’ın,
Hatay Milletvekili Serkan Topal’ın yaptığı gündem dışı konuşmasındaki bazı
ifadelerine ilişkin açıklaması
2.- Hatay Milletvekili Serkan Topal’ın,
Hatay Milletvekili Orhan Karasayar’ın yaptığı açıklamasındaki bazı ifadelerine
ilişkin açıklaması
3.- Bursa Milletvekili Nurhayat Altaca
Kayışoğlu’nun, yurt dışından ilaç getirmek zorunda olan hastaların prosedür
nedeniyle yaşadıkları mağduriyetlere ilişkin açıklaması

4.- Kırklareli Milletvekili Vecdi Gündoğdu,
cam işçilerinin aldıkları grev kararının millî güvenliği bozucu nitelikte
bulunarak yasaklanmasına ilişkin açıklaması
5.- İstanbul Milletvekili Didem Engin’in,
AKP Hükûmetinin demokrasi anlayışına ilişkin açıklaması
6.- Mersin Milletvekili Baki Şimşek’in, cam
sanayisinde süren greve bir an önce son verilmesini ve başka bölgelere
gönderilen işçilerin tekrar Mersin’e getirilmesini talep ettiğine ilişkin
açıklaması
7.- Edirne Milletvekili Okan
Gaytancıoğlu’nun, her gün farklı bir ilde yeni bir icra dairesi açıldığına ve
AK PARTİ iktidarından önceki ve sonraki icra dairesi sayısını öğrenmek
istediğine ilişkin açıklaması
8.- Mersin Milletvekili Aytuğ Atıcı’nın,
grevleri yasaklanan yaklaşık 6 bin cam işçisinin direnişinin önünde saygıyla
eğildiğine ilişkin açıklaması
9.- İstanbul Milletvekili Fatma Benli’nin,
27 Mayısın 57’nci yıl dönümüne ve Adnan Menderes ile Hasan Polatkan ve Fatin
Rüştü Zorlu’yu rahmetle andığına ilişkin açıklaması
10.- Mersin Milletvekili Ali Cumhur
Taşkın’ın, 29 Mayıs 1453 İstanbul’un fethinin 564’üncü yıl dönümüne ilişkin
açıklaması
11.- Hatay Milletvekili Birol Ertem’in,
buğday hasadına başlanmasına rağmen buğday fiyatlarının hâlâ açıklanmadığına ve
buğday alımı yapan ofislerin hâlâ kapalı olduğuna ilişkin açıklaması
12.- Manisa Milletvekili Mazlum Nurlu’nun,
Manisa’da askerlerin yedikleri yemekten zehirlendiklerine ve bu zehirlenme
vakaları ile askerî birliklerin yemek ihalelerinin ve kantinlere gıda temin
eden şirketlerin araştırılmasının zorunlu olduğuna ilişkin açıklaması
13.- İstanbul Milletvekili Gamze Akkuş
İlgezdi’nin, Hükûmetin uyguladığı sağlık politikasının sonuçlarına açıklaması
14.- Adıyaman Milletvekili Behçet Yıldırım’ın,
Gezi direnişinin 4’üncü yıl dönümüne ve iktidarı tarım ürünlerinin taban
fiyatlarını belirlemeye, mevsimlik işçilerin koşullarının düzeltilmesine
yönelik bir çalışma yapmaya davet ettiğine ilişkin açıklaması
15.- Mersin Milletvekili Hüseyin Çamak’ın, sosyal
hizmetin tüm gelişmiş dünya ülkelerinde olduğu gibi ülkemizde de hak ettiği
değeri görmesini ve işsiz sosyal çalışmacılar ordusunun istihdam sorununun bir
an önce çözülmesini dilediğine ilişkin açıklaması
16.- Mersin Milletvekili Serdal
Kuyucuoğlu’nun, terörle mücadelede gazi olanlara emekli maaşı hariç tüm gazilik
haklarının verilmesi gerektiğine ilişkin açıklaması
17.- İstanbul Milletvekili Onursal
Adıgüzel’in, Gezi gençliğinin özgürlük ve demokrasi için meydanlarda olduğuna
ve adalet ile vicdanın safında olduklarına ilişkin açıklaması


18.- Manisa Milletvekili Erkan Akçay’ın,
Manisa’da 27 Mayıs Cumartesi günü 5,1 büyüklüğünde yaşanan deprem nedeniyle
vatandaşlara geçmiş olsun dileğinde bulunduğuna, depremle mücadelede can
kaybını ve ekonomik kaybı minimuma indirmek için stratejiler geliştirilmesi
gerektiğine ve Manisa’daki askeri birliklerde zehirlenme ve enfeksiyon vakaları
yaşanmasına ilişkin açıklaması
19.- Muş Milletvekili Ahmet Yıldırım’ın,
bütün İslam âleminin ramazan ayını tebrik ettiğine, Muş Milletvekili Burcu
Çelik’in tutuklanmasına ve küçük çocukların anneleriyle birlikte cezaevinde
bulunması uygulamasının demokrasinin ve yasama organının utancı olduğuna, Çorum
katliamının 37’nci ve Gezi direnişinin 4’üncü yıl dönümleri ile Ahmed Arif’in 26’ncı,
Nazım Hikmet’in 54’üncü ölüm yıl dönümlerine ilişkin açıklaması
20.- Ankara Milletvekili Levent Gök’ün,
ramazan ayının tüm İslam âlemine huzur getirmesini dilediğine, AK PARTİ Genel
Başkanının AK PARTİ Grubunda yapmak istediği toplantıya katılmadan önce Meclise
Cumhurbaşkanlığı Forsu çekilmesi uygulamasını kınadığına ilişkin açıklaması
21.- Çanakkale Milletvekili Bülent
Turan’ın, tüm milletin ramazanını tebrik ettiğine, 29 Mayıs 1453 İstanbul’un
fethinin 564’üncü yıl dönümüne, hayatını kaybeden siyaset adamı Ahmet Er’e
Allah’tan rahmet dilediğine, Spor Toto Süper Lig şampiyonluğunu garantileyen
Beşiktaş’ı tebrik ettiğine ve Cumhurbaşkanının olduğu her yerde, gece gündüz
forsun dalgalandırılmasının kanun gereği olduğuna ilişkin açıklaması
22.- İstanbul Milletvekili Mehmet
Bekaroğlu’nun, Rize Milletvekili Hasan Karal’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
23.- Rize Milletvekili Hasan Karal’ın,
İstanbul Milletvekili Mehmet Bekaroğlu’nun yaptığı açıklamasındaki bazı
ifadelerine ilişkin açıklaması
24.- Ankara Milletvekili Levent Gök’ün,
Ankara Atatürk Çocuk Yuvasının kapatılacağı iddialarına ve Bakanlığın böyle bir
durumun söz konusu olmadığı açıklamalarını samimi olarak değerlendirdiğine ilişkin
açıklaması
25.- Adana Milletvekili Meral Danış
Beştaş’ın, CHP grup önerisi üzerinde yaptığı konuşmasındaki bazı ifadelerine
ilişkin açıklaması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak hayırlı ramazanlar dilediklerine
ilişkin konuşması




VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- HDP Grup Başkan Vekilleri Diyarbakır
Milletvekili Çağlar Demirel ile Diyarbakır Milletvekili İdris Baluken’in,
Cizre’de bodrumlardan çıkan cenazelerin otopsilerinin bilimsel yapılıp
yapılmadığının ve aileler ile avukatların iddialarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/541)
2.- Van Milletvekili Lezgin Botan ve 22
milletvekilinin, kendi ana dilleriyle eğitim öğretim hizmetini alamayan
çocukların yaşadığı öğrenme zorluklarıyla ortaya çıkan pedagojik ve psikolojik
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/542)
3.- Siirt Milletvekili Kadri Yıldırım ve 22
milletvekilinin, ülkemizdeki biyokültürel çeşitliliğin envanterinin ve yok olma
tehlikesi altındaki dilleri koruma programlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/543)
B) Tezkereler
1.- Türkiye Büyük Millet Meclisi
Başkanlığının, Ankara Milletvekili ve Çevre Komisyonu Üyesi Nevzat Ceylan’ın,
Rusya Federal Meclisi Federasyon Konseyi Başkanı Valentina Ivanovna
Matvienko’nun vaki davetine icabetle 25-26 Mayıs 2017 tarihlerinde Rusya’nın
St. Petersburg şehrinde düzenlenecek olan VIII. Nevskiy Uluslararası Ekoloji
Kongresi’ne katılmasına ilişkin tezkeresi (3/1024)
2.- Türkiye Büyük Millet Meclisi Başkanlığının,
Bölgesel Silahların Kontrolü, Doğrulama ve Uygulamaya Yardım Merkezi (RACVIAC)
Güvenlik İşbirliği Merkezi tarafından 5-7 Haziran 2017 tarihlerinde
Bosna-Hersek’in başkenti Saraybosna’da düzenlenecek olan Güneydoğu Avrupa
Parlamentoları Savunma ve Güvenlik Komiteleri Temsilcileri Yıllık Toplantısı’na
katılım sağlanmasına ilişkin tezkeresi (3/1025)
3.- Türkiye Büyük Millet Meclisi
Başkanlığının, Türkiye Büyük Millet Meclisi Başkanlık Divanının 24 Mayıs 2017
tarihli toplantısında alınan karar gereğince, milletvekili izin talepleri ile
ödenek ve yolluklarına ilişkin tezkeresi (3/1025)
C) Önergeler
1.- İstanbul Milletvekili Mustafa Sezgin
Tanrıkulu’nun, (2/69) esas numaralı İfade Özgürlüğünün Eksiksiz Sağlanması
Bağlamında; Terörle Mücadele Kanunu ile Türk Ceza Kanununda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/98)

VII.- ÖNERİLER
A) Siyasi Parti Grubu Önerileri
1.- MHP Grubunun, 15/6/2016 tarih ve 1743
sayıyla Adana Milletvekili Mevlüt Karakaya ve arkadaşları tarafından,
itfaiyecilerin sorunlarının araştırılarak alınması gereken önlemlerin
belirlenmesi amacıyla verilmiş olan Meclis araştırması önergesinin, Genel
Kurulun 30 Mayıs 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
2.- HDP Grubunun, 30/5/2017 tarihinde Grup
Başkan Vekili Muş Milletvekili Ahmet Yıldırım tarafından, Sur ilçesinin büyük
bir bölümünün 2942 sayılı Kanunu’nun 27’nci maddesine dayanarak acele kamulaştırma
eliyle kamulaştırılacağı kararı nedeniyle kamulaştırılan yerlerde insanların
evlerini boşaltması beklenmeksizin ve kültürel, inançsal gerçeklikler görmezden
gelinerek başlatılan yıkım nedeniyle oluşturulan mağduriyetlerin sorumlularının
ortaya çıkarılması amacıyla verilmiş olan Meclis araştırması önergesinin Genel
Kurulun bilgisine sunulmak üzere bekleyen diğer önergelerin önüne alınarak,
Genel Kurulun 30 Mayıs 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, 22/5/2017 tarihinde
İstanbul Milletvekili Mehmet Bekaroğlu ve arkadaşları tarafından, Türkiye çay
piyasasının yabancı tekellerin eline geçmesinin araştırılması amacıyla verilmiş
olan Meclis araştırması önergesinin Genel Kurulun bilgisine sunulmak üzere
bekleyen diğer önergelerin önüne alınarak, Genel Kurulun 30 Mayıs 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
VIII.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın,
Samsun Milletvekili Çiğdem Karaaslan’ın HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
2.- Samsun Milletvekili Çiğdem
Karaaslan’ın, Muş Milletvekili Ahmet Yıldırım’ın sataşma nedeniyle yaptığı
konuşması sırasında şahsına sataşması nedeniyle konuşması
IX.- SÖZLÜ SORULAR VE CEVAPLARI
1.- Aydın Milletvekili Abdurrahman Öz’ün,
istihdam verilerine ilişkin sözlü soru önergesi (6/21) ve Çalışma ve Sosyal
Güvenlik Bakanı Mehmet Müezzinoğlu’nun cevabı
2.- Aydın Milletvekili Abdurrahman Öz’ün,
istihdam verilerine ilişkin sözlü soru önergesi (6/22) ve Çalışma ve Sosyal
Güvenlik Bakanı Mehmet Müezzinoğlu’nun cevabı
3.- Niğde Milletvekili Ömer Fethi Gürer’in,
esnaflar için bazı teşviklerin uygulanmasına ilişkin sözlü soru önergesi
(6/176) ve Çalışma ve Sosyal Güvenlik Bakanı Mehmet Müezzinoğlu’nun cevabı
4.- Niğde Milletvekili Ömer Fethi Gürer’in,
kaçak çocuk işçiliğine karşı alınan önlemlere ilişkin sözlü soru önergesi
(6/230) ve Çalışma ve Sosyal Güvenlik Bakanı Mehmet Müezzinoğlu’nun cevabı
5.- Niğde Milletvekili Ömer Fethi Gürer’in,
çocuk işçiliğine ilişkin sözlü soru önergesi (6/231) ve Çalışma ve Sosyal
Güvenlik Bakanı Mehmet Müezzinoğlu’nun cevabı
6.- Niğde Milletvekili Ömer Fethi Gürer’in,
çocuk işçilerin çalışma sürelerine ilişkin sözlü soru önergesi ve (6/232) ve
Çalışma ve Sosyal Güvenlik Bakanı Mehmet Müezzinoğlu’nun cevabı
7.- Niğde Milletvekili Ömer Fethi Gürer’in,
İŞKUR tarafından bazı illerde istihdam edilen kişilere ve açılan kurslara
ilişkin sözlü soru önergesi (6/510) ve Çalışma ve Sosyal Güvenlik Bakanı Mehmet
Müezzinoğlu’nun cevabı
8.- Niğde Milletvekili Ömer Fethi Gürer’in,
meslek lisesi öğrencilerinin staj yaptıkları iş yerlerinde mesleki eğitimlerini
geliştirecek işlerde çalıştırılmalarının sağlanmasına ilişkin sözlü soru
önergesi (6/511) ve Çalışma ve Sosyal Güvenlik Bakanı Mehmet Müezzinoğlu’nun
cevabı
9.- Niğde Milletvekili Ömer Fethi Gürer’in,
işçilere normal çalışma süresinin üzerinde yaptırılan çalışmalara ve iş
kazalarına ilişkin sözlü soru önergesi (6/512) ve Çalışma ve Sosyal Güvenlik
Bakanı Mehmet Müezzinoğlu’nun cevabı
10.- Niğde Milletvekili Ömer Fethi
Gürer’in, toplu iş sözleşmesinde yetki sisteminin değiştirilmesine ilişkin sözlü
soru önergesi (6/513) ve Çalışma ve Sosyal Güvenlik Bakanı Mehmet
Müezzinoğlu’nun cevabı
11.- Niğde Milletvekili Ömer Fethi
Gürer’in, 6356 sayılı Sendikalar ve Toplu İş Sözleşmesi Kanunu’nda yer alan
teşmil sistemine ilişkin sözlü soru önergesi (6/514) ve Çalışma ve Sosyal
Güvenlik Bakanı Mehmet Müezzinoğlu’nun cevabı
12.- Niğde Milletvekili Ömer Fethi
Gürer’in, sendikal yasaların ILO normlarına uygun hale getirilmesi ve sendikal
örgütlenmenin önündeki engellerin kaldırılması adına yürütülen çalışmalara ilişkin
sözlü soru önergesi (6/515) ve Çalışma ve Sosyal Güvenlik Bakanı Mehmet
Müezzinoğlu’nun cevabı
13.- Niğde Milletvekili Ömer Fethi
Gürer’in, ticari faaliyetlerine devam eden emekli esnaf ve sanatkarlardan
sosyal güvenlik destek primi kesilmesine ilişkin sözlü soru önergesi (6/516) ve
Çalışma ve Sosyal Güvenlik Bakanı Mehmet Müezzinoğlu’nun cevabı
14.- Niğde Milletvekili Ömer Fethi
Gürer’in, inşaatlarda meydana gelen asansör kazalarına ve alınan önlemlere
ilişkin sözlü soru önergesi (6/517) ve Çalışma ve Sosyal Güvenlik Bakanı Mehmet
Müezzinoğlu’nun cevabı
15.- Konya Milletvekili Mustafa Hüsnü
Bozkurt’un, aile sağlığı elemanlarının sorunlarına ve özlük haklarının
iyileştirilmesine yönelik çalışmalara ilişkin sözlü soru önergesi (6/548) ve
Çalışma ve Sosyal Güvenlik Bakanı Mehmet Müezzinoğlu’nun cevabı
16.- Konya Milletvekili Mustafa Hüsnü
Bozkurt’un, İŞKUR tarafından yürütülen Toplum Yararına Çalışma Programı
kapsamında belediyelere ayrılan kontenjanlara ilişkin sözlü soru önergesi
(6/560) ve Çalışma ve Sosyal Güvenlik Bakanı Mehmet Müezzinoğlu’nun cevabı
17.- Niğde Milletvekili Ömer Fethi
Gürer’in, sendikalı işçi çalıştıran iş yeri sayısına ilişkin sözlü soru
önergesi (6/607) ve Çalışma ve Sosyal Güvenlik Bakanı Mehmet Müezzinoğlu’nun
cevabı
18.- İzmir Milletvekili Atila Sertel’in,
kamuda çalışan taşeron işçilerin kadroya alınmasına ilişkin sözlü soru önergesi
(6/612) ve Çalışma ve Sosyal Güvenlik Bakanı Mehmet Müezzinoğlu’nun cevabı
19.- Mersin Milletvekili Serdal
Kuyucuoğlu’nun, KOBİ’lerde yaşanan işten çıkarmalara ve alınan önlemlere
ilişkin sözlü soru önergesi (6/632) ve Çalışma ve Sosyal Güvenlik Bakanı Mehmet
Müezzinoğlu’nun cevabı
20.- Niğde Milletvekili Ömer Fethi
Gürer’in, 4/C’li personelin özlük hakları ile ilgili çalışmalara ilişkin sözlü
soru önergesi (6/653) ve Çalışma ve Sosyal Güvenlik Bakanı Mehmet
Müezzinoğlu’nun cevabı
21.- Niğde Milletvekili Ömer Fethi
Gürer’in, emeklilikte yaşa takılanlara yönelik çalışmalara ilişkin sözlü soru
önergesi (6/654) ve Çalışma ve Sosyal Güvenlik Bakanı Mehmet Müezzinoğlu’nun
cevabı
22.- Niğde Milletvekili Ömer Fethi
Gürer’in, geçici ve taşeron işçilerin kadroya alınmasına ilişkin sözlü soru
önergesi (6/655) ve Çalışma ve Sosyal Güvenlik Bakanı Mehmet Müezzinoğlu’nun
cevabı
23.- Niğde Milletvekili Ömer Fethi Gürer’in,
iş yeri denetimlerine ve iş kazalarının önlenmesine yönelik çalışmalara ilişkin
sözlü soru önergesi (6/681) ve Çalışma ve Sosyal Güvenlik Bakanı Mehmet
Müezzinoğlu’nun cevabı
24.- Mardin Milletvekili Erol Dora’nın,
bireysel emeklilik sistemiyle ilgili yeni düzenlemeye ilişkin sözlü soru
önergesi (6/686) ve Çalışma ve Sosyal Güvenlik Bakanı Mehmet Müezzinoğlu’nun
cevabı
25.- Niğde Milletvekili Ömer Fethi
Gürer’in, meslek hatalıklarındaki artışa ve iş yerlerindeki çalışma
koşullarının denetimine ilişkin sözlü soru önergesi (6/700) ve Çalışma ve
Sosyal Güvenlik Bakanı Mehmet Müezzinoğlu’nun cevabı
26.- Niğde Milletvekili Ömer Fethi
Gürer’in, işçilerin sosyalleşmesine yönelik yürütülen proje ve çalışmalara
ilişkin sözlü soru önergesi (6/701) ve Çalışma ve Sosyal Güvenlik Bakanı Mehmet
Müezzinoğlu’nun cevabı
27.- Niğde Milletvekili Ömer Fethi
Gürer’in, sözleşmeli personelin kadroya alınmasının planlanıp planlanmadığına
ilişkin sözlü soru önergesi (6/723) ve Çalışma ve Sosyal Güvenlik Bakanı Mehmet
Müezzinoğlu’nun cevabı
28.- Niğde Milletvekili Ömer Fethi
Gürer’in, genç işsizlik oranındaki artışın nedenlerine ve alınan önlemlere
ilişkin sözlü soru önergesi (6/746) ve Çalışma ve Sosyal Güvenlik Bakanı Mehmet
Müezzinoğlu’nun cevabı
29.- Niğde Milletvekili Ömer Fethi
Gürer’in, iş sağlığı ve güvenliği denetimlerine ilişkin sözlü soru önergesi
(6/747) ve Çalışma ve Sosyal Güvenlik Bakanı Mehmet Müezzinoğlu’nun cevabı
30.- Niğde Milletvekili Ömer Fethi
Gürer’in, sendikalaşma oranının düşüklüğüne ve bu konuda yapılan çalışmalara
ilişkin sözlü soru önergesi (6/756) ve Çalışma ve Sosyal Güvenlik Bakanı Mehmet
Müezzinoğlu’nun cevabı
31.- Niğde Milletvekili Ömer Fethi
Gürer’in, taşeron işçilerin kadroya alınmasına yönelik çalışmalara ilişkin
sözlü soru önergesi (6/757) ve Çalışma ve Sosyal Güvenlik Bakanı Mehmet
Müezzinoğlu’nun cevabı
32.- Niğde Milletvekili Ömer Fethi
Gürer’in, kayıt dışı çocuk işçiliği ile ilgili yapılan çalışmalara ilişkin
sözlü soru önergesi (6/758) ve Çalışma ve Sosyal Güvenlik Bakanı Mehmet Müezzinoğlu’nun
cevabı
33.- Niğde Milletvekili Ömer Fethi
Gürer’in, iş cinayetleri sonucu yaşamını yitiren çocuklara ve alınan önlemlere
ilişkin sözlü soru önergesi (6/759) ve Çalışma ve Sosyal Güvenlik Bakanı Mehmet
Müezzinoğlu’nun cevabı
34.- Niğde Milletvekili Ömer Fethi
Gürer’in, imalat sanayinde faaliyet gösteren sigortalı sayısı ile
sigortalıların sektörel dağılımına ilişkin sözlü soru önergesi (6/774) ve
Çalışma ve Sosyal Güvenlik Bakanı Mehmet Müezzinoğlu’nun cevabı
X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu (S.
Sayısı: 358)
2.- Türkiye Cumhuriyeti Hükümeti ile
Romanya Hükümeti Arasında Meteoroloji ve Hidroloji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/696) ve Dışişleri
Komisyonu Raporu (S. Sayısı: 362)
XI.- YAZILI SORULAR VE CEVAPLARI
1.- İzmir Milletvekili Ali Yiğit'in,
Yunanistan'ın Türkiye Cumhuriyeti egemenliği altındaki ada ve kayalıklara
yönelik girişimlerine ilişkin sorusu ve Dışişleri Bakanı Mevlüt Çavuşoğlu’nun
cevabı (7/13077)
2.- Diyarbakır Milletvekili Altan Tan'ın,
Yurtdışı Türkler ve Akraba Topluluklar Başkanlığı'nın Türkmenlere yönelik
çalışmalarına,
Yurtdışı Türkler ve Akraba Topluluklar
Başkanlığı'nın Bulgar Türklerine yönelik çalışmalarına,
İlişkin soruları ve Başbakan Yardımcısı
Yıldırım Tuğrul Türkeş’in cevabı (7/13102), (7/13103)
3.- İstanbul Milletvekili Filiz
Kerestecioğlu Demir'in, 11 Nisan 2017 tarihinde Çerkezköy OSB Boytek
Fabrikası'nda yaşanan patlamaya, etkilerine ve firmanın denetimine ilişkin
sorusu ve Bilim, Sanayi ve Teknoloji Bakanı Faruk Özlü’nün cevabı (7/13122)
30 Mayıs 2017 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Özcan PURÇU (İzmir)
-----0-----
BAŞKAN
– Türkiye Büyük Millet Meclisinin 98’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, cezaevinde anneleriyle birlikte kalan çocuklarla ilgili söz
isteyen Adana Milletvekili Meral Danış Beştaş’a aittir.
Buyurun
Sayın Danış Beştaş. (HDP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Meral Danış Beştaş’ın,
cezaevinde anneleriyle birlikte kalan çocukların durumuna ilişkin gündem dışı
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; cezaevlerinde
anneleriyle birlikte kalmak zorunda olan çocuklar hakkında konuşma yapmak üzere
söz almış bulunmaktayım.
Bir
an, gökyüzünden mahrum çocukları düşünmenizi rica ediyorum. Gerçekten, özellikle
bu konuda elde edilen verilere göre 560 çocuk, çocukluk hakkından yoksun ve
gökyüzünden yoksun cezaevlerinde yaşıyor.
Bilirsiniz,
Tunç Başaran’ın unutulmaz bir filmi vardır: Uçurtmayı Vurmasınlar. Filmde,
küçücük Barış, annesiyle birlikte cezaevinde kalan, daha doğrusu kalmak zorunda
olan ve en nihayetinde tüm çocukluğunu demir parmaklıklar arasında eriten bir
çocuktur. Şu anda Türkiye’de yüzlerce Barış var, Poyraz Ali var, Miraz bebek
var. Bir an, çocukluğunuzu ya da çocuğunuzu düşünün bu konuşmayı yaparken;
bitmek tükenmek bilmeyen bir enerjiyle dolu olan, koşmak, bisiklete binmek
isteyen, uçurtma uçurmak isteyen, salıncakta sallanmak isteyen yahut en basiti,
bir kuş cıvıltısı duymak isteyen, bir tekir kedinin ardına takılıp koşmak
isteyen çocuklar. Bu özgürlük hâlinden bihaber büyüyen yüzlerce çocuk var
cezaevinde. Diyor ya “Uçurtmayı Vurmasınlar” filminde küçük Barış: “Sen artık
gökyüzünü görebiliyor musun İnci?” İnci cevap veriyor devamında: “Bizim
göğümüzün bir tek gündüzü var. Senin göğünde akşam oluyor mu?” Hapisteki
çocukların göğünün bir tek gündüzü var, o gündüz ise demir parmaklara ve
belirli saatlere sıkıştırılmış. Belli ki o gündüz güneşli de değil, hep
bulutlu. 
Sözünü
ettiğimiz yer cezaevleri yani yetişkin bir bireyin dahi insan onuruyla
bağdaşmayacak pek çok uygulamaya maruz kaldığı, küfür, şiddet gibi olayların
yaşandığı bir yerden bahsediyorum. Aşırı kalabalık koğuşlarda yerde soğuk
zemine atılan bir döşek üzerinde uyumaya çalışan, son derece sağlıksız
koşullarda beslenmek zorunda kalan bu çocukların geleceği ellerinden alınıyor
tıpkı çocuklukları ellerinden alındığı gibi. 
Peki,
bu çocukların suçu ne? Onların suçu yok, onların sadece anneleri mahpus,
cezaevinde kalıyorlar, bu nedenle onlar dört duvar arasında. Bu gerekçeyle,
saçının teline zarar gelse içimizin acıdığı çocuklarımız hastalığa, açlığa
mahkûm ediliyor. (Gürültüler)
AHMET
YILDIRIM (Muş) – Sayın Başkan, bu ne ya!
MERAL
DANIŞ BEŞTAŞ (Devamla) – Keşke böyle bir konuda konuşurken bir de anneler,
babalar, vekiller beni dinlese çok memnun olacağım ama gerçekten insicam
kalmıyor, o açıdan… Özür dileyerek…
BAŞKAN
– Sayın milletvekilleri, lütfen…
MERAL
DANIŞ BEŞTAŞ (Devamla) – Çözüm bu değil elbette. Bakınız, Hollanda’da bebekli
bir kadının cezası beş yıl ertelenebiliyor, oysa Türkiye’de 0-6 yaş arası
çocuklar cezaevinde anneleriyle kalmak zorunda, diğer ebeveynin manevi
ilgisinden, kardeşlerinden ayrı büyüyorlar. Çok boyutlu bir mesele bu ve
gerçekten bu meseleyi Meclisin çözüm üretmesi gereken bir mesele olarak
nitelendirmemiz lazım. 
Şu
anda, hâlihazırda Türkiye’de 1 yaşında 128 bebek var cezaevinde. Sürekli doktor
kontrolü gereken, özel bir beslenme planı uygulanması gereken 128 bebekten söz
ediyorum. 2 yaşında 114 çocuk var ve 2 yaşının özelliklerini siz bu arada
düşünün. 3 yaşında 81 çocuk var. 4 yaşında 70 çocuk var. 5 yaşında 31 çocuk
var. Bisiklete binemeyen, sadece avluda, beton zeminde tur atmak zorunda olan
çocuklardan söz ediyorum. Cezaevinde bulunan 560 çocuktan sadece 100’ü anneleri
açık ceza infaz kurumunda olduğu için toprakla temas edebiliyorlar. Evet, 560
can, 560 yeni hayat ve bu hayatları kurtarmak ve onlara çocukluklarını vermek
için bir şeyler yapmamız gerekiyor. Ve şu anda Muş Milletvekilimiz Burcu Çelik
de Sincan Cezaevinde tutuluyor ve kendisinin dünya tatlısı, Asmin Mira isminde
bir kızı var. Bu, milletvekili olduğu için basına yansıdı ama bu 560 çocuğun
Asmin Mira’dan bir farkı yok. 
Gelin
-ileride bu konuda yeni önermelerimiz de olacak- çocukların dört duvar arasında
kalmaması için, gökyüzünü gece de görebilmeleri için, bisiklete binebilmeleri
için, çocuk olmaları için, çocuk olabilmeleri için hep birlikte bir şeyler
yapalım diyorum ve hepinizi saygıyla selamlıyorum. (HDP ve CHP sıralarından
alkışlar)
BAŞKAN
– Teşekkür ederim Sayın Danış Beştaş.
Gündem
dışı ikinci söz, Hatay’ın ekonomik ve sosyal sorunları hakkında söz isteyen
Hatay Milletvekili Serkan Topal’a aittir.
Buyurun
Sayın Topal. (CHP sıralarından alkışlar)
2.- Hatay Milletvekili Serkan Topal’ın,
Hatay’ın ekonomik ve sosyal sorunlarına ilişkin gündem dışı konuşması
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum.
Öncelikle,
Sayın Başkan, beraberimde Hatay’dan Samandağ ve Defne’nin emek kokan, alın teri
kokan ipeğini getirdim sizlere, yüce Meclisin Meclis Başkanına hediye etmek
istiyoruz bütün Samandağ, Defne, Hatay halkı adına. 
Sayın
kavas arkadaşlarımız…
BAKİ
ŞİMŞEK (Mersin) – Sen kendin hediye et hemşerim.
SAFFET
SANCAKLI (Kocaeli) – Serkan, sana yakışır vermek, sen ver. 
SERKAN
TOPAL (Devamla) – Sayın Başkan, saygılarımı sunarım. (AK PARTİ, CHP ve MHP
sıralarından alkışlar)
SAFFET
SANCAKLI (Kocaeli) – Eline sağlık. 
BAŞKAN
– Çok teşekkür ederim Sayın Topal. 
SERKAN
TOPAL (Devamla) – Ben en son çıkacaktım da…
BAŞKAN
– Sürenizi başlatacağım sonra. Çok naziksiniz, çok çok teşekkür ediyorum, sağ
olun. 
SERKAN
TOPAL (Devamla) – Alın teri kokan, emek kokan…
BAŞKAN
– Sayın Topal, bu arada, Samandağ ve Defne ilçelerimizi saygıyla selamlıyorum
ve bunu dokuyan elleri selamla, sevgiyle kutluyorum. Teşekkür ederim. 
Buyurun.

SERKAN
TOPAL (Devamla) – Ben teşekkür ediyorum. Güle güle kullanın. Saygılarımı
sunuyorum. 
Sayın
Başkan, değerli milletvekilleri; tekrar saygıyla selamlıyorum sizleri. 
Hatay’ın
sorunlarını bu kürsüde defalarca dile getirdim, iktidar yetkilileri sorunları
çözünceye kadar dile getirmeye devam edeceğim. 
Öncelikle,
EXPO 2021’i Hatay’a kazandıran Doçent Doktor Sayın Lütfü Savaş’ı tebrik
ediyorum, teşekkür ediyorum. Bu konuda da sayın Hükûmet yetkililerinin
desteklerini de burada bekliyoruz. Buradan da inşallah uzun vadede de
desteklerini göreceğiz, teşekkür ediyorum. 
Şimdi,
daha önce ben burada, bu kürsüde Suriye savaşının Hatay’a etkilerini, Türkiye’ye
etkilerini defalarca dile getirdim. Hatta en çok etkilenenin Hatay olduğunu
defalarca dile getirdim ama maalesef bu konuda başarılı olamadık. 
Şimdi
ben size soruyorum: Suriye’de savaşı nasıl bitireceğiz, barışı nasıl
sağlayacağız? Çok basit. Diyorum ki: Bütün partiler arasında bir komisyon
kuralım ve mevcut Devlet Başkanı Beşar Esad’la bu konuyu görüşelim ve bir an
önce işsizliği de bitirecek Yayladağ Sınır Kapısı’nı mutlaka açmamız gerekiyor
değerli arkadaşlar. Hatta dikkat ederseniz Hatay’ın içerisinde şu anda mevcut
400 bin Suriyeli bulunmaktadır ve bu konuda özellikle hastaneler yetersiz
kalıyor. Özellikle 143 bin nüfuslu Defne ilçemizde maalesef hastane yok. 
Sayın
Hükûmet yetkilileri, Sayın Grup Başkan Vekilim; 143 bin nüfuslu Defne ilçemizde
hastane yok. Bu yüzden, sizlerden bunun mutlaka sözünü istiyorum burada. 
Sayın
Meclis Başkan Vekilim, bakın, burada, inanın, sirkülasyonla birlikte… Bu arada,
herkesi Defne’nin Harbiye Şelalesi’ne de bekliyoruz. Mutlaka orada da bir
hastane kurulması gerektiğini burada ifade ediyorum.
Bunun
takibinin sözünü alabilir miyim Sayın Meclis Başkan Vekilim, Sayın Grup Başkan
Vekilim?
BÜLENT
TURAN (Çanakkale) – İpeği oraya verdin, hastaneyi bize yüklüyorsun.
BAŞKAN
– Ben kendi şahsıma takip etmeye söz veririm.
SERKAN
TOPAL (Devamla) – Teşekkür ediyorum, bütün Defne şu anda bizi izliyor, çok
teşekkür ediyorum.
Şimdi,
özellikle ocak ayında açıkladığınız cazibe merkezi iller arasında maalesef
Hatay’ı göremedik. Bir an önce Hatay’ın beşinci bölgeye alınması gerektiğini burada
bir kez daha ifade ediyorum.
Dörtyol
Devlet Hastanesi, Arsuz Devlet Hastanesi, Samandağ Devlet Hastanesi, İskenderun
ve Kırıkhan Ağız ve Diş Sağlığı Merkezleri, İskenderun Devlet Hastanesi
maalesef hâlâ tamamlanamadı, bunların da bir an önce tamamlanması gerektiğini
söylüyoruz.
Değerli
arkadaşlar, dünyanın en uzun -ikinci veya üçüncü- sahillerinden
bir tanesi de Samandağ sahili ama maalesef oraya devletimiz yatırım yapmıyor.
Bu konuda, maalesef, her yaz orada boğulmalar oluyor, bunun önleminin alınması
gerekiyor. 
Bakın,
benim çiftçim üretmek istiyor, alın terini toprağa akıtmak istiyor, daha fazla
ürün çıkarmak istiyor, ürün elde etmek istiyor ancak devletin sulama işini de
bitirmesini bekliyor. 1995 yılında başlanan Reyhanlı Barajı maalesef hâlâ tamamlanamadı.

(Mikrofon
otomatik cihaz tarafından kapatıldı) 
SERKAN
TOPAL (Devamla) – Sayın Başkanım, çok özür dilerim, zaten iki dakika geçmişti.
BAŞKAN
– Veremeyeceğim, bu durumda, bu koşullar altında size söz veremeyeceğim.
SERKAN
TOPAL (Devamla) – Bir dakika mümkün mü?
BAŞKAN
– Ama şimdi olmayacak Serkan Bey, buyurun, bitirin.
BÜLENT
YENER BEKTAŞOĞLU (Giresun) – Şalı geri al.
BAŞKAN
– “Şalı geri ver…” Hediye vermeseydiniz size bir dakika söz verirdim ama bu
durumda olmayacak. 
SERKAN
TOPAL (Devamla) – Evet, bir dahaki sefere bunu bitireceğim, çok teşekkür
ediyorum.
BAŞKAN
– Tamam, ben de size bir kez daha söz veririm nöbetim olduğu zaman.
SERKAN
TOPAL (Devamla) – Reyhanlı Barajı’nın, Karaçay Barajı’nın mutlaka bitirilmesi
gerekiyor.
BAŞKAN
– Sayın Topal, ben de size söz vereyim: Nöbetim olduğu zaman size tekrar bir
beş dakikalık gündem dışı söz veririm. 
SERKAN
TOPAL (Devamla) – Çok teşekkür ediyorum, saygılarımı sunuyorum. (CHP
sıralarından alkışlar)
BAŞKAN
- Teşekkür ederim tekrar.
ORHAN
KARASAYAR (Hatay) – Sayın Başkanım…
BAŞKAN
– Tekrar, Hatay ilimizin, Defne ve Samandağ ilçelerinin halkını sevgiyle,
saygıyla selamlıyorum.
Buyurun
Sayın Karasayar.
ORHAN
KARASAYAR (Hatay) – Hatay’a yapılan hizmetleri sayın hatip tamamen göz ardı
ederek, çarpıtarak yanlış bilgilendirmede bulundu, cevap vermek istiyorum
izninizle.
BAŞKAN
– Buyurun, bir dakika söz vereyim size Hatay milletvekili olduğunuzdan.
ORHAN
KARASAYAR (Hatay) – Bir dakika az olur Sayın Başkanım.
BAŞKAN
– Yerinizden lütfen, yerinizden.
ORHAN
KARASAYAR (Hatay) – İki dakika Başkanım, bir dakika değil.
BAŞKAN
– Sataşmadan değil, açıklama yapacaksınız.
ORHAN
KARASAYAR (Hatay) – Sataşma...
BAŞKAN
– Yerinizden bir dakika lütfen.
Buyurun
Sayın Karasayar.
IV.- AÇIKLAMALAR
1.- Hatay Milletvekili Orhan Karasayar’ın,
Hatay Milletvekili Serkan Topal’ın yaptığı gündem dışı konuşmasındaki bazı
ifadelerine ilişkin açıklaması
ORHAN
KARASAYAR (Hatay) – Sayın Başkanım, teşekkür ediyorum.
Hatay’ımız
Hükûmetimiz döneminde Türkiye’de en fazla hizmet alan ilk 5 ilden bir tanesi.
Hatay’ımızda sağlık yatırımları -gerçekten, ben, başta Cumhurbaşkanımıza,
Hükûmetimize teşekkür ediyorum- cumhuriyet tarihinde yapılanların en az 10
katı. 750 yataklı Bölge Hastanemiz bitti, İskenderun Hastanemiz bitti, Dörtyol
Devlet Hastanemiz bitmek üzere, Kırıkhan Devlet Hastanemiz bitti, Kumlu,
Yayladağı bitti. Defne’de hastanenin geç kalmasının gerekçesi, Defne daha önce
beldeydi Sayın Başkanım. Defne’deki hastanemizin projesi yapılıyor. Arsuz
Hastanemizin ödeneği ayarlandı, sit alanı olması gerekçesiyle sadece yerinde
sıkıntılar var, onlar da yapılıyor. Barajlarımız, Reyhanlı Barajı Hatay’ın yüz
yıllık hayaliydi. 
(Mikrofon
otomatik cihaz tarafından kapatıldı)
ORHAN
KARASAYAR (Hatay) – Şu anda Reyhanlı Barajı’mızda müteahhitlerden kaynaklanan
sıkıntılar var, hiçbir ödenek problemimiz yok.
ÖMER
FETHİ GÜRER (Niğde) – Sorunlar bitmemiş, sorunlar, onu anlatıyor. 
SERKAN
TOPAL (Hatay) – Tamam, bitirelim, ben de kürsüde teşekkür edeceğim.
ORHAN
KARASAYAR (Hatay) – Bunlar teşekkürü gerektirirken arkadaşımız Hatay’a
gitmediği için, Hatay’ın ilçelerini bilmediği için…
SERKAN
TOPAL (Hatay) – Hayır, burada sataştı, sataşma var, kabul etmiyorum.
ORHAN
KARASAYAR (Hatay) - …Hatay’da siyaseti bilmediği için bu yatırımlardan haberi
yok ama Hataylı hemşehrilerimizin haberi var.
ÖMER
FETHİ GÜRER (Niğde) – Adam her gün Hatay’da yahu.
ORHAN
KARASAYAR (Hatay) – Ben teşekkür ediyorum Sayın Başkanım.
BAŞKAN
– Ben de size teşekkür ediyorum.
SERKAN
TOPAL (Hatay) – Sayın Başkanım, çok özür dilerim ama…
ORHAN
KARASAYAR (Hatay) – Biz, Defne’nin de Samandağ’ın da her işlemini
arkadaşlarımızla takip ediyoruz eksiksiz. 
BAŞKAN
– Çok teşekkür ediyorum. 
Hatay
milletvekilleri, burada bir…
ÖMER
FETHİ GÜRER (Niğde) – Ama “Gitmiyor.” dedi Sayın Başkan, her gün orada. 
SERKAN
TOPAL (Hatay) – Sayın Başkanım, son cümlesine kadar her şey çok güzeldi. 
BAŞKAN
– Teşekkür ederim ama Hatay milletvekilleri burada bir tartışmaya söz konusu
olmasın. Hepiniz Hatay milletvekilisiniz. 
ORHAN
KARASAYAR (Hatay) – Hepsi yapıldı. Hepsi yapılıyor. 
BAŞKAN
- …Hatay’ın sorunlarıyla ilgili olarak birlikte hareket etmeniz gerekir diye
düşünüyorum. 
SERKAN
TOPAL (Hatay) – Sayın Başkanım, son cümlesine kadar güzel gidiyordu ancak son
cümlesinde benim Hatay’a gitmediğimi söyledi. Burada açık bir sataşma var. İki
dakikalık söz hakkı istiyorum. 
ORHAN
KARASAYAR (Hatay) – Hizmetlerden haberinizin olmadığını söyledim. 
SERKAN
TOPAL (Hatay) – Efendim, Hatay’a gitmediğimi söyledi. 
BAŞKAN
– Bakın Sayın Topal… 
SERKAN
TOPAL (Hatay) – Efendim, Hatay’a gitmediğimi söyledi. 
BAŞKAN
– Sayın Topal, haklısınız, yerinizden size de bir dakika söz vereyim, bir
açıklama yapın. Her ikiniz de dediğim gibi, Hatay ilimizin
milletvekillerisiniz. Karşılıklı bir anlayış içinde bu konuyu kapatalım diye
düşünüyorum. 
Buyurun
Sayın Topal, size de bir dakika veriyorum. 
2.- Hatay Milletvekili Serkan Topal’ın,
Hatay Milletvekili Orhan Karasayar’ın yaptığı açıklamasındaki bazı ifadelerine
ilişkin açıklaması
SERKAN
TOPAL (Hatay) - Teşekkür ediyorum Sayın Başkan. 
Sayın
Karasayar benim Hatay’a gitmediğimi söyledi. İstisnasız her hafta sonu ben
Hatay’dayım ve istisnasız bütün mahallelerin hemen hemen yüzde 90’ını Serkan
kardeşiniz gezmiştir, sorunları dinlemiştir. Ben bunu kabul etmiyorum.
ORHAN
KARASAYAR (Hatay) – Otoyolları, o yapılan yolları görmüyor musun? 
SERKAN
TOPAL (Hatay) – Şuraya gelince: Bakın, sizler hizmeti alın, götürün, gerçekte
de hizmet edin, ben bu kürsüde teşekkür edeceğim.
ORHAN
KARASAYAR (Hatay) – 750 yataklı hastane yapıldı, görmüyor musunuz Serkan Bey?
SERKAN
TOPAL (Hatay) – Ancak mevcut olan sorunları ben bu kürsüde dile getirmeye devam
edeceğim. 
Hazır
bitirmemişken, çok önemli bir konu vardı. 
Yıllardır,
hazine arazileri üzerinde evleri kurulan vatandaşlarımız mülkiyet sorunu
yaşıyor. Sadece evlerinin tapusu verilebilir. 
ORHAN
KARASAYAR (Hatay) – Büyükşehir imarını yapsın, onu da verelim. 
SERKAN
TOPAL (Hatay) – Hatay’da bir şerh var. Sayın Maliye Bakanımızla görüştüm. Bu
konuda da yardımlarınızı bekliyoruz Sayın Karasayar. 
ORHAN
KARASAYAR (Hatay) – Büyükşehir imarını yapsın, onu da yaparız. 
SERKAN
TOPAL (Hatay) – Ben, sizlere ve Hükûmete desteklerinden, emeklerinden, Hatay’a
götürecekleri hizmetlerinden dolayı teşekkür edeceğim, ediyorum da aynı zamanda
ama sorunlar varsa…
(Mikrofon
otomatik cihaz tarafından kapatıldı) 
BAŞKAN
– Birlikte, bir dayanışma içinde varsa sorunları çözebilirsiniz. 
Teşekkür
ederim Sayın Topal. 
SERKAN
TOPAL (Hatay) – Ben teşekkür ediyorum.
Saygılarımı
sunuyorum. 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
3.- İstanbul Milletvekili Ahmet Hamdi
Çamlı’nın, 29 Mayıs 1453 Konstantiniyye’nin fethinin 564’üncü yıl dönümüne
ilişkin gündem dışı konuşması
BAŞKAN
- Gündem dışı üçüncü söz, Konstantiniyye’nin fethinin yıl dönümü münasebetiyle
söz isteyen İstanbul Milletvekili Ahmet Hamdi Çamlı’ya aittir. 
Buyurun
Sayın Çamlı. (AK PARTİ sıralarından alkışlar) 
AHMET
HAMDİ ÇAMLI (İstanbul) - Gazi milletimizi ve vekillerini hürmetle selamlıyor,
iklimine girerek rahmet zamanlarını teneffüs ettiğimiz Kur’an ayı ramazanışerifin
milletimize ve insanlığa hayırlar getirmesini diliyorum.
Değerli
arkadaşlar, aynı zamanda Konstantiniyye’nin 564’üncü fetih yıl dönümünü de
idrak ediyoruz. Hazreti Peygamber’in “…”(x)
“İstanbul mutlaka fetholunacaktır, onu fetheden komutan ne güzel komutan,
fetheden asker ne güzel askerdir.” hadisindeki müjdeye ulaşmak inanmış her
komutan ve askerin en büyük ideali ve rüyası olmuş, asırlardır süren bu
ihtişamlı heves Konstantiniyye üzerine tam 16 sefere sebep olmuştur. Alparslan
Malazgirt Meydanı’nda kılıç çatırdatırken zihninde Konstantiniyye muştusu
olduğu çok açıktır. Zira, Anadolu’nun fethini müteakip üç yıl içerisinde, 1074
yılında Kapıdağ Yarımadası’ndan Üsküdar, Kadıköy ve Boğaziçi kıyılarına kadar
uzanmıştı Malazgirt’ten kopup gelen şanlı muhasara. Nice tarihler vardır ki
önemli dönüm noktalarına işaretle birer milat teşkil ederler; işte, bunların da
fevkinde bir milattır fethimübin; sıradan bir kuşatma değil, büyük bir
inkılaptır. Doğu Roma’nın fethi, insanlık tarihinde yaşanan bütün zulümleri
kıskandıracak kadar zirve yapmış bir terör devrine son vermedir.
Konstantiniyye’nin fethinin önemli katkılarından birisi de, şüphesiz, sömürgen
Batı kültüründe hiçbir zaman olmayan, sadece Kur’an-ı Kerim’e dayanan, Medine
Vesikası ve Veda Hutbesi menşeli insan hakları, vicdan hürriyeti ve adalet
anlayışıyla Batı’nın tanışmasıdır. Batı birbirini katlediyor, çoluk çocuk
demeden diri diri yakıp imha ediyor, hak ölçüsünü güçlü olanın belirlediği bir
karanlıkta yoğrulup duruyordu. O süreçte Osmanlı geçtiği yerlere ektiği
merhamet tohumlarıyla dünyaya nam salmıştı. Batı’da yaşayan mağdur topluluklar
Osmanlı idaresinde yaşayabilme rüyaları görüyordu. Grandük Lukas Notaras’ın
“Konstantiniyye sokaklarında Latin kardinal şapkasını görmektense Osmanlı
sarığı görmeyi yeğlerim.” şeklindeki sözleri fethe gebe topraklardaki durumu
açıkça ifade ediyordu. Kutlu fetih Allah’ın yardımıyla 1453’ün 29 Mayıs
sabahında müyesser oldu. Muhkem surlar delinip içeri girilince, Sultan Fatih’in
endişeli halka ve din adamlarına ilan ettiği yeni yönetim anlayışı,
Konstaniyye’nin artık bir dersaadet, saadet kapısı, huzur diyarı olduğunu ilan
ediyordu. Artık, din adamları her türlü taarruzdan masun ve devlet himayesi
altındaydı ve bütün ruhaniler her türlü vergiden muaftı. Kilise kendi usullerine
göre idare edilecek, nikâh, miras, defin ve vasiyet gibi muameleler kilise
tarafından ifa edilecekti. Kilise mahkemeleri kendi aralarındaki davalarda
karar verebilecek ve devlet, bu mahkemelerin hükümlerini derhâl icra edecekti.
Fethin sembolü dışındaki bütün mabetler açık kalacak, dinî ayinler tamamen
serbest, eskiden olduğu gibi icra edilecekti. 
İşte,
bütün bu uygulamalar, Doğu Roma’nın fethiyle Batı’nın hak ve vicdan hürriyeti
kavramlarıyla ilk defa tanışması demekti ama Batı, araçlar değişse de aynı Batı
olmaya 21’inci yüzyılda da olsa maalesef devam etmektedir. Günümüzde yaşanan
zulümler, 1453 öncesinde olduğu gibi sömürgen anlayışını büyük bir taassupla
sürdüren batıl Batı’nın uygulamalarından başka bir şey değildir. Aslında, Batı,
fetihle tanıştığı o insan hakları, vicdan hürriyeti, adalet anlayışını geçen
kayıp zamana rağmen idrak edip uygulayabilse kendi de kazanacak ve insanlık
rahat bir nefes alacak. 
Yine
de merhamet topraklarından Batı âlemine, köprüden önceki son çıkış işareti gibi
bir ikazla sesleniyor ve diyoruz ki: “Beyaz adam, silkelen ve 29 Mayısı insan
hakları, vicdan hürriyeti ve adalet bayramı ilan ederek işe başla ve gereğini
yerine getir.”
Bu
duygularla, Gazi Meclisimizi ve milletvekillerimizi saygıyla, sevgiyle
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Çamlı.
Sayın
milletvekilleri, şimdi, yerlerinden söz talebinde bulunan on beş milletvekiline
söz vereceğim. Söz vereceğim sayın milletvekillerinin isimlerini okuyorum:
Sayın Kayışoğlu, Sayın Topal yerine Sayın Gündoğdu, Sayın Engin, Sayın Şimşek,
Sayın Gaytancıoğlu, Sayın Atıcı, Sayın Kılıç yerine Sayın Benli, Sayın Taşkın,
Sayın Ertem, Sayın Nurlu, Sayın İlgezdi, Sayın Yıldırım, Sayın Çamak, Sayın
Kuyucuoğlu ve Sayın Adıgüzel.
Sayın
Kayışoğlu, sizden başlıyoruz. 
Buyurun.

IV.- AÇIKLAMALAR (Devam)
3.- Bursa Milletvekili Nurhayat Altaca
Kayışoğlu’nun, yurt dışından ilaç getirmek zorunda olan hastaların prosedür
nedeniyle yaşadıkları mağduriyetlere ilişkin açıklaması
NURHAYAT
ALTACA KAYIŞOĞLU (Bursa) – Yurt dışından ilaç getirmek zorunda olan hastalar
prosedür zulmünden mağdur oluyorlar. Teknolojinin, iletişimin bu kadar yoğun
olduğu günümüzde kronik hastalıkları olan bu kişileri hâlâ “İmza eksik.” “Mühür
yamuk.” “Bir harf okunmuyor.” “Noktası eksik.” gibi gerekçelerle ve kargo
yoluyla oyalayan, bazen aylarca ilaçsız bırakan bu prosedür zulmüne son vermek
için iktidar bir çalışma yapıyor mu acaba?
BAŞKAN
– Sayın Gündoğdu…
4.- Kırklareli Milletvekili Vecdi Gündoğdu,
cam işçilerinin aldıkları grev kararının millî güvenliği bozucu nitelikte
bulunarak yasaklanmasına ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan. 
24
Mayısta grev kararı alan cam işçilerinin aldıkları karar millî güvenliği bozucu
nitelikte bulunması nedeniyle yasaklandı. Kararla AKP Hükûmeti demokrasiyi, hak
aramayı, alın teriyle üretimi de yasaklamıştır. Emekleriyle ürünlerini bir
dünya markası yapan, çalıştıkları kurumu bir dünya devi hâline getiren cam
işçilerinin grevini yasaklamak, emekçinin alın terine gözyaşı karıştırmaktır.
Dünya markası ürünleriyle dünya devi hâline gelen şirketin emekçisinin,
işçisinin alın terini gasbetmek en büyük adaletsizliktir. Özgürlüklerin
kısıtlandığı, üretimin engellendiği Hükûmetin bu yasağını asla kabul
etmeyeceğiz. Cam işçilerimizin demokrasi ve refah mücadelesinde yan yana, omuz
omuza her platformda birlikte olacağız. 
Teşekkür
ediyorum Sayın Başkan. 
BAŞKAN
– Ben de teşekkür ederim. 
Sayın
Engin…
5.- İstanbul Milletvekili Didem Engin’in,
AKP Hükûmetinin demokrasi anlayışına ilişkin açıklaması
DİDEM
ENGİN (İstanbul) – Sayın Başkan, sayın milletvekilleri; AKP’nin “demokrasi”
sloganıyla başlattığı yeni atılım döneminden ışık hızıyla atılım ve
demokratikleşme haberleri gelmeye başladı. Ankara Valiliği güneş battıktan
sonra ateş yakılmasını, şarkı ve türkü söylenmesini yasakladı. Bitlis’in 5 köy
muhtarı referandumda köylerinde “evet” sonucu çıkmadı diye kaymakam tarafından
görevlerinden alındı. İşçi grevleri, ulusal bayramlarımızı kutlama ve Ata’mızı
anma etkinlikleri olağanüstü hâlde çok tehlikeli ve çok riskli oldukları
gerekçesiyle birer birer yasaklanıyor. 
Ülkemizde
ileri demokrasinin gelmiş olduğu bu noktayı tüm dünya ülkelerinin kıskandığının
farkındayız. Diğer ülkeler “Endüstri 4.0” gibi, dijitalleşme gibi fuzuli
işlerle uğraşadursunlar, AKP Hükûmeti bu muazzam demokratikleşme atılımlarıyla
bir kez daha dünyada saygınlığımızı en üst noktalara taşımıştır. İşte AKP, işte
demokrasi!
BAŞKAN
– Sayın Şimşek…
6.- Mersin Milletvekili Baki Şimşek’in, cam
sanayisinde süren greve bir an önce son verilmesini ve başka bölgelere
gönderilen işçilerin tekrar Mersin’e getirilmesini talep ettiğine ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, seçim bölgem olan Mersin’de Şişecam, Trakya Cam ve Anadolu Cam işçileri
grev kararı almışlardır ama Bakanlar Kurulu kararıyla grev iptal edilmiştir.
Zaten bu fabrikalarda birçok fırın kapatılmış, burada çalışan yüzlerce işçi
Türkiye'nin başka bölgelerine gönderilmiş ya da işinden olmuştur. Şu anda
işveren ile işçiler arasında pazarlık edilen rakam saat başı 1 TL’lik bir
rakamdır. 
İşçinin
el emeğine, göz nuruna Hükûmetin sahip çıkmasını, bir orta yol bularak bir an
önce cam sanayisinde süren greve son verilmesini ve bölgeye yeni yatırımlar
yapılarak başka bölgelere gönderilen işçilerin tekrar Mersin’e getirilmesini
talep ediyor, teşekkür ediyorum. 
BAŞKAN
– Ben de teşekkür ederim Sayın Şimşek. 
Sayın
Gaytancıoğlu…
7.- Edirne Milletvekili Okan
Gaytancıoğlu’nun, her gün farklı bir ilde yeni bir icra dairesi açıldığına ve
AK PARTİ iktidarından önceki ve sonraki icra dairesi sayısını öğrenmek
istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Alanya,
İzmir, Gebze, İstanbul… Her gün farklı bir ilimizde yeni bir icra dairesinin
açıldığını okuyoruz. İktidarca uygulanan yanlış ekonomi politikaları sonucu
vatandaşlarımız borçlarını ödeyemez hâle gelmiştir. İcra dairelerinin açılışı
devlet erkânının katılımıyla tören düzenlenerek yapılmaktadır. Oysa bu durum,
vatandaşın ekonomisinin geldiği durum açısından oldukça endişe vericidir. Ne
kadar yapılandırma getirirseniz getirin, halkın gelirini artıramazsanız,
işsizliği çözemezseniz, kısacası ülkeyi tüketim değil, üretim ekonomisine
dönüştüremezseniz buradan çıkış yok. İcra dosyaları artık binalara sığmıyor,
vatandaşlarımız faiz ve haciz kıskacı altında inim inim inliyor. Biraz bilgi
sahibi olmak istiyorsanız mahalle ve köy muhtarlıklarına uğrayın, vatandaşa
bayram tebriği mi geliyor, yoksa icra dairesinden yazı mı geliyor?
Sorum
şu Sayın Başbakan: Siz iktidar olmadan önce Türkiye’de kaç tane icra dairesi
vardı, şimdi kaç tane icra dairesi var? 
BAŞKAN
– Sayın Atıcı…
8.- Mersin Milletvekili Aytuğ Atıcı’nın,
grevleri yasaklanan yaklaşık 6 bin cam işçisinin direnişinin önünde saygıyla
eğildiğine ilişkin açıklaması
AYTUĞ
ATICI (Mersin) – Değerli arkadaşlar, AKP hak aramaya çalışanları engellemeye
devam ediyor. KRİSTAL-İŞ Sendikasına bağlı cam işçileri insanca yaşayacakları
bir ücret talep ediyorlar, işveren direniyor. İşçiler anayasal hakları olan
grev kararı alıyorlar, AKP patronların imdadına yetişiyor ve grevi erteliyor.
Gerekçe, ulusal güvenlik. Ne alakası varsa? AKP Hükûmetinin bunu yapmaya hakkı
yoktur. Emeği hiçe sayan, emekçinin haklarını gasbeden AKP’ye inat, 6 bin
civarında cam işçisi, kendi vardiyalarını tamamladıktan sonra ek olarak bir
vardiya da direniş yapıyorlar. Hükûmetin derhâl bu soruna çözüm bulması
gerekiyor. 
Ben
burada, başta Mersin olmak üzere Lüleburgaz, Gebze, Yenişehir ve Eskişehir’deki
9 fabrikada grevleri yasaklanan yaklaşık 6 bin cam işçisinin direnişinin önünde
saygıyla eğiliyorum. (CHP sıralarından alkışlar)
BAŞKAN
– Sayın Benli…
9.- İstanbul Milletvekili Fatma Benli’nin,
27 Mayısın 57’nci yıl dönümüne ve Adnan Menderes ile Hasan Polatkan ve Fatin
Rüştü Zorlu’yu rahmetle andığına ilişkin açıklaması
FATMA
BENLİ (İstanbul) – Teşekkürler Sayın Başkan.
27
Mayıs vesilesiyle söz almış bulunmaktayım. 27 Mayıs 57’nci seneidevriyesinde de
ülkemiz adına demokrasi tarihimizin utanç günü olmaya devam etmektedir. 27
Mayıs, Başbakan Adnan Menderes’le yeniden kalkınmaya başlayan ülkemizde,
Türkiye'nin yararına olan tüm gelişmelere karşı olma kararlılığındaki
darbecilerin millî iradeyi yok sayarak darağacına gönderdikleri kara darbe
günüdür. Yassıada mahkemelerinden kalan ise Türkiye hukuk tarihine çalınmış
kara bir lekedir. Bu utanç gününü ne tarihimiz ne de milletimiz unutacaktır. 
Bu
vesileyle, merhum Başbakanımız Adnan Menderes ile yol arkadaşları Hasan
Polatkan ve Fatin Rüştü Zorlu’yu rahmetle anıyor, bundan sonra bir daha hiçbir
darbeye izin vermeme kararlılığımızı milletçe tekrarlıyoruz.
BAŞKAN
– Sayın Taşkın…
10.- Mersin Milletvekili Ali Cumhur
Taşkın’ın, 29 Mayıs 1453 İstanbul’un fethinin 564’üncü yıl dönümüne ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle,
mübarek ramazan ayının ülkemiz ve milletimiz için hayırlara vesile olmasını
diliyorum.
29
Mayısta İstanbul’un fethinin 564’üncü yıl dönümünü büyük bir heyecan ve gururla
kutladık. Daha 21 yaşında genç bir sultan iken, Peygamber Efendimizin (AS)
övgüsüne mazhar olan Fatih Sultan Mehmet’i, onun kahraman ordusunu ve tüm
şehitlerimizi rahmetle anıyorum.
İstanbul’un
fethi, bizim için ve tüm insanlık için ibretle dolu büyük bir zafer olmakla
beraber sosyal, kültürel ve siyasi sonuçları açısından da dünya tarihinin en
önemli dönüm noktalarından biridir. Bu kadim şehir İstanbul binlerce yıllık
geçmişinin yanında, farklı dinlerden, kültürlerden ve meşreplerden oluşan
sakinleriyle bugün de Türkiye’nin özü ve özetidir. Dünyanın en güzel şehri
İstanbul’u bize miras bırakan Fatih Sultan Mehmet ve aziz şehitlerimizi rahmet
ve minnetle anıyor, Genel Kurulu saygıyla selamlıyorum.
BAŞKAN
– Teşekkür ederim.
Sayın
Ertem…
11.- Hatay Milletvekili Birol Ertem’in,
buğday hasadına başlanmasına rağmen buğday fiyatlarının hâlâ açıklanmadığına ve
buğday alımı yapan ofislerin hâlâ kapalı olduğuna ilişkin açıklaması
BİROL
ERTEM (Hatay) – Teşekkür ediyorum Sayın Başkan.
Gıda,
Tarım ve Hayvancılık Bakanına soruyorum: Dünyada tarım ürünlerinin taban fiyatı
bir yıl önceden açıklanmaktadır. Buna bağlı olarak çiftçi hangi ürünü veya
ürünleri ekeceğine karar vermektedir. Ama, ülkemizde Amik Ovası’nda buğday
hasadına başlanmasına rağmen buğday fiyatları hâlâ açıklanmamış olup, buğday
alımı yapan devlete bağlı kuruluş olan ofisler hâlâ kapalıdır. 
Ayrıca,
buğdaya kilo başına verilen 5 kuruşluk destekleme de Hükûmetin çiftçiye olan
bakış açısının ne kadar ciddiyetsiz olduğunun en büyük göstergesidir. 
Ne
yazık ki amaç, Hükûmetin kendi yandaşları olan tüccarlara çiftçiyi peşkeş çektirmekten
başka bir şey değildir. Tarım Bakanlığını bu konuda uyarıp -buğday
üreticilerini daha fazla rencide etmeden- göreve davet ediyorum.
Ayrıca,
tüccarlarla dirsek temasında olup da çiftçileri öteleyen Sayın Orhan
Karasayar’ın da dikkatine özellikle sunuyorum.
Teşekkür
ediyorum.
BAŞKAN
– Teşekkür ederim ben de.
Sayın
Nurlu…
12.- Manisa Milletvekili Mazlum Nurlu’nun,
Manisa’da askerlerin yedikleri yemekten zehirlendiklerine ve bu zehirlenme
vakaları ile askerî birliklerin yemek ihalelerinin ve kantinlere gıda temin
eden şirketlerin araştırılmasının zorunlu olduğuna ilişkin açıklaması
MAZLUM
NURLU (Manisa) – Sayın Başkan, bir hafta içinde Manisa’nın en büyük iki askerî
birliğinde binden fazla askerimiz, yedikleri yemeklerden zehirlenerek
hastanelere kaldırılmış, er Hüsnü Özel maalesef yaşamını yitirmiştir.
Kışlalarda yaşanan zehirlenme vakalarıyla ilgili, Genelkurmay Başkanlığı başta
olmak üzere bugüne kadar hiçbir resmî makam, tatmin edici bir açıklama
yapmamıştır. 
Karavana,
askerlikte özel bir öneme sahiptir. Vatani görevlerini yapan askerlerin
sağlıklı beslenmelerine gösterilen özen, devletimizin geçmişten gelen bir
geleneğidir. Bu nedenle, Manisa Batı Kışla’da 3 bin, Kırkağaç’ta 6 bin askerin
bulunduğu birliklerde yaşanan zehirlenme vakaları, askerî birliklerin yemek
ihalelerinin ve kantinlere gıda temin eden şirketlerin araştırılması
zorunluluğunu doğurmuştur. Askerlerimizin zehirlenme nedenlerinin en kısa
zamanda açıklanması gerektiğini belirtiyor, Genel Kurulu saygıyla selamlıyorum.
BAŞKAN
– Teşekkür ederim.
Sayın
İlgezdi…
13.- İstanbul Milletvekili Gamze Akkuş
İlgezdi’nin, Hükûmetin uyguladığı sağlık politikasının sonuçlarına açıklaması
GAMZE
AKKUŞ İLGEZDİ (İstanbul) – Sayın Başkan, Türkiye’de “olmaz” denen şey olmuş ve
artık hastanelerin doktor kadroları da icradan satılığa çıkarılmıştır. Konya 8.
İcra Dairesi tarafından, iflas eden bir hastanenin doktor kadrosu için yaklaşık
6 milyon lira değer biçilmiştir. Bu olay, on dört yıldır yürürlükte olan
hastaneleri iş yeri, hastayı müşteri, doktorlar ve yardımcı sağlık kadrolarını
da müşteri temsilcisi hâline dönüştüren sağlıkta dönüşüm sisteminin iflas
ettiğinin açık göstergesidir. Unutmayalım ki hastanelerdeki doktor kadrolarının
tıpkı bir taksi plakası gibi satılması hekimlik mesleğine de ihanettir. 
Buradan
Sağlık Bakanına soruyorum: On dört yıllık sağlıkta dönüşümün acı bilançosunu ne
zaman açıklayacaksınız? Fiziki ve sözlü şiddete uğradığı için şikâyetçi olan
sağlık çalışanı sayısını ne zaman açıklayacaksınız? İktidarınız döneminde
intihar eden doktor, hemşire ve sağlık çalışanı sayısını ne zaman
açıklayacaksınız? Yanlış tedavi ya da zamanında müdahale edilmediği için
hayatını kaybeden hasta sayısını ne zaman açıklayacaksınız?
BAŞKAN
– Sayın Yıldırım…
14.- Adıyaman Milletvekili Behçet
Yıldırım’ın, Gezi direnişinin 4’üncü yıl dönümüne ve iktidarı tarım ürünlerinin
taban fiyatlarını belirlemeye, mevsimlik işçilerin koşullarının düzeltilmesine
yönelik bir çalışma yapmaya davet ettiğine ilişkin açıklaması
BEHÇET
YILDIRIM (Adıyaman) – Teşekkürler Başkanım.
Bugün,
Gezi direnişinin 4’üncü yıl dönümü. Bu direnişte yaşamını yitiren, yaralanan ve
bedel ödeyen herkesi saygıyla selamlıyorum.
Adıyaman’ımız,
üç tarafı suyla çevrili, o kadar verimli tarım arazilerine sahip iken maalesef
susuz tarıma ve ırgatlığa mahkûm edilmiştir. Bu susuz tarımdan kaynaklı, halk,
büyük çoğunlukla tahıl üretmektedir. Hasat mevsimi neredeyse bitecek ama
iktidar hâlen tahıl taban fiyatlarını belirlememiştir, resmen halk tefecilerin
insafına bırakılmıştır.
Aynı
şekilde, Adıyaman’ın kaderi hâline gelmiş mevsimlik işçilik yani ırgatlık,
Malatya'da kayısı sezonun açılmasıyla birlikte başlamış bulunmaktadır. Her yıl
mevsimlik tarım işçileri güvenli olmayan araçlarla taşınıp sağlıksız ve kötü
barınma koşullarında yaşamaktadır. Geçen yıl olduğu gibi bu yıl da dokuz-on
saat çalışıp günlük 35-40 lira gibi komik ücretler almaktadır. 
İktidarı
ivedilikle tarım ürünlerinin taban fiyatlarını belirlemeye, aynı şekilde
mevsimlik işçiler için de taşıma, barınma, çalışma, yevmiye gibi koşulların
düzeltilmesine yönelik bir çalışma yapmaya davet ediyorum.
BAŞKAN
– Sayın Çamak…
15.- Mersin Milletvekili Hüseyin Çamak’ın,
sosyal hizmetin tüm gelişmiş dünya ülkelerinde olduğu gibi ülkemizde de hak
ettiği değeri görmesini ve işsiz sosyal çalışmacılar ordusunun istihdam
sorununun bir an önce çözülmesini dilediğine ilişkin açıklaması
HÜSEYİN ÇAMAK (Mersin) – Sayın Başkan, bu hafta
Hacettepe Üniversitesinde sosyal sorunlar ve sosyal hizmetin geleceği
bağlamında Uluslararası Sosyal Hizmet Kongresi gerçekleştirilmekte. Türkiye’de
düzenlenen en büyük uluslararası sosyal hizmet organizasyonu niteliğindeki bu
kongre, dünya çapındaki bilim insanlarının katılımıyla ülkemizin tanıtımı
açısından oldukça önemli. Türkiye olarak sosyal hizmette işsizlik
rekorlarımızla değil, böyle uluslararası kongrelerle anılmalıyız. Bu vesileyle
sosyal devletler için kilit bir role sahip sosyal hizmetin, tüm gelişmiş dünya
ülkelerinde olduğu gibi ülkemizde de artık hak ettiği değeri görmesini ve işsiz
sosyal çalışmacılar ordusunun istihdam sorununun bir an önce çözülmesini diler,
teşekkür ederim. 
BAŞKAN – Ben de teşekkür ederim Sayın Çamak.
Sayın Kuyucuoğlu...
16.- Mersin Milletvekili Serdal
Kuyucuoğlu’nun, terörle mücadelede gazi olanlara emekli maaşı hariç tüm gazilik
haklarının verilmesi gerektiğine ilişkin açıklaması
SERDAL KUYUCUOĞLU (Mersin) – Teşekkürler Sayın Başkan.
Şehit ve gazilerimize yardımcı olmak, hepimizin görevi;
yalnız, şehit ve gaziler arasında ayrımcılık yapmak da doğru değildir. 15
Temmuz darbe girişiminde yaralanan vatandaşlarımıza yönelik, yaralanma
derecesine bakılmaksızın, gazilik hakkı getirilmiştir ancak terörle mücadelede
gazi olan bu insanlara emekli maaşı hariç tüm gazilik haklarının verilmesi de
gerekiyor; bunu da ilgililere duyurmak istiyoruz. 
BAŞKAN – Sayın Adıgüzel...
17.- İstanbul Milletvekili Onursal
Adıgüzel’in, Gezi gençliğinin özgürlük ve demokrasi için meydanlarda olduğuna
ve adalet ile vicdanın safında olduklarına ilişkin açıklaması
ONURSAL ADIGÜZEL (İstanbul) – Teşekkürler Sayın Başkan.
FETÖ’nün siyasi ayağına dokunmadan, FETÖ’yle mücadele
bahanesiyle, sahte belgelerle ortaya dökülenler şimdi de Gezi’ye çatmış. O
yüzden, bir zamanlar Kabataş yalanının arkasına sığınarak Gezi’yi hedef
gösterenlere bir kez daha hatırlatmak istiyorum: Siz, Türkçe olimpiyatlarında Gezi
gençliğini cemaate şikâyet edip cemaatten medet umarken, Gezi gençliği, hiç
kimseye yaranma kaygısı gütmeden özgürlük ve demokrasi için meydanlardaydı.
Siz, bugün FETÖ’den tutuklu dönemin İstanbul Valisine arka çıkarken, Gezi
gençliği, “İstanbul’un yeşili talan edilmesin.” diye meydanlardaydı. Tıpkı
bugün yalnızca adalet istedikleri için tutukladığınız, adli sicil kayıtlarına
rağmen “terörist” ilan etmekten çekinmediğiniz Nuriye ve Semih gibi Gezi
gençliği, adaletin ve vicdanın safındaydı; siz ise dün olduğu gibi bugün de
yalanın, iftiranın safındasınız. 
Teşekkür ediyorum. 
BAŞKAN – Ben de teşekkür ederim. 
Şimdi, söz talep eden sayın grup başkan vekillerine söz
vereceğim. 
Sayın Akçay, buyurun.
18.- Manisa Milletvekili Erkan Akçay’ın,
Manisa’da 27 Mayıs Cumartesi günü 5,1 büyüklüğünde yaşanan deprem nedeniyle
vatandaşlara geçmiş olsun dileğinde bulunduğuna, depremle mücadelede can
kaybını ve ekonomik kaybı minimuma indirmek için stratejiler geliştirilmesi
gerektiğine ve Manisa’daki askeri birliklerde zehirlenme ve enfeksiyon vakaları
yaşanmasına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Manisa’da
27 Mayıs Cumartesi günü merkez üssü Saruhanlı ve Gölmarmara ilçeleri olan 5,1
büyüklüğünde deprem meydana gelmiştir. Gölmarmara ilçesi Tiyenli ve Değnekler
Mahalleleri ile Saruhanlı ilçesi Kumkuyucak ve Lütfiye Mahallelerinde etkili
olan ve Manisa ili geneli ile çevre illerde de hissedilen depremde çok şükür ki
can kaybı ve yaralı yoktur ancak bu ilçelerimizde 115 konut ağır, 81 konut
hafif hasar görmüştür. Depremden etkilenen vatandaşlarımıza AFAD ve Kızılaydan
yardımlar ulaştırılsa da bölgede çadır ihtiyacı hâlen devam etmektedir. 27
Mayıstaki bu ilk depremden sonra 4,9 ve 4,8 büyüklüklerinde iki deprem ve
ayrıca 200’e yakın artçı sarsıntı meydana gelmiştir. Ayrıca, uzmanlardan gelen
açıklamalar, Manisa bölgesindeki tektonik hareketliliğin devam edeceğine işaret
etmektedir. Manisa’daki bu hareketlilik, deprem gerçeğini hiçbir zaman
unutmamamız gerektiğini bir kez daha ortaya koymuştur. 
Deprem
şüphesiz ki tabii hadisedir, önceden tahmin edilmesi şu an için mümkün değildir
ancak vatandaşlarımızı deprem tehdidiyle baş başa da bırakamayız. Depremle
mücadele, öncesi ve sonrasıyla iki aşamalı bir planla yürütülmelidir. Elbette
Manisa’da devam eden eksikler ve ihtiyaçlara rağmen AFAD ve Kızılay ekiplerini
vatandaşlarımızın yaralarını sarmak için yapmış olduğu çalışmalardan dolayı
tebrik ediyoruz. Ancak depremle mücadele, sadece deprem sonrasında deprem
yarasını sarma faaliyeti değildir; depreme hazır olmak, sadece deprem sonrasına
da hazır olmak değildir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Akçay.
ERKAN
AKÇAY (Manisa) - Depremle mücadelede can kaybını azaltmak, ekonomik kaybı
minimuma indirmek için stratejiler geliştirilmelidir. 
Bu
vesileyle Manisalı vatandaşlarımıza bir kez daha geçmiş olsun diyorum. 
Geçtiğimiz
hafta 23 Mayısta yine Manisa 1. Piyade Er Eğitim Tugay Komutanlığında 1.046
askerin enfeksiyon ve zehirlenme vakası yaşamasının ardından, bu defa 27
Mayısta yine Manisa’nın Kırkağaç ilçesindeki 6. Jandarma Komando Eğitim Alay
Komutanlığında 400 askerimiz gıda zehirlenmesiyle karşılaşmıştır, Manisa’da 1
askerimiz şehit olmuştur. Manisa Merkez ve Kırkağaç’ta pek çok askerimizin
tedavisi hâlen devam etmektedir. 
Elbette
bu vakaya münferit bir hadise olarak bakamayız. Bir hafta içerisinde aynı
şehirde meydana gelen bu iki hadisenin enine boyuna değerlendirilmesi,
araştırılması ve konunun açıklığa kavuşturulması gerekiyor.
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayabilir miyim?
BAŞKAN
– Tabii ki.
Bir
dakika daha ek süre veriyorum size Sayın Akçay.
Buyurun.
ERKAN
AKÇAY (Manisa) – Teşekkür ederim Sayın Başkan.
Bu
vesileyle şehidimize Allah’tan rahmet, acılı ailesine, sevenlerine ve
milletimize başsağlığı diliyorum. Ayrıca, bütün askerlerimize geçmiş olsun
dileklerimi iletiyor, tedavileri devam edenlere acil şifalar diliyorum. 
Teşekkür
ederim Sayın Başkan.
BAŞKAN
– Teşekkür ederim ben de Sayın Akçay.
Sayın
Yıldırım, buyurun.
19.- Muş Milletvekili Ahmet Yıldırım’ın,
bütün İslam âleminin ramazan ayını tebrik ettiğine, Muş Milletvekili Burcu
Çelik’in tutuklanmasına ve küçük çocukların anneleriyle birlikte cezaevinde
bulunması uygulamasının demokrasinin ve yasama organının utancı olduğuna, Çorum
katliamının 37’nci ve Gezi direnişinin 4’üncü yıl dönümleri ile Ahmed Arif’in
26’ncı, Nazım Hikmet’in 54’üncü ölüm yıl dönümlerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; rahmet, bereket ve sabır ayı olan ramazan
ayına girmiş bulunuyoruz. Ben, başta tüm halkımız olmak üzere bütün İslam
âleminin ramazan ayını tebrik ediyorum. Bu ayın, barışa, kardeşliğe, eşitliğe
vesile olmasını Cenab-ı Allah’tan niyaz ediyorum. 
Sayın
Başkan, değerli milletvekilleri; gün yok ki insan hakları ihlallerinin ileri
düzeyde uygulandığı bir ülke olarak anılmayalım. En son, bu Parlamentonun üyesi
olan, bu yasama organının üyesi olan Burcu Çelik arkadaşımız, akla zarar bir
kararla tutuklandı ve tutuklayan, asıl mahkemesi değil, kendi mahkeme başkanı
değil; asıl mahkemesinden orada bulunan bir tek savcının ifadesi alındığı için
serbest bırakılması talebine rağmen başka bir mahkemenin heyeti tarafından
tutuklandı. 
Burcu
Çelik arkadaşımızın çocuğu, 3 yaşında ve bu hafta itibarıyla cezaevine girecek
çünkü annesine olan ihtiyacını, bu duyguyu annesine, babasına evlatlık bağıyla
bağlı olan veya evlat sahibi olan bütün anne, babalar bilirler. Bunu bu ülkenin
demokrasisinin, bu ülkenin yasama organının bir utancı olarak bütün
milletvekillerinin bilgisine sunmak istiyor ve bu uygulamanın bir an önce son
bulması, bu hukuksuzluğun ortadan kaldırılmasını talep ediyorum.
Sayın
Başkan, dün, Çorum katliamının yıl dönümüydü. Çorum katliamı, bu ülkede, farklı
kimliklerle bu ülkenin bir zenginlik öğesi olarak yaşayan ötekileştirilmişlere
karşı yönelimin birçok örneğinden sadece bir tanesiydi. Çorum katliamında Alevi
yurttaşlarımıza dönük uygulamaların planlı bir politikayla nasıl katliama
dönüştüğünü…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Yıldırım. 
AHMET
YILDIRIM (Muş) – Teşekkür ederim.
…bu
ülkenin, maalesef, tarihine kara bir leke olarak kaydetmişiz biz. Katliamda
hayatını kaybedenlerin anısı önünde saygıyla eğiliyorum. 
Aynen,
hak arama bilinci, bugün yıl dönümü olan, 4’üncü yıl dönümü olan Gezi’de olduğu
üzere. İktidarlar, her zaman, kendi iktidarlarını sarsacak olan ve hak arama
yöntemlerini geniş kitlelerce arayanlara karşı bu şiddet uygulamalarına kolayca
başvurabilmişlerdir. Cumhuriyet tarihi boyunca Gezi ve Çorum’dakine benzer
örneklere Şeyh Sait’te, Ağrı’da, Dersim’de, Koçgiri’de, Zilan’da, Sivas’ta,
Maraş’ta ve Roboski’de, Cizre’de, Sur’da çokça tanıklık ettik. Bu temelde,
Türkiye demokrasi tarihi açısından önemli bir dönüm noktası olan Gezi
direnişinin yıl dönümünde, o gün direnenleri, haklarını arayanları, kendisine
dayatılan despotik yapıları kabul etmeyenleri, hayatını kaybedenleri rahmetle
andığımı ifade etmek istiyorum.
(Mikrofon
otomatik cihaz tarafından kapatıldı) 
BAŞKAN
– Size de bir dakika ek süre veriyorum Sayın Yıldırım.
Buyurun.
AHMET
YILDIRIM (Muş) – Teşekkür ederim.
Bir
de bu hafta, bu ülkenin edebiyatına, insanlarının duygusuna tercüman olmuş olan
iki önemli şairin ölüm yıl dönümü. Birincisi, hemşehrim Ahmed Arif’in, 2
Haziranda ölüm yıl dönümü; diğeri ise maalesef, bir sürgünde hayatını kaybetmiş
büyük şair Nazım Hikmet’in ölüm yıl dönümü. Hemşehrim olan Ahmed Arif’ten küçük
bir mısrayla sözlerimi tamamlamak istiyorum: “Ne alnımızda bir ayıp ne koltuk
altımızda saklı haçımız var/Biz bu halkı sevdik ve de bu ülkeyi/İşte budur
bağışlanmaz, korkunç suçumuz.” diyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Sayın
Gök, buyurun.
20.- Ankara Milletvekili Levent Gök’ün,
ramazan ayının tüm İslam âlemine huzur getirmesini dilediğine, AK PARTİ Genel
Başkanının AK PARTİ Grubunda yapmak istediği toplantıya katılmadan önce Meclise
Cumhurbaşkanlığı Forsu çekilmesi uygulamasını kınadığına ilişkin açıklaması
LEVENT
GÖK (Ankara) – Teşekkür ederim Sayın Başkan.
Başlayan
ramazan ayının, ülkemize ve tüm İslam âlemine esenlik ve huzur getirmesini
diliyorum.
Sayın
Başkan, bugün, Anayasa değişikliğinden sonra bir garabet uygulamaya tanık olduk
hep birlikte. AK PARTİ Genel Başkanının, “Genel Başkan” sıfatıyla AK PARTİ
Grubunda yapmak istediği toplantıya katılmadan önce Gazi Meclisimize
Cumhurbaşkanlığı Forsu çekildi. Şimdi, bu uygulamaların bundan sonra giderek
nasıl birbirinin içine gireceğini ve kurumlarımızı nasıl tahrip edeceğini
göstermesi açısından çok ibret verici bir hadisedir. Cumhurbaşkanı, elbette,
Anayasa gereği, Meclisin açılış günlerinde gelir, Meclise hitap eder ama
Cumhurbaşkanının görevi bundan ibarettir, Meclisle ilgili diğer görevlerinin
dışında. “Cumhurbaşkanı” sıfatıyla Meclise gelmek istemeyen, “AK PARTİ Genel
Başkanı” sıfatıyla gelmek isteyen bir şahsiyete karşı Türkiye Büyük Millet
Meclisinde fors çekilmesi ne anlama gelmektedir? Burası, Cumhurbaşkanının AK
PARTİ Genel Başkanına hükmedeceği bir yer değildir ki. 
Meclis
Başkanını açıkça kınıyorum. Meclis Başkanı, işini gücünü bırakmış, AK PARTİ
Genel Başkanını karşılıyor bugün. Eğer “AK PARTİ Genel Başkanı” sıfatıyla
konuşacaksa konuşacağı başka mekânlar yok değil, AK PARTİ Genel Merkezi var,
gerekirse sarayında konuşur ama Gazi Mecliste “AK PARTİ Genel Başkanı”
sıfatıyla konuşmaya gelen bir şahsiyetin, Cumhurbaşkanlığı Forsu’yla
karşılanması ne demektir Sayın Başkan? Böyle bir tabloyu kınıyorum. Sayın
Meclis Başkanını huzurunuzda kınıyorum. Eğer, bir genel başkanı karşılamayı
nezaket içerisinde düşünüyorsa bizim de Genel Başkanımız var, gelsin Sayın
Meclis Başkanı karşılasın, MHP’nin var, HDP’nin var. Böyle bir tablo olabilir
mi? Bakın, kavramların, kuralların nasıl birbirine girdiğinin bir göstergesidir
bu.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Gök.
LEVENT
GÖK (Ankara) – Kavramlar ve kurallar birbirine giriyor Sayın Başkan.
Tarafsızlık yemini eden Cumhurbaşkanı, bugün taraflı bir konuşma yapıyor. Yani,
Anayasa tamamen ayaklar altında. Namus ve şerefi üzerine tarafsız kalacağını
ifade eden Cumhurbaşkanı, o şapkasını üzerinde tutmuyor, bir başka şapka
giyerek bugün Mecliste bütün kuralları altüst etmiştir. Böyle bir tablo, iyi
bir tablo değildir Sayın Başkan. Bu tablo, Türkiye’nin kaldıracağı bir tablo
değildir, herkes görevini yapacaktır. Bakın, bu Anayasa değişikliğinin
getirdiği ağır sonuçları önümüzdeki günlerde göreceğiz ama herkes kendi işini
yapmazsa birden fazla karpuzu koltuğunun altına almaya kalkarsa olacakları hep
beraber yaşayacağız. Bugün Cumhurbaşkanlığı Forsu’nu Meclise diken ve asan
Meclis Başkanını bir kez daha kınadığımı ve bundan sonra bu tip olayların
burada yaşanmaması için, sizin huzurunuzda açık yüreklilikle herkesi de göreve
davet ediyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Gök.
Sayın
Turan, buyurun.
21.- Çanakkale Milletvekili Bülent
Turan’ın, tüm milletin ramazanını tebrik ettiğine, 29 Mayıs 1453 İstanbul’un
fethinin 564’üncü yıl dönümüne, hayatını kaybeden siyaset adamı Ahmet Er’e
Allah’tan rahmet dilediğine, Spor Toto Süper Lig şampiyonluğunu garantileyen
Beşiktaş’ı tebrik ettiğine ve Cumhurbaşkanının olduğu her yerde, gece gündüz
forsun dalgalandırılmasının kanun gereği olduğuna ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Kişinin
âdeta kendini tuttuğu, iradesinin güçlendiği, garip gurebayı daha iyi anladığı,
insanı Allah’a daha yaklaştıran, toplumla kucaklaştıran mübarek ramazan ayına
girmiş bulunuyoruz. Ben, öncelikle hem sizin şahsınızda tüm vekillerimizin hem
tüm milletimizin ramazanını şimdiden tebrik ediyorum.
Sayın
Başkan, dün, biliyorsunuz İstanbul’un fethinin yıl dönümüydü. 29 Mayıs 1453,
dünya tarihi için bir dönüm noktası. İstanbul, Osmanlı’nın yönetimi altında
farklı medeniyetlere, kültürlere, inançlara ev sahipliği yaptı uzun yıllar.
İstanbul, bize tarihin bir emaneti. Bu yıl dönümü vesilesiyle fethin mimarı
Fatih Sultan Mehmet başta olmak üzere tüm askerlerini, şehitlerini, gazilerini
rahmetle anmak istiyorum.
Sayın
Başkan, değerli milletvekilleri; bu arada, dün hayatını kaybeden milliyetçi
hareketin önde gelen düşünürlerinden ve siyaset adamlarından Ahmet Er’e de
Allah’tan rahmet diliyorum, sevenlerinin ve milliyetçi camianın başı sağ olsun.
Sayın
Başkan, ayrıca, son olarak, biliyorsunuz pazar günü Gaziantepspor’u yenerek
sezonun şampiyonluğunu garantileyen Beşiktaş’ı tebrik etmek, taraftarlarının
sevincini paylaştığımızı ifade etmek istiyorum.
Bir
de Sayın Başkan, değerli arkadaşlar; az önce, kıymetli CHP Grup Başkan
Vekilinin, Sayın Cumhurbaşkanının Meclisi ziyaret etmesi, AK PARTİ Grubuna
katılması ve konuşma yapması dolayısıyla forsun göndere çekilmesinden kaynaklı
bir eleştirisi oldu. AK PARTİ, yeni dönemi iyi okuyan bir parti. AK PARTİ, ne
yaptığını iyi bilen bir parti; ayakları yere sağlam basan, hukuk zemininde,
kanunlar çerçevesinde işini yapmaya çalışan bir parti. 16 Nisandan sonra yeni
döneme ayak uydurmak herkesin görevi. AK PARTİ’nin de diğer partilerin de bu
yeni döneme göre tavrını alması, parametrelerini gözden geçirmesi görevi var.
Ancak söz konusu, bayrak olunca...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
BÜLENT
TURAN (Çanakkale) – Sayın Başkan, söz konusu, bayrak olunca, fors olunca daha
hassas olduğumuzu ifade etmek isterim. Asla öyle anlık bir Cumhurbaşkanlığı
Forsu’nun göndere çekilmesi söz konusu değildir. 1985 tarihli Türk Bayrağı
Tüzüğü’nün 28’inci maddesinde konu çok ayrıntılı düzenlenmiştir.
Cumhurbaşkanının olduğu her mekânda, her makamda, her yerde, gece, gündüz,
sabah o forsun dalgalandırılması kanunun gereğidir.
Teşekkür
ediyorum.
BAŞKAN
– Teşekkür ederim ben de.
Sayın
Gök...
LEVENT
GÖK (Ankara) – Sayın Başkanım, bugün sabahtan itibaren Meclisimizde garip
uygulamalar başladı. Bir kere, herhâlde öncelikle AK PARTİ Grubuna katılanlar
buna bir şey söylemek durumunda; onu ben konuşmayayım, kendileri konuşsunlar.
Mecliste olağanüstü güvenlik önlemleri, bütün yollar tutulmuş. Bakın, ben Çayyolu’ndan
geliyorum. Nedir? Cumhurbaşkanı Meclise gidecekmiş, dakikalarca bütün araçlar
tutuldu, kapılar kapatıldı, içeri girmek mümkün değil, polisler Mecliste her
yeri kesmiş, “Buradan geçemezsiniz, şuradan geçin.”, “Bunu yapamazsınız, şunu
yapın.” Böyle bir tablo olabilir mi? Sonuçta burada AK PARTİ’nin bir grup
toplantısı yapılacak. AK PARTİ’nin bir grup toplantısına Cumhurbaşkanlığı
sıfatını üzerinde tutan bir şahsiyet buraya gelecek diye, sadece Meclis değil,
bütün Ankara’nın güzergâhı... Üzerlerimizde helikopterler uçuyor, sanki...
Neden korkuyor Sayın Cumhurbaşkanı? Sonuçta burası, milletin seçtiği bir
Meclis. Kendi Meclisinden korkulur mu? Helikopterler üstümüzde, polisler her
yerde, büyük güvenlik önlemleri, AK PARTİ’nin grup toplantısına konuşma yapmak
üzere giden bir Cumhurbaşkanı. Sayın Başkanım, yani böyle bir tablo Türkiye’ye
yakışan bir tablo değil, vahim bir tablo. Her zaman söylüyoruz...
BAŞKAN
– Güvenlik önlemlerinin alınmasını mı eleştiriyorsunuz Sayın Gök?
LEVENT
GÖK (Ankara) – Sayın Başkan, ben bu Meclise geldiğim zaman... Cumhurbaşkanının
görev yapacağı alan bellidir. Cumhurbaşkanı, bu Mecliste Anayasa’mızın 104’üncü
maddesine göre, yasama yılının ilk günü gelir, bu Mecliste konuşur, biz de ona
göre kendisini karşılarız. 
AYŞE
SULA KÖSEOĞLU (Trabzon) – Siz hâlâ eski Anayasa’da kalmışsınız.
LEVENT
GÖK (Ankara) – Ama Cumhurbaşkanı sıfatıyla Mecliste yapacağı yegâne tasarruf
budur. Eğer siz Cumhurbaşkanı sıfatı ile AK PARTİ Genel Başkanlığı sıfatını
birleştirirseniz böyle bir tablo ortaya çıkar. O zaman Cumhurbaşkanı kendine
güvenecek, “Ben bugün Cumhurbaşkanlığını bir kenara bırakıyorum.” Diyecek,
buraya normal bir şekilde gelecek, icabına bakacak. Burada yapılan uygulama
Cumhurbaşkanlığı uygulaması. Böyle bir tabloyu kabul etmemiz mümkün değildir,
demokrasimiz açısından vahimdir. Umarım ve dilerim ki bir daha tekrarlanmaz.
Ben, bu haklı uyarıyı yapmak durumundayım. 
Ayrıca,
şahsım olarak söylüyorum ki Cumhurbaşkanının, AK PARTİ Genel Başkanı sıfatıyla
Meclise geleceğini ve bu nedenle alınan hiçbir güvenlik önlemini de yerine
getirmeyeceğimi peşinen ifade ediyorum. Ben, halkın seçtiği bir
milletvekiliyim. Ben, halkıma güveniyorum, Meclisteki bütün arkadaşlarıma
güveniyorum ama bir Cumhurbaşkanı gelecek diye kendimi o güvenlik cenderesi
içerisinde hissetmeyeceğimi buradan açıkça ilan ediyorum. (CHP sıralarından
alkışlar)
BAŞKAN
– Sayın Gök, sizin düşünceniz böyle olabilir ama hepimiz biliyoruz ki 16
Nisanda bir Anayasa değişikliği oldu ve Cumhurbaşkanının partisiyle ilişkisini
kesmesi gerektiği olan hükmü iptal edildi. Şimdi, yeni bir uygulama var…
BÜLENT
TURAN (Çanakkale) – Uzatmayalım Sayın Başkan.
LEVENT
GÖK (Ankara) – Efendim, o konu ayrı bir konu. Ben, Meclisin binalarının içini
kastediyorum Sayın Başkan. 
BAŞKAN
– Müsaade eder misiniz. 
Kendisi,
tabii ki 16 Nisandan sonraki bu yeni uygulamaya uygun olarak partisinin grup
toplantısına gelebilecektir, rahatlıkla da gelebilir; bunda herhangi bir
anayasal engel yok. Ancak, güvenlik tedbirinin alınması konusunda da
itirazlarınızı tabii ki sayın grup başkan vekili dikkate almıştır.
LEVENT
GÖK (Ankara) – Ve o forsun çekilmesi Sayın Başkan…
BAŞKAN
– Onu hariç tutarak söylüyorum ama güvenlik önlemlerinin alınmasına da itiraz
etmek, yerli bir şey değildir diye düşünüyorum ama sayın grup başkan vekilinin de
gerekli notları almış olduğunu düşünüyorum.
BÜLENT
TURAN (Çanakkale) – Görüşeceğiz Sayın Başkanım. Bunlar uluslararası
standartlarda yapılan çalışmalar. 
LEVENT
GÖK (Ankara) – Sayın Başkanım, biz hassasiyetimizi belirttik. 
BAŞKAN
– Onu belirtiniz, tamam. 
LEVENT
GÖK (Ankara) – Yani, bir kişide birden fazla sıfat birleşirse ne oluyor? İşte
böyle bir tablo ortaya çıkıyor. Bu tablo, Türkiye’ye yakışan bir tablo değil.
Biz ne kadar hassassak…
BAŞKAN
– Vallahi, halk, 16 Nisanda bunu uygun görmüş… 
BÜLENT
TURAN (Çanakkale) – Biz de uygun gördük Sayın Başkan, Levent Gök görmedi
galiba. 
BAŞKAN
– …“evet” demiş Sayın Gök, yapacak bir şey yok. 
LEVENT
GÖK (Ankara) – Sayın Başkan, halkımızın bütün kararlarının başımızın üstünde
yeri var. 
BAŞKAN
– Elbette. 
LEVENT
GÖK (Ankara) – Ama AK PARTİ Genel Başkanı sıfatıyla konuşacağı başka mekânlar
var, benim kastettiğim, Türkiye Büyük Millet Meclisidir. Türkiye Büyük Millet
Meclisinde eğer siz AK PARTİ Genel Başkanı sıfatıyla geliyorsanız o sıfatla
karşılanırsınız. Cumhurbaşkanı olarak geliyorsanız, bakın o zaman bizden
kendinizi zaten ayırıyorsunuz; işin içinde CHP yok, MHP yok, HDP yok, kimse
yok.
BAŞKAN
– Peki, tamam, teşekkür ederim Sayın Gök.
LEVENT
GÖK (Ankara) – Bu tablo,Türkiye’ye yakışan bir tablo değil.
BAŞKAN
– Anlaşıldı Sayın Gök, anlaşıldı.
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Konu, polemik konusu olsun istemiyorum ancak forsla ilgili
başlayan tartışma, başka bir yere çekilmiş oldu. Forsla ilgili yapılan tüm
işlemler, yasalara uygun, tüzüğe uygun yapılan işlemlerdir. Cumhurbaşkanının
olduğu yerlerde o fors çekilir.
İkincisi,
Sayın Başkanın ifade ettiği, eğer güvenlik çalışmalarında sizleri rahatsız eden
ekstra bir şey varsa biz iletelim çünkü Meclisteki güvenliğin hassaten daha iyi
olduğunu düşünüyoruz. Biz bugün bir sıkıntı yaşamadık ama varsa böyle bir
mesele konuşalım. 
VELİ
AĞBABA (Malatya) – Milletvekillerini sokmuyorlar Meclise ya!
BÜLENT
TURAN (Çanakkale) – Yapılan bütün çalışmalar, uluslararası güvenlik
standartlarında yapılan çalışmalardır. Ayrıca, bir kişide iki tane görev
vesaire, bu tarz tartışmaları çok geride bıraktık. Türkiye'nin Anayasa’sında,
milletin kabul ettiği Anayasa’da Cumhurbaşkanının siyasi partiyle bağı olması
yasağı kaldırılmıştır; bu, şu an yıl dönümü olan 27 Mayısçı vesayetçi anlayışın
getirdiği bir anayasa çalışmasıydı; zayıf cumhurbaşkanı, iş yapmayan
cumhurbaşkanı, sembolik cumhurbaşkanı anlamındaydı. Şu anki Cumhurbaşkanlığı
döneminde isterse siyasi partilerle üyelik bağı kurulabilir, partinin delegesi
kabul ederse o cumhurbaşkanını genel başkan yapabilir. Kaldı ki 16 Nisanda
milletimiz bu yetkiyi vermiştir. Bu yetkinin gereği olarak AK PARTİ kongresi
toplanmış, Cumhurbaşkanımızı Genel Başkan seçmiştir. O kişinin bir, iki, üç,
beş görevinin olması bizim meselemizdir, Sayın Başkanın değil.
Teşekkür
ediyorum.
BAŞKAN
– Teşekkür ederim.
LEVENT
GÖK (Ankara) – Sayın Başkan, şimdi, ben de bir polemik konusu yaratmak amacında
değilim ama…
BAŞKAN
– Sayın Gök, gerçekten bir polemik konusu yapmayalım. 
BÜLENT
TURAN (Çanakkale) – Efendim, gereksiz bir tartışma Sayın Başkan.
BAŞKAN
– Şöyle bir ayırım var, onu Sayın Turan da söyledi: Sayın Cumhurbaşkanının
Meclise bir Genel Başkan konumuyla, statüsüyle gelmesinde hiçbir mahzur yok
çünkü 16 Nisanda halkımız…
LEVENT
GÖK (Ankara) – Efendim, öyle gelsin. 
BAŞKAN
– …bu konuda bir karar verdi, dedi ki: Cumhurbaşkanının partiyle ilişiği
kesilecek olan Anayasa hükmünün iptal edilmesine “Evet diyorum.” Burada hiçbir
problem yok, halkımız bu yönde karar verdi. 
ÖMER
FETHİ GÜRER (Niğde) – Var var, mühürsüz seçim bu, mühürsüz seçim; ona da
itirazımız var. 
LEVENT
GÖK (Ankara) – Peki, ama…
BAŞKAN
– Diğer konuyu ise Grup Başkan Vekili Sayın Turan da söyledi. Sizin rahatsız
olduğunuz herhangi bir şey varsa görüşürsünüz grup başkan vekilleriyle…
LEVENT
GÖK (Ankara) – Rahatsız olduğumuz konu şu efendim, tek cümleyle ifade edeyim.
BAŞKAN
– Anladım ben sizi, anladım.
LEVENT
GÖK (Ankara) – Yani AK PARTİ Genel Başkanı sıfatıyla gelsin, bir şey dediğimiz
yok ama Cumhurbaşkanı sıfatıyla gelip ona göre burada bir işlem tesis
ediliyorsa ona biz müdahale ediyoruz. 
BAŞKAN
– Anladım, onu anladım, gayet net ifade ettiniz. Bu, konuşarak halledilecek bir
şey. Polemik konusu yapmayalım anlamında söylüyorum ben de.
LEVENT
GÖK (Ankara) – Umarım öyle olur.
BAŞKAN
– Teşekkür ederim. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak hayırlı ramazanlar dilediklerine
ilişkin konuşması
BAŞKAN
- Sayın milletvekilleri, biz de Divan olarak ülkemize ve milletimize hayırlı
ramazanlar diliyoruz. Huzur, sevgi, paylaşma ve bereket üstümüzde olsun
diyoruz.
Başkanlığın
Genel Kurula sunuşları vardır.
Sayın
milletvekilleri, Çalışma ve Sosyal Güvenlik Bakanı Sayın Mehmet Müezzinoğlu
gündemin sözlü sorular kısmının 1, 2, 82, 125, 126, 127, 338, 339, 340, 341,
342, 343, 344, 345, 375, 387, 430, 435, 451, 460, 461, 462, 487, 492, 506, 507,
517, 540, 541, 550, 551, 552, 553 ve 568’inci sıralarında yer alan önergeleri
birlikte cevaplandırmak istemişlerdir. Sayın Bakanın bu istemini sırası
geldiğinde yerine getireceğim.
Şimdi
Meclis araştırması açılmasına ilişkin üç önerge vardır, ayrı ayrı onları
okutacağım:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- HDP Grup Başkan Vekilleri Diyarbakır
Milletvekili Çağlar Demirel ile Diyarbakır Milletvekili İdris Baluken’in,
Cizre’de bodrumlardan çıkan cenazelerin otopsilerinin bilimsel yapılıp
yapılmadığının ve aileler ile avukatların iddialarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/541)
Türkiye Büyük Millet Meclisi Başkanlığına
Cizre'de
"vahşet bodrumları”ndan çıkan cenazelerin otopsilerinin bilimsel ve adlî
tıp uzmanlığına göre yapılıp yapılmadığının incelenmesi, ailelerin ve
avukatların iddialarının araştırılması, Minnesota Protokolü'nün ihlal edilmesi
durumunun incelenmesi amacıyla Anayasa’nın 98'inci, İçtüzük’ün 104 ve 105'inci
maddeleri gereğince Meclis araştırması açılması için gereğini arz ederiz.

 Çağlar Demirel İdris
Baluken
 HDP Grup Başkan
Vekili HDP Grup Başkan Vekili
 Diyarbakır  Diyarbakır
Gerekçe:
Cizre'de
günlerdir devam eden sokağa çıkma yasağının olduğu süreçte ilki 23 Ocak 2016
tarihinde gündeme gelen kamuoyunun "vahşet bodrumları” diye adlandırdığı
olaylarda 150'den fazla insanın yaşamını yitirdiği bilinmektedir. Türkiye'nin
toplumsal hafızasına bir facia olarak kazınan bu olaylar sonucunda cenazelerin
yandığı ve tanınmaz hâle geldiği yine edinilen bilgiler arasındadır.
Cenazelerin birçoğu otopsi işlemlerinin gerçekleştirilmesi için Antep, Urfa,
Mardin ve Silopi'ye gönderilmiştir. Fakat Silopi, Siverek, Cizre, Şırnak, Urfa,
Antep ve Mardin'e gönderilen onlarca cenazenin teşhisinde, otopsisinde ve
ailelerin cenazeleri alma sürecinde ciddi sorunlar yaşandığı ifade
edilmektedir. Adli tıp kurumlarına getirilen cenazelerin bazılarının hâlen
kimlik tespiti yapılmadığı ya da kimlikleri tespit edilmiş olanların hâlen
ailelerine teslim edilmediği aktarılan bilgiler arasındadır.
Hayatını
kaybeden kişinin otopsi işlemleri başlatılmadan evvel yakınlarına teşhis
işlemlerinin yaptırılması yasal bir zorunluluk olmasına karşın, hayatını
kaybeden kişilerin yakınları ve avukatlar, cenazelerin tespit edilmesine
yönelik olanakların adli tıp kurumları tarafından sağlanmadığını ve teşhis
işlemlerinin engellendiğini aktarmışlardır. Bunun yanı sıra, cenazelerin
morglarda değil dışarıda bekletildiği ve cenazelerin çürütülmeye bırakıldığı da
sıklıkla ifade edilmektedir.
İddialara
göre, cenazelerin otopsisi esnasında da türlü usulsüzlükler meydana gelmiş ve
uzman, avukat ya da doktorların otopsilere girmelerine izin verilmemiştir. Baş
gösteren durumları savcılara iletmek isteyen HDP milletvekillerinin ısrarlarına
rağmen savcılar hem görüşme taleplerini hem de ilgili talebi içeren dilekçeleri
reddetmişlerdir.
Otopsilerle
ilgili yaşanan bu sorunlarla birlikte cenazelerin ailelere teslim edilmesi ile
sonradan defin işlemlerinin aileler ve halk tarafından yapılması yönünde de
ciddi engeller oluşturulmuş durumdadır. Geçtiğimiz haftalarda yürürlüğe giren
Adli Tıp Yönetmeliği’yle, cenazelerin belediyeler haricinde mülki amirin
inisiyatifiyle de gömülebilmesinin yolu açılmıştı. Ancak bu yönetmeliğin hem
gömülme hakkını hem de ailelerin cenazesini sahiplenerek alabilmelerini
engelleyen yönde bir uygulamaya hizmet ettiği görülmektedir.
İnsan
hakları ihlalleri ve işkence sonucu meydana gelen ölümlerde otopsi sırasında
uyulması gereken kuralları ayrıntılı bir şekilde açıklayan Minnesota Protokolü
ya da bir diğer adıyla Birleşmiş Milletler Hukuk Dışı, Keyfî ve Yargısız
İnfazların Önlenmesine ve Soruşturulmasına İlişkin El Kılavuzu'na göre, her
şüpheli ölüm için bir soruşturma açılması ve bağımsız bir komisyon tarafından
yürütülecek bu soruşturmanın aynı zamanda yeterli bir otopsiyi de içermesi
gerekmektedir. Otopsiyi uzman kişilerin yürütmesi, otopsiye bağımsız
hukukçuların da refakat edebilmesi ve otopsi raporu dâhil soruşturma
sonuçlarının kamuoyuna sunulması şartları Minnesota Protokolü’yle hayata geçmiş
olup Türkiye Cumhuriyeti 2011 yılında bu protokolü uygulamaya koyacağına dair
imzasını atarak protokolün uygulanması talimatını vermiştir. Ancak Cizre'deki
bodrumlardan çıkarılarak farklı şehirlere nakledilen cenazelerin otopsilerinde
yaşananlar, bu protokolün ihlal edildiği yönünde bir izlenim bırakmaktadır.
Cizre'de "vahşet bodrumları”ndan çıkan cenazelerin otopsilerinin bilimsel
ve adli tıp uzmanlığına göre yapılıp yapılmadığının incelenmesi, ailelerin ve
avukatların iddialarının araştırılması, Minnesota Protokolü'nü ihlal edebilecek
yöndeki uygulamaların açığa çıkarılması için bir araştırma komisyonu
kurulmasını önermekteyiz.
2.- Van Milletvekili Lezgin Botan ve 22
milletvekilinin, kendi ana dilleriyle eğitim öğretim hizmetini alamayan
çocukların yaşadığı öğrenme zorluklarıyla ortaya çıkan pedagojik ve psikolojik
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/542)
Türkiye Büyük Millet Meclisi Başkanlığına
Kendi
ana dilleriyle eğitim öğretim hizmetini alamayan çocukların yaşadığı öğrenme
zorlukları ile ortaya çıkan pedagojik ve psikolojik sorunların tespit edilmesi
ve bu sorunların giderilmesi için alınacak tedbirlerin neler olduğunun
belirlenmesi amacıyla Anayasa’nın 98’inci ve TBMM İçtüzüğü’nün 104’üncü ve
105’inci maddeleri gereğince Meclis araştırması açılması için gereğini arz ve
teklif ederiz. 
1)
Lezgin Botan  (Van)
2)
Meral Danış Beştaş  (Adana)
3)
Behçet Yıldırım  (Adıyaman)
4)
Berdan Öztürk  (Ağrı)
5)
Dirayet Taşdemir  (Ağrı)
6)
Sırrı Süreyya Önder  (Ankara)
7)
Ayşe Acar Başaran  (Batman)
8)
Mehmet Ali Aslan  (Batman)
9)
Saadet Becerekli  (Batman) 
10)
Hişyar Özsoy  (Bingöl)
11)
Mizgin Irgat  (Bitlis)
12)
Altan Tan  (Diyarbakır)
13)
Çağlar Demirel  (Diyarbakır)
14)
Feleknas Uca  (Diyarbakır)
15)
İmam Taşçıer  (Diyarbakır)
16)
Nimetullah Erdoğmuş  (Diyarbakır)
17)
Nursel Aydoğan  (Diyarbakır)
18)
Sibel Yiğitalp  (Diyarbakır)
19)
Ziya Pir  (Diyarbakır)
20)
Mahmut Toğrul  (Gaziantep)
21)
Abdullah Zeydan  (Hakkâri)
22)
Mehmet Emin Adıyaman  (Iğdır)
23)
Erdal Ataş  (İstanbul) 
Gerekçe:
Anaokulu
veya okul çağına kadar edinilen dil insanın ana dilidir, kimliğidir. Ondan
sonra edinilecek dillerin sayısı ne olursa olsun bunlar ikinci dildir. Eğitim
bilimcilerin “İlk öğrenilenler en son unutulur.” demeleri ilk olanın temel
nitelikte olduğunu vurgulamaktadır.
Dil,
çocuğun kendisini anlatabilmesini sağlar ve ona birey olma yolundaki ilk
adımını attırır. Dünyaya geldiğinde hiçbir şey bilmeyen çocuk ana diliyle kimlik
kazanır, kültür edinir, toplumsallaşır. Çocuk, ana dili aracılığıyla ilk
toplumsal kuralları kavrar, çevresiyle ilişki kurar. Çocuğun tüm gelişimi dil
gelişimiyle doğrudan bağlantılıdır.
Çocuğun
kişiliğinin gelişiminde ana dilin önemi üzerinde eğitim bilimciler
hemfikirdirler. Bu bilimsel tespite istinaden çocuğun parçası olduğu ülke ve
toplum o çocuğun kendi ana dilinde eğitim alabilmesinin koşullarını oluşturmak
zorundadır; aksi hâlde, verilen eğitimden verim alınamaz. Bu bilimsel gerçek BM
Eğitim, Bilim ve Kültür Örgütü (UNESCO) tarafından da kabul edilmiş ve 21 Şubat
1999 yılından bu yana "21 Şubat Uluslararası Ana Dili Günü” kararıyla ana
dille alınacak eğitimin önemine dikkat çekmektedir.
Öte
yandan, psikologlar da çocukların öğrendikleri dilin dışında bir dille eğitime
zorlanmalarının çocuklarda öz güven kaybına yol açtığı, kendilerini başarısız
görmelerine sebep olduğu ve öğretilen dile karşı tepki duygularının geliştiği
yönünde bulgulara rastlandığını belirtmektedirler. 
Ayrıca,
çocukların olguları, nesneleri kendi ana dilleriyle tanıdıkları, bilmedikleri
bir dille nesneleri öğrenme ve tanıma konusunda çok zorlandıkları ifade
edilmektedir. Ana dilin yanında başka bir dil öğretilmesi bireylerde başarı ve
öz güven geliştirirken, ana dili yok sayarak başka bir dilde eğitim vermeye
zorlamak bireylerin benliklerini parçalamaktadır.
Dünya
genelinde 200 ulus devlet olmasına karşın yaklaşık 6.700 tane ana dil
konuşulmaktadır. Birleşmiş Milletlere üye 194 ülkenin 113'ünde birden çok dil
resmî eğitim dili olarak kullanılmaktadır. Bolivya'da 37 dil, Güney Afrika'da
11 dilde resmî eğitim verilmektedir. BM Çocuk Fonu UNICEF’in 2009 yılında
yaptığı bir araştırmaya göre, dünya genelinde okula gidemeyen 100 milyon
çocuğun yüzde 70’i yaşadıkları ülkelerin resmî dilinin dışında bir dili
konuşmaktalar.
İki
önemli uluslararası anlaşma; BM Yerel Halkların Hakları Sözleşmesi ve Avrupa
Konseyi Yerel ve Azınlık Dilleri Sözleşmesi, taraf devletlere, yurttaşlarına
kendi dillerinde eğitim imkânı sağlamalarını telkin ediyor. Çocuk Hakları
Sözleşmesi ve evrensel insan hakları sözleşmelerinde de çocuğun üyesi olduğu
topluluğun dil ve kültürü ile eğitim ve öğretim almasının önemi
vurgulanmaktadır.
Türkiye
Cumhuriyeti Anayasası’nın 3’üncü ve 42’nci maddeleri, Millî Eğitim Temel Kanunu
ve pek çok yasa ve yönetmelik gereği, Türkçe dışındaki ana dillerde eğitim,
öğretim ve başka faaliyetler yürütmek mümkün değildir.
2012
yılında Ortaöğretim Kurumları Seçmeli Ders Yönetmeliği’nde yapılan değişiklikle
Yaşayan Diller ve Lehçeler dersi kapsamında Kürtçe (Kurmanci, Zazaca) Lazca,
Adigece ve Abazaca ile Gürcüce dillerinde seçmeli dersler verilmeye
başlanmıştır. Ana dilleri farklı olan milyonlarca çocuğun yaşadığı Türkiye'de,
seçmeli derslerle ana dilde eğitim talebinin karşılanması mümkün görünmemektedir.
Mevcut
hâliyle seçmeli ders uygulaması bile ciddi zorluklar nedeniyle kullanılabilir
değildir. Dersler çocuğun okula başladığı anaokulundan itibaren başlaması
gerekirken 5’inci sınıftan itibaren seçilebilmektedir. Derslerin seçim
süreçleri velilere duyurulmamakta, seçilen dersten eğitim alabilmek için en az
10 öğrencinin o dersi seçmesi gerekmektedir. Ayrıca bu şartlar sağlansa bile
ders materyallerinin hazırlanması ile dersleri verecek eğitimcilerin
yetiştirilmesi ve atanmalarıyla ilgili ciddi sorunlar devam etmektedir.
Belirtilen
gerekçelerle, Türkiye'de kendi ana dillerinde eğitim alamayan çocukların
yaşadığı öğrenme zorlukları ile ortaya çıkan pedagojik ve psikolojik sorunların
tespit edilmesi ve gerekli tedbirlerin neler olduğunun belirlenmesi amacıyla
Meclis araştırması açılmasını talep etmekteyiz.
3.- Siirt Milletvekili Kadri Yıldırım ve 22
milletvekilinin, ülkemizdeki biyokültürel çeşitliliğin envanterinin ve yok olma
tehlikesi altındaki dilleri koruma programlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/543)
Türkiye Büyük Millet Meclisi Başkanlığına
21
Şubat Dünya Ana Dili Günü vesilesiyle UNESCO'nun yaptığı çalışmaya göre
dünyadaki 6 bin dilden 2.500'ü yok olma tehlikesiyle karşı karşıyadır. Yine bu
çalışmaya göre, ülkemizde konuşulan 36 dilden başta Zazaca, Çerkezce, Lazca,
Hemşince ve Süryanice olmak üzere 18 dil kaybolma tehlikesi altındayken
Kapadokya Yunancası, Ubıhça ve Mlahso gibi diller ise tamamen yok olmuştur. Bu
sebeple biyokültürel zenginliğin ortaya çıkarılıp envanterinin sağlanması, yok
olma tehlikesiyle karşı karşıya olan dillerin tespit edilip koruma
programlarının oluşturulması amacıyla Anayasa'nın 98'inci, İç Tüzük’ün 104'üncü
ve 105'inci maddeleri gereğince Meclis araştırması açılmasını saygılarımızla
arz ederiz. 19/2/2016
1)
Kadri Yıldırım (Siirt)
2)
Meral Danış Beştaş (Adana)
3)
Behçet Yıldırım (Adıyaman)
4)
Berdan Öztürk (Ağrı)
5)
Dirayet Taşdemir (Ağrı)
6)
Sırrı Süreyya Önder  (Ankara)
7)
Ayşe Acar Başaran (Batman)
8)
Mehmet Ali Aslan (Batman)
9)
Saadet Becerekli (Batman) 
10)
Hişyar Özsoy (Bingöl) 
11)
Mizgin Irgat (Bitlis)
12)
Altan Tan (Diyarbakır)
13)
Çağlar Demirel (Diyarbakır)
14)
Feleknas Uca (Diyarbakır)
15)
İmam Taşçıer (Diyarbakır)
16)
Nimetullah Erdoğmuş (Diyarbakır)
17)
Nursel Aydoğan (Diyarbakır)
18)
Sibel Yiğitalp (Diyarbakır)
19)
Ziya Pir (Diyarbakır)
20)
Mahmut Toğrul (Gaziantep)
21)
Abdullah Zeydan (Hakkâri)
22)
Mehmet Emin Adıyaman (Iğdır)
23)
Erdal Ataş (İstanbul)
Gerekçe:

Bengalceye
yönelik Pakistan yönetiminin uyguladığı asimilasyon politikaları ve ana dili
yasağı karşısında Bengal Dil Hareketi'nin Bengal alfabesiyle yazabilme ve
Pakistan'ın Bengal dilini resmî dil olarak tanıması talebiyle verdiği mücadele
sürecinde, 21 Şubat 1952 yılında Dakka Üniversitesinde Dil Hareketi üyesi
birçok öğrenci güvenlik güçleri tarafından katledilmiştir. Birleşmiş Milletler
Eğitim, Bilim ve Kültür Örgütü (UNESCO) de kültürel çeşitliliği ve çok dilliliği
desteklemek amacıyla Bengallilerin katledildiği 21 Şubatı, 1999 yılında
Uluslararası Ana Dili Günü olarak karar altına almış ve 2000 yılından itibaren
dünya genelinde her yılın 21 Şubatında, özellikle hak gasbına uğrayan ana
dillerine yönelik çalışmalar yürütülmeye başlanmıştır.
UNESCO'nun
Dünya Ana Dili Günü vesilesiyle yayınladığı Tehlike Altındaki Diller Atlası'na
göre dünyadaki 6 bin dilden 2.500'ü yok olma tehlikesiyle karşı karşıyadır.
Ülkemizde de cumhuriyetin kurulmasından bu yana başta Kürtçe (Kurmancca,
Zazaca) olmak üzere Gürcüce, Hemşince, Lazca, Pontusça, Süryanice, Abazaca,
Ermenice, Rumca, Arapça, Çeçence, Acemce, Mıhallemice, Pomakça gibi bu
toprakların kadim halklarının dillerine yönelik yürütülen inkâr ve asimilasyon
politikaları neticesinde, UNESCO'nun yaptığı araştırmaya göre, 36 dilin 18'i
yok olma tehdidi altındadır. Bunun yanında yakın dönemde Kapadokya Yunancası,
Ubıhça ve Mlahso gibi diller yok olurken on beş yıl önce 1.000 kişi tarafından
konuşulan Hertevin dili eğer önlem alınmazsa her an yok olma tehlikesiyle karşı
karşıyadır.
Bir
dilin ne derece tehlikede olduğunu sınıflandırmak amacıyla UNESCO'nun
kullandığı "Dilin kuşaktan kuşağa aktarılması, dili konuşan kişi sayısı,
dili konuşanların toplam nüfusa oranı, dilin kullanım alanlarında
değişiklikler, yeni alanlara ve ortamlara dilin tepkisi, dilin öğrenilmesi, o
dilde okuma yazma öğrenilmesi için gerekli materyallerin varlığı, devletlerin
ve kurumların tutum ve politikaları -buna dilin resmî durumu ve kullanımı da
dâhil- toplumun bireylerinin kendi dillerine yönelik tutumu, dille ilgili var
olan belgelerin miktarı ve niteliği” gibi ölçütlere bakıldığında, ülkemizin
dillere ilişkin politikasını değiştirmediği ve ana dilinde eğitim hakkını
tanımadığı zaman ülkemizde birçok dil yakın dönemde yok olup gidecektir.
UNESCO'nun da Türkiye'de yürüttüğü herhangi bir dil koruma programının olmaması
bu yok oluşu hızlandıracaktır.
Ülkemizin
ana dillerle kavgalı durumuna rağmen, bugün ana dilin korunması ve
geliştirilmesi noktasında uluslararası alanda birçok adım atılmıştır. Bu
bağlamda BM Eğitimde Ayrımcılığa Karşı Uluslararası Sözleşme (1960), BM Siyasi
ve Medeni Haklar Sözleşmesi (1966-Madde 27), BM Çocuk Hakları Sözleşmesi
(1990), BM Ulusal veya Etnik, Dinsel veya Dilsel Azınlıklara Mensup Olan
Kişilerin Haklarına Dair Bildiri (1993), AK Avrupa Bölgesel veya Azınlık
Dilleri Şartı (1992/1998) başta olmak üzere birçok uluslararası metinde ana
dili ve ana dilinde eğitim hakkı güvence altına alınmıştır. Aynı şekilde
Azerbaycan, Brezilya, Bulgaristan, Estonya, Filipinler, Güney Afrika
Cumhuriyeti, Hırvatistan, İsviçre, Kazakistan, Kolombiya, Macaristan, Polonya,
Romanya, Rusya, Slovakya, Slovenya, Bolivya gibi ülkelerde ana dili ve ana
dilinde eğitim hakkı anayasal güvenceye kavuşturulmuştur.
Dolayısıyla
21 Şubat Dünya Ana Dili Günü vesilesiyle, ülkemizdeki biyokültürel çeşitliliğin
envanterinin çıkarılması, yok olma tehlikesi altındaki dillerin tespit edilip
koruma programlarının yapılması, Türkiye halkları arasında kültürel çeşitlilik
ve çok dillilik bilincinin oluşturulması amacıyla Meclis araştırması açılması
gerekmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
milletvekilleri, ara vermedik, şu anda çalışmaya devam ediyoruz. Biraz sessiz
olmanızı rica ediyorum, lütfen.
Türkiye
Büyük Millet Meclisi Başkanlığının iki tezkeresi vardır, ayrı ayrı okutup
oylarınıza sunacağım.
B) Tezkereler
1.- Türkiye Büyük Millet Meclisi
Başkanlığının, Ankara Milletvekili ve Çevre Komisyonu Üyesi Nevzat Ceylan’ın,
Rusya Federal Meclisi Federasyon Konseyi Başkanı Valentina Ivanovna
Matvienko’nun vaki davetine icabetle 25-26 Mayıs 2017 tarihlerinde Rusya’nın
St. Petersburg şehrinde düzenlenecek olan VIII. Nevskiy Uluslararası Ekoloji
Kongresi’ne katılmasına ilişkin tezkeresi (3/1024)
Türkiye Büyük Millet Meclisi Genel Kuruluna
Rusya
Federal Meclisi Federasyon Konseyi Başkanı Valentina Ivanovna Matvienko'nun
vaki davetine icabetle 25-26 Mayıs 2017 tarihlerinde Rusya'nın St. Petersburg
şehrinde düzenlenecek olan VIII. Nevskiy Uluslararası Ekoloji Kongresi’ne
Ankara Milletvekili ve Çevre Komisyonu üyesi Nevzat Ceylan'ın katılması hususu
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel
Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler... Kabul etmeyenler... Kabul edilmiştir.
2.- Türkiye Büyük Millet Meclisi
Başkanlığının, Bölgesel Silahların Kontrolü, Doğrulama ve Uygulamaya Yardım
Merkezi (RACVIAC) Güvenlik İşbirliği Merkezi tarafından 5-7 Haziran 2017
tarihlerinde Bosna-Hersek’in başkenti Saraybosna’da düzenlenecek olan Güneydoğu
Avrupa Parlamentoları Savunma ve Güvenlik Komiteleri Temsilcileri Yıllık
Toplantısı’na katılım sağlanmasına ilişkin tezkeresi (3/1025)
Türkiye Büyük Millet Meclisi Genel Kuruluna
Bölgesel
Silahların Kontrolü, Doğrulama ve Uygulamaya Yardım Merkezi (RACVIAC)-Güvenlik
İşbirliği Merkezi tarafından 5-7 Haziran 2017 tarihlerinde Bosna-Hersek'in
başkenti Saraybosna'da "Güneydoğu Avrupa Parlamentoları Savunma ve
Güvenlik Komiteleri Temsilcileri Yıllık Toplantısı" düzenlenecektir.
Söz
konusu konferansa katılım sağlanması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.

 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir. 
Türkiye Büyük Millet Meclisi Başkanlığının
milletvekillerinin izin talepleri ile ödenek ve yolluklarına ilişkin bir
tezkeresi vardır, okutuyorum: 
3.- Türkiye Büyük Millet Meclisi
Başkanlığının, Türkiye Büyük Millet Meclisi Başkanlık Divanının 24 Mayıs 2017
tarihli toplantısında alınan karar gereğince, milletvekili izin talepleri ile
ödenek ve yolluklarına ilişkin tezkeresi (3/1025)
25/05/2017
“Türkiye Büyük Millet Meclisi
Genel Kuruluna
Türkiye Büyük Millet Meclisi Başkanlık Divanının 24
Mayıs 2017 tarihli toplantısında milletvekili izin talepleri ile ödenek ve
yolluklarına ilişkin olarak ekli hususlar kararlaştırılmıştır. 
Genel Kurulun onayına ayrı ayrı sunulur.
Saygılarımla. 
 İsmail
Kahraman
 Türkiye
Büyük Millet Meclisi 
 Başkanı
BAŞKAN – Sayın milletvekilleri, şimdi, Başkanlığın
okunan tezkeresine konu Başkanlık Divanı kararlarını ayrı ayrı okutup
oylarınıza sunacağım.
“Türkiye Büyük Millet Meclisi Başkanlığı
Başkanlık Divanının Genel Kurula Sunulacak İzin
Talepleri ile Ödenek ve Yolluklara İlişkin 24/05/2017 Tarihli Kararları
(Başkanlık Divanı Kararlarının İlgili Kısmı)
1)
Van Milletvekili Tuğba Hezer Öztürk hakkında İkinci Yasama Yılı ekim, kasım ve
aralık aylarına ilişkin olarak Genel Kurulun toplamda 47 birleşimine
katılmadığına dair düzenlenen cetvel ile bu cetvele ilişkin Sayın Milletvekili
tarafından yapılan itiraz değerlendirilerek Sayın Milletvekilinin, gerek
kendisinin ve siyasi partisinin bildirimlerinden gerekse de Adalet Bakanlığının
bildiriminden siyasi parti görevi ve benzeri gerekçelerle belirtilen dönemde
yurt dışında bulunduğunun ve Genel Kurulun 47 birleşimine katılmadığının sabit
olduğu tespitiyle; Başkanlığın Sayın Milletvekiline yönelik 24/10/2016 tarihli
dikkat çekme yazısı, itiraza konu siyasi parti genel merkezinin yurt dışı
görevlendirmelerinin Anayasa ve İç Tüzük çerçevesinde devamsızlığa mazeret
oluşturan resmî görev sayılmaması, ayrıca yasama görevinin uzun süre yerine
getirilmemesinin kamu yararına ters düşmesi dikkate alınarak, devamsızlığı
tespit edilen birleşimlerin aralıksız iki ayı aşması (aralıksız üç ay olması)
sebebiyle İç Tüzük’ün 154'üncü maddesi hükmü kapsamında ödenek ve yolluğunun
verilmemesinin Genel Kurulun onayına sunulmasına,”
BAŞKAN
– Kabul edenler… Kabul etmeyenler… Kabul edilmiştir. 
“2)
Van Milletvekili Tuğba Hezer Öztürk'ün, partisinin yurt dışı görevlendirmesi
sebebiyle 03/01/2017 tarihi itibarıyla ardışık on üç gün süreli izin
taleplerinin belirtilen sebeplerle reddinin İç Tüzük’ün 151'inci maddesine göre
Genel Kurula teklif edilmesine,”
BAŞKAN
– Kabul edenler… Kabul etmeyenler… Kabul edilmiştir.
“3)
Van Milletvekili Tuğba Hezer Öztürk'ün, partisinin yurt dışı görevlendirmesi
sebebiyle 22/02/2017 tarihi itibarıyla ardışık yirmi üç gün süreli izin
taleplerinin belirtilen sebeplerle reddinin Genel Kurula teklif edilmesine”
BAŞKAN
- Kabul edenler… Kabul etmeyenler… Kabul edilmiştir. 
“4)
Van Milletvekili Tuğba Hezer Öztürk'ün, partisinin yurt dışı görevlendirmesi ve
Almanya'da gerçekleştireceği halk toplantıları nedeniyle 02/05/2017 tarihi
itibarıyla ardışık on yedi gün süreli izin taleplerinin belirtilen sebeplerle
reddinin Genel Kurula teklif edilmesine”
BAŞKAN
- Kabul edenler… Kabul etmeyenler… Kabul edilmiştir. 
“5) Şırnak
Milletvekili Faysal Sarıyıldız hakkında İkinci Yasama Yılı ekim, kasım ve
aralık aylarına ilişkin olarak Genel Kurulun toplam 47 birleşimine
katılmadığına dair düzenlenen cetvel ile bu cetvele ilişkin olarak Sayın
Milletvekili tarafından yapılan itiraz değerlendirilerek Sayın Milletvekilinin,
gerek kendisinin ve siyasi partisinin bildirimlerinden, gerekse de Adalet
Bakanlığının bildiriminden siyasi parti görevi ve benzeri gerekçelerle
belirtilen dönemde yurt dışında bulunduğunun ve Genel Kurulun toplam 47
birleşimine katılmadığının sabit olduğunun tespitiyle; TBMM Başkanlığına
sunduğu 21/11/2016 tarihli üç ay süreli ‘seyahat edemez’ doktor raporunun,
Sayın Milletvekilinin aynı dönemde kamuoyuna yansıyan birçok siyasi faaliyete
katılımının bulunması, rapor süresiyle çakışan ve daha sonra verilen HDP Genel
Merkezinin geriye dönük görevlendirmesiyle çelişen bir nitelik arz etmesi ve
Sağlık Bakanlığı aracılığıyla hakem hastanenin ‘seyahat edemez’ raporunun fenne
uygun olmadığına ilişkin bildirimi ile yasama görevinin uzun süre yerine
getirilmemesinin kamu yararına ters düşmesi dikkate alındığında, sağlık durumu
ve parti görevlendirmesi gerekçelerine dayandırılan izin isteminin reddinin İç
Tüzük’ün 151'inci maddesine göre Genel Kurulun onayına sunulmasına”
BAŞKAN
- Kabul edenler… Kabul etmeyenler… Kabul edilmiştir.
“6)
Şırnak Milletvekili Faysal Sarıyıldız hakkında, devamsızlığa ve reddedilen izin
istemlerine konu birleşimlere ilişkin sürenin aralıksız iki ayı aşması
(aralıksız dört ay yirmi bir gün olması) sebebiyle İç Tüzük’ün 154'üncü maddesi
gereğince Sayın Milletvekilinin ödenek ve yolluğunun verilmemesinin Genel
Kurula teklif edilmesine,”
BAŞKAN
– Kabul edenler… Kabul etmeyenler… Kabul edilmiştir.
“7) Aşağıda
belirtilen milletvekillerinin izin taleplerinin bu milletvekillerinin sair
süreçte yasama faaliyetine katılımı dikkate alınarak kabulünün İç Tüzük’ün
151'inci maddesine göre ayrı ayrı Genel Kurulun onayına sunulmasına, bu
kapsamda; 
İzmir
Milletvekili Ertuğrul Kürkcü'nün, partisinin görevlendirmesiyle yurt dışı
faaliyetlere katılımı nedeniyle 05/12/2016 tarihinden itibaren ardışık kırk
sekiz gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“İzmir
Milletvekili Ertuğrul Kürkcü'nün, İstanbul'da Dünya Basın Günü etkinliklerine
katılımı ve partisinin görevlendirmesine dayalı yurt dışı diplomasi
faaliyetlerine katılımı nedeniyle 03/5/2017 tarihi itibarıyla ardışık yirmi gün
süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Batman
Milletvekili Saadet Becerekli'nin, seçim bölgesinde yapacağı halk toplantıları
nedeniyle 08/02/2017 tarihinden itibaren on altı gün süreli izin taleplerinin
kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Denizli
Milletvekili Kazım Arslan'ın, seçim bölgesindeki çalışmaları nedeniyle 21/02/2017
tarihinden itibaren on bir gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“İzmir
Milletvekili Murat Bakan'ın, Amerika Birleşik Devletleri’ne gerçekleştireceği
ziyaret nedeniyle 23/12/2016 tarihinden itibaren on iki gün süreli izin
taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Şırnak
Milletvekili Aycan İrmez'in, Şırnak'taki ailevi işleri nedeniyle 10/12/2016
tarihinden itibaren on üç gün süreli izin taleplerinin kabulüne”
BAŞKAN
– Kabul edenler… Kabul etmeyenler… Kabul edilmiştir.
“Şırnak
Milletvekili Aycan İrmez'in, Şırnak'taki ailevi işleri nedeniyle 15/02/2017
tarihinden itibaren on beş gün süreli izin taleplerinin kabulüne,” 
BAŞKAN
– Kabul edenler… Kabul etmeyenler… Kabul edilmiştir.
“Iğdır
Milletvekili Mehmet Emin Adıyaman'ın, Kocaeli, Iğdır ve İstanbul'da parti
görevlendirmesi kapsamında halk toplantılarına katılması nedeniyle 22/02/2017
tarihinden itibaren on dört gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“İstanbul
Milletvekili Erdal Ataş'ın, sağlık sorunları, seçim bölgesinde partisinin
görevlendirmesi ve yurt dışında programının olması nedeniyle 03/01/2017
tarihinden itibaren on bir gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“İstanbul
Milletvekili Erdal Ataş'ın, diş randevusu, seçim bölgesinde görevli olması,
Erzincan, Tunceli'de gerçekleştirilecek halk ziyaretleri ve toplantıları,
Ankara'da ve seçim bölgesinde sivil toplum kuruluşları toplantıları ve seçim
bölgesinde yapılacak halk toplantıları nedeniyle 7/2/2017 tarihinden itibaren
otuz bir gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Bitlis
Milletvekili Mizgin Irgat'ın, babasının hastalığı nedeniyle 07/02/2017
tarihinden itibaren otuz sekiz gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Bursa
Milletvekili Kadir Koçdemir'in, yurt dışında olacağı nedeniyle 01/02/2017
tarihinden itibaren on iki gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Diyarbakır
Milletvekili Feleknas Uca'nın, Diyarbakır'da parti çalışmaları nedeniyle 08/02/2017
tarihinden itibaren on altı gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Mardin
Milletvekili Ali Atalan'ın, Mardin ve ilçelerinde yapılacak halk toplantıları,
parti genel merkezi tarafından yurt dışı görevlendirmesi nedeniyle 08/02/2017 tarihinden
itibaren on altı gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Mardin
Milletvekili Mithat Sancar'ın, Fransa'da (AİHM'e başvuru) bir programa
katılması, rahatsızlığı, Almanya'da parti görevlendirmesiyle ZDF televizyonunda
bir programa katılması nedeniyle 21/02/2017 tarihinden itibaren on bir gün
süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Gaziantep
Milletvekili Mahmut Toğrul'un, Gaziantep'in ilçelerinde halkla buluşma
programları ve toplantıları, esnaf ziyaretleri İngiltere-Londra'da Tilkililer
Derneği paneli ve sivil toplum kuruluşları toplantıları nedeniyle 07/02/2017
tarihinden itibaren yirmi üç gün süreli izin taleplerinin kabulüne,” 
BAŞKAN
– Kabul edenler… Kabul etmeyenler… Kabul edilmiştir.
“Sakarya
Milletvekili Engin Özkoç'un, seçim bölgesinde programlara katılması, referandum
çalışmaları, 8 Mart Dünya Kadınlar Günü etkinliği nedeniyle 21/02/2017
tarihinden itibaren yirmi dört gün süreli izin taleplerinin kabulüne,” 
BAŞKAN
– Kabul edenler… Kabul etmeyenler… Kabul edilmiştir.
“Şanlıurfa
Milletvekili İbrahim Ayhan'ın, Şanlıurfa'da parti çalışmaları nedeniyle
08/02/2017 tarihinden itibaren on altı gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Şanlıurfa
Milletvekili Osman Baydemir'in, seçim bölgesinde halk toplantıları, parti tarafından
yurt dışı görevlendirmesi ve tutuklu HDP'liler için Fransa'da olması nedeniyle
08/02/2017 tarihinden itibaren on yedi gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Şanlıurfa
Milletvekili Dilek Öcalan'ın, Şanlıurfa'da il ve ilçe başkanlıkları tarafından
planlanan toplantılar ve halk ziyaretleri ve yurt dışında bulunması nedeniyle
07/02/2017 tarihinden itibaren otuz sekiz gün süreli izin taleplerinin
kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Tunceli
Milletvekili Alican Önlü'nün, seçim bölgesinde sivil toplum kuruluşlarını
ziyareti, sivil toplum kuruluşlarıyla toplantı, köy ziyaretleri ve taziyeler,
Munzur Özgür Aksın Meclisinin düzenlediği toplantılara ve 8 Mart Emekçi
Kadınlar Günü etkinliklerine katılması nedeniyle 07/02/2017 tarihinden itibaren
otuz sekiz gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Iğdır
Milletvekili Nurettin Aras'ın, seçim bölgesi Iğdır'da il genel meclisi seçimi
nedeniyle 09/05/2017 tarihinden itibaren yirmi sekiz gün süreli izin
taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Diyarbakır
Milletvekili Ziya Pir'in, parti görevlendirmesi ile mahkeme duruşmalarına
katılacak olması nedeniyle 02/05/2017 tarihinden itibaren on yedi gün süreli
izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“Iğdır
Milletvekili Mehmet Emin Adıyaman'ın, parti görevlendirmesi kapsamında Iğdır'da
halk toplantılarına katılması nedeniyle 02/05/2017 tarihinden itibaren on yedi
gün süreli izin taleplerinin kabulüne,”
BAŞKAN
– Kabul edenler… Kabul etmeyenler… Kabul edilmiştir.
“İstanbul
Milletvekili Erdal Ataş'ın, İstanbul, Yalova, Diyarbakır, Van, Tunceli ve
Elâzığ illerinde yapacağı siyasi çalışmalar, Avrupalı parlamenterlerle
diplomatik görüşmeler, mahpus aileleriyle ve kurumlarla yapacağı görüşmeler,
parti adına yapacağı siyasi çalışmalar ve bir dizi panel nedeniyle 02/05/2017
tarihinden itibaren on yedi gün süreli izin taleplerinin kabulüne,
karar
verildi.”
BAŞKAN
– Kabul edenler… Kabul etmeyenler… Kabul edilmiştir.
Sayın
milletvekilleri, şimdi Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, 15/6/2016 tarih ve 1743
sayıyla Adana Milletvekili Mevlüt Karakaya ve arkadaşları tarafından,
itfaiyecilerin sorunlarının araştırılarak alınması gereken önlemlerin
belirlenmesi amacıyla verilmiş olan Meclis araştırması önergesinin, Genel
Kurulun 30 Mayıs 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
30/5/2017
Türkiye Büyük Millet Meclisi Başkanlığına
Danışma
Kurulunun 30/5/2017 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
15
Haziran 2016 tarih, 1743 sayıyla TBMM Başkanlığına verilen, Adana Milletvekili
Mevlüt Karakaya ve arkadaşlarının, itfaiyecilerin sorunlarının araştırılarak
alınması gereken önlemlerin belirlenmesi amaçlı Meclis araştırması açılmasına
dair önergemizin 30/5/2017 Salı günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir. 
BAŞKAN
– Sayın milletvekilleri… 
Sayın
İnce, hoş geldiniz. Sayın İnce, hoş geldiniz ama çok gürültü yapıyorsunuz.
Sayın
milletvekilleri…
BÜLENT
TURAN (Çanakkale) – Duymuyor Sayın İnce, Sayın Başkanım. 
LEVENT
GÖK (Ankara) – Arkadaşlar, lütfen…
BAŞKAN
– Sayın İnce, özledik sizi, epeydir yoktunuz. Hoş geldiniz ama çok gürültü
oluyor. Lütfen…
Milliyetçi
Hareket Partisi grup önerisinin lehinde ilk olarak Adana Milletvekili Sayın
Mevlüt Karakaya konuşacak.
Buyurun
Sayın Karakaya. (MHP sıralarından alkışlar) 
MEVLÜT
KARAKAYA (Adana) – Sayın Başkan, değerli milletvekilleri; Milliyetçi Hareket
Partisi olarak itfaiyecilerimizin sorunlarının araştırılarak çözüm yollarının
tespit edilmesi amacıyla vermiş olduğumuz araştırma önergesi hakkında söz almış
bulunuyorum. Yüce heyetinizi saygıyla selamlıyorum.
Yüksek
teknolojiyle sürekli büyüyerek genişleyen kentlerde büyümeye bağlı artış
gösteren yangınlar çalışma ve yaşam alanlarımızı tehdit etmekte, yangın
türlerinin ve yanıcı madde çeşitliliğinin çoğalmasıyla birlikte halkın can ve
mal güvenliğini sağlayan itfaiye teşkilatlarımızın, dolayısıyla
itfaiyecilerimizin de önemi giderek artmaktadır. 
İtfaiye
teşkilatları, tüm dünyada kurumsallaşmış en yaygın acil durum teşkilatlarıdır.
İtfaiye teşkilatları her ne kadar yangınla mücadele için kurulmuş olsalar da
artık her türlü arama, kurtarma faaliyetleri, acil durum koordinasyonları, acil
yardım hizmetleri, tehlike önleyici faaliyetler, halkın acil durumlara karşı
eğitimi gibi görevler, itfaiye teşkilatları tarafından icra edilmektedir. 
İtfaiyecilerimiz,
yangın söndürmeden arama kurtarmaya, denetimden eğitime oldukça geniş bir
alanda faaliyet yapmaktadırlar. Bu denli önemli ve geniş bir alanda görev
yapmalarına rağmen, maalesef, itfaiyecilik, polislik ya da öğretmenlik gibi bir
meslek grubu hâline gelebilmiş değildir. 
İtfaiyecilik
riskli bir meslektir. Vatandaşlarımızın yangına karşı can ve mal güvenliğini
sağlamak ve bunu hayatı pahasına yapmak itfaiyecilerimizin en temel
vazifesidir. 
İtfaiyecilerimizin
yaptıkları iş bakımından son derece tehlikeli çalışma koşulları bulunmaktadır.
İtfaiyeciler duman zehirlenmesi, yüksek ısıya bağlı yanıklar, kimyasal maddeye
maruz kalma gibi sağlık risklerinin yanı sıra, düşme, göçük altında kalma,
travma ve trafik kazaları gibi fiziksel risklerle de yüz yüze kalmaktadırlar. 
Uzun
yıllar itfaiyeci olarak görev yapıp da yaralanmayan veya büyük tehlike atlatmayan
itfaiyeci sayısı çok azdır. Son derece tehlikeli bir iş kolunda görev yapan,
yaptıkları görevi canla başla ifa eden itfaiyecilerimiz, maalesef, bu denli
tehlikeli ve önemli bir görev yapmalarına karşın birçok haktan mahrumdurlar. 
Bilindiği
gibi, ülkemizde itfaiyecilik teşkilatı ilk olarak “Dergâh-ı Âli Tulumbacı
Ocağı” adıyla 1720 yılında kurulmuş. Tarihi üç yüz yıl evvele dayanan bir
meslek olan itfaiyecilik, eğitimiyle, sosyal, ekonomik ve özlük haklarıyla önem
verilmesi gereken bir meslek alanıdır. 
Nüfus
yoğunluğunun en fazla olduğu İstanbul şehrimizde son altı yılda 139.475 adet
yangın çıkmış ve itfaiyecilerimiz bu olaylara müdahale etmiştir. 
Bunun
yanı sıra, itfaiyecilerimiz, aynı zamanda trafik kazası, sel, su baskını,
güvenlik tedbirleri, can kurtarma gibi olaylarda da görev almaktadırlar. Daha
geçen gün teröristlerin kaldığı bir eve yapılan operasyonda, yine
itfaiyecilerimizin burada önemli görevler yaptığını ekranlardan hep birlikte
gördük. 
Başkent
Ankara’da da 2016 yılında itfaiye teşkilatımız 11.765 yangına müdahalede
bulunmuştur. Diğer olaylarla birlikte itfaiye teşkilatı başkentte her gün
ortalama 50’den fazla olaya müdahale etmektedir.
Yine,
seçim bölgem olan Adana’da itfaiyecilerimizin görev yaptığı yangın sayısı 6
binden fazladır. Bu, itfaiyecilerimiz açısından ciddi bir iş yükü
oluşturmaktadır.
Sayın
Başkan, değerli milletvekilleri; yüksek riskli bölgelerde, tanımadığı
insanların can ve mallarını kurtarmak için kendi hayatlarını tehlikeye atan,
birer kahraman olan itfaiyecilerimizin yıllardır biriken ve çözüm bekleyen
birçok sorunu bulunmaktadır. Bu sorunların en başında, itfaiyeciliğin bir
meslek grubu hâline getirilememiş olması vardır. Evet, 2016 yılında ulusal
meslek standardı hazırlandı ve itfaiyecilik mesleğinin belli seviyelerde
tanımlanması, uluslararası standartlardaki karşılıklarının belirlenmesi söz
konusu oldu. Ancak itfaiyecilik mesleği, itfaiyeciler hâlen 657 sayılı Devlet
Memurları Kanunu’nda genel idare hizmetleri sınıfında sayılmaktadırlar. Yine,
hepinizin malumu olduğunu düşünüyorum, afet müdürlüklerinde çalışan arama
kurtarma personelleri teknik hizmetler sınıfında yer almakta, görev itibarıyla
da bakıldığında aslında aynı görevleri yaptıklarını görmekteyiz. Bu durum
itfaiyecilerimizin özlük hakları bakımından mağdur olmalarına neden olmakta. Bu
sorun bir an önce çözülmeli, itfaiye hizmetlerini doğru bir şekilde
tanımlayacak ve kapsayacak bir hizmet sınıfı oluşturulmalıdır.
Bir
başka önemli sorun, itfaiyecilerimizin yıpranma tazminatlarını tam olarak
alamamalarıdır. İtfaiye veya yangın söndürme işlerinde çalışanlara kanun gereği
uygulanması gereken altmış günlük fiilî hizmet süresi zammı maalesef
uygulanmamakta, sadece gitmiş olduğu yangın söndürme saati süresince fiilî
hizmet süresi verilmektedir. Birçok meslek grubunun yaptıkları iş dolayısıyla
birtakım özel hizmet tazminatları bulunmamaktadır. Buna karşın, başta yangın
olmak üzere, birçok arama kurtarma gerektiren olaya fiilî müdahalede bulunan ve
tehlikeli bir faaliyet alanında hizmet veren itfaiyecilerimiz meslekleriyle
ilgili hiçbir tazminat alamamaktadırlar. Yine, afet ve acil durum, yangın,
itfaiye gibi mesleğe özgü tazminatları da maalesef yoktur. Fırsat eşitliğine
dayalı kariyer ve liyakat sistemleri yoktur. Görevde yükselme siyasi saiklerle
yapılmaktadır. Aynı görevi ifa etmelerine rağmen 5 ayrı statüde itfaiyeci
çalıştırılmakta, yapılan iş aynı olmasına rağmen özlük hakları ve maaşlarında
farklılıklar bulunmaktadır.
Belediyelere
bağlı olarak kurulan ve çalışan itfaiye teşkilatlarının ülke genelinde bir birlikleri
bulunmamaktadır, kendi bütçeleri yoktur. Ülke genelinde istatistik açısından
veri elde etmek de mümkün değildir. İtfaiyeci olarak istihdam edilip başka
işlerde çalıştırılan kişiler de mevcuttur. Görev tanımlarında olmamasına rağmen
yol yıkamak, ağaç sulamak, afiş ve pankart asmak gibi görevler de
yaptırılmaktadır. Bunun nedeni, özlük haklarının tam ve yeterince
belirlenememesi ve meslek statüsünün, meslek kimliğinin tanımlanmamış
olmasıdır. Bir diğer sorun ise bu konuyla ilgili yapılan yetersiz istihdamdır.
Dünya genelinde, gelişmiş ülkelerde nüfusa oranla 1.000-1.500 kişiye 1 itfaiye
personeli düşerken, bu maalesef, ülkemizde 5.000-6.000 kişiye 1 itfaiye
personeline denk gelmektedir.
Dünyada
itfaiyecilik teşkilatının öncülerinden sayılabilecek ülkemiz,
itfaiyecilerimizin sorunlarını bir an önce çözmelidir. Türkiye Büyük Millet
Meclisi bir araştırma komisyonu kurmalı, itfaiyecilerimizin taleplerini
dinlemeli, sorunları titizlikle araştırarak, gerekli idari ve yasal
düzenlemeleri yaparak çözüme kavuşturmalıdır. 
Bu
vesileyle, araştırma önergemize destek vermenizi diliyor, yüce heyetinizi
saygılarımla selamlıyorum. (MHP sıralarından alkışlar)
BAŞKAN
– Teşekkür ederim Sayın Karakaya. 
Sayın
milletvekilleri, kürsüye yoğun bir gürültü geliyor; zaman zaman zorlanıyorum
konuşmacıyı dinlerken. Elbette dinlemek zorunda değilsiniz ama sizler de takdir
edersiniz ki kürsüde konuşmacı varken sessiz olmak zorundayız. 
Milliyetçi
Hareket Partisi grup önerisinin aleyhinde, ilk olarak İstanbul Milletvekili
Sayın Hüseyin Bürge konuşacak. 
Buyurun
Sayın Bürge. (AK PARTİ sıralarından alkışlar)
HÜSEYİN
BÜRGE (İstanbul) – Sayın Başkan, saygıdeğer milletvekili arkadaşlarım;
Milliyetçi Hareket Partisi Grubunun itfaiyecilerin sorunlarıyla ilgili grup
önerisi hakkında AK PARTİ Grubum adına söz almış bulunmaktayım. Bu vesileyle
aziz milletimizi ve Genel Kurulu saygılarımla selamlıyorum. 
Sözlerimin
başında, Kur’an ayı ramazanın evvelinin rahmet olduğunu, ortasının mağfiret
olduğunu, sonunun cehennem azabından kurtuluş olduğunu biliyoruz; bize,
sevdiklerimize, bütün Müslümanlara, insanlık âlemine hayırlar getirmesini
Cenab-ı Hak’tan diliyorum. İftar sofralarındaki dualarımızın neticesinde
yeryüzünde barışın hâkim olması noktasında da bu duaların katkısı olacağından
hiç şüphem yoktur. 
Eskilerin
çok güzel bir tabiri vardır: Yaratılış 4 unsur üzerinden gerçekleşmiştir;
birisi toprak, birisi su, birisi hava, birisi de ateştir. Ateş, insanoğlu
tarafından bulunduğu zamandan beri çok alanda hayatımızı kolaylaştırmıştır.
Kuşkusuz, uygarlığın bu seviyeye gelmesinde ateşin yerinin büyük olduğu bir
realitedir fakat kontrol dışına çıktığında ise can ve mal kaybına sebep olacak
kadar tehlikeli bir hâl almaktadır. Ateşin yangına sebep olduğu bu alanlarda,
yirmi dört saat esasıyla görevini yürüten itfaiye teşkilatı mensuplarımız,
sevgili kardeşlerimiz canı pahasına alevlerle mücadele ederek vatandaşlarımızın
hem canını hem de malını tehlikeden korumaktadırlar. İtfaiyecilerimiz sadece
yangın söndürmezler, sıkışmalı trafik kazalarında kurtarma yaparlar, sel ve su
baskınlarında su tahliyesi yaparlar, afetlerde arama kurtarma yaparlar,
tehlikeye düşmüş kedi, köpek ve kuşları kurtarırlar, olaylara müdahale dışında
da eğitim ve farkındalık çalışmaları yaparlar, yangın çıkmaması için, çıkarsa
büyümemesi için zararı azaltma çalışmalarını da yürütürler. 
Bu
vesileyle, bütün itfaiyeci kardeşlerimize işlerinde başarılar diliyorum, görevi
sırasında şehit düşen bütün itfaiyeci kardeşlerimizi de rahmetle anmak
istiyorum.
Türk
itfaiyecilik tarihine baktığımızda, Osmanlı Dönemi’nde Davut adını alarak
Müslüman olan bir Fransız mühendis 1715 yılında ilk yangın tulumbasını yapar.
1718 yılında Tüfekhane ve Tophane’de çıkan yangınlarda, yapılan tulumbanın çok
büyük yararı görülür. Bunun üzerine, Padişah III. Ahmet ve Sadrazam Damat
İbrahim Paşa’nın emirleriyle 1720 yılında gerçek Davut’un idaresinde Yeniçeri
Ocağına bağlı Tulumbacı Ocağı olması sağlanır. Bu ocağın günümüzdeki modern
itfaiyenin çekirdeğini oluşturduğu bir realitedir. 
Saygıdeğer
milletvekili arkadaşlarım, İstanbul Milletvekili olmam hasebiyle… İstanbul
İtfaiyesi üç asrı aşan bir tarihe sahiptir, Tulumbacı Ocağından bugüne kadar
çeşitli devreler geçirmiştir. 1923 yılında belediyelere devredilip uzun yıllar
müdürlük düzeyinde hizmet verirken 1997 yılında İtfaiye Daire Başkanlığına
dönüştürülmüştür. Hâlen Avrupa Yakası, Anadolu Yakası İtfaiye Destek Hizmetleri
Müdürlükleri, Afet Koordinasyon Merkezi Müdürlüğü, Acil Yardım ve Can Kurtarma
Müdürlüğü olmak üzere 5 müdürlük olarak görev yapmaktadır. Yaklaşık 5.343 kilometrekare
alanda 14 milyonu aşkın nüfuslu ve yıllık ortalama 10 milyon kişinin ziyaret
ettiği İstanbul, Türkiye'nin toplam nüfusunun yüzde 20’sine ev sahipliği
yapmaktadır, dünyanın en büyük metropolü olduğu bir realitedir. 
1994
yılında 22 olan itfaiye istasyonu sayısı 120’ye, personel sayısı 1.618’den
3.941’e, araç sayısı 179’dan 837’ye çıkarılmıştır. Yangınlara ortalama varış
süresi beş dakikadan otuz üç saniyelere kadar düşürülmüştür. 2016 yılında
28.586’sı yangın, 57.646’sı ambulans çıkışlı ve 30.080’i sel ve su baskını,
sıkışmalı trafik kazası olmak üzere 116.312 olaya müdahale edilmiştir. Her yıl
düzenlenen tatbikat, eğitim ve bilinçlendirme faaliyetlerine ortalama 600 binin
üzerinde vatandaşımız katılmıştır. Ayrıca, şehir merkezinde, uzak yerleşim alanlarında
profesyonel itfaiye ekiplerinin olaya müdahalelerine kadar geçen sürede ilk
müdahaleyi kendi başlarına yapabilecek şekilde gönüllü itfaiyeci
kardeşlerimizin çalışmalarına imkân sağlanmıştır. 
Saygıdeğer
milletvekili arkadaşlarım, yangın ve diğer afetlere müdahale konusunda bu
yaptırımların yanında, itfaiye personelimizin elbette ki benden önceki
konuşmacı kardeşimiz, önerge sahibinin ifade ettiği gibi özlük hakları daha
iyiye götürülmeli, daha iyileşmesi sağlanmalı, elbette ki doğrudur. Ancak yapılanları
da unutmamak açısından söylüyorum: Tüm İtfaiyeciler Birliği Derneğinin de
Mesleki Yeterlilik Kurumu itfaiyeci (seviye 3, seviye 4, seviye 5 ve 6) meslek
seviyelerinin standartlarını çalışıp bunun Resmî Gazete’de yayımlanmış
olduğunun da altını çizmek lazım. 
22
Mayıs 2016 tarihli Resmî Gazete’de yayımlanan düzenlemeyle belediyelerin norm
kadrosu ile standartlarına dair yönetmelik değiştirilmiş, söz konusu bu
değişiklik sırasında itfaiye eri, itfaiye çavuşu, itfaiye amiri, zabıta
amirleri kadrolarında çalışan personelin 5’inci dereceden daha yukarı
derecelere ilerlemesinin önündeki engellerin kaldırıldığını da ifade edelim.
Saygıdeğer
milletvekili arkadaşlarım, ayrıca, AK PARTİ döneminde yapılan çalışmalar
neticesinde itfaiyecilerin yardımcı hizmetler sınıfından genel idare hizmetleri
sınıfına alındığını da bilmek gerekiyor. 2016 yılında yayımlanan yönetmelikle
itfaiyeci kardeşlerimize yeşil pasaport hakkı verilmiştir. Hepimizin malumudur
ki lise mezunu kardeşlerimiz yeşil pasaportu haiz değildir ancak itfaiyeci olan
kardeşlerimize böyle bir hak verilmiştir. Önemli görev yaptıkları hepinizce,
hepimizce malumdur, canhıraş yaptıkları çalışmalara hepimiz şahidiz ancak
yapılan çalışmaların da göz ardı edilmemesini ifade etmek istiyorum doğrusu.
Bu
vesileyle, itfaiyeci olan kardeşlerimizin zor görevlerinde bu ramazan
günlerinde Rabb’im yâr ve yardımcı olsun diliyorum. Kıdem tazminatları
noktasında Hükûmetimizin çalışmalarını da ifade etmek istiyorum. Üzüntüyle,
Milliyetçi Hareket Partisi Grubunun verdiği önergeye katılmadığımı ifade etmek
istiyorum. Huzuru saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Bürge.
Milliyetçi
Hareket Partisi grup önerisinin lehinde, son olarak İzmir Milletvekili Sayın
Atila Sertel konuşacak.
Buyurun
Sayın Sertel. (CHP sıralarından alkışlar)
ATİLA
SERTEL (İzmir) – Teşekkür ederim Sayın Başkanım.
Sevgili
milletvekili arkadaşlarımızı da saygıyla selamlıyorum.
Ben,
Milliyetçi Hareket Partisinin verdiği önerge konusunda lehte konuşacağım CHP
Grubu adına. Ancak benden önce konuşan AK PARTİ’li arkadaşıma ve AK PARTİ
Grubuna bir soru sormak istiyorum: İtfaiyecilik bir meslek midir? Bunun
yanıtını bekliyorum. İtfaiyecilik bir meslek midir arkadaşlar? Cevap? Cevap
yok. İtfaiyecilik bir meslek sayılmalı arkadaşlar. Siz, yardımcı hizmetler
sınıfından almışsınız “İtfaiyecileri genel hizmetler sınıfına geçirdik.” diye
övünüyorsunuz.
Hakikaten,
adınızda “adalet” var ama çok adaletsiz bir partisiniz. Dünyanın en saygın
mesleklerinden biri olan itfaiyeciliğin bir meslek olarak kabul edilmesi için
kanun teklifi veren bir arkadaşınızın bu teklifini bir buçuk yıldır
bekletiyorsunuz. 2012 yılında da benim Grup Başkan Vekilim Ankara Milletvekili
Sayın Levent Gök’ün yine itfaiyecilerle ilgili verdiği kanun teklifini de göz
ardı etmişsiniz. Siz, hakikaten adaletsiz bir partisiniz, kimseye adalet
sağlamadığınız gibi bu meslek grubuna da sağlamıyorsunuz. Bilin ki az sonra
ellerinizi kaldıracaksınız ve itfaiyecilerin sorunlarının tartışılmasına
ilişkin MHP’nin verdiği grup önerisini de reddedeceksiniz, itfaiyecileri de yok
sayacaksınız. Burada arkadaş konuşuyor; yangın söndürüyor, sel felaketinde var,
her türlü felakette var, depremde var. Bir kedi yavrusu mazgal deliğine düşse
siz itfaiyeciden medet umuyorsunuz ve itfaiyecinin onu kurtarmasını
bekliyorsunuz ama bir meslek grubu olarak dünyada en saygın meslek gruplarından
biri olan itfaiyecileri meslek grubu olarak almıyorsunuz ve bizim kanun
teklifini de görmezden geliyorsunuz. 
Bakın,
ben 20 Nisan 2016 yılında bir kanun teklifi verdim, hâlâ komisyonlarınızda
bekliyor. Dedim ki arkadaşlar, yüksekokulunu açtınız itfaiyeciliğin, lisesini
açtınız. Yani lisesi ve yüksekokulu olan bir meslek grubunu meslek olarak
saymamak gerçekten doğru mudur, onu bir düşünün yani bunun bile tartışılması
için araştırma önergesine sizin “Evet” oyu vermeniz lazım. Dedim ki arkadaşlar,
yüksekokuldan, meslek yüksekokullarından mezun olan itfaiyeci arkadaşlarımız
657 sayılı Devlet Memurları Kanunu kapsamında genel idare hizmetlerinde
istihdam edilmektedir. 
Toplumun
genelince tehlikeleri ve zorlukları bilinmekte iken -ki AK PARTİ adına konuşan
arkadaşımız da burada mesleğin zorluklarını bir güzel sıraladı- mesleğin 657
sayılı Devlet Memurları Kanunu’nun 36’ncı maddesi içinde sayılan “genel idare
hizmetleri sınıfı”nı kapsamadığı ve ona sığmadığı açıktır. 
Gelin,
bunu, itfaiyeciliği bir meslek grubu olarak sayalım dedik çünkü arkadaşlar,
Türkiye’de de üç yüz yılı aşkın bir geçmişi var itfaiyeciliğin; tulumbacıları
bilirsiniz Osmanlı Dönemi’nde. Bu arkadaşlarımızın ne yıpranma hakkı var ne
özlük haklarını tam olarak alabiliyorlar ne ücret eşitliği var. 5 ayrı
kategoride çalıştırılıyor itfaiyeciler Türkiye’de. Bırakın onu, AK PARTİ’li
belediyelerde taşeron olarak çalışan itfaiye erleri var ve maktu ücretleri çok
düşük, izinleri öyle; bir yirmi dört saat görev yapıyorlar, yirmi dört saat
dinleniyorlar, insanüstü, olağanüstü çalışmak zorunda kalıyorlar. Bazı
belediyelerimizde yirmi dört saat çalıştırılan itfaiyecilere 3 öğün yemek dahi
verilmiyor, o arkadaşlarımız evlerinden yemeklerini getiriyorlar ve bu şartlar
altında siz bu insanların olağanüstü görev yapmasını bekliyorsunuz ve ne yazık
ki yaptırıyorsunuz. 
Kaskolu
olmayan itfaiye araçlarıyla donatılı belediyelerin olduğunu biliyorsunuz.
Büyükşehir belediyelerinde itfaiye personelinin yetersizliği doruk noktada,
kadro vermiyorsunuz büyükşehir belediyelerine, oralara yeterli sayıda insan
alınmıyor. İtfaiyecilik yüksekokulunu açmışsınız, oradan mezun olan
arkadaşlarımıza iş yok, güç yok. 
Ve
bizim arkadaşlarımız, sizin belediyelerinizde -örneğin Kırklareli Belediyesi-
çalışan itfaiye erlerini de savunacak bir yazı yazıyor Devlet Personel
Başkanlığına, soruyor, diyor ki: “Arkadaşlar, itfaiye erbaşı ve itfaiye şoförü
konusunda istihdam edilenlerin kadro derecelerinin 3’üncü dereceye yükseltilip
yükseltilmeyeceği yahut mezkür kadrolardaki 30 yaşındaki personelin itfaiye eri
kadrosuna atamalarının yapılıp yapılmayacağını soruyor. Ne cevap geliyor
biliyor musunuz arkadaşlar? 21/10/2006 tarihli 26326 sayılı Resmî Gazete’de
yayımlanarak yürürlüğe giren Belediye İtfaiye Yönetmeliği kadrolarını şöyle
sayıyor: “İtfaiye müdürü, daire başkanı, itfaiye şube müdürü, itfaiye amiri,
itfaiye çavuşu ve itfaiye eri kadrolarından oluşur.” diyor ve 3’üncü dereceye
itfaiye erbaşı ve itfaiye şoförünün yükselemeyeceği cevabı veriliyor. Bırakın
yeşil pasaportu, kadrosunda yükselemiyor, itfaiye şoförüne o hakkı
tanımıyorsunuz. Oysa yangına neyle gideceksiniz, at arabasıyla mı gideceksiniz
arkadaşlar? İtfaiye şoförüne siz o hakkı tanımıyorsunuz, onu ayrıştırıyorsunuz.
Aynı görevi yapan insanlar arasında ayrışmalar var. 
Amerika’da
tehlikeli meslekler grubunda sayılan ve dünyada da Hollanda’da, Danimarka’da,
Almanya’da- en büyük saygınlığı olan, en önemli görevler arasında sayılan
itfaiye erleriyle ilgili bazı rakamlar vermek istiyorum. Aslında, burada
polisleri ve maden işçilerini de göz önüne alarak vereceğim. Amerika’da 15
riskli iş grubu sayılıyor. 1’inci sırada bomba imha uzmanları var, 54 bin dolar
alıyorlar yılda. Sonra sırasıyla geliyor: Yüksek cam temizleyiciliği, orduda
çalışmak, madenci… Bir madenci Amerika’da 53.160 dolar alıyor yılda. Yani,
aylığa başvurduğunuz zaman 4.430 dolar, bunu Türk lirasına çevirdiğiniz zaman
17.720 lira. Siz madenlerde işçileri asgari ücretle izinsiz çalıştırıyorsunuz,
on iki saat çalıştırıyorsunuz, asgari ücret veriyorsunuz. Hani, çok
öykündüğünüz Amerika’da bir itfaiyeci 41.300 dolar alıyor arkadaşlar, aylığı
3.441 dolara geliyor ve bunun da Türkiye’deki karşılığı 13.764 lira.
Türkiye’deki itfaiyeciler 2.800 lira ile 5 bin lira arasında ücret alıyor ve en
yüksek ücret de -şirketler bazında da olsa- sosyal demokrat belediyelerde,
Cumhuriyet Halk Partisinin belediyelerinde alınıyor. 
Ankara’da
alt geçitleri su basıyor, şoförler boğulmak üzere, “Yetiş itfaiyeci!” Deprem
oluyor, insanlar enkaz altında, “Yetiş itfaiyeci!” Her konuda itfaiyeci
Türkiye’nin yangınını söndürmeye, Türkiye’deki felaketleri önlemeye çalışıyor
ama meslek değil arkadaşlar. Gelin, MHP’nin önergesine destek verin. 
Ülkedeki
yangını zaten söndüremiyorsunuz, önünüze geleni tutukladınız ve haksız,
hukuksuz, adaletsiz yere pek çok insanı cezaevine tıktınız. Cumhuriyet
gazetesinde, Sözcü gazetesinde çalışan namuslu, dürüst, onurlu insanları
içeriye attınız.
Geçen
gün Şakran Kadın Cezaevindeydim. Hiç tanıyorum, Fadime Danışman diye bir kadını
gördüm arkadaşlar. Gözleri kan çanağı gibiydi. Bu arkadaşım gibi örtünmüştü,
başörtülüydü, 9 aylık bebeği Merve kucağındaydı. “Niçin tutuklandın sen
kardeşim?” diye sordum, dedi ki: “Benim kocam yedi ay önce görevden alınmıştı,
öğretmendi. Sonrasında, onu aramaya geldi polisler eve. Yemin ederek
söylüyorum, nerede çalıştığını bilmiyordum, ‘Bir fırında.’ dedim. Adres
vermedim diye savcı bey beni de aldı.” 3 çocuğu var; 3 yaşındaki ve 5 yaşındaki
çocukları Bitlis’te baba evinde yani babaannenin evinde, 9 aylık çocuk Merve ve
Fadime Danışman cezaevinde. Türkiye’deki yangını söndürmeye davet ediyorum.
(Mikrofon
otomatik cihaz tarafından kapatıldı) 
ATİLA
SERTEL (Devamla) – Arkası olanlar…
BAŞKAN
– Teşekkür ediyorum Sayın Sertel.
ATİLA
SERTEL (Devamla) – …zengin olanlar, “Hamili kart FETÖ’cü yakınımdır.” diye
cezaevinden çıkanlar… 
BAŞKAN
– Sayın Sertel, teşekkür ederim.
ATİLA
SERTEL (Devamla) – Tutuklamaların bu kadar acımasızca olduğu bir Türkiye’de,
mutlaka bir gün gelir, bunun sorumluluğunu siz de duyarsanız.
Sizi
sevgiyle, saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
ÖMER
FETHİ GÜRER (Niğde) – Yangını çıkaranlar yangını söndüremezler.
BAŞKAN
- Milliyetçi Hareket Partisi grup önerisinin aleyhinde, son olarak, Samsun
Milletvekili Sayın Hasan Basri Kurt konuşacak.
Buyurun
Sayın Kurt. (AK PARTİ sıralarından alkışlar) 
HASAN BASRİ KURT (Samsun) – Sayın Başkan, kıymetli
milletvekilleri; Milliyetçi Hareket Partisi grup önerisi aleyhinde söz almış
bulunuyorum. Hepinizi saygıyla selamlıyorum.
Bu vesileyle, dün idrak etmiş olduğumuz İstanbul’un
fethinin yıl dönümünü tekrar burada hatırlatmak, anmak istiyorum. İstanbul,
bizim için medeniyetimizin, bizim tarihimizin vazgeçilmez bir parçası ve artık,
bundan sonra da bir parça olarak, büyük bir merkez olarak, İslam medeniyetinin,
Türk medeniyetinin bir parçası olarak devam edecek.
Ayrıca, dün, benim çocukluk yıllarıma denk gelen ama
çok izler bırakan Solingen katliamının da yıl dönümünü yaşadık. Irkçı bir
saldırı Almanya’da bundan yaklaşık yirmi beş sene önce -1993 senesiydi yanlış
hatırlamıyorsam- gerçekleşti ve aslında bizler açısından hatırlanmasının
ırkçılığın, yabancı düşmanlığının, İslamofobinin insanları nerelere sevk
ettiğini göstermesi açısından çok çok önemli olduğunu düşünüyorum.
Son olarak da ramazan ayını idrak ediyoruz. Ramazan ayı
sadece sofraların değil gönüllerin de bereketli olması gerektiği bir ay.
Gönüllerimizin bereketlenmesi, ruhlarımızın bereketlenmesi temennisiyle
hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim Sayın Kurt.
Milliyetçi Hareket Partisi grup önerisini oylarınıza
sunuyorum: Kabul edenler… Kabul etmeyenler… Kabul edilmemiştir.
Sayın milletvekilleri, Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım.
2.- HDP Grubunun, 30/5/2017 tarihinde Grup
Başkan Vekili Muş Milletvekili Ahmet Yıldırım tarafından, Sur ilçesinin büyük
bir bölümünün 2942 sayılı Kanunu’nun 27’nci maddesine dayanarak acele
kamulaştırma eliyle kamulaştırılacağı kararı nedeniyle kamulaştırılan yerlerde
insanların evlerini boşaltması beklenmeksizin ve kültürel, inançsal gerçeklikler
görmezden gelinerek başlatılan yıkım nedeniyle oluşturulan mağduriyetlerin
sorumlularının ortaya çıkarılması amacıyla verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak, Genel Kurulun 30 Mayıs 2017 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
30/5/2017
Türkiye Büyük Millet Meclisi
Başkanlığına
Danışma Kurulunun 30/5/2017 Salı günü (bugün) yaptığı toplantısında
siyasi parti grupları arasında oy birliği sağlanamadığından, grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 
 Ahmet Yıldırım
 Muş
 Grup
Başkan Vekili
Öneri:
Sur
ilçesinin büyük bir bölümünün 2942 sayılı Kanunu'nun 27’nci maddesine dayanarak
acele kamulaştırma eliyle kamulaştırılacağı açıklanmıştır. Kamulaştırılan
yerlerde insanların evlerini boşaltması beklenmeksizin ve kültürel, inançsal
gerçeklikler görmezden gelinerek yıkım başlatılmıştır. Oluşturulan
mağduriyetlerin sorumlularının ortaya çıkarılması amacıyla, 30 Mayıs 2017
tarihinde Muş Milletvekili Grup Başkan Vekili Ahmet Yıldırım tarafından Türkiye
Büyük Millet Meclisine verilmiş olan 4702 sıra numaralı Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 30/5/2017 Salı günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir.
BAŞKAN
- Halkların Demokratik Partisi grup önerisinin lehinde ilk olarak Diyarbakır
Milletvekili Sayın İmam Taşçıer konuşacak.
Buyurun
Sayın Taşçıer.
İMAM
TAŞÇIER (Diyarbakır) – Sayın Başkan, değerli milletvekili arkadaşlarım;
Diyarbakır’ın Sur ilçesinde yapılan kamulaştırmayla ilgili HDP Grubu adına söz
almış bulunmaktayım.
Binlerce
yıldır Kürtlerin yaşadığı, Yukarı Mezopotamya’nın en önemli kentlerinden biri
olan Diyarbakır’ın tarihi, kültürü, ticareti ve doğayı buluşturan en eski
yerleşim alanı, kent merkezinde bulunan Sur ilçesidir.
Yedi
bin yıllık tarihî Diyarbakır Kalesi’ni çevreleyen ve ilçeye ismini veren
surlar, Çin Seddi’nden sonra dünyanın en uzun, en geniş savunma duvarı olma
özelliğiyle küresel ölçekte öneme sahiptir. Kaleyi koruyan iç ve dış surların
üzerinde yer alan oyma yazıt ve motifler ise 30’a yakın uygarlığın izlerini
taşımaktadır. Büyük oranda varlığını koruyarak günümüze kadar ulaşan surların
üzerinde kimisi zaman içinde yok olmuş, kimisi dönemin mülki idare amirleri
emriyle yıkılmış 101 burç ve dışarıya açılan 8 kapısı bulunmaktadır.
2015
Temmuz ayında UNESCO Dünya Kültür Mirası Listesi’ne giren Diyarbakır Surları ve
Hevsel Bahçelerinin tampon bölgesi yani Dünya Kültür Mirası yönetim alanı
içerisine giren ve mevcutta zaten kentsel sit alanı olan Suriçi bölgesi toplamda
160 hektar olup yaklaşık 140 hektarının kamulaştırılması yapılmaktadır. Ayrıca
Suriçi’nde toplamda 7.714 adet parsel bulunmakta ve bunun yaklaşık 6.300’ü
Bakanlar Kurulu kararıyla kamulaştırılacak parseller içerisinde bulunmaktadır.
Bu toplam, parsellerin yüzde 82’sine tekabül etmektedir. Geriye kalan yüzde
18’lik kısım ise zaten TOKİ tarafından kentsel dönüşüm kapsamında
kamulaştırılan bazı alanları kapsamaktadır. Bu durum, Bakanlar Kurulu kararıyla
Suriçi’nin tamamına el koyma kararı olduğunu göstermektedir.
Öte
yandan, mülklerine el konulan halka ve kamu kurumlarına, azınlık vakıflarına,
ilgili meslek odalarına, sivil toplum örgütlerine ve el konulan kamusal
alanlardan hizmet gören vatandaşlara hiçbir suretle sorulmadan, demokratik ve
katılımcı bir anlayış gözardı edilerek katı merkeziyetçi bir yaklaşımla bu
kararlar alınmıştır. Karar, hem Anayasa’nın 46’ncı maddesindeki kamulaştırma
hükmüne hem Anayasa’nın 35’inci maddesindeki mülkiyet hakkına hem de Sur’un
Dünya Kültür Mirası içerisinde yer alması nedeniyle Türkiye’nin onayladığı
Dünya Kültürel ve Doğal Mirasın Korunmasına Dair Sözleşme’ye ve yurttaşların en
temel hakkı olan kamu hizmetlerinden yararlanma ilkesine aykırılık teşkil
etmektedir. 
Bunların
dışında, Sur ilçesinde 28 Kasım 2015’te ilan edilen sokağa çıkma yasağından
sonra 6 mahalle, binlerce ev ve iş yeri yıkılmış durumdadır. İlçede hâlen
yasağın sürdüğü 6 mahalleden eser kalmazken yasak kapsamı dışındaki Ali Paşa ve
Lalebey Mahallelerinin de yıkımın hedefinde olduğu anlaşılmaktadır. 24 Mayıs
tarihinde yıkıma başlamak için iş makineleri mahallelere girmiş ve yıkım
işlemini başlatmışlardır. Yıkım esnasında birçok yerin elektrik ve suyu
kesilmiş durumdadır. Ülkenin birçok yerinde ramazan ayı mutlulukla
karşılanırken Sur’da yaşayan insanlarımızın ramazana yıkım, susuzluk ve
elektriksizlikle girmiş olması ise devletin vatandaşlara yaklaşımında
sergilemiş olduğu eşitliği de ortadan kaldırmış bulunmaktadır. 
28
Kasım 2015 tarihinde Diyarbakır Baro Başkanı Sayın Tahir Elçi’nin
öldürülmesinden sonra günümüze kadar süren sokağa çıkma yasakları adı altında
Sur ilçesinde yer alan Hasırlı, Fatihpaşa, Dabanoğlu, Cevat Paşa, Savaş ve
Cemal Yılmaz Mahalleleri, göstereceğim resimde görüldüğü gibi, şu durumda iken
-görüyorsunuz her taraf bina, ev- bugün çekilen uydu fotoğrafıyla şu
durumdadır. Yani tümüyle bu tarihî doku yok edilmiştir. Böyle tekrar yan yana
gösterirsem bu resimleri… Hepiniz bunu internetten bakıp görebilirsiniz. 
Evet,
bu sokaklarda, şu olmayan sokaklarda Eş Genel Başkanımız Sayın Selahattin
Demirtaş büyümüştür. Bu olmayan sokaklarda Diyarbakır Milletvekilimiz Sayın
Çağlar Demirel büyümüştür. Bu olmayan sokakların Sayın İdris Baluken
milletvekilidir. Bu olmayan sokakların yine milletvekili Sayın Nursel
Aydoğan’dır ve bu sözünü ettiğimiz 4 arkadaşımız şu an aramızda değil. Acaba
Diyarbakır’ın, Sur’un bu hâlini görseydiler nasıl kahrolurdular, onu da
düşünüyorum. 
Evet
arkadaşlar, şimdi ise Lalebey ve Ali Paşa Mahalleleri yine bu şekilde TOKİ
tarafından yıkılmak istenmektedir. Bunlar yıkıldıktan sonra ne yapılıyor?
Zamanın Başbakanı Sayın Davutoğlu dedi ki: “Ben orayı Toledo yapacağım.” Nasıl
Toledo biliyor musunuz? Şu anda şu arazide birkaç ev yapılmış örnek olarak,
normal beton ev yapılmış ve çok ince bir tabakadan bazalt taşla, bu evlerin dış
cephesi o şekilde yani uydurma bir şekilde o evler yeniden yapılıyor. Hâlbuki
bu evlerin orijinali direkt taştandır, evlerin tümü taştandır ve bu taşların
hepsi, bu gördüğünüz yerdeki tüm taşların hepsi moloz yerine toplatılarak
çöplüğe atılmış, yeni yapılan tuğladan ve benzeri betondan evlerin dış
cephelerine de sadece bazalt taş, çok ince bazalt taş döşenmiştir. Şu anda
Diyarbakır’ın en işlek caddesi olan Gazi Caddesi’nde yine bu bazalt taşlarla
tümü aynı renge boyatılmış gibi. Yani o Diyarbakır’ın eski dokusu, eski taştan
yapılan dükkânlarının üstü de kapatılmıştır. 
Yine,
Lalebey ve Ali Paşa Mahallelerinde TOKİ’nin yaptığı yıkımlar da çok aceleye
getirilmiş, hiçbir demokratik kuruluştan ve mesleki kuruluştan herhangi bir
görüş alınmadan evler eğer boyanmışsa, eğer sıvanmışsa tümüyle yıkılıyor. Yani
boyanmış, sıvanmış evler yok, hâlbuki zamanında o taşlar belki boyanmış, belki
o taşların üzerine sıva yapılmış ya da bir kat çıkılmış; tıraşlanması
gerekirken yıkılıyor.
Ayrıca,
o “avlu” dediğimiz evlerde en aşağı 2-3 aile yaşıyor, hatta 4 ailenin yaşadığı
evler var. Bu tek bir ev niyetiyle görülüyor, 20-30 bin lira ya da 40 bin lira
bir değer biçiliyor, onlara bu şekilde para vermeye çalışılıyor ama o 3
ailenin, 4 ailenin, o vatandaşların nerede yaşayacağı, nasıl yaşayacağı
konusunda da herhangi bir yol gösterilmiyor. Bunu sayın Meclise, sayın
milletvekili arkadaşlarıma söylüyorum, tekrar düşünmeleri gerekir, yazıktır,
yedi bin yıllık tarihi yok ediyorsun, üstelik de orada yaşayan insanları da
açlıkla terbiye ediyorsun. Bu, Kürtlerde görünen son yılların bir
uygulamasıdır. Her iktidar geçicidir, bunu bilin, tarih ve miras her zaman
kalıcıdır. 
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Taşcıer. 
Halkların
Demokratik Partisi grup önerisinin aleyhinde, ilk olarak Samsun Milletvekili
Sayın Çiğdem Karaaslan konuşacak. 
Buyurun
Sayın Karaaslan. (AK PARTİ sıralarından alkışlar) 
ÇİĞDEM
KARAASLAN (Samsun) – Sayın Başkanım, değerli milletvekillerimiz; HDP grup
önerisinin aleyhinde AK PARTİ Grubu adına söz almış bulunuyorum. Öncelikle Gazi
Meclisimizi ve yüce heyetinizi saygılarımla selamlıyorum. 
Sayın
hatibi dinlerken açıkçası çok enteresan bulduğum bir hususu dile getirerek
başlamak isterim. Konuşması boyunca Diyarbakır’dan, Suriçi’nden, Suriçi’nde
yaşananlardan bahsetti ama maalesef konuşmasında “terör” kelimesini hiç
geçirmedi. Suriçi’nde sokağa çıkma yasağının hangi nedenle ilan edildiğini de
tabii açıklamadı ama sokağa çıkma yasağı ilan edildi ve ertesi gün uyandığında
Diyarbakır Suriçi’nde vatandaşlar, evlerinin yıkılmış olduğu manzarasıyla
karşılaştılar. Oysaki hâl bu değil, oysaki gerçek de bu değil. Her ne kadar bir
algı oluşturulmaya çalışılsa da maalesef yaşananlar hepimizin gözleri önünde
yaşandı ve dolayısıyla inandırıcı da değil. 
Özellikle
-Diyarbakır deyince, Suriçi deyince- Diyarbakır Suriçi’nde şu anda yapılanlar
eğer konuysa, konuşulacaksa, herhâlde durup biraz düşünmek gerekir. Terör
örgütleri tarafından bu yıkımlar yaşanırken, sokak aralarına çekilen perdelerle
sokaklarda hendekler açılırken, çukurlar açılırken, vatandaşlarımızın evleri
başlarına yıkılırken önce herkesin şapkasını önüne koyup, hele sessiz
kalanların durup iki kez düşünmesi gerekir diye düşünüyorum. 
Bugün,
bence bizler, Diyarbakır Suriçi başta olmak üzere Diyarbakır’ın genelinde ama
ondan öte bölgede, özellikle şehircilik anlamında, özellikle kentsel dönüşüm,
kentsel yenileme ve yeni alanların kazandırılması anlamında yapmış olduğumuz
çalışmaları hayata geçiren bir ekibin önemli temsilcileri olarak gurur
duyuyoruz. Hakikaten Diyarbakır’da son dönemde yaşananlar sadece
Diyarbakır’daki vatandaşımızın değil, çünkü bizim gönül bağlarımız çok güçlü,
orada birinin eline kıymık batsa biz bunu yüreğimizde hissediyoruz ki,
özellikle terörden dolayı bu mağduriyetler yaşanmış olsun. 
Kamulaştırmayla
ilgili elbette hepimiz okuduk verilen grup önerisini. Kamulaştırma kararı sanki
bugünün kararıymış, sanki kamulaştırma kararı, evet, “acele kamulaştırma” diye
geçiyor ama hemen hemen bu son dönemlerde alınmış ve uygulamaya geçirilmiş
dolayısıyla da bir mağduriyete neden olmuş gibi, bir genelge, bir grup önerisi
hazırlanırken de ikinci kez durup düşünmek gerekir. Özellikle AK PARTİ’yi,
iktidar partisini ve mağduriyeti aynı cümle içinde kullanırken durup düşünmek
gerekir. Bugün, AK PARTİ iktidarı olarak bizler, kendi ülkemizin sınırları
içindeki vatandaşlarımızın sorunlarıyla, onlarla hemhâl olmak, onlara çözüm
üretmek bir yana dursun, bizim sınırlarımız gönül sınırlarımızdır diyerek tüm
dünya coğrafyasında acıların ve mağduriyetlerin giderilmesi için çalışıyoruz.
Gelelim
kamulaştırma kararından dolayı yaşandığı iddia edilen mağduriyetlere. Öncelikle
bir hatırlatma yapmak isterim. Diyarbakır Suriçi bölgesinde, özellikle Ali
Paşa, Lalebey, Cevat Paşa Mahallelerinde yapılacak olan kentsel dönüşüm
projesiyle ilgili yapılacak kamulaştırmanın kararı bugüne dayanmıyor, bundan
çok daha öncesine dayanan bir karar bu, 2008 yıllarına kadar gidebiliriz
bununla ilgili ama özellikle 14/10/2009 tarihinde Toplu Konut İdaresi
Başkanlığı, Diyarbakır Valiliği -buranın altını özellikle çizmek istiyorum,
herkes çok iyi biliyor ama bilmeyenler açısından bir kez daha altını çizerek
söylemek istiyorum- Diyarbakır Büyükşehir Belediye Başkanlığı ve Sur Belediye
Başkanlığı yani HDP’li belediye başkanlıklarının olduğu dönemde altına imza
atılarak başlatılmış bir çalışmadır. Kamulaştırma kararında, o dönemde
Diyarbakır Büyükşehir Belediye Başkanlığı yapan, bu dönemde HDP sıralarında
milletvekili olan Osman Baydemir’in imzası vardır. Kamulaştırma ihalesini yapmıştır,
ayrıca yıkımın bir bölümüne de kendisi döneminde, kendi eliyle başlanmıştır.
Dolayısıyla, biz farklı nedenlerle bugüne kadar sirayet etmiş bir konunun
aslında bugün gelmiş olduğu aşamayı tartışıyoruz ama sanki “Acele kamulaştırma
kararıyla alınmış birtakım kararlar hızla hayata geçti ve vatandaşlarımız
bundan dolayı mağduriyet yaşadı.” gibi bir algı kesinlikle doğru değildir. 
Tahliyelerle
ilgili eğer yaşanan bir sıkıntı varsa… Bugün ben Diyarbakır Valimizle de
konuştum, bugün Çevre ve Şehircilik Bakanımızla da konuştuk; biz hiçbir zaman
mağduriyetin, yaşanan mağduriyetin tanığı olmadık, onu izlemedik, görmedik, biz
her zaman müdahale ettik, çözüm ürettik. Ben aldığım bilgilere dayanarak şunu
söyleyebilirim: Bugün, Diyarbakır’da Ali Paşa ve Lalebey Mahallelerinde
kamulaştırma bedelleri hesaplarına çok uzun zaman önce yatan vatandaşlardan
Şubat ayı 2017 yılında yani geçtiğimiz birkaç ay öncesinde boşaltılması için
gerekli işlemlerin başlatılması istenmiş ancak vatandaşlar kış şartlarını
gerekçe göstererek bunun ertelenmesini talep etmişlerdir. Dolayısıyla daha
önceden başlatılan, ücretlerin tümü hesaplarına yatırılmış, bu konuda bütün
mahkeme kararları verilmiş, hukuki boyutu kesinlikle tamamlanmış olan bir
aşamadan bahsediyoruz aslında bugün geldiğimiz noktada ama bunun dışında,
çocuğu okula devam edenlerin çocuklarının yeni okullarına taşınması, evlerini
değiştirmek durumunda kalanlara kira yardımları yapılması, taşınmalarıyla
ilgili maddi sıkıntı çekenlere bu maddi sıkıntıyı karşılayacak yardımların
yapılması noktasında Diyarbakır Valiliğimiz çok hassas davranıyor ve mutlaka
bunların da gereği yapılacaktır. 
Hâl
böyleyken birkaç şeyin de üstünden geçmek istiyorum, kusura bakmayın, lütfen:
Bugüne kadar biz her ne yaptıysak, madem konumuz Diyarbakır, Diyarbakır’dan
konuşalım, Hazreti Süleyman Türbesi’nin önünden konuşalım mesela, oradaki
gecekondulaşmış bölgeden konuşalım. Bir soruyla başlayayım. Halkımıza böyle
yaşamak reva mıdır? Değildir elbette. Hiçbirimiz bu tip sağlıksız konutlarda,
sağlıksız yaşam ortamlarında çocukların büyümesini istemeyiz. İşte o nedenle
bir çalışma başlattık Hazreti Süleyman Camisi’nin önünde, uzun yıllar sürdü
çünkü yine çok önemli duvarlarla karşılaştık bunu yaparken ama hamdolsun,
yaptık, bitirdik. Bugün, uyuşturucu konusunda, maalesef o metruk binaların
birer alana dönüştüğü, maalesef çocukların çok kötü şartlardaki bu alanlarda
yetişmeye mahkûm bırakıldığı bir yerden işte gördüğünüz, Hazreti Süleyman’ın
çevresi halka açıldı. Peki, bu yapılırken ne söylendi? Bakıldı ki proje çok iyi
gidiyor, proje hakikaten yaşam kalitesini yükseltmeye, Diyarbakır’ın yeşil alan
ihtiyacını karşılamaya yönelik, o zaman dendi ki: “Burayı paralı yapacaklar -bu
propaganda da yapıldı sahada- ve siz burayı kullanamayacaksınız, birileri için
yapacaklar.” Hafta sonları olmak üzere, akın akın Diyarbakır insanının
doldurduğu işte bu muhteşem rekreasyon alanıyla bugün Diyarbakır halkımız
tanıştı. Hamdolsun, daha ilerisini de yapacağız.
Suriçi
Projesi ilk konuşulmaya başlandığında denildi ki: “Burayı yıkacaklar ve yerine
alışveriş merkezi yapacaklar. Burayı yıkacaklar ve burada bir insansızlaştırma
yapmak suretiyle burayı sadece belirli kesimler için bir kullanım ve yaşam
alanı hâline getirecekler.” 
Bugün, biraz önce hatip bazalt taşından bahsetti. Bazaltın
kullanılması önemlidir çünkü Diyarbakır’ın yerel mimari kimliğinin çok önemli
taşlarından, çok önemli unsurlarından biridir, malzemelerinden biridir. Ben
şunu gururla söylüyorum: Bugün Diyarbakır’da koruma amaçlı imar planına tabii
ki riayet ederek, onu baz alarak çok önemli bir çalışma hayata geçmektedir ve
bu çalışma yerel mimari unsurları, Diyarbakır’daki sosyolojik yaşamı, halkın
ihtiyaçlarını, beklentilerini, geleceğe dair umutlarını hem fiziksel mekâna
dönüştürebilen… Yani “fiziksel mekân” derken burada biz sadece mekânları imar
etmiyoruz, aynı zamanda gönülleri de imar ediyoruz, sosyal devlet anlayışının
gereği de zaten budur diyoruz ve yola böyle devam ediyoruz. Bunu yaparken de
çok farklı algılar, çok farklı propagandalar yapıldı ama Hazreti Süleyman
Camisi’nin önünden göreceğiniz gibi, hakikaten Diyarbakır’a yakışanları
yapıyoruz ve yapmaya devam edeceğiz. Mesela burada, Gazi Caddesi’nden, Melik
Ahmet’ten bahsedildi. Bugün -bilmiyorum en son ne zaman gidildi konuşuldu ama-
esnafla konuşulmasını tavsiye ederim. Çünkü o zaman…
MERAL
DANIŞ BEŞTAŞ (Adana) – Biz her gün oradayız ya, siz ne zaman gittiniz?
ÇİĞDEM
KARAASLAN (Devamla) – Ben çok sık gidiyorum.
LEZGİN
BOTAN (Van) – Hiç karşılaşmadık.
BAŞKAN
– Lütfen…
ÇİĞDEM
KARAASLAN (Devamla) – Hiç merak etmeyin, ben de çok sık gidiyorum. Çünkü orada
da “Yapmayın, etmeyin, esnafın işini durduracaksınız, Diyarbakır’ın kalbidir
burası, ticareti aksatmayın.” dediler, dinlemedik yaptık ve çok da iyi yaptık,
hamdolsun, bugün gerçekten Diyarbakır’ın merkezi olan Suriçi ama Sur’un içinin
de kalbi olarak tabir ettiğimiz Gazi Caddesi ve Melik Ahmet’te, Yanık Çarşı da
başta olmak üzere çok önemli bir dönüşüm ve değişim yaşanıyor, sokak
sağlıklaştırma çalışması yapılıyor. 
Hâl
böyleyken son olarak şunu ifade etmek isterim. Hiçbir şey lafla olmuyor, lafla
söylediğimiz her şeyi somut çalışmalara dönüştürmek durumundayız. Biz, bugün
Diyarbakır için kurduğumuz bir hayalin ve Diyarbakır için koyduğumuz hedeflerin
gereğini yapıyoruz. Çevre ve Şehircilik Bakanlığımız bir taraftan, Toplu Konut
İdaresi bir başka taraftan, Kültür ve Turizm Bakanlığımız oradaki tarihî ve
kültürel mirasın devamlılığı noktasında restorasyon çalışmalarını yaparak buna
çok önemli şekilde katkı veriyor. Ama Kurşunlu Camisi yanarken, yakılırken
sessiz kalanların bugün doğal ve kültürel mirasın korunmasından ve
yaşatılmasından bahsetmesini hayretle karşılıyorum. Dört Ayaklı Minare’nin
ayaklarına kurşun sıkılırken sessiz kalanların bugün yine aynı şekilde kültürün
devamlılığından bahsetmesini hayretle karşılıyorum. Bugün kadınlar o karanlık
ne idiği belirsiz inlerde karanlık bir dünyaya mahkûm edilirken sessiz
kalanların kadın haklarından bahsetmesini; çocuklar teröre kurban verilirken, o
sokak aralarına gerilen perdelerin arkasına siper edilirken…
(Mikrofon
otomatik cihaz tarafından kapatıldı)
ÇİĞDEM
KARAASLAN (Devamla) – …sessiz kalanların çocuk haklarından bahsetmesini çok
büyük bir hayretle karşılıyorum. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Karaaslan.
AHMET
YILDIRIM (Muş) – Sayın Başkan…
BAŞKAN
– Sayın Yıldırım...
AHMET
YILDIRIM (Muş) – Sayın Başkan, sayın hatip araştırma önergemizle ilgili olarak
“Enteresan bir sunum, araştırma önergesi verirken iki defa düşünsünler.”
diyerek grubumuza açıktan sataşmada bulunmuştur, İç Tüzük 69’a göre…
BÜLENT
TURAN (Çanakkale) – Bunlar genel ifadeler Sayın Başkanım.
BAŞKAN
– Buyurun iki dakika…
VIII.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın,
Samsun Milletvekili Çiğdem Karaaslan’ın HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
hayatında üç gün üst üste Diyarbakır’ı teneffüs etmemiş, onun tarihî dokusunu
edinmemiş, onun söylencesine dair bir şairden 3 dizeli şiir bilmeyenlerin ancak
validen eline tutuşturulan kâğıtlarla konuşma yaparsa Diyarbakır tarihine dair
de, oradaki yıkıma dair de yapacağı sunum böyle olur. 
BÜLENT
TURAN (Çanakkale) – Yakışmadı size bu, hiç yakışmadı; hiç yakışmadı size bu
Sayın Yıldırım.
AHMET
YILDIRIM (Devamla) – Şunu söyleyelim: Ben de valiyle görüştüm. Biz orayı sadece
bilmiyoruz, her anını yaşıyoruz. Çocukluğumuz orada geçti, dedemizin mezarı
orada, babamızın mezarı orada, bizim de çocuklarımızın da mezarı orada. Daha o
bazalt taşına elini temas ettirmemiş olanların oradakilerin acılarını
anlayabilmeleri mümkün değildir. Kalkıp, sokağa çıkma yasakları, oradaki hendek
ve barikatlardan söz edip, onu kalkıp bir yedi bin yıllık kentin yerle bir
edilmesine sebep kılanlara ve buradan savunu içerisine girenlere Üstat
Bediüzzaman’dan bir sözle cevap vermek isterim: “Bir gemide 99 günahkâr varsa
ama içinde sadece bir günahsız insan varsa siz o gemiyi batıramazsınız.” diyor.
Siz bir kenti yerle bir ettiniz. 
ÇİĞDEM
KARAASLAN (Samsun) – Teröristler yaptı.
ŞİRİN
ÜNAL (İstanbul) – Teröristlerin hiç suçu yok mu yani?
AHMET
YILDIRIM (Devamla) – Madem öyle, hadi hendek, barikat, hadi oradaki çatışma
kültürü, hadi oradaki sokağa çıkma yasakları on dört aydır yok. Sokağa çıkma
yasağı o 6 mahallede niye devam ediyor, neyi gizliyorsunuz? Hendek, barikat ve
çatışmalar bittikten sonra sağ kalan, ayakta kalan tarihî yapıların yıkılıp o
parselin, o adanın tümden yerle bir edilmesine yani Diyarbakır’ın
kuzeydoğusundaki o dörtte 1’lik bölümün yok edilmesine altyapı hazırlandı.
Evet, Urfa Milletvekilimizin Büyükşehir Başkanı olduğu dönemdeki, altına imza
attığı kentsel dönüşüm, son kırk yılda yapılmış olan güncel yapıların ortadan
kaldırılması, tarihî dokunun açığa çıkarılmasıyla ilgiliydi, yoksa oranın yerle
bir edilmesiyle ilgili değildi. AKP’nin kentsel dönüşümden anladığı, acele
kamulaştırmadan anladığı şey TOKİ mantığıdır. Beton sesi gelince haz duyan
Çevre ve Şehircilik bakanlarının ancak bakanlık yaptığı bir Hükûmetsiniz siz.
(HDP sıralarından alkışlar) 
BAŞKAN
– Teşekkür ederim Sayın Yıldırım.
ÇİĞDEM
KARAASLAN (Samsun) – Sayın Başkan...
BAŞKAN
– Sayın Karaaslan...
ÇİĞDEM
KARAASLAN (Samsun) – Sayın Başkanım, konuyla ilgili cevap verebilir miyim?
BAŞKAN
– Sataşmadan dolayı mı söz istiyorsunuz?
ÇİĞDEM
KARAASLAN (Samsun) – Evet.
BAŞKAN
– Hangi sözünden dolayı?
ŞİRİN
ÜNAL (İstanbul) – “Bazalt taşına elini değdiremeyenler” dedi.
HAKAN
ÇAVUŞOĞLU (Bursa) – “Üç gün üst üste gidemeyen” falan dedi.
ÇİĞDEM
KARAASLAN (Samsun) – Diyarbakır cümlelerimle ilgili bana yöneltilen suçlamadan
dolayı söz istiyorum.
BAŞKAN
– Buyurun iki dakika. (AK PARTİ sıralarından alkışlar)
AHMET
YILDIRIM (Muş) – Hayatında gördün mü?
BÜLENT
TURAN (Çanakkale) – Ya, niye kızıyorsunuz, konuşuyor güzel güzel. 
2.- Samsun Milletvekili Çiğdem
Karaaslan’ın, Muş Milletvekili Ahmet Yıldırım’ın sataşma nedeniyle yaptığı
konuşması sırasında şahsına sataşması nedeniyle konuşması
ÇİĞDEM
KARAASLAN (Samsun) – Çok gördüm. 
Orası
ayrı ama Sayın Vekilim şöyle: Bir yeri içselleştirmek, derdiyle hemhâl olmak,
oranın sorununu sorunu kabul etmek için orada illa yaşamaya gerek yok. Çok
defalar gittim, çok dostlarım oldu, hakikaten benim için çok ayrı bir yere
sahiptir. Bir Karadeniz milletvekili olarak, Samsun Milletvekili olarak da
ayrıca Diyarbakır’ı bu kadar sevmeyi, Diyarbakır’ı bu kadar önemsemeyi
hakikaten kendi açımdan da çok önemli buluyorum; bizim kıymetlimizdir
Diyarbakır. 
Sadece
şunu söyleyeceğim: Diyarbakır’da yaşamış, sizin söylediğiniz gibi tozunu
yutmuş, sokaklarında oyun oynamış ve orada büyümüş çok değerli bir dostumun
bana şöyle bir sözü oldu, benim için önemlidir, dedi ki: “Diyarbakır halkı
sabırlıdır, çok sabreder, çok şeyi böyle göz ardı eder, görmezden gelir ama bir
şeyi asla affetmez; evini başına yıkanı asla affetmez.” [AK PARTİ sıralarından
alkışlar, HDP sıralarından alkışlar(!)] 
AHMET
YILDIRIM (Muş) – Kesinlikle, kesinlikle, evini başına yıkanı unutmaz, affetmez,
asla, asla. 
ÇİĞDEM
KARAASLAN (Devamla) - İşte, o nedenle, son seçimlerde, son o halka gidip de
halkı sokağa çağırdığınızda…
BÜLENT
TURAN (Çanakkale) – Kimin kimi affetmediğini gördük demek istiyor.
ÇİĞDEM
KARAASLAN (Devamla) - …3-5 kişiyi, 10 kişiyi bile toplayamadığınız dönemlerden
pay biçin. Diyarbakır’da Diyarbakırlı, Diyarbakır insanı evini başına yıkanın teröristler
ve aynı zamanda o teröristlere maalesef sessiz kalan sizler olduğunun farkında.

Teşekkür
ederim. (AK PARTİ sıralarından alkışlar) 
AHMET
YILDIRIM (Muş) – Sayın Başkan…
BÜLENT
TURAN (Çanakkale) – Sataşma yok Sayın Başkan, gündeme devam edelim lütfen.
Sataşma yok, çok dikkatli konuştu Başkanımız. 
AHMET
YILDIRIM (Muş) – Sayın Başkan, Bülent Bey’e mi soralım?
BAŞKAN
– Sayın Turan, lütfen…
AHMET
YILDIRIM (Muş) – Ben sadece kayıtlara girsin diye söylüyorum. 
BAŞKAN
– Sayın Yıldırım, sizi dinliyorum buyurun.
AHMET
YILDIRIM (Muş) – Diyarbakır’ın Tahir Elçi’sinden, Dört Ayaklı Minare’den
girenlere 28 Kasım 2015’ten sonra evini ziyaret eden Adalet Bakanınız, o
dönemin Başbakanı “Bu bizim, bunun faillerini ortaya çıkarmak bizim boynumuzun
borcudur, onur borcudur.” Bakın, o Başbakanın yerinde yeller esiyor ama Tahir
Elçi’nin ve o Dört Ayaklı Minare’nin tarihine sahip çıkanların failleri, onları
katledenlerin failleri orta yerde yok. 
HAKAN
ÇAVUŞOĞLU (Bursa) – Belli belli, belli onların failleri, belli. Tutanaklara
geçsin, soruşturmalarda onların failleri. 
BAŞKAN
– Sayın milletvekilleri…
AHMET
YILDIRIM (Muş) – Son olarak da şunu söyleyeyim…
BAŞKAN
– Grup başkan vekilini dinliyorum lütfen… Dinliyorum sizi Sayın Yıldırım. 
HAKAN
ÇAVUŞOĞLU (Bursa) – Belli onların failleri. Belli, belli onların failleri.
AHMET
YILDIRIM (Muş) – Çık oradan konuş. 
BAŞKAN
– Sayın Yıldırım, lütfen… 
Buyurun,
devam edin.
MERAL
DANIŞ BEŞTAŞ (Adana) – Belliyse çıkarın, niye çıkarmıyorsunuz? Sayın Çavuşoğlu,
kim söyleyin, biz de öğrenelim. Savcı mısın?
BÜLENT
TURAN (Çanakkale) – Yılmaz Bey söyledi, bakın, tutanakları açın bakın, Yılmaz
Bey söyledi. 
AHMET
YILDIRIM (Muş) – Şimdi, sonuç olarak biz çok yalın bir şey soruyoruz, çok yalın
sorduğumuz bir şey var: On dört aydır çatışma yok, on dört aydır hendek,
barikat yok ama o 6 mahallede sokağa çıkma yasağı niye devam ediyor? Basit bir
şey soruyoruz biz, başka bir şey sorduğumuz yok. Neyi gizliyor siyasi iktidar? 
BAŞKAN
– Teşekkür ederim Sayın Yıldırım.
AHMET
YILDIRIM (Muş) – İşte o kenti, evini başına yıkanları bu kayyumlarla birlikte
elbet değerlendirecek ve er geç bunların failleri ortaya çıkacaktır.
BÜLENT
TURAN (Çanakkale) – Çıkacak çıkacak, hep çıkacak. 
BAŞKAN
– Sayın Yıldırım, teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 30/5/2017 tarihinde Grup
Başkan Vekili Muş Milletvekili Ahmet Yıldırım tarafından, Sur ilçesinin büyük
bir bölümünün 2942 sayılı Kanunu’nun 27’nci maddesine dayanarak acele
kamulaştırma eliyle kamulaştırılacağı kararı nedeniyle kamulaştırılan yerlerde
insanların evlerini boşaltması beklenmeksizin ve kültürel, inançsal
gerçeklikler görmezden gelinerek başlatılan yıkım nedeniyle oluşturulan
mağduriyetlerin sorumlularının ortaya çıkarılması amacıyla verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak, Genel Kurulun 30 Mayıs 2017 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
BAŞKAN
– Halkların Demokratik Partisi grup önerisinin lehinde son olarak İstanbul
Milletvekili Sayın Gülay Yedekci konuşacak.
Buyurun
Sayın Yedekci. (CHP sıralarından alkışlar) 
GÜLAY
YEDEKCİ (İstanbul) – Sayın Başkan, değerli milletvekilleri; hepinizi içtenlikle,
sevgiyle, saygıyla selamlıyorum.
Diyarbakır
çok önemli bir kent. Tarihin ilk çağlarından günümüze kadar önemli
medeniyetlere ev sahipliği yapmış kadim bir kentimiz Diyarbakır. Diyarbakır
aynı zamanda UNESCO Dünya Kültür Mirası Listesi’nde de yer alıyor, Surları ve
Hevsel Bahçeleri’yle birlikte. 
En
eski yerleşim merkezî, adını Diyarbakır’ın surlarından alan Sur ilçesi. İlçeye
hâkim olmuş büyük uygarlıkların bıraktığı izler kentin kimliğini oluşturmakta
ve bu kent kimliğinde en önemli noktayı sivil mimari unsurlar yani konutlar
oluşturmakta ve bu konutları çevreleyen “kuçe” adı verilen daracık sokaklar
oluşturmakta. 
Kuçe
adı verilen dar sokak kapısından içeri girildiğinde iç avlu ve avluyu çevrelen
cephelerin mimari üslubundaki zenginlik, değişkenlik, farklı fonksiyonları
içeren mekânların akıcılığı, rasyonelliği bu nitelikleri haiz her evin
kapısından içeri girildiğinde fark edilebilir. 
Suriçi,
Diyarbakır Kültür Varlıklarını Koruma Bölge Kurulu Kararı ile 2863 sayılı
Kültür ve Tabiat Varlıklarını Koruma Kanunu uyarınca kentsel sit olarak koruma
altına alınmış ve Suriçi’nde 147 anıtsal, 448 sivil mimarlık örneği olmak
üzere, toplam 595 adet tescilli yapı bulunmaktadır. 
Suriçi’nin
2011 yılı Koruma Amaçlı İmar Planı verilerine göre yapı sayısı 9.846 adet
olarak tespit edilmiş, bunun 1.422’si hazineye, bir kısmı da daha önceki
kamulaştırma kararıyla maalesef TOKİ’ye geçmiştir. Geri kalan parseller de
şahıs mülkiyetindedir. Bakanlar Kurulunca, 2016 yılında Diyarbakır ili Sur
ilçesinde bulunan 16 mahalle ve Yenişehir ilçesinde bulunan 2 mahalle olmak
üzere toplam 18 mahallede kamulaştırma kararı alınmıştır. Suriçi bölgesi
yaklaşık 160 hektar olup bunun 140 hektarı kamulaştırılacaktır. Bölgede 7.714
adet parselin yüzde 82’si kamulaştırılmak istenmektedir. 
Yetkililer
tarafından bu çalışmalar yapılırken ne ticaret ve sanayi odasından ne esnaf ve
sanatkârlar odasından ne mimarlar odasından ne de başka bir sivil toplum
kuruluşundan görüş alınmamıştır. Ne yapılırsa yapılsın koruma amaçlı imar
planına uyulmak zorundadır. 
İlgili
kamulaştırma kararı, kamu kurum ve kuruluşlarına ve vakıflara ait yapıları da
kapsamaktadır. Bu çerçevede çalışmalar yapılırken hukuka uygun, bilimsel,
kentin sosyal, kültürel ve tarihî dokusuna uygun çalışmalar yapılmalıdır. 
Bizim
önerimiz, Kültür Bakanlığının öncülüğünü yapacağı ulusal düzeyde bir proje
yarışmasıyla kültür, turizm, eğitim, rekreasyon ve dinî turizmi amaçlayan bir
çalışma başlatılması ve Sur’da aslına uygun restorasyon çalışmalarının bir an
önce başlatılması gerekmektedir. Az önce bahsedildi orada yapılan
çalışmalardan, bazalt taşından. Şimdi yapılan uygulamada neler yapılıyor? Orada
betonarmeden binalar yapılıyor ve o taş o cepheye yapıştırılıyor. Hâlbuki
yapılması gereken ne? Hükûmetin her konuşmasında ağzından düşürmediği “Koruma
amaçlı imar planına sadık kalarak yapacağız.” dediği ama inşaatlar başladığında
söylediklerinin doğru olmadığı ortaya çıkan nedir? Mesela kuçe adı verilen
sokak dokusunun korunması öneriliyor bu planda ama 15-20 metrelik caddeler
açıldı. Tarihî tescilli yapılar ve tescile değer yapıların korunması öneriliyor
ama bu yapılar korunmadı. “Bazalt duvar örülmeli.” deniyor. Sayın
milletvekilim, bazalt duvarın örülmesi gerekirken sadece yapıştırılıyor. Bir de
tabii Diyarbakır evleri özel evlerdir, mahremiyet düşünülerek tasarlanmıştır;
daracık sokaklarda karşılıklı evler birbirini görmesin diye cumbanın önüne
pencere yapılmaz, iki yanına pencere yapılır. Şimdi sizin yaptıklarınızda
nasıl? Önde cumba var. Her parselde tek cumba olur, sizin yaptığınız projelerde
her yerde ayrı ayrı cumba var. Şimdi oradaki vatandaşlar -basından da takip
ediyoruz- acele kamulaştırma kararı çıktıktan sonra -Diyarbakır Sur’a da
gittik- diyor ki -daha önce AKP’li belediye başkanları benzer açıklamalar
yapmışlardı- “Bizim elimizden buraları alacaklar, zenginlere verecekler.” Yani
bir anlamda bir soylulaştırma çalışması yapılacak endişesi var. Şu anda da buna
benzer çalışmaların orada olduğu, bazı ünlü isimlerin oralardan ev aldığı,
vatandaşların hesabına para yatırıldığı söyleniyor. Hesaplarına yatırılan 18-20
bin lirayla vatandaşların bir ev alabilmeleri söz konusu değildir.
Ayrıca,
kentsel dönüşüm yapılırken, acele kamulaştırma yapılırken oradaki vatandaşın
demografik yapısı da değerlendirilmeli. Orada insanlar nasıl yaşıyor? Aileler
iç içe yaşıyor; adam, çocukları, gelinleri, torunları beraber yaşıyor. İki
katlı evde on tane odası var. Şimdi sizin verdiğiniz parayla bir senelik
kirasını ödeyebilir mi? Bir tane daire tutsa 20 kişi aynı evde kalabilir mi? 
Bir
başka durum daha var. Çok önemli günlerden geçiyoruz, mübarek ramazan ayını
idrak ediyoruz. Ramazan ayı birlik, beraberlik, kardeşlik, dayanışma ruhudur;
insanları susuz, elektriksiz bırakma günü değildir. Ramazan ayında insanların
suyunu kestiniz ve insanlar şu an orada susuzlar, elektriksizler. Bu mudur
bizim Müslümanlık anlayışımız? Bu mudur ramazanın dayanışma ruhu? Yanlıştır,
yazık ediyorsunuz, bu yanlıştan bir an önce dönün.
Bir
başka konu var: Çocuklar. Çocukların okul tatiline iki haftadan biraz fazla
zaman kaldı. İki hafta daha beklenemedi mi? Bu çocuklar sokaklarda, evlerinden
dışarıda. Bu çocukların okula gidip gitmemesi AKP’li hiçbir milletvekilinin
umurunda değil mi? Niçin bu konuda bir duyarlılık gösterilmiyor? 
Kentsel
dönüşümle ilgili son on beş yılda, İstanbul’da son yirmi bir yılda onlarca,
yüzlerce mağdur yarattınız. Lütfen, Sur’daki vatandaşımızı bu mağdur ordusuna
dâhil etmeyiniz. Çünkü Diyarbakır çok önemli bir alan ve Diyarbakır’da yapılan
yanlış Türkiye’nin genel anlayışının dışında. Evet, orada bir terör sorunu var;
evet, orada bir terörle mücadele var ama bu demek değildir ki bütün kenti
yıkacaksınız, yok edeceksiniz, hiç tarihî, kültürel iz kalmayacak, ondan sonra
orayı terörden temizleyeceksiniz. Bu, bu anlama gelmemektedir. Devletimiz
terörle daha demokratik, daha adil mücadele edebilecektir. 
Bu
durum bizim aklımıza Türkiye Büyük Millet Meclisi binasıyla ilgili… Halkla
İlişkiler binasını yıktınız, üzerine kocaman bir pankart yapıştırdınız; dediniz
ki: “Milletin Meclisini Millet Yapar”, altına da “GYODER”. Yandaşlara
yaptırdınız. Şimdi bizim aklımıza gelen ilk soru: Sur’da kimlere, nasıl rant
sağlıyorsunuz? Sur’daki acele kamulaştırmanın amacı acaba birilerine rant
sağlamak mıdır, yandaşlarınıza para kazandırmak mıdır; bunu çok merak ediyoruz.

Özetle:
Diyarbakır’ın Sur ilçesinde yaşayanlar “kentsel dönüşüm” adı altında,
evlerinden, köylerinden, doğdukları yerlerden uzaklaştırılmak istemiyorlar.
Kentsel dönüşüm demek o yerdeki insanların yaşadığı ortamı rehabilite etmek
demektir, günümüz koşullarına uygun hâle getirmek demektir; oradaki herkesi
oradan uzaklaştırıp, binaları yıkıp görünürde tarihî eser intibaı yaratacak,
taklit, çirkin, “kitsch” binalar yapmak demek değildir. Tarihimize, ecdadımıza,
gerçekten gönülden saygı duyuyorsanız bu eserleri aslına uygun ve bilimsel
olarak restore etmek zorundasınız çünkü siz şu anda Hükûmetsiniz. 
Mahallelerini
bırakmak istemeyen bu insanlar Sur’da yıkım istemiyor, düşük bedeller
karşılığında insanların evini ellerinden bir şekilde alıyorsunuz ve bu, bir
anlamda mülkiyet hakkının gasbıdır ve oradaki insanların gerek sosyolojik gerek
psikolojik gerek ekonomik anlamda çok ciddi sıkıntılar yaşadığı ortadadır.
Gittik, orada esnaf kan ağlıyor. Buradan birbirine benzer kopya evleri
göstererek orada sanki bir cennet mahal yaratmışsınız gibi anlatmanın bir
anlamı yok. Rekreasyon alanlarını binaları yıkarak oluşturuyorsanız biz ona
karşıyız. Biz sizin şehirlerin böğrüne hançer gibi sapladığınız yapıları yıkıp
oraları rekreasyon alanı yapmanızı istiyoruz. Türkiye’nin ve dünyanın en önemli
kentlerinden bir tanesi, bence en önemli kenti olan İstanbul, İstanbul’un
fethi… Bir çağ açıp bir çağ kapattı Fatih Sultan Mehmet o İstanbul’u fethederek
ama bugün Sayın Cumhurbaşkanının da söylediği gibi, sizin yaptığınız
kötülükleri görseydi herhâlde çok üzülürdü, şu anda da kemikleri sızlıyordur. 
Kentlerimizin
üzerinden TOKİ eliyle yaptığınız ucubelikleri bir an önce çekiniz, kentlerimize
dokunmayınız. Daha önce söyledim, tekrar ediyorum: TOKİ Genel Başkanının
maaşını üç kat yapalım, evinde otursun; kentlerimize dokunmasın, insanlarımızın
yaşam hakkı gasbedilmesin. 
Hepinizi
içtenlikle selamlıyor, saygı ve sevgilerimi sunuyorum. (CHP sıralarından
alkışlar)
BAŞKAN
– Teşekkür ederim Sayın Yedekci. 
Halkların
Demokratik Partisi grup önerisinin aleyhinde son olarak Bursa Milletvekili
Sayın Hakan Çavuşoğlu konuşacak. 
BÜLENT
TURAN (Çanakkale) – Hurşit Yıldırım Bey konuşacak Sayın Başkanım, İstanbul
Milletvekili.
BAŞKAN
– Buyurun Sayın Yıldırım. (AK PARTİ sıralarından alkışlar)
HURŞİT
YILDIRIM (İstanbul) – Sayın Başkan, değerli milletvekilleri; HDP grup önerisi
üzerinde söz almış bulunmaktayım. Genel Kurulu saygıyla selamlıyorum. 
Sözlerime
başlamadan önce, içerisinde bulunmuş olduğumuz Ramazan ayının aziz milletimiz
ve tüm İslam âlemi için hayırlara vesile olmasını temenni ediyorum. 
Aynı
zamanda dün, Türk-İslam tarihinin en önemli zaferlerinden biri ve dünya
tarihinin en önemli olaylarından biri olan İstanbul’un fethinin 564’üncü
seneidevriyesini büyük bir heyecan ve gururla kutladık. “Kerpetenlerle surun
dişleri sökülecek.” diyerek, büyük bir kararlılıkla karadan gemileri yürüterek
bir çağı açıp bir çağı kapatan ecdadımızın fethettiği ve bizlere miras
bıraktığı aziz İstanbul, medeniyetimizin ve kültürümüzün de ortak değeridir.
Bundan 564 yıl önce Peygamber Efendimiz’in övgüsüne mazhar olan, bugünleri ve
bu güzel şehri bizlere emanet eden dedem Fatih Sultan Mehmet Han’ı ve onun
övgüye mazhar ordusunu ve kahraman askerlerini rahmet, şükran ve minnetle
anıyorum.
Değerli
milletvekilleri, Sur ilçesinin büyük bir bölümünde acele kamulaştırma işlemiyle
sorunlar oluştuğu ve bu sorunların araştırılmasıyla ilgili HDP grup önerisi
verilmiştir.
Sur
ilçemiz tarihî dokusu, kültürel varlığıyla zengin bir ilçemizdir. Böylesine
önemli bir tarihî mirasın terör örgütlerince tahrip edilmesi sebebiyle hem
tarihî doku hem de bölgede yaşayan vatandaşlarımız büyük zarar görmüştür. Sur
ilçesinin hem terörden arındırılması hem kamu düzeninin sağlanması hem de
tarihî binaların restorasyonu için alınan kamulaştırma kararı acil, zaruri ve
hukuki bir karardır. Terör örgütleri ve teröristlerce kırılan, yıkılan, harap
edilen şehirlerin onarılması, oralarda yeniden yaşam alanlarının sürdürülmesi
ve vatandaşlarımızın hukuki haklarının korunması devletimizin asli
görevlerindendir. Sur’un tarihî ve kültürel dokusuna uygun olarak ihya
edilmesinden sonra da vatandaşlarımız yine bulunduğu bölgelerde ikametine devam
edecektir. Bakanlığımız da yaptığı açıklamalarda Sur’da tarihî dokuya uygun
konutlar yapılacağını, Sur’un doğru bir şekilde ihya edileceğini, Sur’un bir
cazibe, turizm merkezi olacağını açıklamıştır. 
Sayın
Vekilimiz Çiğdem Karaaslan konunun teknik ve sosyal yönlerini detaylı bir
şekilde açıklamıştır. Kaldı ki 2942 sayılı Kamulaştırma Kanunu kapsamında
yapılan tüm işlemler, hukuki boyut itibarıyla kanun yoluna açıktır, dava
yoluyla görülmektedir. 
Bu
vesileyle, HDP grup önerisinin reddedilmesinin uygun olacağını düşünüyor, Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yıldırım.
Halkların
Demokratik Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir.
Şimdi,
Cumhuriyet Halk Partisi grup önerisinin görüşmelerine başlayacağız.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş olan
önerisini okutup işleme alacağım ve oylarınıza sunacağım.
3.- CHP Grubunun, 22/5/2017 tarihinde
İstanbul Milletvekili Mehmet Bekaroğlu ve arkadaşları tarafından, Türkiye çay
piyasasının yabancı tekellerin eline geçmesinin araştırılması amacıyla verilmiş
olan Meclis araştırması önergesinin Genel Kurulun bilgisine sunulmak üzere
bekleyen diğer önergelerin önüne alınarak, Genel Kurulun 30 Mayıs 2017 Salı
günkü birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
30/5/2017
Türkiye Büyük Millet Meclisi Başkanlığına
Danışma
Kurulunun 30/5/2017 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Levent
Gök
 Ankara
 Grup
Başkan Vekili 
Öneri:

İstanbul
Milletvekili Mehmet Bekaroğlu ve arkadaşları tarafından Türkiye çay piyasasının
yabancı tekellerin eline geçmesinin araştırılması amacıyla 22/5/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (1225 sıra no.lu) Genel Kurulun bilgisine sunulmak üzere bekleyen
diğer önergelerin önüne alınarak 30/5/2017 Salı günlü birleşimde sunuşlarda
okunması ve görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi grup önerisinin lehinde ilk olarak İstanbul
Milletvekili Sayın Mehmet Bekaroğlu konuşacak.
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilli arkadaşlarım;
hepinizi saygıyla selamlıyorum. Çayla ilgili bu kürsüde herhâlde sayısız
konuşma yaptım, bu konuşmalardan birini yapacağım. 
Bildiğiniz
gibi, mayıs ayının ortalarında yaş çay sezonu başladı. İnsanların çilesi devam
ediyor. Tabii, bu çileye Doğu Karadeniz, özellikle Rize halkı alışmış durumda
ama şimdi başka endişeleri var. Bu vesileyle ben bu endişeleri sizinle
paylaşmak istiyorum.
Değerli
arkadaşlarım, Rize’de, Doğu Karadeniz Bölgesi’nde yaklaşık 210 bin aile
geçimini çayla sağlamaktadır. Tabii, çayla sağlamaktadır derken o bölgede
yaşayan herkes bir şekilde çaya dokunuyor; çaydan emekli olmuştur, çayda
çalışmaktadır, çay alışverişi yapmaktadır. Dolayısıyla, çay olmayınca Rize’nin
olmayacağı çok açık bir şekilde söyleniyor ve bu, herkes tarafından kabul
edilen bir gerçektir.
Değerli
arkadaşlarım, geçtiğimiz dönemde açılan bu kampanyayla ilgili birkaç tane
sıkıntıyı önce dile getirmek istiyorum. Bu sıkıntılardan bir tanesi, fiyat.
Fiyatla ilgili, bildiğiniz gibi, geçen gün Sayın Bakan Rize’ye gitti ve
desteklemeyle beraber 213 kuruş olarak çay fiyatlarını açıkladı ve bu, iktidar
partisi tarafından büyük bir fiyat olarak takdim edildi. Hiç öyle değil. Adalet
ve Kalkınma Partisi hükûmetleri döneminde hemen hemen en düşük fiyat olarak
söyleyebiliriz. Bunu neye göre söylüyorum? Enflasyona göre söylüyorum; 2003
yılında yüzde 40,6 zam yapılmış çaya, enflasyon yüzde 18; 2007’de yüzde 14,8
zam yapılmış, enflasyon yüzde 10; 2013’te yüzde 10,6 zam yapılmış, enflasyon
yüzde 7; 2016’da yüzde 11,7 zam yapılmış, enflasyon yüzde 8,5; 2017’de yüzde 12
zam yapılıyor, enflasyon da yüzde 12. Dolayısıyla verilen fiyat büyük bir fiyat
değil. Ama Rizeliler, Doğu Karadeniz’de çay tarımıyla uğraşan çiftçiler bu
fiyata çok fazla da takmıyorlar, esasen ürettikleri ürünü satıp
satamayacaklarına bakıyorlar. 
Değerli
milletvekili arkadaşlarım, ÇAYKUR, kapasitesi yeterli olmasına rağmen zamanında
yeteri kadar çay almıyor, kota uyguluyor, kontenjan uyguluyor. Hâlbuki, geçen
sene de burada bir milletvekili arkadaşımız tarafından ifade edildi, ÇAYKUR’un
kapasitesi 9 bin tona çıkmıştır ama 6 bin ton çay almaktadır günde. “Niye 3 bin
tonu kullanmıyorsun?” diye sorulduğu zaman “Organiğe ayırdım.” diyor. Organik 3
bin ton çay o bölgede henüz daha yetiştirilmiş değil. Niçin böyle yapıyor? Bunu
tabii, üretici biliyor; ÇAYKUR almayınca, ÇAYKUR “kontenjan” deyince, “kota”
deyince ne yapıyor? Üretici bunu özel sektöre vermek zorunda. Özel sektör de
fırsatçı olarak bekliyor. Bu, sıradan, böyle normal bir rekabet filan değil.
Çay “Ona satmazsam buna satarım, üç gün bekletirim, on gün bekletirim.”
diyeceğiniz bir ürün değil. Zamanı gelince toplamak zorundasınız ve o gün de
satmak zorundasınız. Sizin elinizden eğer ÇAYKUR almıyorsa adam geliyor,
istediği fiyatı veriyor; ÇAYKUR 213 kuruş mu veriyor, o 170 veriyor, 150
veriyor alıyor.
Bakın,
bazı arkadaşlarımız gülümsüyor ama orada öyle insanlar var ki bu çayın dışında
hiçbir gelirleri yok. Özellikle yarıcılar var, Türkiye’nin değişik
bölgelerinden gelmişler, çay yapıyorlar yarı yarıya mal sahibiyle beraber ve
çaydan başka, başka hiçbir geliri yok bu insanların değerli arkadaşlarım. 
Bir
başka konu da çayla ilgili yapılan tartışmalardan bir tanesi de geçtiğimiz dönemlerde
Varlık Fonu’na devredilmesi ÇAYKUR’un. ÇAYKUR’un Varlık Fonu’na devredilmesinin
hiçbir anlamı yok. Hiçbir şekilde ÇAYKUR’un Varlık Fonu’na devredilmesini
anlamış değiliz yani üretici anlamış değil. Ne yapacak yani Varlık Fonu’na niye
çayımızı devrediyoruz? Çaya, ÇAYKUR’a ne getirecek, buradaki üreticiye ne
getirecek, imalatçıya ne getirecek, çay paketlemesi yapana ne getirecek, çayın
ticaretini yapana ne getirecek ve tüketiciye ne getirecek? Bu soruları anlamış
değiliz. Kimse de anlatmadı bunu; defalarca bu soruldu, sorulmaya da devam
ediliyor, anlatılmıyor. Spekülasyonlar yapıldı, işte “ÇAYKUR, karşılığında
ipotek edildi.” “ÇAYKUR satıldı.” gibi birtakım spekülasyonlar yapıldı. Bu
spekülasyonlar, bu Türkiye Büyük Millet Meclisinin üyeleri tarafından ilgili
bakanlara, Başbakana soruldu; bir cevap bile vermediler. Peki, bu ÇAYKUR,
Varlık Fonu’yla ilgili yasada belirtildiği, amacında belirtildiği gibi eğer
ipotek edilmeyecekse, eğer rehin olarak, karşılık olarak gösterilmeyecekse
ÇAYKUR’un Varlık Fonu’na devredilmesinin amacı nedir? Bu sorunun cevabını
Rizeliler, çay üreticileri herkes arıyor ama henüz kimse cevap vermiş değil,
vereceğine dair de bir işaret maalesef görünmüyor.
Değerli
milletvekili arkadaşlarım, ÇAYKUR’la ilgili, çayla ilgili bir büyük sıkıntı da
“Çay kanunu çıkacak.” spekülasyonları. Yıllardan beri bir çay kanunu
hazırlanıyor, herkes de çay kanunun hazırlanmasını destekliyor, biz de
destekliyoruz ama bu sefer, bu çay kanunu bütünüyle kapalı kapılar arkasında
hazırlandı. Evet, sorduk ve verdikleri cevap: “Bakanlar Kuruluna sevk
edilmiştir, Bakanlar Kurulunda imzaya açılmıştır.” deniliyor ama çayın
bileşenlerinin hiçbiri bilmiyor bunu. Bilenler vardır yani mesela Rize Borsası
biliyordur, 10 tane büyük şirketten, firmadan ibaret olan işte Çay Borsası
biliyordur, ÇAYKUR biliyordur belki ama ziraat odaları bilmiyor, kooperatifler
bilmiyor, tüketiciler bilmiyor, müstahsil bilmiyor. Ne anlama geliyor, bunu
bilmiyoruz. Bu çay kanunu kimi koruyacak? Kanun niçin çıkar değerli
arkadaşlarım? Adalet için çıkar, öncelikle zayıf olan insanlar için çıkar.
Bakın, bu çayın bileşenleri dediğimiz; işte, müstahsil, imalatçı, paketlemeci,
tüccar ve tüketici dediğimiz zaman en zayıf olan iki tane halka, müstahsil ve
tüketicidir. Peki, müstahsile ve tüketiciye ne gibi bir faydası olacaktır bu
şeyin? Çay borsası kuruluyor; tüketiciyi, ziraat odalarının, müstahsilin
temsilcileri olarak kabul edin; 9 üyesi olacak bu kurulun, bunlardan sadece 1’i
müstahsili temsil ediyor. Peki, size soruyoruz: Kanun çıkıyorsa bu çayın bileşenlerinin,
en zayıf halkalarının lehine ne var? Şu anda insanlar orada yağmurun, çamurun
içinde çay topluyorlar; En büyük, en temel sıkıntı ve endişe değerli
arkadaşlarım, bu senenin başında çay sezonu başlamadan, kampanya başlamadan
ilan edilen “Bütün bölge organik gübre kullanacaktır, organik gübre kullanma
zorunluluğu vardır.” 
Değerli
milletvekili arkadaşlarım, Doğu Karadeniz Bölgesi’nde altmış seneden beri
yüksek oranda kimyasal gübre kullanılıyor ve o bölgenin toprağını mahvetmiştir,
bunu biliyoruz. Bu toprakta çay da olmaz, başka ürünler de olmaz. Ama biraz
evvel ifade ettim, 210 bin aileden söz ettim ve 1 milyonun üstünde insandan söz
ettim, bu insanların geçimi söz konusu. Üç dört seneden beri, hatta altı
seneden beri bölgenin bazı yerlerinde, bazı vadilerde organik tarıma
geçilmiştir, organik çaya geçilmiştir ve bu organik tarımda, çayda ürün yüzde
50 oranında azalmıştır. İnsanlarda büyük bir endişe ortaya çıktı “Yüzde 50
oranında ürünümüz azalırsa neyle geçineceğiz?" diye. Şimdi, buna cevap verdiler:
“Ekim alanlarını genişletebiliriz.” “Sizin yaş çayınıza daha fazla ücret
verebiliriz.” Bundan çok emin değiller çünkü sadece organik gübreye geçilmekle
çay, organik çay hâline gelmiş olmuyor, bunun yanında başka şeyler de yapmak
gerekiyor. Hadi diyelim ki organik çaya geçildi, fazla ücret verildi,
müstahsilin kaybı karşılandı; peki, tüketicinin kaybı nasıl karşılanacak; peki,
Türkiye’nin kaybı nasıl karşılanacak? 
Değerli
arkadaşlarım, bölge insanı çay üreticisinin en temel endişesi, Türkiye çay pazarını
kaybedecek olmalarıdır. Türkiye’de şu anda 250 bin ton civarında kuru çay
üretilmektedir değerli arkadaşlarım. 50 bin ton da kaçak çayla kapatılıyor, 300
bin ton piyasa var. Eğer organik çaya hiçbir tedbir alınmadan geçilirse bu kuru
çay üretimi yüzde 50 azalacak. Bu ne demektir? 125 bin tonun altına düşecek.
Türkiye’nin 100-150 bin ton çayı dışarıdan alması gerekiyor değerli
arkadaşlarım. Dışarıdan ucuz çay gelecek, Türk çayının bununla rekabet etmesi
mümkün değil. İşte Varlık Fonu’nun kurulması da yıllardan beri yabancı
şirketlerin Türkiye çayı üzerinde yaptıkları oyunlar da budur. 300 bin ton kuru
çay piyasası var Türkiye’de, bu piyasayı ele geçirmek istiyorlar. Bu piyasa
onların eline geçince Doğu Karadeniz’de çay üretilmeyecek ve o bölgede çayla geçinen
insanların tek geçim kaynakları ortadan kalkmış olacak.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Bekaroğlu. 
MEHMET
BEKAROĞLU (Devamla) – İki dakika daha, süre verebilir misiniz? 
BAŞKAN
– Peki, toprağımın insanı, verdim bir dakika. 
Buyurun.

MEHMET
BEKAROĞLU (Devamla) – Peki, çok teşekkür ediyorum Sayın Başkanım. 
Peki,
gerçekten hiçbir tedbir alınmadan bu olursa Türkiye 160 bin ton, ilk planda
150-160 bin ton çay ithal etmek zorunda kalır arkadaşlarım. Bu Türk çayıyla
harmanlanarak yapılacak pazarlama sonrasında, bir süre sonra insanlar Türk
çayından uzaklaşır; daha ucuz olan, sağlık için de daha kötü olan, daha
kalitesiz olan çaya kalır bu piyasa ve bu bölgenin insanıyla ilgili de burada
yaşayan insanlarla ilgili neyle geçineceklerine dair hiçbir tedbir
alınmamıştır. Herkesi İŞKUR’da işe mi alacaksınız değerli arkadaşlar? Herkesi
İŞKUR’da işe alacaksınız, bir kısmı yerli, güçlü aileler evde oturacak, yarıcı
aileler de sokakları temizleyecek. Bununla mı o bölge insanı geçinecek?
Bu
sorulara Hükûmetin cevap vermesini bekliyor, hepinizi saygıyla selamlıyorum.
(CHP sıralarından alkışlar) 
BAŞKAN
– Teşekkür ederim Sayın Bekaroğlu. 
Cumhuriyet
Halk Partisi grup önerisinin aleyhinde ilk olarak Samsun Milletvekili Sayın
Erhan Usta konuşacak. 
Buyurun
Sayın Usta. (MHP sıralarından alkışlar) 
ERHAN
USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; Türkiye çay piyasasının yabancı tekellerin
eline geçmesinin araştırılmasına ilişkin araştırma önergesi üzerinde Milliyetçi
Hareket Partisi Grubu adına söz aldım. Hepinize saygılar sunarım. 
Öncelikle,
değerlendirmelerime geçmeden önce, on bir ayın sultanı ramazanı idrak ediyoruz.
Ramazan ayının ülkemiz ve milletimiz için birlik, beraberlik getirmesi, bolluk,
bereket getirmesi, sağlık, huzur getirmesini temenni ediyorum. 
Ayrıca,
İstanbul’un fethinin 564’üncü yıl dönümünü kutluyoruz. Büyük Türk Hakanı Fatih
Sultan Mehmet Han’ı, fethin manevi lideri Akşemseddin’i ve bu fetih esnasında
şehit olanları, gazi olanları da rahmet ve minnetle anıyorum. 
Sayın
Başkan, değerli milletvekilleri; tabii, çay deyince akla Karadeniz geliyor.
Önce, çok kısa bir şekilde, Karadeniz’de hayat nasıl, Karadeniz insanının
sıkıntıları nelerdir, Karadeniz ekonomisi nasıldır onunla ilgili çok kısa bir
değerlendirme yapacağım, ondan sonra çayla ilgili değerlendirmelerime
geçeceğim. 
Öncelikle
şunu ifade etmem gerekir ki TÜİK’in rakamları her ne kadar çok fazla güvenilir
gibi gelmese de bana, Karadeniz ciddi ölçüde göç veriyor. Niye güvenilir değil
diyeceğim çünkü bu çay üretiminin yapıldığı… Tabii, Rize başta olmak üzere, 5
tane ilimizde özellikle çay var: Artvin, Giresun, Ordu, Rize, Trabzon. Şimdi,
2014-2015 yılında çay üretiminin yapıldığı 5 tane ilden 3 tanesinde nüfus artış
hızı negatif: Artvin’de binde eksi 7,7; Giresun’da binde eksi 7,7; Rize’de
binde eksi 2,4; nüfus artışı yok, nüfus gerilemiş, azalmış; Ordu’da binde 6,4
artmış, Trabzon’da binde 2,1 atmış. Artan illerde, 2 il de Türkiye
ortalamasının yarısının da altında ama 3 tanesinde de azalma var, nüfus artışı
yok, azalması var. 2015-2016’ya geldiğimizdeyse rakamlar, bir anda yine bir
tane negatif olmakla birlikte, bu sefer de yüksek artış hızlarına geçiyor;
dolayısıyla o yüzden rakamlar çok güvenilir mi, o anlamda bir şey
diyemeyeceğim. Ancak biz biliyoruz ki zaten her tarafta Karadenizli olduğuna
göre Karadeniz’in ciddi bir şekilde nüfus artışında problem var, nüfus
artışından ziyade azalışı var, net göç rakamlarında da bunu görüyoruz. Sözü
fazla uzatmadan, 2014-2015 döneminde bu bahsettiğimiz 5 tane ilin 5’i de net
göç vermiş, tamamı net göç veriyor yani göç alıyor, göç veriyor ama nette göç
veren iller buralar. Tabii, burada en önemli sorun nedir? Ekonomik sorunlardır
özellikle, arazi koşullarıdır. 
Bu
5 ilin gayrisafi yurt içi hasıladan aldığı payı nasıl gelişmiş diye
baktığımızda, 2004 yılında Türkiye toplam millî gelirinin yüzde 2,23’ü -bakın,
rakam ne kadar düşük- iken 2014 yılında -bu rakam artmamış, bu pay azalmış-
2,20’ye düşmüş yani 5 ilin toplam millî gelirden aldığı pay da son on yılda
azalmış. 
Katma
değer olarak baktığımızda da benzer durumu görüyoruz. Az önceki, gelirin
tamamıydı, transferleri de içeriyordu ancak üretim olarak baktığımızda yine
Karadeniz’de katma değerde de bir düşüş var.
Tabii,
dolayısıyla zaten geliri düşen bir Karadeniz Bölgesi var, fındık ve çay da iki
önemli tarımsal ürün. Bunlarla ilgili kararlar alınırken de çok dikkat edilmesi
gerektiği çok aşikâr. Çünkü nüfus olarak da bakıyorsunuz 1 milyonu aşkın bir
nüfusu ilgilendiriyor çay meselesi, 210 bin aile doğrudan çay üreticisi ama
diğer unsurlarla birlikte 1 milyon nüfusu ilgilendiriyor.
Şimdi
“Çay, bölge halkı açısından ne kadar önemlidir?” derseniz, bir araştırma var, o
araştırmaya göre bölge halkının yüzde 60’ı geçimini çayla sağlıyor, yüzde
26’lık kısmı ise çay gelirine tamamen muhtaç hâlde. Dolayısıyla yüzde 86’lık
bir kısım açısından çay geliri çok önemli ve çay gelirine muhtaçtırlar. O
açıdan da baktığımızda, aldığımız kararın oradaki üreticileri ve toplumun
genelini doğrudan ilgilendirdiğini ve önemli ölçüde etkileyeceğini görüyoruz.
Şimdi,
üretim rakamlarına baktığımızda da enteresan şeyler var. Mesela, çay üretimi
son otuz yıl… Otuz yıl uzun bir dönemdir, dolayısıyla analiz yapmak için -eğer
rakamlar sağlıklıysa- önemli bir gözlemdir. Yaş çay üretimi otuz yılda yüzde
111 artıyor fakat kuru çay üretimi yüzde 85 artıyor. Bu aradaki fark da işte,
çaydaki temel sorunlardan bir tanesi olan kalitesizliği ve sürekli artan
randıman sorunlarını işaret ediyor. Dolayısıyla, çay üretiminde de kalite
anlamında da sorunlarla karşı karşıyayız. 
Şimdi,
bu şekilde sorunları da geçmiş oluyoruz. Diğer sorunlar nelerdir diye
baktığımızda çay fiyatları istikrarsız. Dolayısıyla, fiyat istikrarsız olunca
çay geliri de istikrarsız yani oradaki toplumun yüzde 85’i çay gelirine muhtaç
fakat bu çay gelirleri çok dalgalı; bu, önemli bir sorun. 
Çay
işletmecileri karşısında nüfus örgütlü değil, üretici örgütlü değil; bu, diğer
bir sorun.
Ve
çayın getirisinin de zaman içerisinde -şimdi çok fazla vaktim olmadığı için
bunların rakamlarına girmeyeceğim- azaldığını görüyoruz. 
En
büyük sorunlardan bir tanesi de çayda kaçakçılık sorunu. Özellikle İran’dan
gelen ciddi bir kaçak var, yüzde 15’in üzerinde; yüzde 15 ile 20 arasında çayda
kaçak var arkadaşlar; bu olacak iş değil. Dolayısıyla, aslında çay üreticisinin
mağduriyetlerinin önemli bir nedeni de bu kaçak meselesidir. Şimdi,
dolayısıyla, burada hemen yapılması gereken iş, bir defa, çay kaçakçılığının
organize suç kapsamına alınması gerekir ve çay kaçakçılığının yoğun olduğu
bölgelerdeki paketleme tesislerinin de ciddi bir denetim altına alınması
gerekmektedir.
Şimdi,
son dönemde Tarım Bakanlığı bir karar alıyor, bu kararında çay üretiminde
kimyasal gübre kullanımını yasaklıyor; nitrat ve azot içerikli gübre kullanımı
yasaklanıyor ve mikrobiyal gübre kullanımına yani organik gübre kullanımına
geçilmesi kararını alıyor. Hedef tabii nedir? Organik tarıma geçmektir. Aslında
12 Nisan 2016’da yine çayla ilgili bir araştırma önergesinde yaptığım
değerlendirmede, öneriler kısmında şunu ifade etmişim: “Organik çay üretimine
gereken önem verilmelidir, kimyasal gübre terk edilerek yerine organik veya
yarı organik gübreye geçilmesi sağlanmalıdır.” Aslında yapılan şey bizim de
önerimize uygun bir gelişme. Kararı doğru bir karar olarak değerlendiriyoruz.
Hatta şöyle baktığımızda bizim çay üretimimizde kimyasal ilaç kullanımı yok. Bu
kimyasal gübre kullanımından da vazgeçilmesi durumunda Türk çay kalitesinin
güçleneceğini değerlendirmek mümkün. Ama, tabii, şimdi, bu kadar yoğun bir kesimi
ilgilendiren bu kararla ilgili de -bu karar hemen geçilmek üzere alınmış bir
karar; burada da bir tuhaflık var, bir problem var- nasıl bir çalışma yapıldı,
ben bunu merak ediyorum. Şimdi, bununla ilgili araştırmalar yaptık,
baktığınızda bir etki analizi yok, yani buradan çay verimi nasıl etkilenecek?
Şimdi, mevcut organik tarım, organik çay kısmına baktığınızda çay veriminde
ciddi bir düşüş var, yüzde 50’ye yakın bir düşüş var. Şimdi, bu düşüşün aynısı
burada da olursa bu bir felaket. Bunun olmayacağını ifade ediyor yetkililer
çünkü orada gübre kullanımı yok. Şimdi işte organik gübre kullanılması
durumunda verim düşüklüğü olmayacağını söylüyorlar ancak mesela ÇAYKUR Genel
Müdürü yine ifade ediyor, diyor ki: “Biz bunu tabii bütün arazide deneyebilmiş
değiliz, bazı bölümlerde verim düşüklüğü olabilir.” Şimdi, bunlar tabii insanı
endişelendiriyor. Bu kadar yoğun bir kesimi ilgilendiren bir kararda daha
kapsamlı bir çalışma yapılması beklenirdi. 
Yine
etki analizi kapsamında, üretici geliri nasıl etkilenecek? Bununla ilgili bir
çalışma yok, ortaya konulmuş bir şey yok. Çay fiyatları nasıl etkilenecek? Yani
şimdi işin bir üretici tarafı var; elbette 80 milyon bunu tüketiyor, bir de
işin tüketici tarafı var. Kamuya maliyeti ne olacaktır? Bakın, şimdi şu anda yüzde
5’lik bir kesimde organik üretim var. Buradan dolayı 55 milyon TL destek
veriliyor. Aynı desteğin tamamında yapıldığını düşündüğümüzde bu 1,2 milyar TL
demektir. Böyle bir desteği kamunun verme imkânı var mı? Yok. O zaman
dolayısıyla desteklenmemesi durumunda bu kayıplar nasıl karşılanacak, bu
kayıplar olacak mı, olmayacak mı? Bunlar ciddi sorunlar. Gübre temininde zorluk
olacak mı? Bakın, bu konuyla ilgili yapılan bütün çalışmalarda -çalışma derken
yani kamuoyunun konuya ilişkin değerlendirmelerinde- bir defa gübre teminiyle
ilgili ciddi endişeler olduğu ifade ediliyor. Bu, tabii şu anda hiç
kullanılmayan, tüketilmeyen bir şey çay üreticisi açısından ama yoğun bir bir
şekilde tüketilmeye başlandığında bunun fiyatı nasıl gelişecek, bunun
üretimiyle ilgili tedbirler zamanında alınabilecek mi, alınamayacak mı? 
Dolayısıyla
benim esas olarak ifade etmek istediğim şey, alınan kararı uzun dönemde doğru
bir karar olarak görüyoruz fakat böyle temel kararlar alınırken ve yoğun bir
kesimi, bütün tüketicileri ve işte 1 milyonun üzerinde üreticiyi etkileyen
kararlar alınırken de ciddi çalışmaların yapılması lazım. Belki bir pilot
deneme yapılması lazım ve bu geçişin de kademeli olması lazım. Yani bizim
öngördüğümüz bir politika, olması gereken dediğimiz bir iş ancak bu yapılırken
yapış tarzı ve herhangi bir çalışma yapılmamış olması hem Karadeniz halkı
açısından hem de toplumun geneli açısından bizi endişeye sevk etmektedir. Bu
çalışmaların yapılarak konunun tekrar değerlendirilmesinin ve belki bir zamana
yayılmasının da daha doğru olabileceğini değerlendiriyorum. 
Ben
Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Usta.
Cumhuriyet
Halk Partisi grup önerisinin lehinde son olarak Adana Milletvekili Sayın Meral
Danış Beştaş konuşacak.
Buyurunuz
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; konuşmama
başlarken, her zaman olduğu gibi, cezaevinde bulunan Eş Genel Başkanlarımızı,
milletvekili arkadaşlarımızı, belediye başkanlarımızı, tüm tutuklu
yöneticilerimizi, üyelerimizi saygıyla selamlıyorum öncelikle. Diğeri de
-önergeyi desteklediğimizi peşinen söyleyerek- konuşmamı başka bir meseleye
ayırdım, çünkü üzerinde yeterince konuşma oldu. 
Bugün
yeni bir gelişme oldu, bunu sizlerle paylaşmak istiyorum. Nihayet, Eş Genel
Başkanımız Sayın Selahattin Demirtaş’ın duruşma günü iki saat önce belli oldu:
6 Eylül. Bir düşünün, kaç gün sonra oluyor? 4 Kasım 2016’da tutuklanmıştı,
rehin alınmıştı daha doğrusu ve 6 Eylüle gün verildi. Bunun bir hikâyesini
anlatayım size, siz bu arada hesabı yapın. Tabii, ben hesabı biliyorum ama
biraz düşünmenizi isterim doğrusu, bu kadar uzun vadeli bir meseleyi. 
Şimdi,
değerli milletvekilleri, Sayın Demirtaş hakkındaki dava önce Diyarbakır’da
açıldı. 28 Nisana duşuma günü verildi. Sonra her ne hikmetse Adalet Bakanlığı
bir an uyandı ve dedi ki: “Selahattin Demirtaş’ın duruşması Diyarbakır’da
yapılamaz, güvenlik yok.” Ankara’ya nakil için yazışmalar yapıldı ve Yargıtay,
29 Mart tarihinde Demirtaş’ın dosyasının Ankara’da yapılmasına karar verdi.
Süreye dikkatinizi çekerim -4 Kasım- 29 Mart tarihine. Sonra bu dosya, uzun
süreden sonra, Ankara 19. Ağır Ceza Mahkemesine -hukukçu arkadaşlar bilirler-
tensiple birlikte düştü. Hani düştüğünü düşünmüyoruz da tayin edildi. 19. Ağır
Ceza Mahkemesi tam iki aydır duruşma günü vermiyordu. İki ay değerli
arkadaşlar, altmış günden söz ediyorum ve bir partinin Eş Genel Başkanının
duruşmasından söz ediyorum. Bütün dava dosyaları önemlidir fakat siyasette
Meclisin üçüncü büyük grubunun eş genel başkanının duruşması böyle tayin
ediliyorsa diğer vatandaşı varın siz düşünün. Yani Eş Başkanımız üç yüz altı
gün sonra hâkim karşısına, SEGBİS talebi kabul edilirse, nihayet lütfettiler,
çıkacak. Bu, kabul edilebilir değil; bu, hukuk değil; bu, yargı kararı değil,
öncelikle bunu ifade etmek istiyorum. 
Hakkında
hiçbir kesinleşmiş hüküm yokken sadece siyasi saiklerle verilen bir tutuklama
kararıyla on ay sonra bir milletvekilinin, bir liderin, bir Cumhurbaşkanı adayının,
halk tarafından bu kadar sevilen, sayılan bir şahsiyetin bu şekilde cezaevinde
rehin tutulmasının adı öç almadır, siyaseten bunun rövanşını yapmaktır ve hesap
sormaktır. Buna yargı kararı dememizi hiç kimse beklemesin çünkü iktidar
partisinin en çok korktuğu siyasi liderlerden biri, hatta en çok korktuğu
siyasi lider Sayın Selahattin Demirtaş’tır. 
Değerli
arkadaşlar, Cumhurbaşkanını hatırlarsınız, çok sık söylüyorlar ya, hayatları
boyunca mağdur oldular, bir türlü mağduriyetten kurtulamadılar. Her şeyi elde
ettiler, hâlâ mağdurlar. Bir de dört aylık bir mağduriyet var. 
Bir
kıyas yapmak istiyorum. Sayın Cumhurbaşkanı hakkında bizce de haksız ve adil
olmayan bir kararla hapis cezası verildi. Ben davayı da izleyenlerden biriyim
ayrıca, çok iyi hatırlıyorum. Şiiri 1997’de okudu, 1998’de ceza aldı,
kesinleştikten sonra 1999 yılında cezaevine girdi yani bir yargılama süreci
devam etti ve bitti.
Peki,
Sayın Demirtaş neden yedi aydır cezaevinde? Hakkında kesinleşmiş bir hüküm var
mı, var mı bir yargı kararı? Yok. Siyasi bir kararla cezaevinde. O gün yargıyı
28 Şubat darbecileri yönlendiriyordu bugün ise saray darbecileri yönlendiriyor,
bir farkı yok. Sadece darbecilerin kimlikleri değişti. O günün zalimleri
Erdoğan’ı cezaevine atıyordu fakat bugünün zalimleri Demirtaş’ı, Yüksekdağ’ı,
milletvekillerimizi ve belediye başkanlarımızı cezaevine atıyor. Fakat bir fark
var, ne acıdır ki 28 Şubatın mazlumları bugünün zalimleridir, zulmedenleridir.
Bir daha mağduriyetten söz ederlerse, bu zalimliği kendilerine her fırsatta
hatırlatmak istiyoruz çünkü bu çok ciddi bir tablodur.
Şimdi,
değerli arkadaşlar, dosyanın ayrıntılarını vermeyeceğim çünkü dosyada bir iddia
yok, konuşmalar var. DTK illegal bir örgütmüş gibi, otuz bir fezlekeden bir
tanesi DTK, hepsi konuşma. Birazdan Eş Genel Başkanımızın konuşmalarını da
biraz hatırlamanız için okuyacağım birkaç konu başlığında. 
Peki,
bu savcılar kim? “FETÖ’yle mücadele ediyoruz.” diyen, iktidar partisinin
milletvekillerine sesleniyorum: Bizler hakkında fezleke hazırlayan savcılar cezaevinde
ama bu fezlekelerle bizler tutuklanıyoruz. Sizin Fetullahçılarla ittifakınız
devam ediyor, sizin iş birliğiniz devam ediyor. Eğer iş birliğiniz devam
etmiyorsa, o yirmi dokuz tane dava dosyasının savcısı ve karar verenleri şu
anda müebbetle yargılanıyor, bu fezlekelere nasıl itibar ediliyor? Şamil
Tayyar, iktidar partisinin milletvekili bile televizyonda açıkladı -önümde var,
zaman yok, açıklayamayacağım- şu anda Diyarbakır Başsavcısı Kurtca Eker için
“Ben bunu kabul etmem.” dedi, “Bunlar kripto.” dedi. Bizzat kendisinin
açıklaması var burada, aynen şöyle söylüyor: “İsyan ediyorum. Sustum, sustum,
artık yeter! HSYK son atamalarıyla paralelcileri önemli mevkilere taşıdı.
Kurtca Eker’in Diyarbakır Başsavcı Vekili olmalarını kimse bana dayatamaz.” diyor.
“Bize kumpas kuran adamları biz şimdi taltif ediyoruz.” diyor. Kriptoları bizim
savcılar olarak atıyorsunuz, kriptolar HDP’ye saldırarak kendi kimliklerini
gizliyorlar; yeter artık. Onlar terörist mi, değil mi; FETÖ’cü mü, değil mi?
Siyasetçileri nasıl tutukluyorlar? Bunlar şu anda tutuklamaya dayanak olan
kararı veren savcılar. Değerli milletvekilleri, gerçekten bunların hepsinin
belgesini size her zaman sunmaya hazırız. Hangi savcı, nerede tutuklu, hangi
fezlekeyi hazırladı, iktidar partisi hangisine “FETÖ’cü.” diyor, hangilerini
görevden aldı, hangi fezlekede ve iddianamede imzası var biliniyor ama Demirtaş
bu fezlekelerle şu anda, üç yüz sekiz gün sonra yargı karşısına çıkacak. Böyle
bir şeyi kabul etmemiz mümkün değil. 
Şunu
unutmayın… Hiç de mutlu olmayın. Ben cezaevinden çıktıktan sonra gittiğim her
yerde ne soruyor vatandaş biliyor musunuz? Gazetecisi, ayakkabı boyacısı,
taksicisi, kuaförü, garsonu, tahmin edebileceğiniz herkes: “Vekilim ne zaman
çıkacak Demirtaş?” “İçeridekiler bırakılacak mı?” “Ya, bu haksızlık yeter.”
Bunlar HDP’li falan değil ha, bunlar vatandaş. Bu sabah bile 3 kişi yolumu
çevirip bunları sordu. Artık halk her şeyin farkında, siyaseten cezalandırma
amacıyla yargının sopa olarak kullanıldığını çok iyi görüyor ve 16 Nisanda bu yanıtı
da verdi. Demin Sur’u konuşuyorduk ya, Sur yanıt verdi; evlerini başına
yıkanlara yüzde 66’yla “hayır” dedi. Biz, bu “hayır”ı daha kabul etmediyseniz
ne diyelim? 
Şimdi,
Sayın Demirtaş sık sık etkili konuşmalar yapardı. Doğrusu özlüyoruz. Bizce
Türkiye de özlüyor. Konuşmalarından biri -bugünleri görerek söylüyor- 30 Temmuz
2014’te: “Parasıyla, gücüyle, elini masaya vurduğunda karşısındaki insanlar
korksun istiyor. Korkmayan birilerini gördüğünde çıldırıyor. En tahammül
edemediği şey karşısında cesur birilerini görmek. İşte biz oyuz; ona boyun
bükmeyen, Allah’tan başka kimseye diz çökmeyen. 16 Nisan 2016’da biz
kaybetmeyeceğiz. Şimdi HDP’lilerin dokunulmazlığı kalkarsa HDP’de birileri
sarayın etrafını sarıp diz çökerek ‘Bizi affedin.’ diyecek zannediyorlar.
Kusura bakmasınlar. Siz bizi kendiniz gibi saray soytarısı mı zannettiniz? Biz
bugüne kadar yeryüzünde hangi güce diz çöktük ki size de diz çökeceğiz? Bizim
endişemiz insanlığımıza ve ülkemize dairdir. Biz ülkenin daha kötü bir duruma
gitmesinden korkuyoruz.” 
Evet,
bizim endişemiz gerçekten ülkemize yöneliktir, yurttaşlara yöneliktir. Biz bu
sözlerimizin arkasındayız. Dün diz çökmedik, bugün de çökmüyoruz, yarın da
çökmeyeceğiz ve son sözü biz söyleyeceğiz. 
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Danış Beştaş. 
Cumhuriyet
Halk Partisi grup önerisinin aleyhinde son olarak Rize Milletvekili Sayın Hasan
Karal konuşacak. 
Buyurun
Sayın Karal. (AK PARTİ sıralarından alkışlar)
HASAN
KARAL (Rize) – Sayın Başkan, değerli milletvekilleri; çay üretiminde organik
gübre kullanımı hakkında, partim adına, grubum adına söz almış bulunuyorum.
Sözlerime başlamadan önce hepinizi saygıyla selamlıyorum. 
Bu
arada, ramazanışerifinizi de gönülden tebrik ediyorum. 
Çok
değerli arkadaşlar, çay bölgemizde organik tarıma geçiş çalışmaları başlı
başına bir devrimdir, çayımızın markalaşması adına bir devrimdir; toprağımıza
itibarını iade edebilme, sularımızın, çevremizin, her şeyden önemlisi
sağlığımızın haysiyetine sahip çıkma adına bir devrimdir. Ayrıca, gelecek
nesillerimize bırakacağımız en büyük miras şüphesiz -çay bölgesi olarak
söylüyorum- organik çay tarımına geçiş olacaktır. Bu konuda, son derece samimi
çalışmalarıyla beraber büyük bir gayret ortaya koyan Gıda, Tarım ve Hayvancılık
Bakanımıza da özellikle teşekkür ediyorum. 
Değerli
arkadaşlar, beş yıldır ÇAYKUR tarafından üniversiteler ve bilim adamlarının da
içerisinde olduğu çalışmalar farklı lokasyonlar ve rakımlarda, farklı
üreticilerimizin tarlalarında yapılmıştır. Organik gübre konusunda, organik
gübre üreticilerine üç kriter hedef verilmiştir: Kimyasal gübreye eş değer
verim sağlaması, uygulama kolaylığı sağlaması, kimyasal gübreden pahalı
olmaması kriterleridir. Bu projede, Ankara Üniversitesi, Erzurum Atatürk
Üniversitesi, Akdeniz Üniversitesi ve Recep Tayyip Erdoğan Üniversitesinden
akademisyenlerle ortak çalışmalar yapılmış ve yapılmaya devam edilmektedir. Beş
yıllık çalışma sürecinde organik gübre üreticilerine verdiğimiz şartları
sağlayan üç ayrı firmanın organik gübrelerinin olduğu tespit edilmiştir. Tespit
edilen organik gübreler mikrobiyal özellikte yani bakteri esaslı gübrelerdir.
Bu gübreler tüm çay havzasının ihtiyacını karşılayacak miktarlarda
üretilmektedir. Gübre üretiminde herhangi bir sıkıntıyla karşı karşıya kalınmayacaktır.
Bu gübreler Türkiye’de üretilmekte olup tamamen yerlidir. Kimyasal gübrelerin
ham maddeleri ise tamamen yurt dışından getirilmektedir. 
Organik
çay üretimine geçiş sürecinde çeşitli nedenlerden kaynaklı kısmi bir ürün kaybı
olması hâlinde bu miktar Gıda, Tarım ve Hayvancılık Bakanlığımızın
desteklemesiyle üreticilere aktarılıp üreticilerimiz hiçbir şekilde mağdur
edilmeyecektir. Bu konuda zaten şu anda yaklaşık 35-40 bin dekar civarında olan
organik çay tarım bölgemizde bu destekler ÇAYKUR Genel Müdürlüğümüz tarafından
yapılmaktadır. Çeşitli nedenlerden ötürü ihracat artışı, nüfus artışına bağlı
tüketim artışı ve benzeri nedenlerden ötürü çay tüketim artışına bağlı daha çok
üretilmesine ihtiyaç duyulması hâlinde bu ihtiyacı fazlasıyla karşılayacak
oranda çay hinterlandında yeni çaylık alanların açılması, yeni çaylık yapılması
mümkün olup üretim yetersizliği nedeniyle yurt dışından çay ithal edilmesi
tehlikesi kesinlikle söz konusu değildir. 
MEHMET
BEKAROĞLU (İstanbul) - Arazi mi var, orman mı keseceksiniz? O kadar arazi yok
ki. Orman mı keseceksiniz? 
SÜREYYA
SADİ BİLGİÇ (Isparta) – Bekaroğlu, gene düzen bozuyorsun. Hadi komisyonda
yapıyorsun, burada yapma.
BAŞKAN
– Sohbet iyi galiba sayın milletvekilleri.
HASAN
KARAL (Devamla) – Mevcut 760 bin dekar çaylık alana ilaveten 75 bin dekar
çaylık alana yeni ruhsat verilmiştir. 20 bin dekar alanda da yeni çaylık
alanlar tesis etmek için izin beklenmektedir. 
MEHMET
BEKAROĞLU (İstanbul) – Denize mi ekeceksiniz?
HASAN
KARAL (Devamla) – Sayın Bekaroğlu, ben Müslümanım. Ramazanda, biliyorsun,
şeytanlar bağlanmıştır, inşallah bayramdan sonra şeytanlar çözüldüğünde sana o
zaman cevap vereceğim. (AK PARTİ sıralarından alkışlar)
Şu
anda teşekkülümüz tarafından farklı bölgelerde yani sahil, orta ve iç kesim
olmak üzere, 21 farklı organik gübre firmalarıyla denemelerimiz devam
etmektedir. Bu süreçte çay bölgesinde bulunan bütün STK’lar, kamu kuruluşları
ve üniversitelerle çalışmalar ortak yürütülmektedir. 
Şimdi,
ortalıkta dolaşan birtakım spekülasyonlar var, yok efendim, kapalı kapılar
ardında Çay Kanunu hazırlıyormuşuz. Bir defa, bu son derece doğru olmayan bir
cümledir çünkü Rize’de bizzat Tarım Bakanımızın öncülüğünde saatlerce süren ve
bütün ilgili sivil toplum kuruluşlarının iştirakiyle istişare toplantıları yapılmıştır.
Ziraat odalarından üretici birliklerine kadar, gübre birliklerine kadar, çay
ekicileri kooperatiflerine varıncaya kadar ilgili bütün birimler bu toplantıya
iştirak etmiş ve görüşlerini sunmuşlardır. Hazırlanan ve Başbakanlığa sunulan
Çay Kanunu Tasarısı da bütün bu görüşler çerçevesinde hazırlanan bir tekliftir,
komisyona sevk edildiğinde muhalefet partilerimiz de zaten orada gerekli
görüşlerini ifade edeceklerdir. 
Değerli
milletvekilleri, ÇAYKUR olarak 3 Mayıs tarihinde yaş çay kampanya dönemini
fiilen açtık, az miktarda ilk çayı 10 Mayısta aldık, dün itibarıyla da toplam
115 bin ton çay alımı gerçekleştirdik. Birinci sürgün döneminde kota miktarı
dekara 400 kilogram, organik üreticiler için ise dekara 700 kilogram olarak
uygulanmaktadır. Bu sene, maalesef, beyaz çay üretiminden aldığımız tomurcuk
çay miktarında bir azlık söz konusu, sadece 30 kilogramlık bir tomurcuk çay
alabildik. Bu sene beyaz çayımız biraz daha numunelik olacaktır diyebilirim. 29
Mayıs 2017 itibarıyla yani dün itibarıyla çay satışlarımız 27.300 ton paketli
çay, bunun 540 tonu ihracat; DİDİ, bir dünya markası olmuş olan soğuk çayımızın
da 30 milyon litre, bunun da 1,4 milyon litresinin ihracat olduğunu ifade
edebilirim. 
ÇAYKUR,
son beş yıl içerisinde kendi öz kaynaklarıyla önemli oranda kapasite artışı
sağlamıştır. 6.600 ton/gün olan yaş çay işleme kapasitesinden -iktidara
geldiğimiz 3 Kasım 2002 tarihinde ÇAYKUR’un günlük yaş çay işleme kapasitesi 6
bin ton civarlarındaydı- bugün 9 bin tonlara gelinmiştir. Bu yıl deneme üretimine
aldığımız Pazar Taşlıdere Çay Fabrikamızın devreye girmesiyle birlikte
kapasitemizde yaklaşık olarak 400 ton/günlük artış sağlanacaktır. 2015 yılında
temelini attığımız Pazar Taşlıdere Fabrikamızı çok kısa sürede, kar kış demeden
özverili çalışmalar neticesinde inşallah tamamıyla hizmete, üretime almış
olacağız. Yine aynı dönemde yapım kararını aldığımız ancak maalesef -bölgemizde
en büyük problem kamulaştırma problemleri- bu dış kaynaklı sebeplerden ötürü
gecikmelerin yaşandığı 3 adet organik çay fabrikamızın da yapım çalışmalarına
en kısa sürede başlayacağız. Bunlar İkizdere, Fındıklı ve Çamlıhemşin
fabrikalarımızdır. Fındıklı ilçemizde yapacağımız, Sümer köyünde yapacağımız
fabrikamızın kamulaştırma çalışmaları tamamlanmıştır. Bu da inşallah yaklaşık günlük
500 ton yaş çay işlemeli bir fabrika olacaktır. Zannediyorum, şu anda çay
bölgesindeki en büyük yaş çay işleme fabrikamız Fındıklı ilçemizde yapılacak
olan bu fabrika olacaktır. 
Bu
arada, yeni paketleme çay fabrikamız -ki dünyanın en büyük çay paketleme
fabrikası- İyidere ilçemizde yaklaşık 320 trilyonluk -eski parayla söylüyorum-
bir maliyetle tamamlanma aşamasına gelmiştir. Bu aynı zamanda, bir noktada da
turizm destinasyonunun içerisinde yer aldığı son derece farklı bir
yatırımımızdır. İnşallah bunun da en kısa süre içerisinde tamamlanmasıyla
beraber son derece modern tesislere paketleme fabrikamızı da kavuşturmuş
olacağız. 
Değerli
milletvekili arkadaşlarım, çayla ve ÇAYKUR’la ilgili spekülasyonlar dikkate
değer değildir. Biz iktidara geldiğimizde mayıs çayının parası bir sonraki
senenin ocak, şubat aylarında ödeniyordu ama şu anda, bakınız, mayıs ayının çay
parası haziran ayında ödeniyor, haziran ayının çay parası temmuz ayında
ödeniyor, temmuzunki ağustos ayında ödeniyor. Dolayısıyla, otomatik saate
bağlanmış gibi yaklaşık olarak altı yıldan beri çay ödemelerimiz tıkır tıkır
gerçekleştiriliyor. 
Dolayısıyla,
ÇAYKUR’un özelleştirileceği gibi son derece gerçekten uzak birtakım
yaklaşımları da burada dile getirmek istiyorum. Özelleştirilecek olan bir kurum
niye bu kadar yatırım yapsın; kapasitesini 6 bin tonlardan 9 bin tonlara, hedef
olarak 10 bin tonlara çıkarmayı niye hedeflesin, bunu da takdirlerinize arz
ediyorum. 
Bu
duygu ve düşüncelerle çay üretiminde organik gübre kullanımının özelde çay bölgemize
yani Artvin, Rize, Trabzon ve Giresun bölgelerimize, genelde de ülkemize
hayırlar getirmesini Allah’tan temenni ediyor, hepinize saygılar sunuyorum. 
Ne
yapın edin Rize çayından vazgeçmeyin. 
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Karal. 
MEHMET
BEKAROĞLU (İstanbul) – Sayın Başkan…
BAŞKAN
– Sayın Bekaroğlu…
MEHMET
BEKAROĞLU (İstanbul) – Sataşma var. 
BÜLENT
TURAN (Çanakkale) – Sataşma yok Sayın Başkanım. 
SÜREYYA
SADİ BİLGİÇ (Isparta) – Yok efendim. 
BAŞKAN
– Size sataşma yapmadı “Ramazan var diye yapmıyorum, bayramdan sonra onu
bilmem.” dedi. 
MEHMET
BEKAROĞLU (İstanbul) – “Ben Müslümanım.” filan derken neleri ima etti, onu
bilmiyorum. İki dakika…
BÜLENT
TURAN (Çanakkale) – Yerinden bir dakika verelim, Sayın Başkan. 
MEHMET
BEKAROĞLU (İstanbul) – Hayır efendim. 
BAŞKAN
– Hayır, ne dedi size sataştı? Açık beyanı var “Size sataşmıyorum ramazan
münasebetiyle.” dedi. 
MEHMET
BEKAROĞLU (İstanbul) – Öyle demedi. 
BAŞKAN
– Öyle dedi.
MEHMET
BEKAROĞLU (İstanbul) – Hem bilgileri yanlış, hem verdiği bilgiler doğru değil.
BAŞKAN
– “Bayramdan sonra hodrimeydan!” gibi... 
MEHMET
BEKAROĞLU (İstanbul) – Dolaylı olarak bizi yalan söylemekle suçladı. Hem de
söylediği söz çok ağırdı ama aynı şekilde cevap vermeyeceğim. 
HASAN
KARAL (Rize) – Hayır, hayır efendim, kesinlikle… Yalan söylemedim ben.
SÜREYYA
SADİ BİLGİÇ (Isparta) – Öyle bir şey yapmadı, biz şahidiz.
BAŞKAN
– Yalan söylediğinizi söylemedi, iddia etmedi Sayın Bekaroğlu.
MEHMET
BEKAROĞLU (İstanbul) – Cevap hakkım var, cevap hakkım var. İkinci kere aynı
şeyi yapıyorsunuz.
HASAN
KARAL (Rize) – Yalan falan söylemedim ben.
BAŞKAN
– Bakın, kesin size hakaret etmedi ama söyleyeceğiniz bir şey varsa bir dakika
lütfen yerinizde bulunun, oturun, size bir dakika yerinizden söz vereceğim. 
MEHMET
BEKAROĞLU (İstanbul) – İkinci defa aynı şeyi yapıyorsunuz.
BAŞKAN
- Sataşacak hiçbir şey söylemedi, çok iyi dinledim.
Buyurun.
Bir
dakika…
IV.- AÇIKLAMALAR (Devam)
22.- İstanbul Milletvekili Mehmet
Bekaroğlu’nun, Rize Milletvekili Hasan Karal’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
MEHMET
BEKAROĞLU (İstanbul) – Değerli arkadaşlarım, Sayın Başkanım; Hasan Bey “Ben
Müslüman’ım.” diyerek burada başka neleri ima etti, onu bilmiyorum, onunla
ilgili bir şey söylemeyeceğim. 
Ama
şunu ifade edeyim: Verdiği bilgelerin şeyi doğru değil yani hamasetle geçti.
Bir defa, DİDİ; ÇAYKUR, Doğu Karadeniz çayıyla hiçbir ilgisi yoktur, onun
bilinmesini isterim, yabancı çaylarla üretiliyor. 
“Ekim
alanları genişletilebilir.” dedi. Rize’de ekim alanı falan yok, denize mi
ekecekler, yoksa ormanları kesip mi çay ekecekler, bunlar belli değil. 
Bir
de bilim insanlarının beş yılda yapacakları araştırmalarla çaya en uygun
gübrenin tespit edilmesi mümkün değil. Hangi gübreden ne kadar verim azalması
olacağı konusunda bir tespit yoktur. Dolayısıyla bölge halkının çok ciddi bir
şekilde endişesi vardır. 
Varlık
Fonuyla ilgili de herhangi bir açıklama yapılmamıştır. İnsanların endişeleri
büyüktür.
Teşekkür
ederim.
BAŞKAN
– Teşekkür ederim ben de.
HASAN
KARAL (Rize) – Sayın Başkan…
BAŞKAN
- Siz de mi, cevap mı vermek istiyorsunuz?
HASAN
KARAL (Rize) – Cevap vermeyeceğim efendim, açıklama getireceğim.
BAŞKAN
– Bir açıklama yapacaksınız yerinizden.
Sisteme
girin lütfen.
Buyurun
Sayın Karal.
23.- Rize Milletvekili Hasan Karal’ın,
İstanbul Milletvekili Mehmet Bekaroğlu’nun yaptığı açıklamasındaki bazı
ifadelerine ilişkin açıklaması
HASAN
KARAL (Rize) – Şimdi, Sayın Başkanım, Varlık Fonuyla alakalı Hükûmetimizin
yetkilileri, sayın bakanlarımız, Ekonomi Bakanımız başta olmak üzere -ki
zannediyorum şu anda kendisi de burada, az önce buradaydı Bakanımız- gerekli
açıklamaları yaptılar. Bu konuda Sayın Başbakanımızın da sorulan sorulara
cevabı olmuştur. Varlık Fonuyla alakalı ÇAYKUR’un özelleştirilmesiyle bir
bağlantının kurulması son derece doğru değildir. 
MEHMET
BEKAROĞLU (İstanbul) – “Rehin verilecek, rehin.” diyoruz, “özelleştirme” değil.
İpotek edilecek ÇAYKUR.
SÜREYYA
SADİ BİLGİÇ (Isparta) – Rehin ve ipotek yoktur, yanlış bilgi.
HASAN
KARAL (Rize) - Varlık Fonuna sadece ÇAYKUR devredilmemiştir, Türkiye’de 14 tane
farklı kuruluş Varlık Fonuna devredilmiştir. Dolayısıyla Varlık Fonuna
devredilmesi ile ÇAYKUR’un özelleştirileceği arasında bir bağlantı kurmak doğru
bir yaklaşım değildir.
Teşekkür
ediyorum.
BAŞKAN
– Teşekkür ederim. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 22/5/2017 tarihinde
İstanbul Milletvekili Mehmet Bekaroğlu ve arkadaşları tarafından, Türkiye çay
piyasasının yabancı tekellerin eline geçmesinin araştırılması amacıyla verilmiş
olan Meclis araştırması önergesinin Genel Kurulun bilgisine sunulmak üzere
bekleyen diğer önergelerin önüne alınarak, Genel Kurulun 30 Mayıs 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Kabul edilmemiştir. 
Birleşime
on dakika ara veriyorum. 
Kapanma Saati: 18.25
İKİNCİ OTURUM
Açılma Saati: 18.39
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Özcan PURÇU
(İzmir)
-----0-----
BAŞKAN
– Sayın milletvekilleri, Türkiye Büyük Millet Meclisinin 98’inci Birleşiminin
İkinci Oturumunu açıyorum.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI
(Devam)
C) Önergeler
1.- İstanbul Milletvekili Mustafa Sezgin
Tanrıkulu’nun, (2/69) esas numaralı İfade Özgürlüğünün Eksiksiz Sağlanması
Bağlamında; Terörle Mücadele Kanunu ile Türk Ceza Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/98)
Türkiye Büyük Millet Meclisi Başkanlığına
(2/69)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
 Mustafa
Sezgin Tanrıkulu
 İstanbul
BAŞKAN
– Teklif sahibi olarak İstanbul Milletvekili Mustafa Sezgin Tanrıkulu konuşacak.
Buyurun
Sayın Tanrıkulu. (CHP sıralarından alkışlar) 
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
İfade
Özgürlüğünün Eksiksiz Sağlanması Bağlamında Bazı Yasalarda Değişiklik Yapılması
Hakkında Kanun Teklifi’m üzerine söz almış bulunuyorum. Sayın Genel Kurulu
saygıyla selamlıyorum.
Değerli
arkadaşlar, ifade özgürlüğü konusunda son dönemlerde geldiğimiz nokta maalesef
iç açıcı değil, uzun zamandır iç açıcı değil. Şunu ifade edeyim: Birçok gazeteci
hapiste, birçok akademisyen işsiz kaldı ve hapiste yani herhangi bir biçimde
ifade özgürlüğünü siyasetçi olarak da ortaya koymak mümkün değil. Kendi adıma
söyleyeyim… Yani yasama dokunulmazlığı var, yasama sorumsuzluğu var. Bu ayrımı
bilmeyen veya bilerek de davranmayan savcılar var, yargıçlar var. Bizim burada
söylediğimiz, bu çatı altında söylediğimiz sözlerin tümü dokunulmazlık değil,
sorumsuzluktur. Bu sorumsuzluk bağlamında, hiçbir dava açılamaz, soruşturma
yapılamaz ama maalesef durumdan vazife çıkartan, ne oldukları belli olmayan
kripto savcılar var ve o savcılarla… Bugün, ben ifade edeyim: Yirmi beş yıl
Diyarbakır’da avukatlık yaptım, 1980’li yıllarda, 1990’lı yıllarda, 2000’li
yıllarda avukatlık yaptım, Diyarbakır Barosunun Başkanlığını yaptım, İnsan
Hakları Derneğinin yöneticiliğini yaptım, kuruculuğunu yaptım, İnsan Hakları
Vakfının yöneticiliğini yaptım, Uluslararası Af Örgütünün kurucusuyum,
Türkiye’de örgüt üyesi olamadım ama beş yıldır CHP milletvekiliyim,
Diyarbakır’da bir cumhuriyet başsavcısı vekili hakkımda örgüt üyeliğinden
fezleke düzenleyerek Meclise gönderdi değerli arkadaşlar ve bu kusura bakmayın
ama sizin döneminizde oldu, germek istemiyorum. Yirmi beş yıl boyunca avukatlık
yaptım, serbest avukatlık yaptım örgüt üyesi olamadım, Adalet ve Kalkınma
Partisinin bu iktidarı döneminde örgüt üyesi oldum.
Bakın,
bu Parlamento, Sayın Genel Başkanınıza siyasi yasaklı döneminde siyaseti iade
eden Parlamentodur, bu Parlamento ama şimdi milletvekillerinin söz haklarının,
ifade özgürlüklerinin kısıtlandığı bir dönemde yaşıyoruz. Hepimiz otosansür
yaşıyoruz, tümümüz. Bugün, biraz önce gördüm, 6 yaşındaki kız çocuğuyla
evlenmek konusundaki düşünce, düşünce özgürlüğü konusunda ifade, ki bana göre
en azından suça tahriktir, en azından. 6 yaşındaki bir çocukla evlenme
konusundaki bir ifade suça tahriktir ama buna “aymazlık” demek, buna başka
şeyler söylemek ifade özgürlüğü kapsamında değil ve dava konusudur.
Uğur
Kurt, değerli arkadaşlar, Uğur Kurt, öldürüldü cemevi bahçesinde, öldüren 12
bin lira para cezası aldı. Bugün okuyorum, annesiyle ilgili açılan dava var,
polis memurunun saatinin kordonu kopmuş, üç yıl hapis cezasıyla yargılanıyor bu
yargı döneminde değerli arkadaşlar. 
Yine
söyleyeyim: Sözcü gazetesi… Oradaydım. 
Değerli
arkadaşlar, dünyanın her yerinde bir cumhurbaşkanının nerede kaldığı bir
haberdir, bir haberdir değerli arkadaşlar. 
Sayın
Cumhurbaşkanının orada kaldığını oradaki bütün garsonlar biliyor Marmaris’te,
bütün garsonlar biliyor. Herkes biliyor ve haber yapılmış o gün saat 16.00’da.
Eğer saat 16.00 itibarıyla bilip de gelmişlerse bu ne aymazlıktır, devletteki
aymazlık. Bundan dolayı hapisteler değerli arkadaşlar. 
Cumhuriyet
gazetesi yöneticileri, diğer gazeteciler -adlarını sayamayacağım kadar çok-
akademisyenler… Ya, ne yapmışlar? Ellerine silah alıp dağa mı çıkmışlar?
Şiddeti mi övmüşler? Terörü mü övmüşler? Ne yapmışlar? Milletvekilleri, bizler,
neredeyse tümü ama tümü yasama sorumsuzluğu kapsamında olan sözlerden dolayı…
Bakın, bu Parlamento kendi hukukuna sahip çıkmazsa ve kendi hukukumuzu, biz ne
olduğunu bilmediğimiz bu yargıçlara, bu savcılara teslim edersek burada
milletvekilliği yapamayız, yapamayız milletvekilliği çünkü şu anda bu
Parlamentonun kaderi de ne olduğunu bilmediğimiz yargıçların elinde, ne
olduğunu bilmediğimiz savcıların elinde. Bakın, yarın hepiniz, hepimiz, bir
vesileyle “83 kapsamında değildir.” deyip tutuklamayla karşı karşıya
kalabiliriz. 
Değerli
arkadaşlar, bu nedenle bu Parlamentonun iradesini bilmediğimiz, tarafsız ve
bağımsız olmayan yargıçlara, savcılara emanet etmeyelim. Parlamento, şu anda
yargının vesayeti altındadır, iddia ediyorum. Şu anda kontrolünüzde olabilir,
atayabilirsiniz ama yarın, bu kontrolsüz savcı ve hâkimlerin ne yapacağını
bilemezsiniz. O yüzden, masaya yumruğumuzu vuralım, bu yargıçlara karşı, bu
savcılara karşı, bu hukuksuzluğa karşı en azından ifade özgürlüğü konusunda
masaya yumruğumuzu vuralım. “Karışamazsınız.” diyelim “Soruşturma açamazsınız.”
diyelim ve bunları bizden önce -bizler muhalefet partisiyiz- sizler
söyleyeceksiniz. Bizim hukukumuzu siz koruyacaksınız. Sizin bunu yapmanız
lazım. 
Teşekkür
ediyorum. (CHP sıralarından alkışlar)
BAŞKAN
- Teşekkür ederim Sayın Tanrıkulu. 
Bir
milletvekili adına İstanbul Milletvekili Sayın Ali Şeker konuşacak. 
Buyurun
Sayın Şeker. (CHP sıralarından alkışlar) 
ALİ
ŞEKER (İstanbul) – Sayın Başkan, değerli milletvekilleri; ifade özgürlüğünün
eksiksiz sağlanması bağlamında Terörle Mücadele Kanunu ve Türk Ceza Kanunu’nda
değişiklik yapılmasını öngören kanun teklifimizle ilgili söz aldım. Genel
Kurulu saygıyla selamlıyorum.
Değerli
milletvekilleri, olmazsa olmaz insan haklarından biri olan ifade özgürlüğü
ülkemizin en önemli demokrasi sorunlarından biri olmaya devam ediyor hâlâ. 15
Temmuz kontrollü darbe girişiminden sonra ilan edilen ve bugüne kadar üç kez
uzatılan OHAL koşullarında iktidarın istediği gibi düşünmeyen muhaliflerin,
yaşadıkları sorunları dile getirmesi her türlü engelleniyor. Bir zamanlar 12
Eylül faşizminin uyguladığı OHAL’i kaldırmayı seçim malzemesi olarak kullanan
iktidar, üç sefer uzatmadan sonra “Neden OHAL kalksın ki?” açıklamasıyla OHAL’i
kendi normali olarak gördüğünü, daha da sürdüreceğini açıklarken bugün
Diyarbakır’da sokağa çıkma yasağı, Ankara’da da Yüksel Caddesi’ne girme yasağı
devam ediyor. İnsan Hakları Anıtı’nı gözaltına alıp sıkıyönetimi aşan
uygulamalara imza atıyor Adalet ve Kalkınma Partisi. 
Değerli
milletvekilleri, Uluslararası Af Örgütü geçtiğimiz günlerde “Türkiye’de kamu
çalışanlarına yönelik sonu gelmeyen baskılar” başlıklı bir rapor yayınladı.
Etkili bir hukuk mekanizmasının derhâl işletilmesi gerektiğine dikkat çeken bu
raporda “İfade özgürlüğünün olmadığı bir ortamda ne ekonomik ne insani gelişim
sağlanabilir, bütün vatandaşların daha iyi bir hayat sürmeleri de sadece bir
hayal olarak kalır.” deniliyor.
Değerli
milletvekilleri, KHK mağdurlarıyla ilgili komisyon, Meclis kararından beş ay
sonra kurulabildi ama hâlâ göreve başlayabilmiş değil, yerinin neresi olduğu
bile belli değil. Mağdurlar yaşadıklarını ifade edecek bir muhatap bulamadılar,
yaşadıkları haksızlıkları dile getiremediler. Eleştiriyi engellemek adına
Cumhurbaşkanına hakaret davaları muhalifler üzerinde Demokles’in kılıcı gibi
sallandırılıyor hâlâ. Dün Esenyurt’da pazar çalışması yapan Halkevleri üyeleri
tutuklandılar. Ülkemizde hâlâ tutuklu bulunan bugün itibarıyla 162 gazeteci ve
medya çalışanı var. Haber spikeri Nevşin Mengü canlı yayın esnasında
Cumhurbaşkanı Erdoğan-Trump görüşmesine ilişkin yaptığı açıklamada “Girdi,
çıktı; yirmi üç dakika.” ifadesinden dolayı ekrandan çekildi veya görevden
uzaklaştırıldı. 
Gazeteci
Ahmet Şık’a, mahkemede savunma yapmak için kullanmak istediği, AKP-Cemaat suç
ortaklığını ele aldığı kitabı kendisine sunulmuyor, verilmiyor.
İhraç
edilen akademisyen Nuriye Gülmen ve öğretmen Semih Özakça, açlık grevinin 75’inci
gününde evleri basılarak, kapıları kırılarak gözaltına alındılar. Bugün
açlıklarının 83’üncü günündeler. Bugün onları Sincan Cezaevinde ziyaret ettim.
Onlar, seslerini duyurmak için yememeye, açlığa devam ediyorlar, Hükûmet ise
duymamaya yeminli. İsrail bile Filistinlilerin açlığını duydu, AKP Hükûmeti
Nuriye ve Semih’in sesini duymamakta ısrarlı ve sağır kalmaya devam ediyor.
Yüksel
Caddesi’nde, İnsan Hakları Heykeli’nin hemen önünde, iki eğitimciye destek
vermek için gelen yurttaşlara polis her gün müdahale ediyor, insanlar gözaltına
alınıyorlar. 
Geçen
hafta, İnsan Hakları Heykeli’nin önünde, kolu operasyonda kopartılmış ve
KHK’yla işinden atılmış Veli Saçılık’ın annesi Kezban ana yerlerde sürüklendi.
“Yüreğim o kadar acıdı ki atılan tekmeleri hissetmedim bile.” diyor. Bu söz,
aslında birilerinin suratına şamar gibi yapışmalı ama nerede o ar damarı
çatlamamış siyasetçiler? 
Değerli
milletvekilleri, İbn Haldun çok önemli bir filozoftu. Çok bilinen sözlerinden
biri de “Para kazanma yollarının en gayritabii olanı siyaset yoluyla para
kazanmaktır.” sözüdür. “Siyasetten para kazanmak ahlaksızlıktır.” diye
özetlenebilir bu sözü. 
On
beş yıllık iktidarınızın geldiği bu zulüm ortamında, Atatürk’e edilen
hakaretleri ifade özgürlüğü olarak gören bir sistem kuracaksınız neredeyse.
Atatürk’ün fikri hür, vicdanı hür nesiller idealini, biat eden, itaat eden ve
ancak öyle rahat eden nesiller yetiştirmek üzerine algılıyorsunuz. 
Nobel
ödüllü bilim adamı Aziz Sancar’ı yetiştiren Çapa Tıp Fakültesini yerinden
taşımayı, İstiklal Marşı’mızın yazarı Mehmet Akif Ersoy’un okulu, Türkiye'nin
ilk tarım okulunu kapatmayı, Yıldız Teknik Üniversitesinin seksen yıllık
kampüsünü İstanbul’a saray yapmak için boşaltmayı marifet sayıyorsunuz, biz
bunların yanlışlığını dile getirince de kızıp köpürüyorsunuz. 
Yakın
geçmişin FETÖ’cü iktidar yalakaları, kendilerine tanınan iftira serbestisiyle,
havuz medyasının gazeteleri ve ekranlarından Kabataş yalanı benzeri kampanyalar
yürütüyorlar. Muhaliflere de “Boyun eğin.” diyorlar. Biat etmeyeceğiz, boyun
eğmeyeceğiz, direneceğiz, sorgulayacağız; kralın yüzüne baka baka “Kral
çıplak.” demeye devam edeceğiz. 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Şeker. 
ALİ
ŞEKER (Devamla) – Gezi’nin 4’üncü yılında Gezi direnişini ve Gezi şehitlerini
ve Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Gündemin
sözlü sorular kısmına geçiyoruz. 
Sayın
milletvekilleri, soru-cevap işlemine ayrılan süreyi daha verimli kullanmak için
önergelerin okunması işlemi yapılmayacaktır. Önergeler tam metin hâlinde
Tutanak Dergisi’nde bastırılmaktadır. Ayrıca, cevaplanacağı önceden bildirilen
soru önergelerinin özet bilgilerini içeren liste gruplara dağıtılmıştır. 
MERAL
DANIŞ BEŞTAŞ (Adana) – Sayın Başkan, 60’a göre kısa bir söz talebim vardı. 
LEVENT
GÖK (Ankara) – Efendim, benim de söz talebim var. 
BAŞKAN
– Peki Sayın Gök, buyurun. 
IV.- AÇIKLAMALAR (Devam)
24.- Ankara Milletvekili Levent Gök’ün,
Ankara Atatürk Çocuk Yuvasının kapatılacağı iddialarına ve Bakanlığın böyle bir
durumun söz konusu olmadığı açıklamalarını samimi olarak değerlendirdiğine
ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, bir konuyu kayıtlara geçirmek için söz aldım. Geçtiğimiz haftalar
içerisinde Ankara Atatürk Çocuk Yuvasının kapatılacağı ve oradaki 0-3 yaş grubu
olan çocukların da birtakım yerlere dağıtılacağı iddiaları ortaya atılınca biz
de gerekli görüşmeleri yaptık. Bakan Yardımcısı Sayın Mehmet Ersoy’la da
görüştüm. Bu, basına da yansıdı. Bu, Atatürk cumhuriyetimizle yaşıt, Türkiye'nin
en eski ve köklü çocuk yuvası çok tarihî ve değerli bir konuma sahip. Orada
önemli tarihî eserler de söz konusu ve çok önemli hizmet veriyorlar. 
Sayın
Bakanlık yetkilileri geçtiğimiz hafta yaptıkları açıklamada bu taşınmanın söz
konusu olmadığını ifade ettiler. Bunu kayıtlara geçirterek dikkatlice takip
ettiğimizi not etmek istiyoruz. Böyle bir iradenin oluşmasından da memnuniyet
duyduğumu ifade ediyorum. Yani bu kurumun korunması ve yaşatılması,
sürdürülmesi…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın, bir dakika daha veriyorum Sayın Gök.
LEVENT
GÖK (Ankara) – Bu Atatürk Çocuk Yuvasının korunması ve sürdürülmesi önemli bir
konu. Biz de bunu yakından takip ediyoruz. Bakanlığın bu açıklamasını da samimi
olarak değerlendiriyorum ve bizim de aynı oranda takipçisi olmaktan mutluluk
duyacağımız bir konu olduğunu ifade ediyorum. Konuyu Ankara halkı da titizlikle
takip ettiği için bu hususu kayıtlara geçirmeyi uygun buldum.
Teşekkür
ederim.
BAŞKAN
– Teşekkür ederim.
MERAL
DANIŞ BEŞTAŞ (Adana) – Daha sonra söz alacağım.
BAŞKAN
– Peki, Sayın Meral Danış Beştaş daha sonra söz alacakmış.
Sayın
Bakanım, buyurun. 

IX.- SÖZLÜ SORULAR VE CEVAPLARI (x)
1.- Aydın Milletvekili Abdurrahman Öz'ün,
istihdam verilerine ilişkin sözlü soru önergesi (6/21) ve Çalışma ve Sosyal
Güvenlik Bakanı Mehmet Müezzinoğlu'nun cevabı
2.- Aydın Milletvekili Abdurrahman Öz'ün,
istihdam verilerine ilişkin sözlü soru önergesi (6/22) ve Çalışma ve Sosyal
Güvenlik Bakanı Mehmet Müezzinoğlu'nun cevabı
3.- Niğde Milletvekili Ömer Fethi Gürer'in,
esnaflar için bazı teşviklerin uygulanmasına ilişkin sözlü soru önergesi (6/176)
ve Çalışma ve Sosyal Güvenlik Bakanı Mehmet Müezzinoğlu'nun cevabı
4.- Niğde Milletvekili Ömer Fethi Gürer'in,
kaçak çocuk işçiliğine karşı alınan önlemlere ilişkin sözlü soru önergesi
(6/230) ve Çalışma ve Sosyal Güvenlik Bakanı Mehmet Müezzinoğlu'nun cevabı
5.- Niğde Milletvekili Ömer Fethi Gürer'in,
çocuk işçiliğine ilişkin sözlü soru önergesi (6/231) ve Çalışma ve Sosyal
Güvenlik Bakanı Mehmet Müezzinoğlu'nun cevabı
6.- Niğde Milletvekili Ömer Fethi Gürer'in,
çocuk işçilerin çalışma sürelerine ilişkin sözlü soru önergesi (6/232) ve
Çalışma ve Sosyal Güvenlik Bakanı Mehmet Müezzinoğlu'nun cevabı
7.- Niğde Milletvekili Ömer Fethi Gürer'in,
İŞKUR tarafından bazı illerde istihdam edilen kişilere ve açılan kurslara
ilişkin sözlü soru önergesi (6/510) ve Çalışma ve Sosyal Güvenlik Bakanı Mehmet
Müezzinoğlu'nun cevabı
8.- Niğde Milletvekili Ömer Fethi Gürer'in,
meslek lisesi öğrencilerinin staj yaptıkları iş yerlerinde mesleki eğitimlerini
geliştirecek işlerde çalıştırılmalarının sağlanmasına ilişkin sözlü soru
önergesi (6/511) ve Çalışma ve Sosyal Güvenlik Bakanı Mehmet Müezzinoğlu'nun
cevabı
9.- Niğde Milletvekili Ömer Fethi Gürer'in,
işçilere normal çalışma süresinin üzerinde yaptırılan çalışmalara ve iş
kazalarına ilişkin sözlü soru önergesi (6/512) ve Çalışma ve Sosyal Güvenlik
Bakanı Mehmet Müezzinoğlu'nun cevabı
10.- Niğde Milletvekili Ömer Fethi
Gürer'in, toplu iş sözleşmesinde yetki sisteminin değiştirilmesine ilişkin
sözlü soru önergesi (6/513) ve Çalışma ve Sosyal Güvenlik Bakanı Mehmet
Müezzinoğlu'nun cevabı
11.- Niğde Milletvekili Ömer Fethi
Gürer'in, 6356 sayılı Sendikalar ve Toplu İş Sözleşmesi Kanunu'nda yer alan
teşmil sistemine ilişkin sözlü soru önergesi (6/514) ve Çalışma ve Sosyal
Güvenlik Bakanı Mehmet Müezzinoğlu'nun cevabı
12.- Niğde Milletvekili Ömer Fethi
Gürer'in, sendikal yasaların ILO normlarına uygun hale getirilmesi ve sendikal
örgütlenmenin önündeki engellerin kaldırılması adına yürütülen çalışmalara
ilişkin sözlü soru önergesi (6/515) ve Çalışma ve Sosyal Güvenlik Bakanı Mehmet
Müezzinoğlu'nun cevabı
13.- Niğde Milletvekili Ömer Fethi
Gürer'in, ticari faaliyetlerine devam eden emekli esnaf ve sanatkarlardan
sosyal güvenlik destek primi kesilmesine ilişkin sözlü soru önergesi (6/516) ve
Çalışma ve Sosyal Güvenlik Bakanı Mehmet Müezzinoğlu'nun cevabı
14.- Niğde Milletvekili Ömer Fethi
Gürer'in, inşaatlarda meydana gelen asansör kazalarına ve alınan önlemlere
ilişkin sözlü soru önergesi (6/517) ve Çalışma ve Sosyal Güvenlik Bakanı Mehmet
Müezzinoğlu'nun cevabı
15.- Konya Milletvekili Mustafa Hüsnü
Bozkurt'un, aile sağlığı elemanlarının sorunlarına ve özlük haklarının
iyileştirilmesine yönelik çalışmalara ilişkin sözlü soru önergesi (6/548) ve
Çalışma ve Sosyal Güvenlik Bakanı Mehmet Müezzinoğlu'nun cevabı
16.- Konya Milletvekili Mustafa Hüsnü
Bozkurt'un, İŞKUR tarafından yürütülen Toplum Yararına Çalışma Programı
kapsamında belediyelere ayrılan kontenjanlara ilişkin sözlü soru önergesi
(6/560) ve Çalışma ve Sosyal Güvenlik Bakanı Mehmet Müezzinoğlu'nun cevabı
17.- Niğde Milletvekili Ömer Fethi
Gürer'in, sendikalı işçi çalıştıran iş yeri sayısına ilişkin sözlü soru
önergesi (6/607) ve Çalışma ve Sosyal Güvenlik Bakanı Mehmet Müezzinoğlu'nun
cevabı
18.- İzmir Milletvekili Atila Sertel'in,
kamuda çalışan taşeron işçilerin kadroya alınmasına ilişkin sözlü soru önergesi
(6/612) ve Çalışma ve Sosyal Güvenlik Bakanı Mehmet Müezzinoğlu'nun cevabı
19.- Mersin Milletvekili Serdal
Kuyucuoğlu'nun, KOBİ'lerde yaşanan işten çıkarmalara ve alınan önlemlere
ilişkin sözlü soru önergesi (6/632) ve Çalışma ve Sosyal Güvenlik Bakanı Mehmet
Müezzinoğlu'nun cevabı
20.- Niğde Milletvekili Ömer Fethi
Gürer'in, 4/C'li personelin özlük hakları ile ilgili çalışmalara ilişkin sözlü
soru önergesi (6/653) ve Çalışma ve Sosyal Güvenlik Bakanı Mehmet
Müezzinoğlu'nun cevabı
21.- Niğde Milletvekili Ömer Fethi
Gürer'in, emeklilikte yaşa takılanlara yönelik çalışmalara ilişkin sözlü soru
önergesi (6/654) ve Çalışma ve Sosyal Güvenlik Bakanı Mehmet Müezzinoğlu'nun
cevabı
22.- Niğde Milletvekili Ömer Fethi
Gürer'in, geçici ve taşeron işçilerin kadroya alınmasına ilişkin sözlü soru
önergesi (6/655) ve Çalışma ve Sosyal Güvenlik Bakanı Mehmet Müezzinoğlu'nun
cevabı
23.- Niğde Milletvekili Ömer Fethi
Gürer'in, iş yeri denetimlerine ve iş kazalarının önlenmesine yönelik
çalışmalara ilişkin sözlü soru önergesi (6/681) ve Çalışma ve Sosyal Güvenlik
Bakanı Mehmet Müezzinoğlu'nun cevabı
24.- Mardin Milletvekili Erol Dora'nın,
bireysel emeklilik sistemiyle ilgili yeni düzenlemeye ilişkin sözlü soru
önergesi (6/686) ve Çalışma ve Sosyal Güvenlik Bakanı Mehmet Müezzinoğlu'nun
cevabı
25.- Niğde Milletvekili Ömer Fethi
Gürer'in, meslek hatalıklarındaki artışa ve iş yerlerindeki çalışma
koşullarının denetimine ilişkin sözlü soru önergesi ve (6/700) Çalışma ve
Sosyal Güvenlik Bakanı Mehmet Müezzinoğlu'nun cevabı
26.- Niğde Milletvekili Ömer Fethi
Gürer'in, işçilerin sosyalleşmesine yönelik yürütülen proje ve çalışmalara
ilişkin sözlü soru önergesi (6/701) ve Çalışma ve Sosyal Güvenlik Bakanı Mehmet
Müezzinoğlu'nun cevabı
27.- Niğde Milletvekili Ömer Fethi
Gürer'in, sözleşmeli personelin kadroya alınmasının planlanıp planlanmadığına
ilişkin sözlü soru önergesi (6/723) ve Çalışma ve Sosyal Güvenlik Bakanı Mehmet
Müezzinoğlu'nun cevabı
28.- Niğde Milletvekili Ömer Fethi
Gürer'in, genç işsizlik oranındaki artışın nedenlerine ve alınan önlemlere
ilişkin sözlü soru önergesi (6/746) ve Çalışma ve Sosyal Güvenlik Bakanı Mehmet
Müezzinoğlu'nun cevabı
29.- Niğde Milletvekili Ömer Fethi
Gürer'in, iş sağlığı ve güvenliği denetimlerine ilişkin sözlü soru önergesi
(6/747) ve Çalışma ve Sosyal Güvenlik Bakanı Mehmet Müezzinoğlu'nun cevabı
30.- Niğde Milletvekili Ömer Fethi
Gürer'in, sendikalaşma oranının düşüklüğüne ve bu konuda yapılan çalışmalara
ilişkin sözlü soru önergesi (6/756) ve Çalışma ve Sosyal Güvenlik Bakanı Mehmet
Müezzinoğlu'nun cevabı
31.- Niğde Milletvekili Ömer Fethi
Gürer'in, taşeron işçilerin kadroya alınmasına yönelik çalışmalara ilişkin
sözlü soru önergesi (6/757) ve Çalışma ve Sosyal Güvenlik Bakanı Mehmet
Müezzinoğlu'nun cevabı
32.- Niğde Milletvekili Ömer Fethi
Gürer'in, kayıt dışı çocuk işçiliği ile ilgili yapılan çalışmalara ilişkin
sözlü soru önergesi (6/758) ve Çalışma ve Sosyal Güvenlik Bakanı Mehmet
Müezzinoğlu'nun cevabı
33.- Niğde Milletvekili Ömer Fethi
Gürer'in, iş cinayetleri sonucu yaşamını yitiren çocuklara ve alınan önlemlere
ilişkin sözlü soru önergesi (6/759) ve Çalışma ve Sosyal Güvenlik Bakanı Mehmet
Müezzinoğlu'nun cevabı
34.- Niğde Milletvekili Ömer Fethi
Gürer'in, imalat sanayinde faaliyet gösteren sigortalı sayısı ile sigortalıların
sektörel dağılımına ilişkin sözlü soru önergesi (6/774) ve Çalışma ve Sosyal
Güvenlik Bakanı Mehmet Müezzinoğlu'nun cevabı
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Sayın Başkanım, değerli
milletvekili arkadaşlarım; öncelikle yüce Meclisi saygıyla selamlıyor, gerek sizlerin
gerek milletimizin gerekse İslam âleminin mübarek ramazanı şerifini tebrik
ediyor, hayırlara vesile olmasını niyaz ediyorum.
Sözlü
soru önergelerine soruları okumadan cevap vermeye çalışacağım. 
Öncelikle,
Sayın Abdurrahman Öz’ün (6/21) esas numaralı sözlü soru önergesi: Türkiye
İstatistik Kurumu verilerine göre, 2005-2016 yılları arasında sektörler bazında
istihdam artışları tarımda yüzde 5,8, sanayide yüzde 24,9, hizmet sektöründe
yüzde 57,5; inşaat sektöründe ise yüzde 81,1’dir. 
2014
ve 2016 dönemleri arasında kadın istihdamı yüzde 6,7; genç istihdamı yüzde 2,8
artmıştır. İstihdam paketleriyle kadın ve genç istihdamını teşvik edici
düzenlemeler geliştirilmiştir. Kadın ve genç istihdamının artırılmasına yönelik
olarak birçok ulusal ve uluslararası proje hayata geçirilmiştir. Ayrıca
ülkemize özgü “Büyükanne Projesi”yle 10 ilde 6.500 büyükanneye destek verilerek
kadınların istihdamda kalmalarına destek olunmuştur.
Sayın
Abdurrahman Öz’ün (6/22) esas numaralı sözlü sorusuna cevabımız: OECD
verilerine göre Türkiye’de kriz öncesi yıl olan 2007’ye kıyasla 2016 yılında
istihdam 6 milyon 466 bin kişi artmıştır. Bu çerçevede, Türkiye OECD’ye üye
ülkeler arasında 2007 yılına kıyasla 2016 yılında istihdam edilen kişi sayısını
en fazla artıran 2’nci ülke olmuştur. Bunun yanında, 2007 yılına kıyasla 2016
yılında istihdam edilen kişi sayısındaki oransal değişim incelendiğinde Türkiye
OECD’ye üye ülkeler arasında istihdam edilen kişi sayısını oransal açıdan da
yine en fazla artıran 2’nci ülke olmayı başarmıştır. (Gürültüler)
BAŞKAN
– Sayın Bakanım, lütfen bir dakika.
Sayın
milletvekilleri, Sayın Bakan soruları cevaplıyor kürsüde. İnanılmaz bir uğultu
geliyor şu anda kürsüye, sanıyorum Sayın Bakan da rahatsız oluyor bundan.
Hepimiz, kürsüde olduğumuz zaman salonda olan gürültüden rahatsız olduğumuz
anları yaşamışızdır. Lütfen biraz sessiz olalım ve anlayışlı olalım.
Buyurun
Sayın Bakanım.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Teşekkür ediyorum Sayın
Başkanım.
2007
yılına kıyasla 2016 yılında Türkiye’de istihdam edilen kişi sayısı yüzde 31,2
oranında artmıştır. 
Sayın
Ömer Fethi Gürer’in (6/176) esas numaralı sözlü sorusuna cevabımız: Esnafımız
ve onların bakmakla yükümlülerine altmış günden fazla prim borcu olmamak üzere
sağlık hizmeti verilmektedir. İlgili ayın primi takip eden ayın sonuna kadar
ödenebildiğinden, bu süre uygulamada doksan güne kadar çıkmaktadır. Ayrıca,
prim borcu bulunan esnafımızın bu borçlarını taksitlendirdikleri veya yapılandırma
kanunlarına göre yapılandırdıkları takdirde de ve ilk taksiti ödemeleri hâlinde
sağlık hizmetlerinden yararlanabilmektedirler. Esnafımızın primleri yürürlükte
olan asgari ücret ile bunun 7,5 katı arasında olmak üzere kendilerince
belirlenen tutar üzerinden hesaplanmakta ve ödenmektedir. 2017 yılı için asgari
ücret üzerinden ödenecek aylık prim tutarı 613 TL’dir. Yine bu kapsamdaki
sigortalıların malullük, yaşlılık ve ölüm sigortaları primlerinden 5 puanlık
kısmına isabet eden tutarın Hazine tarafından karşılanması imkânı
getirilmiştir. Bu indirimle esnafımızın asgari ücret üzerinden ödenen
primlerinde aylık 88,8 TL’lik indirim sağlanmıştır. 
Sayın
Ömer Fethi Gürer’in (6/230) esas numaralı sözlü sorusuna cevabımız:
Bakanlığımız, çocuk işçiliğinin önlenmesi için kamu kurum ve kuruluşları, işçi
ve işveren kuruluşları ile sivil toplum örgütleri arasında koordinasyon ve iş
birliğini sağlamaktadır. Bu kapsamda, çocukların çalışma yaşamına girmesine
neden olan yoksulluğun ortadan kaldırılması, eğitim kalitesinin ve
ulaşılabilirliğinin artırılması, toplumsal bilinç ve duyarlılığın
geliştirilmesi için ilgili kamu kurum ve kuruluşlarının sosyal taraflar ve
sivil toplum kuruluşlarının katkılarıyla Çocuk İşçiliği ile Mücadele Ulusal
Programı (2017-2023) hazırlanmıştır. Ulusal program çerçevesinde çalışmalar
devam etmektedir. Bakanlığımızca teftiş faaliyetleri programlı ve program dışı
teftişler olarak planlanmaktadır. Planlanan teftişlerde çocuk ve genç işçiler,
öncelikli risk grubu olarak belirlenmektedir. 2016 yılı içerisinde 9.650
programlı, 14.634 program dışı olmak üzere toplam 24.284 teftiş yapılmış olup
4857 sayılı İş Kanunu’nun “Çalıştırma yaşı ve çocukları çalıştırma yasağı”
başlıklı 71’inci maddesi ile Çocuk ve Genç İşçilerin Çalıştırılma Usul ve
Esasları Hakkında Yönetmelik hükümlerini ihlal eden iş yerleri hakkında idari
para cezaları uygulanmıştır. 
Sayın
Ömer Fethi Gürer’in (6/231) esas numaralı sözlü sorusuna cevabımız: Kayıt dışı
çalıştırılan çocuk işçilerin tespitine yönelik olarak ülke genelinde kayıt dışı
istihdamla mücadele faaliyetleri yürütülmekte, bu faaliyetlerin önemli bölümünü
de yoğun ve yaygın bir biçimde alanda yürütülen denetim faaliyetleri
oluşturmaktadır. Yapılan denetimlerde çocuk işçi çalıştırıldığının tespit
edilmesi hâlinde tutanağa alınan bu durum gerekli işlemler yapılmak üzere
Çalışma ve İş Kurumu il müdürlüklerine bildirilmektedir. 2016 yılı Kasım ayı
itibarıyla 18 yaş altında çalışan sayısı, çırak, aday çırak ve işletmelerde
mesleki eğitim görenlerden bakmakla yükümlü olanlar hariç, 101.650 kişidir. 
Yine
Sayın Ömer Fethi Gürer’in (6/232) esas numaralı sözlü sorusuna cevabımız: 4857
sayılı İş Kanunu’nun “Çalıştırma yaşı ve çocukları çalıştırma yasağı” başlıklı
71’inci maddesinde, zorunlu ilköğretim çağını tamamlamış ve örgün eğitime devam
etmeyen çocukların çalışma saatlerinin günde yedi ve haftada otuz beş saatten,
sanat, kültür ve reklam faaliyetlerinde çalışanların ise günde beş ve haftada
otuz saatten fazla olamayacağı, bu sürenin 15 yaşını tamamlamış çocuklar için
günde sekiz ve haftada kırk saate kadar artırılabileceği belirtilmektedir.
Diğer taraftan, 4857 sayılı Kanun’a göre 71’inci maddeye ve yönetmelik
hükümlerine aykırı hareket edenlere 104’üncü maddede yer alan düzenleme
çerçevesinde idari para cezası uygulanmaktadır. 
Sayın
Ömer Fethi Gürer’in (6/510) esas numaralı sözlü sorusuna cevabımız: Değerli
arkadaşlar, burada çok geniş bir tablo var Niğde, Aksaray, Ankara, Bingöl,
Bitlis, Çankırı, Diyarbakır, İstanbul, Kırşehir, Kütahya, Muş, Nevşehir,
Osmaniye, Rize, Van, Yozgat illerini içeren ve bu illerdeki işe başvurma ve işe
yerleştirmelerle ilgili tabloları sayın vekilimize takdim edeceğim. İsterseniz
bir iki ilin yalnız 2017 rakamlarını vereyim özellikle:
Niğde
ili; başvuru sayısı 1.078, işe yerleştirme sayısı 455, işsizlik ödeneği hak
eden sayısı 467, toplam program sayısı 8, erkek katılımcı sayısı 5, kadın
katılımcı sayısı 4. 
Aksaray
ili; başvuru sayısı 1.199, işe yerleştirme sayısı 205, işsizlik ödeneği hak
eden sayısı 238, toplam program sayısı 3, erkek katılımcı sayısı 44, kadın
katılımcı sayısı 20. 
Çankırı
ilini de isterseniz hızla geçeyim: Başvuru sayısı 724, işe yerleştirme sayısı
642, işsizlik ödeneği hak eden sayısı 144, toplam program sayısı 24, erkek
katılımcı sayısı 36, kadın katılımcı sayısı…
ÖMER
FETHİ GÜRER (Niğde) – Niğde düşük yine Sayın Bakanım. 
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Çankırı önemli
sonuçlar yakalamış. 
Son
olarak Van ilini de takdim edeyim: Başvuru sayısı 2.483, işe yerleştirme sayısı
288, işsizlik ödeneği hak eden sayısı 418, toplam program sayısı 7, erkek
katılımcı sayısı 42, kadın katılımcı sayısı 86. 
İş
gücünün istihdam edilebilirliğini artırmaya yönelik düzenlenen kurs ve
programlar kapsamında istihdam garantili mesleki eğitim kurslarında yaklaşık
yüzde 65 ve işbaşı eğitim programlarında ise yaklaşık yüzde 75 oranında
istihdam sağlanmaktadır. 
Bugün
size çalışacağız Ömer Bey.
Yine,
Sayın Ömer Fethi Gürer’in (6/511) esas numaralı sözlü sorusuna cevabımız:
Önergede yer alan hususlar Millî Eğitim Bakanlığının görev alanında olduğu için
onu geçiyorum. 
Yine,
Ömer Fethi Gürer’in (6/512) esas numaralı sözlü sorusuna cevabımız:
Bakanlığımız tarafından iş yerlerinde uygulanan çalışma sürelerinin 4857 sayılı
İş Kanunu’nun 41’inci ve 63’üncü maddelerine uygun olup olmadığı öncelikli
olarak incelenmekte ve teftiş edilmektedir. Çalışma süreleri ve fazla çalışma
uygulamalarının mevzuata aykırı olduğu tespit edilen iş yerleri hakkında 4857
sayılı İş Kanunu’nun 102 ve 104’üncü maddeleri uyarınca idari para cezaları
uygulanmaktadır.
Sayın
Ömer Fethi Gürer’in (6/513) esas numaralı sözlü sorusuna cevabımız: 7/11/2012
tarih ve 28460 sayılı Resmî Gazete’de yayımlanarak yürürlüğe giren 6356 sayılı
Sendikalar ve Toplu İş Sözleşmesi Kanunu çalışmaları yapılırken Anayasa
değişikliği başta olmak üzere, ILO normları ve AB standartları dikkate alınmış,
sosyal diyalog mekanizmaları etkin olarak işletilmiştir. Üçlü Danışma Kurulu
toplantılarında kanun taslağı hakkında sosyal taraflarla yapılan çok sayıda
teknik komite çalışmaları ile diğer sivil toplum kuruluşlarının görüşleri de
alınmıştır. Uygulamada karşılaşılan güçlükler ve ülkemizin içinde bulunduğu
iktisadi ve sosyal koşullar da göz önünde bulundurularak sosyal tarafların
büyük oranda uzlaşısıyla 6356 sayılı Sendikalar ve Toplu İş Sözleşmesi Kanunu
yürürlüğe konulmuştur.
Sayın
Gürer’in (6/514) esas numaralı sözlü sorusuna cevabımız: 6356 sayılı Sendikalar
ve Toplu İş Sözleşmesi Kanunu’nda teşmil sistemi öngörülmekte olup uygulama
için sendikaların talebi gerekmektedir.
Yine,
Sayın Gürer’in (6/515) esas numaralı sözlü sorusuna cevabımız: Türkiye'nin
ILO’ya üye olduğu 1932 yılından günümüze kadar sendikal hak ve özgürlükler ile
serbest toplu pazarlık ve toplu iş uyuşmazlıklarının çözüm yolları Türkiye-ILO
ilişkilerinde belirgin rol oynamıştır. Sendikal hak ve özgürlükler ile serbest
toplu pazarlık süreçleri 87 ve 98 no.lu ILO sözleşmeleri dikkate alınarak 6356
sayılı Sendikalar ve Toplu ve İş Sözleşmesi Kanunu’yla yeniden düzenlenmiştir.
Kanun çalışmaları yapılırken de ILO normları ve Avrupa Birliği standartları
dikkate alınmış, sosyal diyalog mekanizmaları etkin olarak işletilmiş ve Üçlü
Danışma Kurulu toplantılarında kanun taslağı hakkında sosyal tarafların
görüşleri alınarak büyük oranda uzlaşı sağlanmıştır. Söz konusu kanunun 17, 19,
23, 24 ve 25’inci maddelerinde yer alan hükümlerle de örgütlenmenin önündeki
engeller kaldırılmıştır. 
Sayın
Gürer’in (6/516) esas numaralı sözlü sorusuna cevabımız: 29/1/2016 tarih ve
6663 sayılı Gelir Vergisi Kanunu ile Bazı Kanunlarda Değişiklik Yapılmasına Dair
Kanun’la 5510 sayılı Sosyal Sigortalar ve Genel Sağlık Sigortası Kanunu’nda
değişiklik yapılarak, emekli aylığı almaya başladıktan sonra kanunun 4’üncü
maddesinin (1)’inci fıkrasının (b) bendi kapsamında çalışmaya başlayan
kişilerden sosyal güvenlik destek primi kesintisi yapılması uygulamasına 6663
sayılı Kanun’un yayımı tarihi olan 10/2/2016 tarihini takip eden ödeme dönemi
itibarıyla son verilmiştir.
Sayın
Gürer’in (6/517) esas numaralı sözlü sorusuna cevabımız: İnşaat firmalarının
inşaat döneminde kullandıkları asansörlerde son beş yıl içerisinde iş kazası
geçiren sigortalı işçi sayısı 926 olup hayatını kaybeden sigortalı sayısı ne
yazık ki 19’dur. 
İnşaat
sektöründe yıllık program kapsamında belirlenen iş yerlerinde denetim
faaliyetleri gerçekleştirilmektedir. Bununla birlikte şikâyet veya ihbar olması
durumunda da gerekli denetimler yapılmakta ve bu denetimler sonucunda gerekli
mali yaptırımlar da uygulanmaktadır. 
Sayın
Mustafa Hüsnü Bozkurt’un (6/548) esas numaralı sözlü sorusuna cevabınız: 5258
sayılı Kanun’a göre aile sağlık elamanları iki kaynaktan gelmektedir. Bir,
hâlen kamu kurumlarında çalışmakta iken aylıksız izinli sayılıp
görevlendirilenler. İki, kamu görevlisi olmadığı hâlde bu kapsamda
görevlendirilenler. İki grupta da görev yapanlar geniş anlamda kamu
görevlisidir ve kamu hizmeti sunmaktadırlar. Ancak 5258 sayılı Yasa’yla sağlık
elamanlarının özel hükümler çerçevesinde istihdamı öngörülmektedir. 
Yine,
Sayın Mustafa Hüsnü Bozkurt’un (6/560) esas numaralı sözlü sorusuna cevabımız:
Toplum Yararına Programlar, istihdamında zorluk çekilen işsizlerin çalışma
alışkanlık ve disiplininden uzaklaşmalarını engelleyerek iş gücü piyasasına
uyumlarını amaçlayan ve bunlara geçici gelir desteği sağlayan, doğrudan veya
yüklenici eliyle toplum yararına bir iş ya da hizmetin geliştirilmesi amacıyla
yürütülen programlardır. Toplum Yararına Programların düzenlenme usul ve
esasları, 12/3/2013 tarih ve 28585 sayılı Resmî Gazete’de yayımlanan Aktif
İşgücü Hizmetleri Yönetmeliği’nde belirlenmiştir. Buna göre, Toplum Yararına
Programların kontenjanlarının dağılımında illerin ve ilçelerin sosyoekonomik
gelişmişlik durumları, ihtiyaçları, hizmet sağlayıcı kurum ve kuruluşlardan
gelen proje teklifleri ile bölgelere göre değişkenlik gösteren güncel iş gücü
piyasası göstergeleriyle bir arada değerlendirilmektedir. 
Sayın
Ömer Fethi Gürer’in (6/607) esas numaralı sözlü sorusuna cevabımız: Sendikalı
işçisi bulunan, toplamda 50’den fazla işçi çalıştıran iş yeri sayısı
17.768’dir. 
Sayın
Atila Sertel’in (6/612) esas numaralı sözlü sorusuna cevabımız: 4734 sayılı
Kamu İhale Kanunu ve diğer mevzuattaki hükümler uyarınca, personel
çalıştırılmasına dayalı hizmet alım sözleşmeleri kapsamında yükleniciler
tarafından çalıştırılan personele yönelik çalışmalar devam etmektedir. 
Sayın
Serdal Kuyucoğlu’nun (6/632) esas numaralı sözlü sorusuna cevabımız:
1/1/2016-31/12/2016 tarihleri arasında KOBİ’lerde 1 milyon 141 bin 964 işten
çıkarma bildirilmiştir. 2016 Aralık ayı itibarıyla Türkiye genelinde 2926
sayılı Tarımda Kendi Adına ve Hesabına Çalışanlar Sosyal Sigortalar Kanunu’na
tabi olarak çalışan sigortalı çiftçi sayısı 717.876 kişidir. İş gücü
piyasasında ihtiyaç duyulan mesleklerde nitelikli iş gücü yetiştirmek amacıyla
Türkiye İş Kurumu tarafından mesleki eğitim kursları düzenlenmektedir.
Düzenlenen mesleki eğitimlerle işçilerin mesleki bilgi ve becerileri
geliştirilmekte ve yeni teknolojilere uyumu sağlanmaktadır.
Sayın
Ömer Fethi Gürer’in (6/653) esas numaralı sözlü sorusuna cevabımız: 2015
yılında imzalanan toplu sözleşmelerde “657 sayılı Kanun’un 4’üncü maddesinin
(C) fıkrası kapsamında tam zamanlı çalışan geçici personelin sözleşmeli
personel pozisyonlarına geçirilebilmeleri konusunda çalışma yapılacaktır.”
hükmü yer almakta olup bu konuya ilişkin değerlendirme ve çalışmalar devam
etmektedir.
ÖMER
FETHİ GÜRER (Niğde) – Çok uzun sürdü Sayın Bakan ama çok uzun sürdü.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Evet, haklısınız,
inşallah kısalır.
Ama
sizin de sorularınız çok fazla Ömer Bey.
Sayın
Ömer Fethi Gürer’in (6/654) esas numaralı sözlü sorusuna cevabımız: Emeklilik
sistemlerinde finansal sürdürülebilirliğin temel sigortacılık ilkeleri içinde
devam edebilmesinde yaş en önemli parametrelerden biridir. Dolayısıyla yaşla
ilgili düzenleme kurumun aktüeryal dengesini olumsuz etkileyecek ve Hazine
transferlerinin artmasına sebep olacaktır. 
ÖMER
FETHİ GÜRER (Niğde) – Hiç umut yok mu emeklilikte yaşa takılanlar için Sayın
Bakan?
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Devamla) – Bizim ölçeğimizde yok
ama tabii Parlamento bir düzenleme yaparsa bir şey diyemiyorum ama bizim böyle
bir çalışmamız yok ve bu anlamda bir çalışma yapılmasının da açıkçası aktüeryal
dengeler açısından çok doğru olduğu kanaatinde değilim.
Yine,
Sayın Gürer’in (6/655) esas numaralı sözlü sorusuna cevabımız: 4734 sayılı Kamu
İhale Kanunu ve diğer mevzuattaki hükümler uyarınca personel çalıştırılmasına
dayalı hizmet alım sözleşmeleri kapsamında yükleniciler tarafından çalıştırılan
personele yönelik çalışmalar devam etmektedir. 
Yine,
Sayın Gürer’in (6/681) esas numaralı sözlü sorusuna cevabımız: Ülkemizde iş
sağlığı ve güvenliği 6331 sayılı İş Sağlığı ve Güvenliği Kanunu’yla
uluslararası mevzuatla uyumlu hâle getirilmiştir. Kanunun uygulanmasına yönelik
ikincil mevzuat çalışmaları tamamlanmış olup değişen ve gelişen koşullara göre
iyileştirme çalışmaları sürdürülmektedir. İş sağlığı ve güvenliği alanında
eğitim ve bilinçlendirme faaliyetleri ile işletmeler düzeyinde uygulama
çalışmaları devam etmektedir. Bakanlığımız tarafından çalışma hayatındaki
sorunların değerlendirilmesi ve önceliklendirilmesi sonucu belirlenen alanlarda
veya sektörlerde yahut özel bir risk grubu hedeflenerek belirlenen iş
yerlerinde çalışma hayatıyla ilgili mevzuat hükümlerinin tamamının veya bir
kısmının uygulanmasının denetlenmesi amacıyla programlı teftişler
gerçekleştirilmektedir. Bununla birlikte ihbar ve şikâyetlere ilişkin program
dışı teftişler de yapılmaktadır. Bu kapsamda, 2010-2016 yılları arasında
programlı ve program dışı olmak üzere 90.763 iş yerinde teftiş
gerçekleştirilmiş, 6.831 iş yerinde işin durdurulmasına karar verilmiş ve
22.092 iş yeri için de idari para cezası uygulanmıştır.
Sayın
Erol Dora’nın (6/686) esas numaralı sözlü sorusuna cevabımız: 4632 sayılı
Bireysel Emeklilik Tasarruf ve Yatırım Sistemi Kanunu’nda 10/8/2016 tarih ve
6740 sayılı Kanun’la yapılan değişiklikle Türk vatandaşı veya 5901 sayılı Türk
Vatandaşlığı Kanunu’nun 28’inci maddesi kapsamında olup 45 yaşını doldurmamış
olanlardan, 5510 sayılı Sosyal Sigortalar ve Genel Sağlık Sigortası Kanunu’nun
4’üncü maddesinin birinci fıkrasının (a) ve (c) bentlerine göre çalışmaya
başlayanlar ile 506 sayılı Sosyal Sigortalar Kanunu’nun geçici 20’nci maddesi
kapsamında kurulmuş olan sandıkların iştirakçisi olarak çalışmaya başlayanlar,
işverenin 4632 sayılı Kanun’un hükümlerine göre düzenlediği bir emeklilik
sözleşmesiyle emeklilik planına dâhil edilmektedirler. Buna göre, bireysel
emeklilik sistemine çalışanların katılımı otomatik olarak gerçekleşmekle
birlikte BES’te kalma zorunluluğu bulunmamaktadır. BES’e otomatik katılımla
bireylerin harcamadan ziyade tasarrufa yönlendirileceği, uzun vadede tasarruf
miktarlarının artarak borç yükümlülüklerinin azalacağı ve belli kriterler
çerçevesinde verilen devlet katkısıyla kişilerin kendi tasarruflarının üzerinde
bir kaynak oluşturacağı değerlendirilmektedir. 
Yine,
Sayın Gürer’in (6/700) esas numaralı sözlü sorusuna cevabımız: Bakanlığımız
tarafından, iş yerlerinde, iş kazası veya meslek hastalığına sebep olabilecek
mevzuata aykırı hususlar ile işverenin önlem alma, alınan önlemlere uyulup
uyulmadığını denetleme, çalışanları mesleki riskler ile yasal hak ve
sorumlulukları konusunda bilgilendirme ve gerekli iş sağlığı ve güvenliği
eğitimini verme yükümlülüklerini yerine getirip getirmediği konuları sürekli ve
düzenli olarak denetlenmektedir.
Yine,
Sayın Gürer’in (6/701) esas numaralı sözlü sorusuna cevabımız: İşçi ve işveren
sendikaları ve konfederasyonları ile kamu kurum ve kuruluşları tarafından
işçilerin eğitim ve sosyal hizmetlerine yönelik hazırlanan projeler
Bakanlığımızca değerlendirilmektedir. Değerlendirme sonucunda kabul edilen
projeler uygulanmakta ve izlenmektedir. 
Yine,
Sayın Gürer’in (6/723) esas numaralı sözlü sorusuna cevabımız: Kamu
kurumlarında istihdam edilen personelin statülerine ilişkin durum kamu personel
reformu çalışmalarında değerlendirilecektir. 
Yine,
Sayın Gürer’in (6/746) esas numaralı sözlü sorusuna cevabımız: Türkiye
İstatistik Kurumu verilerine göre gençlerde 15-24 yaş aralığında 2017 yılı Ocak
ayında yüzde 24,5 olan işsizlik oranı Şubat ayında yüzde 23,3’e düşmüştür. Genç
istihdamının artırılması, işsizliğin azaltılmasına yönelik olarak istihdam
paketleriyle genç istihdamını teşvik edici düzenlemeler getirilmiş, birçok
ulusal ve uluslararası projeler hayata geçirilmiştir. 
Diğer
yandan, işsizlerin mesleki niteliklerinin geliştirilmesine, iş deneyimlerini
artırmalarına ve kendi işlerini kurmalarına yardımcı olmak üzere aktif iş gücü
hizmetleri kapsamında mesleki eğitim kursları, işbaşı eğitim programları,
girişimcilik eğitim programları uygulanmaktadır. 
Ayrıca,
iş ve meslek danışmanlarıyla meslek seçimi aşamasında bulunan, iş bulmada,
seçmede güçlükleri olan, mesleki uyum problemleri bulunan, mesleki becerilerini
geliştirmek ve mesleğini, işini değiştirmek isteyen kişilere ve iş gücü arayan
işverenlere yönelik iş ve meslek danışmanlığı hizmetleri sunulmaktadır. Bu
kapsamda, kurumumuz, öğrencilere yüz yüze danışmanlık hizmeti verebilmek
amacıyla üniversitelerde İŞKUR irtibat noktaları hizmetlerini hayata
geçirmiştir. Bununla birlikte, yerel düzeyde faaliyet gösteren kurum ve
kuruluşlar ile çalışma hayatına yeni atılacak olan eğitimli, nitelikli gençleri
buluşturarak gençlerin sektörler ve firmalar hakkında bilgi sahibi olmasına ve
iş bulmasına aracılık etmek, düzenlenecek etkinlikler vasıtasıyla öğrencilerin
kariyer planlamalarına yardımcı olmak, aynı zamanda kurum ve kuruluşların
nitelikli iş gücüne erişimini kolaylaştırmak amacıyla Türkiye genelinde
istihdam fuarları, kariyer günleri düzenlenmektedir. 
Yine,
Sayın Gürer’in (6/747) esas numaralı sözlü sorusuna cevabımız: Ülkemizde 1
milyon 768 bin 262 iş yeri faaliyet göstermektedir. Bu iş yerlerinden 1 milyon
20 bin 179 iş yeri az tehlikeli, 390.413 iş yeri tehlikeli, 357.670 iş yeri ise
çok tehlikeli sınıfta yer almaktadır. İş sağlığı ve güvenliği teftişleri,
çalışma hayatının riskleri ve öncelikleri dikkate alınmak suretiyle programlı
ve program dışı teftişler olarak yürütülmektedir. 2016 yılında 788 iş
müfettişiyle toplam 24.284 iş yerinde teftişler gerçekleştirilmiştir. 2016 yılı
teftiş faaliyetleri dikkate alındığında, müfettiş başına düşen teftiş sayısı
30,82; müfettiş başına düşen aktif iş yeri sayısı ise 2.244’tür. Bu
teftişlerden 14.287 tanesi iş sağlığı ve güvenliği yönünden
gerçekleştirilmiştir.
Yine,
Sayın Gürer’in (6/756) esas numaralı sözlü sorusuna cevabımız: 7/11/2013
tarihinden itibaren uygulamaya konulan e-üyelik hizmeti e-devlet kapısı
üzerinden yürütülen yeni hizmetler arasına girmiştir. Vatandaşların kamu
hizmetlerine erişimi için güvenli bir yol olarak uygulanan bu sistemle işçi ve
işveren sendikalarına üyelik işlemlerinde noter şartı kaldırılmıştır. 
7
Kasım 2013 tarihinden itibaren yerine basit, kolay ve ekonomik bir yöntem olan
e-devlet kapısı üzerinden üyelik işlemleri gerçekleştirilmeye başlanmıştır.
2013 yılı Ocak ayından itibaren yüzde 9,21 olan sendikalaşma oranı 2017 yılı
Ocak ayında yüzde 12,18 olarak gerçekleşmiştir. 
Sendika
özgürlüğü anayasal bir haktır ve kanunlarımızda da güvence altına alınmıştır.
Bakanlığımız tarafından örgütlenme özgürlüğü, toplu pazarlık ve her düzeyde
sosyal diyalog konusunda kurumların ve kamuoyunun bilgilendirilmesi amacıyla
ILO’yla birlikte çalışma hayatında sosyal diyaloğun geliştirilmesi projesi
yürütülmektedir. Proje kapsamında ulusal ve uluslararası çalışma standartları ve
uygulamaları ile sosyal diyalog mekanizmaları eğitimleri verilecektir. 
ILO
sözleşmeleri ve AB müktesebatı temelinde çalışma ve araştırmalar yürütülecek,
örgütlenme özgürlüğü, toplu sözleşme yapma ve işçi temsilciliği konularında
çalışma grupları oluşturulacaktır. Her düzeyde örgütlenme özgürlüğü, toplu
pazarlık ve sosyal diyalog ana temaları üzerinde konferanslar düzenlenmektedir.
Kuruluşların ve genel halkın örgütlenme özgürlüğü, toplu pazarlık ve her
düzeyde sosyal diyalog hakkında farkındalığı artıracak basılı ve dijital medya
araçları üretilmektedir. Sendikal haklar konusunda eğitim kurumlarına yönelik
bilinçlendirme faaliyetleri de yapılacaktır. 
Sayın
Gürer’in (6/757) esas numaralı sözlü sorusuna cevabımız: 4734 sayılı Kamu İhale
Kanunu ve diğer mevzuattaki hükümler uyarınca personel çalıştırılmasına dayalı
hizmet alım sözleşmeleri kapsamında yükleniciler tarafından çalıştırılan
personele yönelik çalışmalar devam etmektedir. 
Sayın
Gürer’in (6/758) esas numaralı sözlü sorusuna cevabımız: Bakanlığımız, yıl
içinde yürüteceği teftiş faaliyetlerini programlı ve program dışı olarak
planlamaktadır. Programlı teftişlerde çocuk ve genç işçiler öncelikli risk
grubu olarak belirlenmektedir. Ayrıca çocuk işçilere ilişkin şikâyet veya
ihbarlar, program dışı teftiş kapsamında öncelikli olarak değerlendirilmekte,
teftiş kapsamına alınmaktadır. 2016 yılı içerisinde Bakanlığımız iş
müfettişlerince 9.650 programlı, 14.634 program dışı olmak üzere toplam 24.284
teftiş yapılmış olup programlı teftişlerde çocuk işçiliği, öncelikli risk
olarak belirlenmiştir. Gerçekleştirilen tüm teftişlerde 4857 sayılı İş
Kanunu’nun “Çalıştırma yaşı ve çocukları çalıştırma yasağı” başlıklı 71’inci
maddesi ile Çocuk ve Genç İşçilerin Çalıştırılma Usul ve Esasları Hakkında
Yönetmelik hükümlerini ihlal eden 95 iş yeri hakkında idari para cezası
uygulanmıştır. 
Sayın
Gürer’in (6/759) esas numaralı sözlü sorusuna cevabımız: Bakanlığımız, çocuk
işçiliğine karşı aktif mücadele vermekte olup bu hususta çalışma yapan kamu
kurum ve kuruluşları, işçi-işveren kuruluşları ile sivil toplum örgütleri
arasında koordinasyon ve iş birliğini sağlamaktadır. Bu kapsamda, Bakanlığımız
tarafından, çocukların çalışma yaşamına girmesinde temel nedenleri oluşturan
yoksulluğun ortadan kaldırılması, eğitimin kalitesinin ve ulaşılabilirliğinin
artırılması, toplumsal bilinç ve duyarlılığın geliştirilmesi gibi geniş
kapsamlı tedbirlere başta en kötü biçimleri olmak üzere çocuk işçiliğinin
önlenmesi temel hedefleriyle ilgili kamu kurum ve kuruluşları, sosyal taraflar
ve sivil toplum kuruluşlarının katkılarıyla, Çocuk İşçiliği ile Mücadele Ulusal
Programı hazırlanmıştır. Bu Ulusal Program’la birlikte, hukuki düzenlemeler ve
mevzuat uygulaması ve güncellemesine yönelik önlemler, mevcut kurumsal
yapıların güçlendirilmesi ve yeni kurumsal yapıların oluşturulmasına yönelik
önlemler, farkındalık artırıcı önlemler, sosyal tarafların ve toplumun
katılımının sağlanmasına yönelik önlemler, eğitim ve iyileştirmeye yönelik
önlemler, yoksulluğu giderici önlemler ve sosyal koruma ve sosyal güvenlik
ağının geliştirilmesine yönelik önlemler başlıkları altında, çocuk işçiliğiyle
mücadele programlarımız şekillendirilmektedir. 
Son
olarak, yine Sayın Gürel’in (6/774) esas numaralı sorusuna cevabımız: 2017 yılı
Mart ayı itibarıyla iktisadi faaliyet kolları sınıflandırmasına göre, imalat
sanayisinde çalışan sigortalı sayısı 3 milyon 632 bin 531’dir. Sırasıyla, ilk 5
faaliyet kolu eğitim, perakende-ticaret, motorlu taşıt onarımları hariç, bina
inşaatı, bina ve çevre düzenleme faaliyetleri ve toptan ticaret, yine motorlu
taşıt onarımları hariç, faaliyetlerdir diyorum. 
Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan. 
BÜLENT
TURAN (Çanakkale) – Teşekkür ederiz Sayın Bakan. 
BAŞKAN
– Sayın Danış Beştaş, size söz vereceğim. 
Sayın
Gürer, sisteme girmişsiniz, bir şey mi söyleyeceksiniz?
ÖMER
FETHİ GÜRER (Niğde) – Verdiği yanıtlardan tatmin olmadığım için birkaç şey
söylemek istiyorum sadece. 
BAŞKAN
– Buyurun. 
ÖMER
FETHİ GÜRER (Niğde) – Sayın Bakana teşekkür ediyoruz ancak taşeron işçiler,
mevsimlik işçiler, geçici işçilerle ilgili aylardır konuşulan hiçbir konunun
hâlâ gerçekleşmediği ortada. Bunun yanında, 28 şeker fabrikasında malzemeli
yemek hizmet alımı başlatılarak 700’e yakın işçi de sokağa atılmak üzere. Yani,
bir yerde sorun çözülmediği gibi, kadro verilmediği durumda, bir de işçiler
dışarı atılmakta.
Keza
mevsimlik ve geçici çalışan işçilerden işsizlik ödeneği kesiliyor ama bunlar
işten ayrıldıkları dönemde İşsizlik Fonu’ndan yararlanamıyorlar, böyle de bir
garabet var. 
Bunun
yanında, sendikalarla ilgili sendikalaşmanın önünde engeller artırılmış
durumda. Ayrıca, ILO standartlarında haklarını ve mücadelesini veren işçilerin
grev hakkı engelleniyor. Dün Lüleburgaz’da KRİSTAL-İŞ Sendikasına üye işçilerin
Şişecam’da yanlarındaydım, altmış gün…
BAŞKAN
– Teşekkür ederim Sayın Gürer.
ÖMER
FETHİ GÜRER (Niğde) – Ama o bir saat konuştu, ben bir dakika konuşamadım.
BAŞKAN
– Açıklamanın süresi bir dakika, teşekkür ederim.
ÖMER
FETHİ GÜRER (Niğde) – Cümleyi bitireyim, cümlem bitsin.
MUHAMMET
RIZA YALÇINKAYA (Bartın) – Ben de bir soru sorabilir miyim?
BAŞKAN
– Sadece soru soranlara söz verebiliyoruz Sayın Yalçınkaya.
ÖMER
FETHİ GÜRER (Niğde) – Sayın Başkan, cümlemi bitireyim.
BAŞKAN
– Sayın Bakan, bir açıklama yapacak mısınız?
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Edirne) – Evet Sayın Başkan.
BAŞKAN
– Buyurun.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Teşekkür ederim.
Sayın
Gürer, tabii, gerek hizmet alımıyla, “taşeron” dediğimiz gruplarla ilgili
çalışmalarımızı henüz tamamlamadık. Daha doğrusu, referandum sonucunda, halk
oylaması sonucunda başlayacağımız çalışmalara henüz daha başlamadık. İnşallah,
önümüzdeki günlerde bu yönde çalışmalar başlar ve…
ÖMER
FETHİ GÜRER (Niğde) – Ama bir yıl geçti Sayın Bakan, üç ay demiştiniz.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – “Referandumdan sonra.”
dedik.
ÖMER
FETHİ GÜRER (Niğde) – Bakın, siz, burada -ramazan günü söylüyorum- üç ay
dediniz bir yıl geçti.
ÇALIŞMA
VE SOSYAL GÜVENLİK BAKANI MEHMET MÜEZZİNOĞLU (Bursa) – Referandum ortamında bu
tür konuların gündeme gelmesini doğru bulmuyoruz ve referandumdan sonra
gündemimize alır -Hükûmet olarak bu konuda Sayın Başkanımızın da açıklamaları
kamuoyunda var- önümüzdeki günlerde inşallah çalışmaları başlatırız. 
ÖMER
FETHİ GÜRER (Niğde) – Grev ertelemeyle ilgili düşüncenizi de alalım yani.
BAŞKAN
– Teşekkür ederim.
Soru
önergeleri cevaplandırılmıştır.
Sayın
Beştaş…
MUHAMMET
RIZA YALÇINKAYA (Bartın) – Bir dakika… Ben soru sorabilir miyim Sayın Bakan?
BAŞKAN
- Sayın milletvekilleri, soru önergeleri cevaplandırıldı Sayın Bakan
tarafından, teşekkür ederiz kendisine.
ÖMER
FETHİ GÜRER (Niğde) – Soru kadar da cevap alabilmemiz lazım Sayın Başkan,
adalet yok.
BAŞKAN
– Sayın Danış Beştaş, buyurun.
IV.- AÇIKLAMALAR (Devam)
25.- Adana Milletvekili Meral Danış
Beştaş’ın, CHP grup önerisi üzerinde yaptığı konuşmasındaki bazı ifadelerine
ilişkin açıklaması
MERAL
DANIŞ BEŞTAŞ (Adana) – Sayın Başkan, Cumhuriyet Halk Partisinin önergesi üzerine
yaptığım konuşmada, sanırım, konuşmamın son bölümünde bir bölüm yanlış
anlaşılmaya mahal vermiş. Şunu ifade edeyim: Bir kere bu bir alıntı ve Meclis
ortamında yapılan bir konuşma değil yani burada hedef kitle milletvekili
arkadaşlar değil. Eş Genel Başkanımızın Cumhurbaşkanlığı seçim sürecinde yapmış
olduğu bir konuşma, buradaki hiç kimse kastedilmemiştir, hiçbir milletvekili.
Bunu düzeltme ihtiyacı duydum.
Teşekkür
ediyorum.
BAŞKAN
– Ben de teşekkür ederim.
Sayın
milletvekilleri, alınan karar gereğince diğer denetim konularını görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci
sırada yer alan 358 sıra sayılı Kanun Tasarısı ve Dış İşleri Komisyonu
Raporu’nun görüşmelerine başlıyoruz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu (S.
Sayısı: 358)
BAŞKAN
– Komisyon? Yok.
Ertelenmiştir.
2’nci
sırada yer alan 362 sıra sayılı Kanun Tasarısı ve Dış İşleri Komisyonu
Raporu’nun görüşmelerine başlıyoruz.
2.- Türkiye Cumhuriyeti Hükümeti ile
Romanya Hükümeti Arasında Meteoroloji ve Hidroloji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/696) ve
Dışişleri Komisyonu Raporu’nun (S. Sayısı: 362)
BAŞKAN
– Komisyon? Yok.
Ertelenmiştir.
Bundan sonra da komisyonların bulunmayacağı
anlaşıldığından, alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek için 31 Mayıs 2017
Çarşamba günü saat 14.00’te toplanmak üzere birleşimi kapatıyorum.
İyi akşamlar, hayırlı iftarlar diliyorum. 
Kapanma Saati: 19.39




(x) Bu bölümde hatip tarafından Türkçe
olmayan kelimeler ifade edildi. 


(x) Sözlü soru önergeleri Genel Kurulda
okunmamış olup tutanağa eklidir.




