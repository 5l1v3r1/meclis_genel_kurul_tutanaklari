








DÖNEM: 24 CİLT:
18 YASAMA YILI: 2




TÜRKİYE BÜYÜK MİLLET
MECLİSİ
TUTANAK DERGİSİ


89’uncu Birleşim
3 Nisan 2012 Salı



(TBMM Tutanak Hizmetleri Başkanlığı tarafından hazırlanan bu
Tutanak Dergisi’nde yer alan ve kâtip üyeler tarafından okunmuş bulunan her tür
belge ile konuşmacılar tarafından ifade edilmiş ve tırnak içinde belirtilmiş
alıntı sözler aslına uygun olarak yazılmıştır.)



İ Ç İ N D E K İ L
E R


 I.- GEÇEN TUTANAK
ÖZETİ
II.- YOKLAMALAR
III.- GÜNDEM DIŞI
KONUŞMALAR
A) MİLLETVEKİLLERİNİN GÜNDEM DIŞI KONUŞMALARI
1.- Karabük Milletvekili
Osman Kahveci’nin, 3 Nisan Karabük’ün kuruluş yıl dönümüne ilişkin gündem dışı
konuşması
2.- Erzincan Milletvekili
Muharrem Işık’ın, Erzincan’da son günlerde yaşanan gelişmelere ilişkin gündem
dışı konuşması
3.- İstanbul Milletvekili
Sırrı Süreyya Önder’in, İstanbul’un sorunlarına ilişkin gündem dışı konuşması

IV.- AÇIKLAMALAR
1.- Mersin Milletvekili
Mehmet Şandır’ın, Erzincan Milletvekili Muharrem Işık’ın gündem dışı
konuşmasına ilişkin açıklaması 
2.- Burdur Milletvekili
Ramazan Kerim Özkan’ın, Türkiye genelinde besicilerin zor durumda
bulunduklarına ilişkin açıklaması
3.- Manisa Milletvekili
Selçuk Özdağ’ın, Afganistan’da şehit olan 12 Türk askerinin cenazesine bazı
medya kuruluşlarının alınmamasına ilişkin açıklaması
4.- İstanbul Milletvekili
Kadir Gökmen Öğüt’ün, Ataşehir ilçesinde bulunan bir finans merkezinin haksız
bir işlemle Ümraniye ilçesinde kayıtlı olduğuna ilişkin açıklaması
5.- Adıyaman Milletvekili
Salih Fırat’ın, Adıyaman, Gaziantep, İzmir ve Erzincan’da yaşanan işaretleme
olaylarının faillerinin bulunamamasının düşündürücü olduğuna ilişkin açıklaması
6.- İstanbul Milletvekili
Mehmet Akif Hamzaçebi’nin, Türk kadınlarına belediye seçimlerinde seçme ve
seçilme hakkı tanıyan Kanun’un kabulünün 72’nci, polis teşkilatının kuruluşunun
167’nci yıl dönümüne ilişkin açıklaması
7.- Malatya Milletvekili
Veli Ağbaba’nın, Malatya-Gölbaşı, Sürgü-Erkenek yolunun yoğun çökme ve bozulma
nedeniyle kullanılamaz hâle geldiğine ilişkin açıklaması
8.- Mersin Milletvekili
Mehmet Şandır’ın, 3 Nisan Karabük Demir Çelik Fabrikasının kuruluş gününe
ilişkin açıklaması 
V.- BAŞKANLIĞIN GENEL KURULA
SUNUŞLARI
A) Meclis Araştırması Önergeleri
1.- Hakkâri Milletvekili
Adil Kurt ve 21 milletvekilinin, asgari ücret uygulamasının doğurduğu
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/224)
2.- Batman Milletvekili
Ayla Akat Ata ve 21 milletvekilinin, emeklilerin sorunlarının ve çözüm
yollarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/225)
3.- İzmir Milletvekili
Mustafa Moroğlu ve 38 milletvekilinin, kadına yönelik şiddetin nedenleri ile bu
nedenlerin ortadan kaldırılması için yapılacakların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/226)
B) Önergeler
1.- Tokat Milletvekili
Reşat Doğru’nun, (2/179) esas numaralı Ermeniler Tarafından Azerbaycan'ın
Hocalı Kentinde Gerçekleştirilen Katliamın "Soykırım" Olarak
Tanınması, 26 Şubat’ın "Hocalı Soykırımını Anma Günü" Olarak Kabul
Edilmesine İlişkin Kanun Teklifi’nin doğrudan gündeme alınmasına ilişkin
önergesi (4/39)
VI.- ÖNERİLER
A) Siyasi Parti Grubu Önerileri
1.- CHP Grubunun,
15/2/2012 tarihinde, Artvin Milletvekili Uğur Bayraktutan ve arkadaşlarının
Artvin şehir merkezinin üzerinde yer alan 4252 ve 4944 no.lu maden ruhsat
alanlarının kapsadığı alanın araştırılarak bütün kamunun yararlanacağı yer üstü
zenginliklerin neler olduğunun araştırılması amacıyla vermiş olduğu Meclis
araştırması önergesinin, Genel Kurulun 3/4/2012 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
VII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
2.- Afet Riski Altındaki
Alanların Dönüştürülmesi Hakkında Kanun Tasarısı ile Bayındırlık, İmar,
Ulaştırma ve Turizm Komisyonu Raporu (1/569) (S. Sayısı: 180)
3.- Kamu Görevlileri
Sendikaları Kanununda Değişiklik Yapılmasına Dair Kanun Tasarısı ve Sağlık,
Aile, Çalışma ve Sosyal İşler Komisyonu ile Plan ve Bütçe Komisyonu Raporları
(1/556) (S. Sayısı: 200) 
4.- Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanun Tasarısı ile Milliyetçi Hareket Partisi Grup Başkanvekili Mersin
Milletvekili Mehmet Şandır’ın; Orman Köylülerinin Kalkındırılmaları Hakkında
Kanun Teklifi; Cumhuriyet Halk Partisi Grup Başkanvekilleri İstanbul
Milletvekili Mehmet Akif Hamzaçebi, Ankara Milletvekili Emine Ülker Tarhan ve
Yalova Milletvekili Muharrem İnce ile 68 Milletvekilinin; 2/B Barışı Kanunu
Teklifi (Orman Sınırları Dışına Çıkarılan Alanların İdaresi, Değerlendirilmesi
ve Tasarrufu Hakkında Kanun Teklifi); Osmaniye Milletvekili Hasan Hüseyin
Türkoğlu ve Milliyetçi Hareket Partisi Grup Başkanvekili Mersin Milletvekili
Mehmet Şandır’ın; Yayla ve Yaylacılık Kanunu Teklifi ve İçişleri Komisyonu,
Bayındırlık, İmar, Ulaştırma ve Turizm Komisyonu ile Tarım, Orman ve Köyişleri
Komisyonu Raporları (1/563, 2/71, 2/211, 2/417) (S. Sayısı: 198)
VIII.- YAZILI SORULAR VE
CEVAPLARI
1.- Diyarbakır
Milletvekili Altan Tan’ın, Kandıra F Tipi Cezaevindeki uygulamalarla ilgili
bazı iddialara ilişkin sorusu ve Adalet Bakanı Sadullah Ergin’in cevabı
(7/3324)
2.- Malatya Milletvekili
Veli Ağbaba’nın, Bakanlığa yöneltilen yazılı ve sözlü soru önergelerine ilişkin
sorusu ve Sağlık Bakanı Recep Akdağ’ın cevabı (7/4139)
3.- Manisa Milletvekili
Sümer Oral’ın, yeniden yapılandırılan vergi borçlarına ilişkin sorusu ve Maliye
Bakanı Mehmet Şimşek’in cevabı (7/4576)
4.- Ankara Milletvekili
Özcan Yeniçeri’nin, Türkçe’nin uluslararası alanda tanıtımına yönelik
çalışmalara ve uluslararası yarışmalarda Türkçe’nin kullanılmasına ilişkin
sorusu ve Kültür ve Turizm Bakanı Ertuğrul Günay’ın cevabı (7/4739)
5.- İstanbul Milletvekili
Mahmut Tanal’ın, milletvekili dokunulmazlığının kaldırılmasına dair Başbakanlık
tezkerelerine ilişkin sorusu ve Türkiye Büyük Millet Meclisi Başkan Vekili
Mehmet Sağlam’ın cevabı (7/4790)
6.- Diyarbakır
Milletvekili Altan Tan’ın, Mardin ve Batman’a doğal gaz verilip verilmeyeceğine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/4866)
7.- Diyarbakır
Milletvekili Altan Tan’ın, Siirt ve Şırnak illerine doğal gaz verilip
verilmeyeceğine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/4867)
I.-
GEÇEN TUTANAK ÖZETİ 
TBMM
Genel Kurulu saat 14.00’te açılarak üç oturum yaptı.

Şanlıurfa
Milletvekili Zeynep Karahan Uslu, 4 Nisan Birleşmiş Milletler Uluslararası
Mayın Bilinci Geliştirme Günü’ne,
Hatay
Milletvekili Hasan Akgöl, elektrik ve doğal gaza yapılan zamlara,
Tokat
Milletvekili Reşat Doğru, Türk dünyasının sorunlarına,
İlişkin
gündem dışı birer konuşma yaptılar.

İstanbul
Milletvekili Sebahat Tuncel ve 21 milletvekilinin, doğal afetlerin ve
depremlerle ilgili yaşanan sorunların (10/221),
İstanbul
Milletvekili Sırrı Süreyya Önder ve 21 milletvekilinin, ülkemizdeki
engellilerin sorunlarının (10/222),
BDP
Grubu adına Grup Başkan Vekili Iğdır Milletvekili Pervin Buldan'ın, Erzurum H
Tipi Kapalı Cezaevinde vuku bulduğu belirtilen işkence, kötü muamele ve
insanlık dışı uygulamaların (10/223), 
Araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergeleri Genel Kurulun bilgisine sunuldu; önergelerin gündemdeki
yerlerini alacağı ve ön görüşmelerinin, sırası geldiğinde yapılacağı açıklandı.

Adıyaman
Milletvekili Salih Fırat, 
Ankara
Milletvekili Özcan Yeniçeri, 
Adana
Milletvekili Ali Halaman, 
İstanbul
Milletvekili Mahmut Tanal, 
Doğal
gaz ve elektriğe yapılan son zamlara; 
Antalya
Milletvekili Mehmet Günal, kara mayınlarının temizlenmesine,
Artvin
Milletvekili Uğur Bayraktutan, Artvin ilinin Ardanuç ilçesindeki elektrik
kesintilerine,

İstanbul
Milletvekili Kadir Gökmen Öğüt, Çankırı ilindeki bazı yolların durumuna,
Isparta
Milletvekili S. Nevzat Korkmaz, Millî Eğitim Bakanlığının LYS’den önce
öğrencilere verilen ek izin uygulamasını kaldırmasına,
İlişkin
birer açıklamada bulundular.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmının;
1’inci
sırasında yer alan ve görüşmeleri yarım kalan, Adalet ve Kalkınma Partisi Grup
Başkanvekilleri İstanbul Milletvekili Ayşe Nur Bahçekapılı, Kayseri
Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu’nun (2/242, 2/80) (S. Sayısı: 156),
2’nci
sırasında yer alan ve görüşmeleri yarım kalan, Afet Riski Altındaki Alanların
Dönüştürülmesi Hakkında Kanun Tasarısı ile Bayındırlık, İmar, Ulaştırma ve
Turizm Komisyonu Raporu’nun (1/569) (S. Sayısı: 180),
4’üncü
sırasında yer alan, Orman Köylülerinin Kalkınmalarının Desteklenmesi ve Hazine
Adına Orman Sınırları Dışına Çıkarılan Yerlerin Değerlendirilmesi ile Hazineye
Ait Tarım Arazilerinin Satışı Hakkında Kanun Tasarısı ile Milliyetçi Hareket
Partisi Grup Başkanvekili Mersin Milletvekili Mehmet Şandır’ın; Orman
Köylülerinin Kalkındırılmaları Hakkında Kanun Teklifi; Cumhuriyet Halk Partisi
Grup Başkanvekilleri İstanbul Milletvekili Mehmet Akif Hamzaçebi, Ankara
Milletvekili Emine Ülker Tarhan ve Yalova Milletvekili Muharrem İnce ile 68
Milletvekilinin; 2/B Barışı Kanunu Teklifi (Orman Sınırları Dışına Çıkarılan
Alanların İdaresi, Değerlendirilmesi ve Tasarrufu Hakkında Kanun Teklifi);
Osmaniye Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Yayla ve Yaylacılık Kanunu
Teklifi ve İçişleri Komisyonu, Bayındırlık, İmar, Ulaştırma ve Turizm Komisyonu
ile Tarım, Orman ve Köyişleri Komisyonu Raporlarının (1/563, 2/71, 2/211,
2/417) (S. Sayısı 198),
Görüşmeleri,
Komisyon yetkilileri Genel Kurulda hazır bulunmadığından ertelendi.
3’üncü
sırasında yer alan, Kamu Görevlileri Sendikaları Kanununda Değişiklik
Yapılmasına Dair Kanun Tasarısı ve Sağlık, Aile, Çalışma ve Sosyal İşler
Komisyonu ile Plan ve Bütçe Komisyonu Raporlarının (1/556) (S. Sayısı: 200)
tümü üzerindeki görüşmeleri tamamlanarak 4’üncü maddesine kadar kabul edildi.

Gaziantep
Milletvekili Ali Serindağ, Çalışma ve Sosyal Güvenlik Bakanı Faruk Çelik’in
2002 yılı İçişleri Bakanlığı bütçesinin görüşmeleri sırasında yaptığı
değerlendirmelere,
İlişkin
birer açıklamada bulundular.

Komisyonların
olmayacağı anlaşıldığından, alınan karar gereğince, 3 Nisan 2012 Salı günü saat
15.00’te toplanmak üzere 19.54’te birleşime son verildi.

 Mehmet
SAĞLAM
 Başkan
Vekili

 Tanju
ÖZCAN Mine LÖK BEYAZ Fatih ŞAHİN
 Bolu Diyarbakır Ankara 
 Kâtip
Üye Kâtip Üye Kâtip
Üye
3 Nisan 2012 Salı
BİRİNCİ
OTURUM
Açılma
Saati: 15.00
BAŞKAN:
Başkan Vekili Mehmet SAĞLAM
KÂTİP
ÜYELER: Mine LÖK BEYAZ (Diyarbakır), Tanju ÖZCAN (Bolu)
BAŞKAN
– Sayın milletvekilleri, Türkiye Büyük Millet Meclisinin 89’uncu Birleşimini
açıyorum. 
II.-
Y O K L A M A
BAŞKAN
– Elektronik cihazla yoklama yapacağız.
Yoklama
için üç dakikalık süre vereceğim. Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla üç dakikalık süre içerisinde
Başkanlığa ulaştırmalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayımız vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Konuşma
süreleri beşer dakikadır. 
Gündem
dışı ilk söz, 3 Nisan Karabük’ün kurtuluş yıl dönümü münasebetiyle söz isteyen
Karabük Milletvekili Sayın Osman Kahveci’ye aittir. 
Buyurun
Sayın Kahveci. (AK PARTİ sıralarından alkışlar)
III.-
GÜNDEM DIŞI KONUŞMALAR
A)
Milletvekillerinin Gündem Dışı
Konuşmaları
1.-
Karabük Milletvekili Osman Kahveci’nin, 3 Nisan Karabük’ün kuruluş yıl dönümüne
ilişkin gündem dışı konuşması
OSMAN
KAHVECİ (Karabük) - Sayın Başkan, değerli milletvekilleri; 3 Nisan Karabük’ün
Kuruluş Günü nedeniyle gündem dışı söz almış bulunuyorum. Yüce Meclisi
saygıyla selamlıyorum. 
Değerli
milletvekilleri, bugün, ulusal bağımsızlığımızın iktisadi bağımsızlıkla
taçlandırılmasının önemli bir ayağını oluşturan, yerli ağır sanayimizin ilki ve
en büyüklerinden birisi olan Karabük Demir Çelik Fabrikalarının temelinin
atıldığı gündür. Bugün, aynı zamanda, cumhuriyet şehri Karabük’ün doğuşu ve
Kuruluş Günü’dür. Kurtuluş Savaşı’nda Anadolu’da ve Trakya’da işgale uğramış
birçok şehrimiz büyük bir azimle kazandıkları zafer gününü “kurtuluş günü”
olarak kutlarken, Karabük, 3 Nisan gününü, farklı olarak, “Kuruluş Günü” olarak
kutlamaktadır. 
Cumhuriyetimizin
ilk kurulduğu yıllardaki en büyük hedefi, kurtuluş mücadelesiyle kazanılan
siyasi bağımsızlığımızı iktisadi kalkınmayla desteklemekti. Bunun için de ülkemizde
ağır sanayinin kurulması gerekiyordu. Ülkemiz 1930’lu yıllarda sanayileşmeyi
devletçi ekonomi modeliyle hayata geçirmeye çalışmıştır. Bu dönemin millî
sanayileşme hamlelerinin en önemlilerinden birisi de Karabük Demir Çelik
Fabrikalarının kurulmasıdır. 
Karabük,
o yıllarda, 100 nüfuslu, Safranbolu’ya bağlı bir köydü. 3 Nisan 1937’de Demir
Çelik Fabrikalarının kurulmasıyla Karabük’ün şehir olma süreci başlamıştır. 
ALİ
HAYDAR ÖNER (Isparta) – Kim kurdu, kim? 
OSMAN
KAHVECİ (Devamla) - O dönemde Karabük Demir Çelik Fabrikalarının kurulması
İngiltere’ye ihale edilmişti. Bu ihale genç Türkiye Cumhuriyeti’ni uluslararası
arenaya taşırken Türkiye'nin yeni imajını da tüm dünyaya duyurma fırsatı
vermiştir. Örneğin, Financial Times’ta çıkan bir yazıda, Türklere yabancı
devletle olan münasebetlerinde Türk istiklal ve gururunu incitecek hiçbir
maddenin şart koşulmaması önerilmişti. Bu dönemde, Karabük Demir Çelik
Fabrikaları, Türk milletinin bağımsızlık ruhunun ve uluslararası anlaşmalardaki
çelikleşmiş ve kararlı duruşunun sembolü olmuştur.
Karabük,
demir çelik fabrikalarının kurulmasıyla ülkemizin en önemli ağır sanayi merkezi
olurken, bir yandan da hızlı bir şehirleşmeyle kısa sürede bir sanayileşme,
şehirleşme örneği göstermiş, Türkiye'nin yeni bir kent kurma kültürü ve
kabiliyetini de yansıtmıştır.
ALİ
HAYDAR ÖNER (Isparta) – Karabük Demir Çelik Fabrikalarını kim kurdu, hâlâ
söylemedin.
OSMAN
KAHVECİ (Devamla) – Karabük, 20 bini bulan ağır sanayi işçisi, memuru, esnafı
ve köylüsü ile Türkiye'nin dört bir yanından gelen değişik kültürdeki
insanlarıyla Karabük’e has ortak bir yaşama kültürü oluşturmuş, birlikte birçok
ilkleri yaşamış ve gerçekleştirmiştir.
Bu
birliktelikle Karabük’te, eğitimden kültüre, ulaşımdan altyapılara kadar birçok
alanda yeni bir şehir kültürü oluştuğu gibi, demir çelik kültürü de oluşmuş ve
gelişmiştir. Bu yönüyle Karabük, gelişen özel sektör demir çelik işletmeciliği
ile de ülkemizin merkezi ve okulu olmuştur. Bu süreçte, Karabük, demir çelik
üretiminin merkezi ve borsası görevini de görmüştür. 
Karabük
Demir Çelik Fabrikaları, geliştirdiği yeni teknolojilerle, fabrikaları kuran
fabrikaları da üreterek ülkemizin birçok şehrindeki ağır sanayinin kurulmasına
da öncülük etmiştir. Bugün, ülkemizin birçok bölgesindeki binalarda, hızlı
trenlerin raylarında, büyük altyapılarda ve birçok fabrikalarda Karabüklünün ve
demir çelikte çalışan ağır sanayi işçisinin emeği ve alın teri vardır. 
Karabük,
3 Nisan 1937’de temeli atılan fabrikaların bölgeye kazandırdığı ivme ile 100
kişilik bir mahalleden, bugün 100 bini aşan nüfusuyla 78’inci ilimiz olmuştur.
Karabük, ağır sanayinin kurulması ile hızlı bir göç alımı süreci yaşamış,
ülkemizin dört bir yanından gelen vatandaşlarımızla bir Türkiye mozaiği
oluşturmuştur. Bu mozaik öyle bir kaynaşmıştır ki Karabük, dün olduğu gibi
bugün de huzur ve barış içerisinde büyüme ve gelişmesini sürdürmektedir. 
Karabük
denildiğinde her ne kadar ilk akla gelen demir çelik ise de bugün, Karabük,
tarihî değerleri ve doğal güzellikleriyle de ülkemizin en önemli şehirlerinden
birisi hâline gelmiştir. Bugün Karabük de ülkemizin her alanında yaşanan
gelişimi, değişimi bütün hızıyla yaşamakta, modern altyapıları ve
üniversitesiyle marka şehir olmaya doğru hızla ilerlemektedir.
İktisadi
bağımsızlığımızın önemli bir nişanesi olarak demir çelik fabrikalarının
Karabük’te kurulmasına vesile olan başta devletimizin kurucusu Gazi Mustafa
Kemal Atatürk olmak üzere emeği geçen tüm devlet büyüklerini minnetle ve
şükranla anıyor…
(Mikrofon
otomatik cihaz tarafından kapatıldı) 
OSMAN
KAHVECİ (Devamla) - …ayrıca, Karabük’ü bugüne taşıyan ve geleceğe taşıyacak
olan bütün Karabüklü hemşehrilerimin 3 Nisan Kuruluş Günü’nü kutluyor, yüce
Meclisi saygıyla selamlıyorum. (AK PARTİ ve CHP sıralarından alkışlar) 
BAŞKAN
– Teşekkür ederim Sayın Kahveci.
FERİT
MEVLÜT ASLANOĞLU (İstanbul) – Osman Bey, bak, teşekkür ettiğin için biz de
alkışlıyoruz.
BAŞKAN
- Gündem dışı ikinci söz, Erzincan’da son günlerde yaşanan gelişmeler hakkında
söz isteyen Erzincan Milletvekili Sayın Muharrem Işık’a aittir.
Buyurun
Sayın Işık. (CHP sıralarından alkışlar)
2.-
Erzincan Milletvekili Muharrem Işık’ın, Erzincan’da son günlerde yaşanan
gelişmelere ilişkin gündem dışı konuşması
MUHARREM
IŞIK (Erzincan) – Sayın Başkan, değerli milletvekilleri; Erzincan’da son
günlerde yaşanan bir olayla ilgili yüce Meclise bilgi vermek için söz almış
bulunmaktayım. Hepinizi saygılarımla selamlıyorum.
Değerli
milletvekilleri, 28 Mart Çarşamba akşamı Erzincan’ın Üzümlü ilçesi Avcılar
köyünde bir okulun duvarına, okul bahçesi duvarı yanındaki parka, iki evin
duvarına ve çevredeki bazı evlere, kişi veya kişiler tarafından “Hepiniz
kâfirsiniz. Kâfir Aleviler, hepiniz yanacaksınız.” şeklinde yazılar
yazılmıştır. Ayrıca, bir evin duvarına üç hilal yapılmıştır.
Önce
şunu belirteyim ki bu üç hilalin, tamamen saptırmaya yönelik olarak, insanları
birbiriyle karşı karşıya getirmek için, amaçlı bir şekilde, bilinçli olarak,
profesyonelce ve provokatörler tarafından yapıldığına inanıyoruz biz. 
Daha
önce de buna benzer olaylar Adıyaman ve İzmir’de provokatörler tarafından
yapılmıştı. Yalnız, bununla ilgili, yetkililer “Bu çocuk işi.” diye
geçiştirdiler. Erzincan’da yaşanan olaya baktığımız zaman, kesinlikle çocuk işi
olmadığı ve provokatörler tarafından yapıldığı açık bir şekilde bellidir.
Yetkililerin
bu konuyu ciddiye alarak büyük bir titizlikle üzerine gitmelerini istiyoruz.
Daha önceki Sivaslar, Çorumlar, Kahramanmaraşlar da hiç ciddiye alınmamıştı ama
neler olduğu tarihin kara sayfalarında yazılıdır.
Ayrıca,
biz bu katliamları lanetlerken Erzincan’ımızın Başbağlar köyünde meydana gelen
katliamı da lanetliyoruz. 
Benim
korkum, geçmişte yaşanan bu olayların, yavaş yavaş zemin hazırlanarak
yenilerinin meydana gelmesidir. Yetkililer bir an önce bu konuya ciddi bir
şekilde eğilmeli ve söylemlerine ve eylemlerine dikkat ederek faillerini bulup
ortaya çıkarmalıdır. 
Kindar
gençlik yetiştirmek için bir şeyleri göze alırsak eğer, toplumun büyük bir
kesimini göz önüne almazsak, geleceğimiz karanlığa gider. Kindar gençlik,
özellikle iktidarın, on yıllık iktidarı döneminde, Türkiye’de çok sistematik,
gayet de metodik bir dönüşümle sergilediği ve başarıya ulaşmaya çalıştığı son
noktadır. Kafanızdaki bir eyleme geçmeden önce toplumu, manevi duygularıyla
oynayarak hazırlanıyorsunuz. Yaptığınız her yeni yapılandırmanın adımını daha
sonra yapacağınız adıma göre ayarlıyorsunuz. 
Ve
son nokta, millî eğitim alanında yapılan yeni yasa. Sizin de büyük bir
çoğunluğunuzun karşı olduğuna inandığım bu yasa ile yeni eğitim şekli, yeni
vatandaş, yeni seçmen üretmenin yollarını arıyorsunuz. Okullarda ilk önce millî
bayramların kutlanmasını yasakladınız. Sayın Başbakanın “dindar gençlik”
dediği, peşine “Tinerci gençlik mi yetiştirelim?” demesi bu dönemde tinerci ve
uyuşturucu kullanımının artmış olmasını hiç ciddiye almadan, toplumda gerçekten
yaralar açmıştır. 
Beğenmediğiniz
cumhuriyetin kurumları doksan yıldır uyguladığı eğitim ve öğretim sistemiyle
ateist bir toplum yaratsaydı acaba bugün AKP iktidarda olur muydu? Cumhuriyet
okulları doksan yıldır süren eğitim sistemiyle tek tip insan yetiştirseydi yine
aynı şekilde AKP iktidarda olur muydu? Atatürk’ün Gençliğe Hitabesi’nin yerine
Necip Fazıl Kısakürek’in Gençliğe Hitabesi’ni getirmeye çalışarak kindar bir
gençlik yetiştirmek geleceğimizi karanlığı götürür. 
Türkiye
Cumhuriyeti gençleri örf ve âdetlerini özümsemiş bir gençlik olmalıdır. 
Allah
ile aldatılan değil, gerçek İslam inancına sahip, hurafelere, şeyhlere,
dervişlere, softalara biat etmeyen, bilime inanan, aklı hür, vicdanı hür,
irfanı hür bir gençlik olmalıdır. 
Geçmiş
ile kavgası olmayan, geleceğe donanımlı olarak hazırlanan gençler olmalıdır.
Geçmişi inkâr eden değil, bilakis geçmiş hatalarından dersler çıkaran ama
yargılayan, kindar olmayan gençlik olmalıdır. 
Tebaa,
ümmet olmayan, özgür düşünceli birey olmayı başaran gençlik olmalıdır. 
Kendi
inancına olan saygısı kadar diğer inançlara da, düşüncelere de saygısı olan
gençlik olmalıdır. 
Okuyan,
sorgulayan, öz güveni olan, eleştiren, çağı ve çevresini anlayan, iki yüzlü
olmayan, doğru bildiğini her ortamda haykıran gençlik olmalıdır. 
Bu
yasa ile okullarda mahalle baskısının artacağını, o çocukların nasıl bir ruh
hâline gireceklerini hiç hesap ettiniz mi? Ayrıca bu yasa çıktığı zaman neden
bayram havasında yaptığınızı merak ediyorum. Devrim mi yapıldı? Neye karşı,
kime yapıldığını merak ediyorum. Bu toplumu bölmeyelim. Neden kutuplaştırıyoruz?
Neden insanların mezhepleriyle uğraşıyoruz?
Kur’an-ı
Kerim’in duvara asılıp güzel bir ortamda saklanması, okunacağı zaman alıp niyaz
edildikten sonra okunması, tekrar o temiz yere asılmasında ne sakınca vardır?
Bunları söylemekle toplumda mezhepçiliği ortaya çıkarmanın bir anlamı olduğunu
sanmıyorum ve hiçbirimizin bir kârı olmaz bunda.
Canilerin,
katillerin yargılanmaktan kurtulduğuna “Hayırlı olsun.” diyorsak, topluma
bilerek veya bilmeyerek yanlış yol gösteriyorsak, atanmışlar vekili döverken,
Meclis kürsüsünde vekiller dövülürken “Eline sağlık.” diyorsak, bunda bir
yanlış var demektir. 
Lütfen,
toplumu bölmeyelim, germeyelim. Hiçbir şey kazanamayız. Toplumu
kamplaştıranların ve bölenlerin tarihin kara sayfalarına leke olarak geçtiğini
unutmadan, bir an önce bu konuda duyarlı olmaya çağırıyor, hepinizi
saygılarımla selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Işık.
MEHMET
ŞANDIR (Mersin) – Sayın Başkanım, Sayın Hatibin ifade ettiği konu çok önemli.
“Üç hilal.” diyerek partimizi de ilzam ediyor. Müsaade ederseniz, kısa bir
açıklama yapmak istiyorum.
MUHARREM
IŞIK (Erzincan) – Hayır efendim...
MEHMET
ŞANDIR (Mersin) – Sizinle ilgili değil.
FERİT
MEVLÜT ASLANOĞLU (İstanbul) – Sayın Şandır “Biz inanmıyoruz.” dedi.
ALİ
UZUNIRMAK (Aydın) – Yok, yok… Ona dayalı değil.
MEHMET
ŞANDIR (Mersin) – Arkadaşın söylediğini sağlamlaştıralım, pekiştirelim.
BAŞKAN
– Buyurun efendim.
IV.-
AÇIKLAMALAR
1.-
Mersin Milletvekili Mehmet Şandır’ın, Erzincan Milletvekili Muharrem Işık’ın
gündem dışı konuşmasına ilişkin açıklaması 
MEHMET
ŞANDIR (Mersin) – Değerli Başkan, değerli milletvekilleri; gerçekten önemli bir
konuyu gündeme getirdi arkadaşımız. Ona çok teşekkür ediyorum.
Milletimiz
arasında ayrışmayı, cepheleşip çatışmayı zorlayan etnik ayrışmanın dışında
şimdi de mezhep temelli bir ayrışmanın fitne ateşi yakılmak istenmektedir ve
maalesef, bu fitne ateşinde partimizin amblemi kullanılmaya çalışılmaktadır.
Daha önce Adıyaman’da yani yaklaşık bundan bir buçuk ay önce Adıyaman’ın
Yenimahalle ve Karapınar mahallelerinde, daha sonra Gaziantep ve İzmir’in bazı
bölgelerinde benzer bir tahrik yaşanmıştır. Şimdi de Erzincan’ın Üzümlü ilçesi
Avcılar köyünde, maalesef, toplumu mezhep temelinde birbirleriyle çatıştırmayı
hedefleyen bir fitne ateşi yakılmaya çalışılmakta ve buna özne olarak da “üç
hilal” konularak partimizi alana çekmeye veya partimizin etrafında bir
çatışmayı tanzim etmeye çalışmaktalar. 
Türkiye’nin
ve Türk milletinin her dönemde düşmanı olacaktır. Değerli milletvekilleri, bu
ülke büyük, bu millet büyük. Büyük dağın büyük dumanı olacaktır. Ama milletçe
ve devletçe bu gelişmelere duyarlı olmak mecburiyetindeyiz. 
Bakınız,
bu olay çok sıradan bir olay değil. Bir çocuk olayı değil, bir densizin
densizliği değil, bir heyecan değil. Bunlar mutlaka maksatlı, programlı ve
gerçekten bir sonuca ulaşmayı amaçlayan provokatif hadiselerdir, tahrik
unsurlarıdır ve ben inanıyorum ki bu, yalnız Türkiye’nin kendi iç şartlarından
kaynaklanan değil, küresel bir senaryonun yansımalarıdır. 
Bakın,
hemen güneyde Şii eksenli bir çatışmanın, bir cepheleşme ve çatışmanın tanzim
edildiği bir süreçten geçiyoruz. Aynı çatışmayı Türkiye’ye taşımak için bir
zemin hazırlandığı gibi bir endişemiz var. Bunlar olabilir ama önemli olan
Hükûmetin tavrı.
Değerli
milletvekilleri, iktidar partisinin değerli milletvekilleri; bu konu 26 Şubat
tarihinde Adıyaman’da başladı. O zaman da biz canhıraş çığlıklarla bağırdık
Hükûmete “Aman ha, bu fitneyi durdurun, bu ateşi söndürün, bu failleri
yakalayın. Buna çocuk işi demeyin.” Ama bugüne kadar Hükûmetten, ilgili
bakandan maalesef bir adım görmedik. Şimdi ne olmasını bekliyorsunuz ki bir
hareket yapasınız, bu failleri yakalayasınız, bu fitne ateşini yangına dönmeden
söndüresiniz?
Bu
anlamda, Hükûmeti derhâl ama derhâl, hemen tedbir almaya, failleri yakalamaya,
yargıya çıkarmaya davet ediyoruz; yoksa olan sonuçtan, olacak sonuçlardan
sorumlu Hükûmet olur. 
Türkiye’yi
millet adına bu Hükûmet yönetiyorsa, milletin birliğini parçalamayı amaçlayan
bu gelişmelere anında tedbir almak sorumluluğu da Hükûmete aittir. Tekrar
uyarıyoruz: Hükûmet gereken tedbirleri almalı ve bu failleri mutlaka
yakalamalıdır. Bu konudan dolayı Erzincan halkı da asla suçlanmamalıdır.
Hepinize
teşekkür ederim. (MHP sıralarından alkışlar)
Teşekkür
ediyorum Sayın Başkan, fırsat verdiğiniz için. 
BAŞKAN
– Teşekkür ederim Sayın Şandır.
Gündem
dışı üçüncü söz, İstanbul’un sorunları hakkında söz isteyen İstanbul
Milletvekili Sırrı Süreyya Önder’e aittir.
Buyurun
Sayın Önder.
III.-
GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları
(Devam)
3.-
İstanbul Milletvekili Sırrı Süreyya Önder’in, İstanbul’un sorunlarına ilişkin
gündem dışı konuşması 
SIRRI
SÜREYYA ÖNDER (İstanbul) – Teşekkür ederim.
Sayın
Başkan, değerli arkadaşlar; Hükûmetin sorunlara temel yaklaşımı, düşünmezseniz
yoktur şeklinde özetlenebilir. Kürt meselesi için de böyle, deprem meselesi
için de böyle, İstanbul gibi büyük bir kentin sorunları için de böyle. 
Bugün,
İstanbul, dünyada en çok ziyaretçinin geldiği ve uluslararası toplantının
gerçekleştirildiği 7’nci, en çok dolar milyarderinin yaşadığı 5’inci şehir
konumunda. İstanbul ile ilgili çarpıcı istatistikleri çoğaltmak mümkün ancak bu
olumlu görülen istatistiklerin yanı başında neoliberal bir proje var ve bu
proje de markalarla parlatılmış projelerle cilalanmış, kentin aslında nasıl
olup da sınıfsal ve etnik bir kırımı güçlendirdiğini, oluşturduğu küçük
kentçiklerle kentin organik yapısını bozarak, ekonomik yapısının vahşi
kapitalist bir mantıkla nasıl çok uluslu sermaye lehine değiştirildiğini
gösterirken, öte yandan da kentin geleceğe dair hiçbir proaktif siyaset sahibi
ve vizyonu olmadığını da açıkça gösteriyor.
İstanbul’un
bu dönüşümü ekonomik krizlerin yıkıcı etkileri karşısında Batı dışı bir
ekonomik kalkınma mucizesi olarak sunulsa da, aslında çok tanıdık, küresel
kentleştirme -küreselleştirme ya da- stratejilerinin devlet, sermaye, yerel
yönetim ittifakıyla ustaca uygulanması olarak düşünülebilir. Bunu iki temel
tabakada ele alabiliriz. Birincisi, küresel kentleşme kendisini, alışveriş
merkezleri, güvenlikli siteler, toplu konutlar, rezidanslar, plazalar,
havaalanları, teknoparklar, golf sahaları gibi yüksek rant getirecek kent
parçacıklarının inşasıyla kentin birbirinden kopuk adacıklara bölünmesiyle
göstermektedir. 
İkincisi
ve önemlisi, bu kent parçacıkları için gereken kent toprak ihtiyacının
giderilmesi için, zorla tahliye ve hukuki baskı gibi yollarla alt ve orta
sınıfların dönüşüm karşısında çaresiz bırakılması ve dolayısıyla, mekânsal
ayrışmanın sınıfsal ve toplumsal ayrışmayla birlikte yürütülmesine bir
işarettir. 
Şimdi,
bu kentte bir yapılanma var, İstanbul Kalkınma Ajansı. Bir bölge planı da
hazırlamış İstanbul Kalkınma Ajansı. Bölgenin orta vadeli vizyonunu aşağı
yukarı belirleyen ve bu konudaki projeleri koordine eden, yer yer finanse eden
-bu sene eskinin parasıyla 100 trilyon gibi bir bütçe yanılmıyorsam
dağıtacaklar “destek” adı altında- bu kentteki turizm, ticaret, ulaşım ve
benzeri konularda kalıcı programlar yapmak ve yönlendirmekle mükellef bir
kuruluş. “İktidar İstanbul’a nereden bakıyor?”un en bariz göstergesi, aslında
“İstanbul’a, dolayısıyla halka nereden bakıyor?”un en bariz göstergesi. 
Ben,
Kalkınma Ajansının Yönetim Kurulunu sizlerin bilgisine sunacağım: İstanbul
Valisi, İstanbul Büyükşehir Belediye Başkanı, İl Genel Meclisi Başkanı -buraya
kadar normal- Ticaret Odası Başkanı, Sanayi Odası Başkanı, Türkiye İhracatçılar
Meclisi Başkanı, TUSKON Yönetim Kurulu Başkanı, MÜSİAD Genel Başkanı. Kalkınma
Ajansının Kalkınma Kurulunu görelim bir de: Katılım Bankaları Birliğinden Osman
Akyüz, Türk Eğitim Vakfından Davut Ökütçü, İş Dünyası Vakfı, İktisadi Girişim
ve İş Ahlakı Derneği, İstanbul Şehri Kültür Tarihi Araştırmaları Merkezinden
bir temsilci ve Türkiye Seyahat Acentaları Birliğinden bir temsilci. Vaktim
yok… Yedek üyelerin de tamamı sermaye temsilcileri.
Bu,
sizin kalkınma meselesine nereden baktığınızın en bariz göstergesi. İçinde bir
tane işçi var mı? Yok.
MEHMET
ŞANDIR (Mersin) – Sanatçı var mı?
SIRRI
SÜREYYA ÖNDER (Devamla) – İçinde bir tane, bihakkın, sivil toplum var mı? Yok.
TMMOB’u Kurul üyeliğinden çıkarmışlar bir toplantıya katılmadı diye. İçinde bir
işçi sendikası yok, memur sendikası yok, emekli yok. Oysa diğerleri bu kentin
azınlığı; yüzde 5’i bile değiller. Bu kentin yüzde 95’inin ürettiği değerleri
yemekle meşguller ama belirleyecek olanların içinde bir tane garip gureba, bir
tane fakir fukara yoktur. Bu da Hükûmetin İstanbul’a ve genelde yoksullara
kimin yanında durarak baktığının göstergesidir. 
Hepinizi
saygıyla selamlıyorum. (BDP sıralarından alkışlar) 
BAŞKAN
– Teşekkürler Sayın Önder. 
Gündem
dışı konuşmalar tamamlanmıştır. 
Bazı
arkadaşlarımız sisteme girmiş, giriş sıralarına göre söz vereceğim.
Bulundukları yerden birer dakika lütfen…
Sayın
Özkan…
IV.-
AÇIKLAMALAR (Devam)
2.-
Burdur Milletvekili Ramazan Kerim Özkan’ın, Türkiye genelinde besicilerin zor
durumda bulunduklarına ilişkin açıklaması
RAMAZAN
KERİM ÖZKAN (Burdur) – Sayın Başkan, teşekkür ederim.
Türkiye
genelinde, süt üreticileri, kırmızı et üreticileri -yani besiciler- çok zor
durumdadır. Yem, saman, ot, ilaç, mazot, elektrik fiyatları artarken canlı
hayvan kesim fiyatlarının düşmesi, süt fiyatlarının yerinde sayması
vatandaşları perişan etmiştir. En kısa zamanda, Bakanlar Kurulunun, Et ve Balık
Kurumu kesim fiyatlarında üretici lehine düzenleme yapması, ayrıca çiğ süt
fiyatlarını en az 1 liraya çıkarması beklenmektedir. Aksi hâlde, iflaslar
kaçınılmaz olacaktır. Bugünlerde sıfır faizli kredilerin dönüşleri başlamıştır.
Vatandaşlar telefonlarla devamlı bizi arayıp mağduriyetlerini
belirtmektedirler. Ayrıca, hâlâ, bugün, geçen yılın buğday destekleme primleri
ödenmemiştir. Bu konuda bakanlarımızı uyarıyorum. 
Teşekkür
ederim. 
BAŞKAN
– Teşekkürler. 
Sayın
Özdağ…
3.-
Manisa Milletvekili Selçuk Özdağ’ın, Afganistan’da şehit olan 12 Türk askerinin
cenazesine bazı medya kuruluşlarının alınmamasına ilişkin açıklaması
SELÇUK
ÖZDAĞ (Manisa) – Afganistan’da şehit olan 12 askerimizin cenazelerinin
kaldırılışında basının bir kısmına akreditasyon uygulanıp bir kısmının devre
dışı bırakılması, Türk demokrasisinin geldiği noktanın bazı çevreler tarafından
yeterince idrak edilmediğinin göstergesidir. Şehitler hepimizin şehididir.
Ortak değerleri çoğaltmak, ortak yaşamı kuvvetlendirmenin aracıdır. Ortak
değerleri, toplumsal bütünleşmenin aracı yapmak yerine, ötekileştirmenin,
ayrıştırmanın aracı hâline getirmek son derece hatalıdır. Türk Silahlı
Kuvvetleri, milletin tümünün ortak bir değeridir. Kimsenin bu ortak değeri
ayrışma aracı yapmaya hakkı yoktur. Ortak acıların, ortak hassasiyetlerin bizi
birbirimize daha çok yaklaştırdığı bir gerçektir. Meseleyi müşterek
hassasiyetimiz olmaktan çıkarmak kimseye fayda vermez. Medyayı “bizden, ondan”
diye ayırmaya hakkımız yoktur. Yıllarca, topluma “bizden, ondan” kriteriyle
baktık. Aynı coğrafyanın insanlarını ayırdık, suni ayrılıklar ürettik. Bugün
yaşadığımız toplumsal çatışmaların bir sebebi de budur. Afganistan şehitleri,
bir kurumun şehitleri değil, bu milletin şehitleridir. Milletin olanı milletin
bir kısmına yasaklamaya kimsenin hakkı yoktur.
Teşekkür
ederim. 
BAŞKAN
– Sayın Öğüt…
4.-
İstanbul Milletvekili Kadir Gökmen Öğüt’ün, Ataşehir ilçesinde bulunan bir
finans merkezinin haksız bir işlemle Ümraniye ilçesinde kayıtlı olduğuna
ilişkin açıklaması
KADİR
GÖKMEN ÖĞÜT (İstanbul) – Teşekkür ediyorum Sayın Başkanım. 
Öncelikle,
bugün Karabük’ün kuruluş yıl dönümü. Karabük’ü Karabük yapan Gazi Mustafa Kemal
Atatürk ve arkadaşlarını saygıyla anıyor, sorumlu milletvekilleri olduğum
Karabüklüleri kutluyorum. İçinde bulundukları sorunların takipçisi olacağımı
burada bir daha bildirmek istiyorum.
Sayın
Başkanım, size Ataşehir’de kanuna karşı yapılan bir oldubittiyi göstermek için
söz istedim. 5747 no.lu Kanun’la kadastro sınırları belirlenen Ataşehir
ilçesinde bulunan ünlü finans merkezi, Büyükşehirde yapılan haksız bir işlemle
Ümraniye ilçesi sınırlarına katılmıştır. Ataşehir Belediyesinin İçişleri
Bakanlığına ve Valiliğe Haziran 2011 tarihinde yaptığı başvurulara hâlâ cevap
verilmemiştir. Sorunun bir an önce kanuna uygun olarak çözülerek, finans
merkezinin gerçek yerine yani Ataşehir ilçesi Barbaros Mahallesi sınırlarına
tekrar işlenmesi gerektiğini buradan tekrar uyarıyorum.
Teşekkür
ediyorum.
BAŞKAN
– Teşekkürler. 
Sayın
Fırat…
5.-
Adıyaman Milletvekili Salih Fırat’ın, Adıyaman, Gaziantep, İzmir ve Erzincan’da
yaşanan işaretleme olaylarının faillerinin bulunamamasının düşündürücü olduğuna
ilişkin açıklaması
SALİH
FIRAT (Adıyaman) – Teşekkür ederim Sayın Başkan.
Evet,
yaklaşık otuz beş gün önce Adıyaman’da, sonrasında Gaziantep’te, İzmir’de ve
nihayetinde Erzincan’daki işaretlemeler, Türkiye’de bir sıkıntının
yaşandığının, provokatif eylemlerin yapılmaya başlandığının göstergesidir.
Ancak, Hükûmet ve İçişleri Bakanı nedense bu konuda bir türlü bir açıklama
getiremiyor veya failleri bulamıyor. Neredeyse hepimizin yatak odasını bile
gözetleyip dinleyebilen teknolojiye sahipken, nedense sokak ortasında yapılan
olayların failleri bulunamıyor. Bu düşündürücüdür. 
Teşekkür
ederim.
BAŞKAN
– Teşekkürler. 
Sayın
Hamzaçebi…
6.-
İstanbul Milletvekili Mehmet Akif Hamzaçebi’nin, Türk kadınlarına belediye
seçimlerinde seçme ve seçilme hakkı tanıyan Kanun’un kabulünün 72’nci, polis
teşkilatının kuruluşunun 167’nci yıl dönümüne ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Bugün,
Türk kadınlarına belediye seçimlerinde seçme ve seçilme hakkı tanıyan kanunun
kabulünün 72’nci yıl dönümü. Böyle bir yıl dönümünde, bu kanunu kadınlara
armağan eden dönemin Türkiye Büyük Millet Meclisi mensuplarını ve Mustafa Kemal
Atatürk’ü saygı ve şükranla anıyorum.
Ekrem
Bora hayatını kaybetti. Filmleriyle, sanatıyla hayatımızda güzel izler bırakmış
olan Ekrem Bora’ya Allah’tan rahmet diliyorum.
Yine
bugün, polis teşkilatının kuruluşunun 167’nci yıl dönümü. Bugün de, polis
teşkilatımıza görevlerinde başarılar diliyorum ve güvenlik ile özgürlük
arasındaki ilişkide, özgürlüğün güvenlik anlayışına feda edilmediği bir
demokrasi arzusunu ifade ediyorum. 
Eskişehir
Mihalıççık’da bir maden kazası sonucunda, bir maden ocağında meydana gelen
göçük sonucunda hayatını kaybeden işçilerimize de Allah’tan rahmet diliyorum,
yakınlarına, ailelerine, Eskişehirlilere sabır ve başsağlığı diliyorum. 
Teşekkür
ederim. 
BAŞKAN
– Teşekkür ederim Sayın Hamzaçebi. 
Sayın
Ağbaba…
7.-
Malatya Milletvekili Veli Ağbaba’nın, Malatya-Gölbaşı, Sürgü-Erkenek yolunun
yoğun çökme ve bozulma nedeniyle kullanılamaz hâle geldiğine ilişkin açıklaması
VELİ
AĞBABA (Malatya) – Sayın Başkan, teşekkür ederim. 
Malatya-Gölbaşı,
Sürgü-Erkenek yolu yoğun çökme ve bozulma nedeniyle kullanılamaz hâle
gelmiştir. 2009’da ihalesi, 2011 yılında geçici kabulü yapılan yol beş aylık
kısa bir kullanımdan sonra stabilize hâline dönmüştür. Yüksek standartta yapıldığı
söylenen bu yolun bu kadar kısa sürede, bir kış bile geçirmeden çökmesi kabul
edilemez. Bunun bedeli halktan çıkmaktadır. Harcanan paralara yazık değil mi?
Yazık değil mi milletin parasına? 
Bu
konuda gereken işlemlerin yapılmasını talep ediyor, teşekkür ediyorum. 
BAŞKAN
– Teşekkür ederim. 
Sayın
Şandır…
8.-
Mersin Milletvekili Mehmet Şandır’ın, 3 Nisan Karabük Demir Çelik Fabrikasının
kuruluş gününe ilişkin açıklaması 
MEHMET
ŞANDIR (Mersin) – Çok teşekkür ederim Sayın Başkanım. 
Milliyetçi
Hareket Partisi Grubu olarak tüm Karabük halkına, Karabük’te yaşayan tüm
vatandaşlarımıza saygılar, sevgiler sunuyoruz. 
3
Nisan, Karabük Demir Çelik Fabrikasının kuruluşu. Dolayısıyla Karabük için,
Türkiye’miz için çok önemli olan, ağır sanayinin çok temel bir üretim girdisi
olan demir ve çeliğin üretildiği yer olarak Karabük Demir Çelik daha ülkemize
uzun yıllar hizmet edecektir. Bu fabrikada çalışan tüm insanlarımıza, bu
fabrikadan emekli olanlara, tüm Karabüklülere sevgiler, saygılar sunuyoruz;
hayırlı uğurlu olmasını diliyoruz. 
BAŞKAN
– Teşekkür ederim Sayın Şandır. 
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, okutuyorum: 
V.-
BAŞKANLIĞIN GENEL KURULA SUNUŞLARI
A)
Meclis Araştırması Önergeleri
1.-
Hakkâri Milletvekili Adil Kurt ve 21 milletvekilinin, asgari ücret
uygulamasının doğurduğu sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/224)
Türkiye
Büyük Millet Meclisi Başkanlığına
Asgari
ücretin yaratmış olduğu adaletsiz durumu ortadan kaldırmak ve toplumda bugüne
kadar yaratmış olduğu maddi ve manevi tahribatları telafi etmeye yönelik
gereken tedbir ve önlemlerin alınması ve somut çözümleri için, Anayasanın
98'inci, İçtüzük‘ün 104 ve 105'inci maddeleri uyarınca bir Meclis araştırması
için gereğini arz ve talep ederim. 
Gerekçe:

Ülkemiz,
yapısal ekonomik sorunlarından kaynaklı birçok sosyal, siyasal ve ekonomik
sorunlarla yüz yüze kalmıştır. Bu sorunların nedenleri ve doğru çözüm modelleri
doğru oluşturulamadığı için yoksulluk ülkemizin en önemli ve çözümü aciliyet
bekleyen sorunu olarak gündemdeki yerini almaktadır.
Ülkemizdeki
genel yoksulluk ve işsizlik sorunlarına çözüm amaçlı geliştirilen önlemlerden
biri asgari ücret uygulamasıdır. Ülkemizde yaklaşık 5 buçuk milyon insan asgari
ücretle birçok iş kolunda istihdam edilmektedir. Bu çalışanlar aileleriyle
beraber yaklaşık 22 milyonluk bir nüfusu oluşturmaktadırlar.
Asgari
ücret, işçi ve ailesinin günün ekonomik ve sosyal koşullarına göre insanca
yaşamasını sağlaması gereken bir ücrettir. Bu yönüyle asgari ücret, bir üretim
faktörü olarak emeğin bedeli olmanın ötesinde, insanın yaşaması, varlığını
sürdürmesi için gerekli gelir kaynağıdır.
Asgari
ücret çok yaygın bir çalışan kesimin gelir düzeyini oluşturmaktadır. Bu
nedenle, gelir dağılımındaki etkisi önem kazanmaktadır.
TÜİK'in
resmî verilerine göre, Türkiye'de yoksulluk sınırı 767 Türk lirası olarak
belirlenmiştir. Ancak işçi sendikalarının yapmış oldukları araştırmalar, bu
yoksulluk sınırının çok daha yüksek olduğunu da göstermektedir. Hatta asgari
ücret düzeyinin açlık sınırını dahi aşamadığı ifade edilmektedir. Asgari
ücretin düzeyi ve yoksulluk alt sınırı kıyaslandığında milyonlarca insanımız
yoksulluk sınırının altında bir maaşla çalıştırılmaktadırlar. Bu çalışanlar
aileleriyle beraber 20 milyonu aşan bir yoksul kitleyi oluşturmaktadır.
Türkiye'de
şu an yürürlükte olan Anayasa'nın 55. maddesinde yer alan "çalışanların
yaptıkları işe uygun adaletli bir ücret elde etme ve diğer sosyal yardımlardan
yararlanmaları için gerekli tedbirleri alma" durumunu mevcut asgari ücret
karşılamamaktadır. Ayrıca Türkiye'nin taraf olduğu uluslararası anlaşmalardaki
kriterleri de karşılamamaktadır.
Ülkemizdeki
genel yoksulluk ve işsizlik sorunlarına çözüm amacıyla geliştirilen asgari
ücretle çalıştırma anlayışı ne yazık ki bu sorunlara çözüm olamamış,
beraberinde getirdiği emek sömürü düzeyiyle gelir uçurumunu daha da
derinleştirmiş, sosyal adaletsizliği had safhaya çıkarmıştır. Türkiye'de
adaletsiz gelir dağılımının ve yoksulluğun neden olduğu bu uygulamalar
toplumsal travmalara dönüşmüş ve onarılamaz toplumsal yaraları da beraberinde
getirmiştir.
Asgari
ücret, ülkemizde yaşayan tüm emekçilerin yaşamlarını etkileyen göz ardı
edilemez bir sorundur. Bu nedenle, asgari ücretin yaratmış olduğu adaletsiz
durumu ortadan kaldırmak, toplumda bugüne kadar yaratmış olduğu maddi ve manevi
tahribatları telafi etmek ve Türkiye'de var olan açlık ve yoksulluk sorunlarına
sosyal ve ekonomik adaletsizliği derinleştirmeyen daha uygun alternatifler
oluşturmak için Anayasa’nın 98. ve İçtüzüğün 104 ve 105. maddelerine göre
Meclis araştırması açılmalıdır.
1)
Adil Kurt  (Hakkâri)
2)
Pervin Buldan  (Iğdır)
3)
Hasip Kaplan  (Şırnak)
4)
Sırrı Sakık (Muş)
5)
Murat Bozlak (Adana) 
6)
Halil Aksoy  (Ağrı)
7)
Ayla Akat Ata (Batman) 
8)
İdris Baluken (Bingöl) 
9)
Hüsamettin Zenderlioğlu (Bitlis)
10)
Emine Ayna  (Diyarbakır)
11)
Nursel Aydoğan (Diyarbakır)
12)
Altan Tan  (Diyarbakır)
13)
Esat Canan  (Hakkâri)
14)
Sırrı Süreyya Önder  (İstanbul)
15)
Sebahat Tuncel  (İstanbul)
16)
Mülkiye Birtane (Kars)
17)
Erol Dora  (Mardin)
18)
Ertuğrul Kürkcü  (Mersin)
19)
Demir Çelik  (Muş)
20)
İbrahim Binici  (Şanlıurfa)
21)
Nazmi Gür  (Van)
22)
Özdal Üçer  (Van)

2.-
Batman Milletvekili Ayla Akat Ata ve 21 milletvekilinin, emeklilerin
sorunlarının ve çözüm yollarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/225)
Türkiye
Büyük Millet Meclisi Başkanlığına
Türkiye’de
9 milyonu aşkın emeklinin yaşamış olduğu sorunların tespit edilmesi ve çözüm
yollarının belirlenmesi amacıyla Anayasa’nın 98, İçtüzüğün 104 ve 105'inci
maddeleri gereğince Meclis Araştırması açılmasını arz ederiz.
Gerekçe:
Türkiye'de
bugün itibarıyla emekli olan, emeğinin karşılığını alamayan, örgütlenmesinin
önüne yasal engeller çıkarılan, aldığı maaşla geçinemeyen, açlık ve yoksulluk
sınırının altında yaşamını sürdürmek zorunda kalan 9 milyonu aşkın emekli
bulunmaktadır.
Mevcut
iktidar emekliler ile çalışanlar arasındaki ücret uçurumunu düzelteceğini
vadetmesine karşın, bugüne kadar bu konuda herhangi bir çabanın sarf edilmemiş
olması bu uçurumun daha da artmasına neden olmuştur. Çalışanların maaşlarına ek
ödemelerle yapılan iyileştirmelerin emeklilik sonrasına yansımaması,
emeklilerle çalışanlar arasında maaş farkını ortaya çıkarmakta ve bu durum
yapılan her artışla giderek büyümektedir. 5473 sayılı Kanun’la çalışanlara,
2006 yılında 40+40 TL, 2007 yılında 20+20 TL, 2008 yılında ise en düşük 103 TL
en yüksek 385 TL ek ödemeler yapılırken emeklilere yönelik böyle bir
uygulamanın olmaması mağduriyetlere yol açmıştır. Bugün en düşük BAĞ-KUR
emeklisine 570 TL, SSK emeklisine 700 TL ve Emekli Sandığı emeklisine 840 TL
maaş vererek emekliyi açlık ve yoksulluğa mahkûm etmişlerdir. Sosyal güvenlik
kurumlarından emekli maaşı alanlar arasında ücret dengesizliğinin yanı sıra,
aynı kurumda aynı pozisyondan emekli olanlar arasında da çok farklı maaşlar
alınmaktadır.
Emekli
maaşları yılda iki kez Ocak ve Temmuz aylarında TÜİK tarafından açıklanan bir
önceki altı ayın TÜFE oranı kadar arttırıldığından emekliler büyümeden pay
alamamaktadır.
Çalışırken
aldıklarıyla zor geçinirlerken, emekli olduklarında aldıkları maaşın yarı
yarıya azalacağı nedeniyle çalışanlar emekli olmaktan kaçınmaktadırlar.
Son
yıllarda sağlık ve sosyal güvenlik alanında yapılan reformlar yalnız aktif
çalışma yaşamı içinde bulunan çalışanları etkilememiş, emeklilerin de aleyhine
bir sonuç ortaya çıkarmıştır. Sağlık alanında hayata geçirilen reformlar
hastaneleri işletme, hastaları ise müşteri olarak görmektedir. Bu nedenle
emekliler sağlık kurumuna her gittiğinde, muayene ücreti ve katkı/katılım payı
ödemek durumunda kalmaktadırlar. Alınacak sağlık hizmetlerinin birim fiyatı SGK
tarafından belirlenmekte, dolayısıyla düşük belirlenen fiyatlar alınacak
hizmetleri karşılamaktan uzak olmakta, fiyatın üzerindeki bedel de ne yazık ki
emeklilerin ceplerinden çıkmaktadır. Bu nedenle aldığı maaş günlük
harcamalarına bile yetmeyen emekliler, kaybettikleri sağlıklarını geri kazanmak
için ödemeleri gereken paraları olmadığından hastalıkla boğuşmak zorunda
kalmaktadır. Hekim raporuyla kullanılan bazı ilaçlar ve sağlık hizmetlerinin
ödeme listesinin dışına çıkarılması, raporlu ilaçlarda eskiden alınmayan ilaç
katkı paylarının alınıyor olması, kronik rahatsızlıkları bulunan emeklileri zor
durumda bırakmaktadır.
Sosyal
güvenlikte alınan her türlü primin prim ödeyen için bir karşılığı olması
gerekirken, 4956 sayılı Yasa’ya göre kendi nam hesabına iş yeri açan emekliler
ile herhangi bir iş yerinde yeniden çalışmaya başlayan emeklilerden, hiçbir
karşılığı olmayan destek primi alınmaktadır. 2003 yılında yürürlüğe giren 4956
sayılı Yasa’dan haberi olmadığı için destek primi kesilmesi başvurusu yapmamış
olan emeklileri, Maliye kayıtlarından tespit eden SGK tarafından on binlerce
emekliye toplu prim borcu yazıları gönderilmekte, bu durumda olan emeklilerin
emekli aylıklarından resen kesinti yapılmaktadır.
Yine
emeklilerin ILO, AİHS sözleşmeleri ve IHEB Bildirgesi kapsamında sendika
kurarak örgütlenme hakkı bulunmasına karşın Türkiye'de yasal düzenlemeler öne
sürülerek emekliler sendika kurma hakkından mahrum bırakılmakta ve kurulan
emekli sendikaları hakkında da davalar açılmaktadır. Oysa Anayasa’nın 90’ıncı
maddesi uluslararası sözleşmelerin kanun hükmünde olduğunu açıkça ortaya
koymaktadır.
Türkiye'de
9 milyonu aşkın emeklinin yaşamış olduğu sorunların tespit edilmesi ve çözüm
yollarının belirlenmesi amacıyla Anayasa'nın 98, İçtüzüğün 104 ve 105'inci maddeleri
gereğince Meclis Araştırması açılmasını arz ederiz.
1)
Ayla Akat Ata  (Batman)
2)
Pervin Buldan  (Iğdır)
3)
Hasip Kaplan  (Şırnak)
4)
Sırrı Sakık (Muş)
5)
Murat Bozlak  (Adana)
6)
Halil Aksoy  (Ağrı)
7)
İdris Baluken (Bingöl)
8)
Hüsamettin Zenderlioğlu (Bitlis)
9)
Emine Ayna  (Diyarbakır)
10)
Nursel Aydoğan  (Diyarbakır)
11)
Altan Tan  (Diyarbakır)
12)
Adil Kurt  (Hakkâri) 
13)
Esat Canan  (Hakkâri)
14)
Sırrı Süreyya Önder  (İstanbul)
15)
Sebahat Tuncel  (İstanbul)
16)
Mülkiye Birtane (Kars)
17)
Erol Dora  (Mardin)
18)
Ertuğrul Kürkcü  (Mersin)
19)
Demir Çelik  (Muş)
20)
İbrahim Binici  (Şanlıurfa)
21)
Nazmi Gür  (Van)
22)
Özdal Üçer  (Van)

3.-
İzmir Milletvekili Mustafa Moroğlu ve 38 milletvekilinin, kadına yönelik
şiddetin nedenleri ile bu nedenlerin ortadan kaldırılması için yapılacakların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/226)
Türkiye
Büyük Millet Meclisi Başkanlığına
Adalet
Bakanlığı verilerine göre, 2002-2010 yılları arasında kadın cinayetlerinde %
1400 artış olmuştur. 2002 yılında 66 kadın öldürülürken, bu sayı 2009'un ilk 7
ayında 953'e yükselmiştir. 2003'te 83, 2004'te 164, 2005'te 317, 2006'da 663,
2007'de 1011, 2008'de ise 806 kadın yaşamını yitirmiştir. Bu durum, kadının,
toplumda birey olarak algılanmadığını, söz hakkı olmayan, itaat etme
yükümlülüğü olan bir cins olarak kabul edildiğini göstermektedir. Rakamlar,
kadına yönelik şiddetin yıldan yıla yükseldiğini ortaya koymaktadır.
Kamuoyunda
uzun bir süre konuşulan Münevver Karabulut'un vahşice katledilmesi, Ankara'da
Ayşe Paşalı'nın eski eşi tarafından sokak ortasında canına kıyılması, Güldünya
Tören'in namus gerekçesiyle gencecik yaşta hayatına son verilmesi ve İstanbul
Bayrampaşa'da eski eşi tarafından, Tuğba Özbek'in yakılarak öldürülmesi kadın
cinayetlerine verilebilecek örneklerden sadece birkaç tanesidir.
2011
yılının ilk 6 ayı içinde 130 kadın, cinayete kurban gitmiştir. Bu da devletin,
hükümetin ve toplumun kadına bakış açısında bir gelişme olmadığının
göstergesidir.
Okulda,
evde ve çalışma hayatında kadına yönelik fiziksel ve psikolojik şiddetin
örneklerine rastlanmaktadır. Bu kabul edilemez tablonun ortadan kaldırılması,
kadınlara yönelik saldırıların engellenmesi ve eşitsizliklerin giderilmesi için
öncelikle şiddetin kaynağının belirlenmesi son derece önemlidir.
Sanıldığının
aksine şiddetin tek bir nedeni yoktur. Aile içinde şiddeti görerek büyüyen
çocukların, şiddeti kanıksaması ve büyüdüklerinde şiddet gören ya da şiddet
uygulayan bireyler olmaları yüksek bir olasılıktır. Bu da sorunun önemini daha
da arttırmaktadır. Bu nedenle aile içi şiddet başta olmak üzere, her türlü kötü
muamelenin engellenmesinde Türkiye Büyük Millet Meclisine sorumluluk
düşmektedir. Kadına karşı şiddetin yasal, ekonomik, kültürel, sosyal ve siyasal
nedenlerinin ilgili kurum ve kuruluşlarla iş birliği içinde tespiti konusunda
parlamentoya önemli görevler düşmektedir. Ancak bu yolla, bu toplumsal sorunun
çözümü yönünde ciddi bir adım atılabilecektir.
Kadın
zaten toplum içinde hor görülüp, dışlanmaktadır. Ayrıca bir de fiziksel ve
psikolojik şiddete maruz kalmaktadır. Üstelik şiddeti uygulayanlar değil,
mağdur olan kadınlar suçlanmaktadır. Bu durum sadece şiddeti uygulayanları
sözle kınayarak geçiştirilemeyecek kadar önemlidir. Bunun hukuksal ve toplumsal
yaptırımları olmalıdır.
Şiddete
maruz kalan kadının temel ihtiyaçlarının karşılanması yanında psikolojik olarak
da desteklenmesi gerekir. Bu, kadının çok daha güçlü ve sağlıklı bir birey
olmasını sağlayacaktır. Sağlıklı düşünen, üreten başkalarının haklarına saygı
gösteren ve saygı gören bireylerden oluşan bir toplum hâline gelinebilmesinin
ön koşullarından biri kadına yönelik şiddetin engellenmesidir.
Anayasanın
17. maddesinde yaşam hakkı düzenlenirken, 56. maddesinde de her bireyin
sağlıklı bir çevrede yaşama hakkına sahip olması gerektiği vurgulanmıştır.
Bunların yanında daha pek çok temel hak ve hürriyet, Anayasa ve uluslararası
sözleşmelerle teminat altına alınmıştır. Ancak sadece yasal düzenlemelerle bu
sorununun çözülemediği ortadadır. Bu nedenle hükümet yasal düzenlemelerin
yanında, sivil toplum kuruluşları ile işbirliği içinde kadın-erkek eşitliğinin
vazgeçilmezliğini toplumun tüm kesimlerine anlatacak eğitim ve yayın
faaliyetlerini başlatmalıdır. Bu kapsamda özellikle çocuklar hedef kitle olarak
belirlenmeli, eğitim müfredatı da buna göre düzenlenmelidir. Örneğin, okul
kitaplarında anneyi sadece ev işi yapan babayı da sadece eve para getiren rol
modeller olarak ortaya koyan anlayıştan vazgeçilmelidir. Kadına yönelik pozitif
ayrımcılık da sadece bir yasa maddesi olarak kalmamalı, ekonomiden, eğitime,
çalışma hayatından siyasete, her alanda kadınlar bundan yararlanabilmelidir.
Kadına
yönelik şiddetin nedenleri ile bu nedenlerin ortadan kaldırılması için
yapılacakların tespiti amacıyla, Anayasanın 98. ve Türkiye Büyük Millet Meclisi
İçtüzüğü'nün 104. ve 105. maddeleri gereğince meclis araştırması açılmasını arz
ve teklif ederiz.
1)
Mustafa Moroğlu (İzmir)
2)
Ensar Öğüt  (Ardahan)
3)
Özgür Özel  (Manisa)
4)
İlhan Demiröz  (Bursa)
5)
Candan Yüceer  (Tekirdağ)
6)
Kazım Kurt  (Eskişehir)
7)
Ahmet Toptaş  (Afyonkarahisar)
8)
Ali Demirçalı (Adana)
9)
Haydar Akar  (Kocaeli)
10)
Orhan Düzgün  (Tokat)
11)
Aydın Ağan Ayaydın  (İstanbul)
12)
Arif Bulut  (Antalya)
13)
Gürkut Acar  (Antalya)
14)
Mehmet Hilal Kaplan  (Kocaeli)
15)
Ramazan Kerim Özkan  (Burdur)
16)
Mustafa Sezgin Tanrıkulu  (İstanbul)
17)
Ali Rıza Öztürk  (Mersin)
18)
Celal Dinçer  (İstanbul)
19)
Süleyman Çelebi  (İstanbul)
20)
Hülya Güven  (İzmir)
21)
Osman Kaptan  (Antalya)
22)
Mehmet Şeker  (Gaziantep)
23)
Ali Sarıbaş  (Çanakkale)
24)
Aytuğ Atıcı  (Mersin)
25)
Fatma Nur Serter  (İstanbul)
26)
Osman Faruk Loğoğlu  (Adana)
27)
Osman Taney Korutürk  (İstanbul)
28)
İdris Yıldız  (Ordu)
29)
Dilek Akagün Yılmaz  (Uşak)
30)
Nurettin Demir  (Muğla)
31)
Muharrem Işık  (Erzincan)
32)
Turgut Dibek  (Kırklareli)
33)
Aylin Nazlıaka (Ankara)
34)
Aykan Erdemir  (Bursa)
35)
Mahmut Tanal  (İstanbul)
36)
Mehmet Volkan Canalioğlu  (Trabzon)
37)
İhsan Özkes (İstanbul)
38)
Şafak Pavey (İstanbul)
39)
Sedef Küçük  (İstanbul) 

BAŞKAN
– Sayın milletvekilleri, araştırma önergeleri bilginize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır. 
Şimdi
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
VI.-
ÖNERİLER
A)
Siyasi Parti Grubu Önerileri
1.-
CHP Grubunun, 15/2/2012 tarihinde, Artvin Milletvekili Uğur Bayraktutan ve
arkadaşlarının Artvin şehir merkezinin üzerinde yer alan 4252 ve 4944 no.lu
maden ruhsat alanlarının kapsadığı alanın araştırılarak bütün kamunun
yararlanacağı yer üstü zenginliklerin neler olduğunun araştırılması amacıyla
vermiş olduğu Meclis araştırması önergesinin, Genel Kurulun 3/4/2012 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
 03.04.2012
Türkiye
Büyük Millet Meclisi Başkanlığına
Danışma
Kurulu; 03.04.2012 Salı günü (Bugün) toplanamadığından, Grubumuzun aşağıdaki
önerisinin, İçtüzüğün 19 uncu maddesi gereğince Genel Kurulun onayına
sunulmasını saygılarımla arz ederim.

 M.
Akif Hamzaçebi 
 İstanbul

 Grup
Başkan Vekili 
Öneri:

Artvin
Milletvekili Uğur Bayraktutan ve arkadaşları tarafından, 15.02.2012 tarihinde,
Türkiye Büyük Millet Meclisi Başkanlığına "Artvin şehir merkezinin
üzerinde yer alan 4252 ve 4944 nolu maden ruhsat alanlarının kapsadığı alanın
araştırılarak, bütün kamunun yararlanacağı yer üstü zenginliklerin neler
olduğunun araştırılması" amacıyla verilmiş olan Meclis Araştırma
Önergesinin, (264 sıra nolu) Genel Kurul'un bilgisine sunulmak üzere bekleyen
diğer önergelerin önüne alınarak, 03.04.2012 Salı günlü birleşimde sunuşlarda
okunması ve görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi Grubu önerisi hakkında, lehinde olmak üzere, Uğur
Bayraktutan, Artvin Milletvekili. 
Buyurun
Sayın Bayraktutan (CHP sıralarından alkışlar) 
Süreniz
on dakika. 
UĞUR
BAYRAKTUTAN (Artvin) – Sayın Başkan, çok değerli milletvekilleri; Kafkaslar
Cerattepe’yi de kapsayan Genya Dağı içerisinde yürütülmekte olan ihalesi yeni
yapılan maden çalışmasıyla ilgili Meclis araştırması önergesi hakkında söz
almış bulunuyorum. Öncelikle yüce heyetinizi saygıyla selamlıyorum.
Biraz
önce de belirtmiş olduğum gibi değerli milletvekilleri, Artvin’de Cerattepe
diye tabir edilen Artvin’in çatısı olan bir yerde maden işletmesiyle alakalı
bir ihale sürecinden geçmekteyiz. Rize İdare Mahkemesinin daha önce vermiş
olduğu iki tane iptal kararına rağmen, ki bu iki iptal kararı hem Genya Dağı’nı
hem Cerattepe’yi kapsamaktadır. Artvin halkının on beş yıllık bir haklı hukuk
mücadelesinin sonucunda lehte bir karar çıkmış ve bu karar Danıştay tarafından
da onanmıştır. Burası çok önemli bir bölgedir değerli milletvekilleri. Yargı
kararıyla burada maden çıkartılmasının çok tehlikeli olacağı Danıştaydan da
geçen kesin hüküm teşkil eden bir kararla ispatlanmıştır. Neden tehlikeli
olacaktır? Çünkü burada yapılan bir maden faaliyetiyle herhangi bir heyelan
tehlikesi oradaki bulunan fauna ve florada müthiş bir zararın olacağı ve kentin
içme suları olarak tabir edilen Artvin’in içme sularının çok ciddi şekilde
tehdit ve tehlike altında olacağı mahkeme kararıyla hüküm altına alınmış
olmasına rağmen ne yazık ki Maden Kanunu’nda meydana gelen değişiklikler
nedeniyle yeniden bu yer ihaleye çıkartılmış ve ihale sonucunda bir şirkete
ihale edilmiş bulunmaktadır. 
Çok
değerli arkadaşlarım, buranın nasıl bir tehlike olduğunu arz etmesi açısından
fotoğraflarda da sizlere burayı göstermek istiyorum. Şu aşağıda görmüş
olduğunuz kısım Artvin’in şehir merkezi olarak tabir edilen bir kısımdır. Daha
önceki bir Artvin Valimizin bir sözü var: “Bütün iller birbirine benzer Artvin
sadece kendine benzer.” Artvin, yerleşim yeri olarak neredeyse yüzde 70, yüzde
80’lerde bazen yüzde 90’larda eğimin olmuş olduğu bir kent merkezidir. Bu kent
merkezinde maden çıkartılmayla alakalı bir işlem yürütülmek istenmektedir, bu
bir cinayettir. Bakın görüyorsunuz, burası Artvin’in tepesidir değerli
milletvekilleri. Burada bir maden faaliyetinin yapılmak istenmesi, bu kent
merkezinde yaşayan insanların yok olması demektir yani denilmek isteniyor ki:
“Artvinliler, ya buradan gidin ya buradan gidin.” O nedenle biz bunu ihale
süreci içerisinde Sayın Bakana anlatmaya çalıştık. Bakın, buralar da yine
Artvin’in su kaynaklarıdır, şehir merkezinin. Şehir merkezine gelen bütün su
kaynakları bu maden çıkartılmak istenen alanlardan beslenmektedir. Bu da, eğer
burada bir maden faaliyeti olursa su alanlarımızın, sulak alanlarımızın veya
içme suyu alanlarımızın yok olacağının göstergesidir. Bu da eğer maden çıkarma
faaliyeti söz konusu olursa, orada binlerce ağacın kesilmesinin örneklerinden
bir tanesidir. 2008 yılında yapılan yargı kararıyla, bu kısmen durdurulmuş
bulunmaktadır. Yeniden bir cinayetin işlenmesiyle ilgili bir çalışma gözler
önüne serilmek istenmektedir. 
Şu
an itibarıyla orada müthiş bir kar olduğu için, 2 metreyi aşkın kar olduğu için
oradaki oturmaların, çökmelerin ve heyelan tehlikesinin ne aşamada olduğunu
bugün itibarıyla bilmiyoruz. Ama şunu biliyoruz ki bu geçen yıl çekilen
fotoğrafta müthiş oturmalar vardır; can ve mal güvenliği açısından, özellikle
can güvenliği açısından tarif edilmeyecek derecede tehlikeler vardır. Bu
tehlikelerin giderilmesi için, sayın milletvekilleri, mevcut, Artvin’deki bütün
siyasi partilerin il başkanları, demokratik kitle örgütlerinin temsilcileri,
bütün baskı grupları, şubat ayı içerisinde, bu ihale yapılmadan evvel Sayın
Bakanın yanına geldik, Sayın Bakanla gerekli görüşmeleri yaptık. Sayın Bakana
“Yapmış olduğunuz bu olay çok tehlikeli bir girişimdir. Artvin’de bir cinayet
işlenmek istenmektedir. Burası bizim en önemli noktamızdır. Eğer buraya el
uzatırsanız Artvin’in namusuna el uzatırsınız, Artvin’in ırzına geçersiniz.”
dedik ama Sayın Bakana ne yazık ki bunu dinletemedik. Artvin heyeti olarak -bu
heyetin içerisinde de en ilginç olan da nedir biliyor musunuz değerli
arkadaşlarım, iktidar partisinin il başkanı da vardı- Artvin’de ortak bir
konsensüs oluşturduk, bütün siyasi partilerin il başkanları vardı. CHP’nin
Sayın Genel Başkanını, Genel Başkanımızı, MHP’nin Sayın Genel Başkanını, bütün
siyasi partileri ve ilgili Bakanı ziyaret ettik ama alınan sonuç ne yazık ki sıfır
ve gelinen noktada ihale yapılmış bulunmaktadır. 
Sayın
Bakan ihaleyi yaptığı zaman bize şunu söyledi, dedi ki: “İhale sonucunu,
ihaleyi yapıp yapmama konusundaki kararımızda bizi belirleyecek olan ölçü
şudur: Yer altındaki kaynaklarla yer üstündeki kaynakları karşılaştıracağız,
hangisi daha değerliyse ona göre karar vereceğiz.” Gelinen noktada tercih yer
altındakilerden yana yapılmışsa, Artvin halkı burada göz ardı edilmiş
bulunmaktadır. Sayın Bakan bunları karşılaştırıyorken, herhâlde ekonomik değerleriyle,
meta olarak karşılaştırmıştır. Ben de buradan soruyorum Sayın Bakana: Siz
Artvin halkına kaç lira değer biçtiniz, bizi kaç kuruş olarak nitelendirdiniz?
Bunu buradan Sayın Bakana sormayı bir ihtiyaç olarak hissediyorum değerli
arkadaşlarım. 
Orada
yapılan araştırmada Sayın Bakana “Bu bir paket ihaledir. Bu ihalenin kime
verileceğini biz biliyoruz.” diye söyledik ve kime verileceği konusunda da
yanılmadığımızı ifade ettik. Çok değerli arkadaşlarım, bakın, burası ihale
şartnamesi. Burada bir rezalet var, müthiş bir koku var burada. İhale
şartnamesinin ilgili maddesinde hangi firmanın alacağına ilişkin bir tarif var.
Bu tarifte diyorlar ki: “Efendim, ihaleyi kazanan firma yukarıda belirtilen
miktarlarda bakır üretmek zorundadır, bunun altında bakır üretemez.” Bu da
nedir? Senede 10 bin ton bakır üretmek, metal bakır üretmek zorundadır diye. 
Sayın
Bakan zannetti ki bunu bir Rizeli firma, Cengiz İnşaat alacaktır şeklinde
yorumladı ve gelinen noktada öyle bir durumla karşı karşıya kaldık ki Özaltın
firması diye bir firma bunu aldı. Sayın Bakan şimdi “Bunu Özaltın firması aldı
Cengiz Grubu almadı.” diye bizim yanıldığımızı düşünüyor. 
Ben
Sayın Bakana yazılı bir soru sordum, dedim ki: “Sayın Bakanım, bu ihalenin
yapılmış olduğu tarih itibarıyla bu ihale şartnamesindeki koşullara uygun olan,
Türkiye’de bakır üretimi yapan hangi tesisler vardır ve hangisi
işletilmektedir?” 
Bakanın
vermiş olduğu rezalet cevabı burada sizinle paylaşıyorum değerli arkadaşlarım.
Bakana sorduğumuz soruya Bakan diyor ki: “16/2/2012 tarihi itibarıyla aktif
olarak blister bakır üretimi yapan bir adet tesis bulunmaktadır. Bu tesis Eti
Bakır AŞ’ye ait bulunmaktadır. Bu bakır üretimini yapan bu tesis Samsun ili
Merkez ilçesi dâhilinde bulunmaktadır.”
Eti
Bakır AŞ’nin sahibi kimdir değerli arkadaşlarım, biliyor musunuz? Kimdir?
Cengiz Grubu, Cengiz İnşaattır. Şimdi, Sayın Bakana göre, eğer bunu Cengiz
Grubu değil de Özaltın Grubu alınca biz yanılmış oluyoruz. 
Şimdi,
ben size Cengiz Grubunun ve Özaltın Grubunun kendi İnternet sitelerinden almış
olduğum, İnternet sitesinde yayınlamaktan çekinmedikleri belgeleri gösteriyorum
değerli arkadaşlarım: “Enerjisa-Özaltın-Cengiz ortaklığı anlaştı.” “Köprü
Barajı Adana HES Türkiye, Menge Barajı HES Adana Türkiye ihaleleri Özaltın
Grubu ile Cengiz Grubu tarafından alınmıştır.” Bu ihale de paket ihaledir. Biz
bu kadar yaygara kopardıktan sonra bu ihaleyi Cengiz Grubunun almasından
çekindikleri için bu ihale Özaltın Grubuna verilmiştir ama bunlar gizli
ortaklardır, İnternet sayfalarına baktığınız zaman görülecektir bu.
Değerli
arkadaşlarım, ihaleyi bizim için kimin aldığının da bir önemi yoktur, hiçbir
önem arz etmemektedir. Burada önemli olan, biraz önce de ifade ettiğim gibi,
bizim Artvin’in üzerinde yürütülmek istenen bir maden faaliyetidir. Bu maden faaliyeti
nedeniyle yerleşim alanlarımızın yok olması tehlikesiyle karşı karşıya
bulunmaktayız. O nedenle, biz bu ihale süreci sonucunda ortaya çıkacak durum
nedeniyle yarın öbür gün telafisi imkânsız bazı zorluklarla karşılaşacağımızı
ve Allah korusun, can kaybı da dâhil olmak üzere, şehir üzerinde meydana
gelecek heyelanlar nedeniyle Artvin il merkezinin büyük tehlike altında
olacağına yürekten inanıyoruz. Bu konuda Sayın Bakana yapmış olduğumuz bütün
başvurular, sözlü başvurular, yazılı başvurular sonuçsuz kalmış bulunmaktadır.
Biraz önce de belirttiğim gibi, Sayın Bakan yapmış olduğu ihale sonucunda yer
altı ve yer üstü zenginliklerindeki değerlendirmeyi yapıyorken ne yazık ki
tercihini yer altı zenginliklerinden yana koymuştur. O nedenle çok kötü bir durumla
karşı karşıyayız. 
İhaleyi
alan firmaların Adana’da meydana gelen o ölümlü kazalardaki sorumluluğundan
burada bahsetmek istemiyorum ama biraz önce de dediğim gibi ihalenin kimin
tarafından alındığının önemi yoktur. Mahkeme kararlarına rağmen, Türkiye Cumhuriyeti’nin
idare mahkemelerinin vermiş olduğu men kararlarına rağmen burada bir maden
faaliyetinin yürütülmesi, buranın ihaleye çıkartılmasını kabul etmek asla
mümkün değildir. 
Biz,
Artvinliler olarak, yüreği Artvin’de atanlar, orada yaşayan insanlar olarak bu
hukuka aykırı olan, asla kabul etmediğimiz bu ihale şartnamesinin bizim için
bir paçavra kadar değeri olmadığını buradan ifade etmek istiyorum. Sayın Bakana
ve bu ihaleyi yapan Maden İşleri Genel Müdürlüğünün yetkililerine buradan
sesleniyorum: Bu madeni asla çıkartamayacaksınız, bu madeni çıkartmanıza asla
müsaade etmeyeceğiz, asla müsaade etmeyeceğiz. Bu ihale şartnamesinin bizim
için paçavra kadar değeri yoktur. Bakın, bunu, yırtıp atıyorum bu ihaleyi,
bütün Artvinliler adına yırtıp atıyorum bu ihaleyi. (CHP sıralarından alkışlar)
Göreceksiniz, bu ihale sonucunda ihaleyi onlara peşkeş çekmiş olsanız bile bu
madeni çıkartmanıza asla ve asla izin vermeyeceğiz, asla ve asla izin
vermeyeceğiz. (CHP sıralarından “Bravo!” sesleri, alkışlar) Neden izin
vermeyeceğiz? Çünkü bu madenin çıkartılacağı yer Artvin’in namusudur,
şerefidir, onurudur, haysiyetidir; oraya uzanan elleri mutlaka kıracağız, oraya
müdahale eden ellere mutlaka “Yok” diyeceğiz değerli arkadaşlarım. Önümüzdeki
günlerde hem bunu Türkiye Büyük Millet Meclisi görecek hem bütün Türkiye
görecek hem Artvin görecek. 
Bu
duygularla diyorum ki, bu madene “Hayır.” diyoruz, bu tecavüze “Hayır.”
diyoruz. Yüce heyetinizi saygıyla, sevgiyle selamlıyorum. (CHP sıralarından
alkışlar) 
BAŞKAN
– Teşekkürler Sayın Bayraktutan. 
Şimdi,
aleyhinde, Afif Demirkıran, Siirt Milletvekili. (AK PARTİ sıralarından
alkışlar)
Süreniz
on dakika. 
AFİF
DEMİRKIRAN (Siirt) – Sayın Başkan, değerli milletvekili arkadaşlarım,
Cumhuriyet Halk Partisi tarafından güzel Artvin’imizdeki madencilik
faaliyetleriyle ilgili Meclis araştırması yapılmasına dair önergenin aleyhinde
grubum adına söz almış bulunuyorum. Hepinizi saygıyla selamlıyorum. 
Sözlerime
başlamadan önce, Eskişehir Mihalıççık’ta hayatını kaybeden 4 madenci kardeşime
Allah’tan rahmet diliyorum, kederli ailelerine başsağlığı diliyorum. Bütün
Türkiye’nin başı sağ olsun. 
İkinci
bir husus da, Karabük’ün bugün kuruluş yıl dönümü. Karabük Demir Çelik
Fabrikası gerçekten Türk sanayisine çok önemli katkıları geçmişte olan, bugün
de olan ve gelecekte de çok ciddi katkıları olacak olan bir tesisimiz. Orada
çalışan herkese başarılar diliyorum ve nice yıllar ülkemize faydalı üretimler
yapmasını diliyorum. 
Değerli
arkadaşlar, biz bir hukuk devletinde yaşıyoruz. Tabii ki, hukukun çerçevesinde
Türkiye’de ne yapılması gerekiyorsa yapılacaktır. Buralarda kâğıtlar yırtmakla
falan tesislerin ne çalışmalarının ne faaliyetlerinin önüne geçilmez. Tabii ki,
arkadaşlarımız hissiyatlarına mağlup olabilirler, bir şey demiyorum ama her
şeyin hukuk çerçevesi içinde yürümesi gerekir. 
Artvin’deki
madencilik faaliyeti, daha önceki bir şirket tarafından yürütülen faaliyetler,
evet doğrudur, yargı tarafından durdurulmuştur; 2008’den itibaren açılan bir
dava 2011 yılında nihai olarak yüksek yargıda kesin olarak durdurulmuştur.
Durdurulma gerekçesi, çevreyle ilgili çalışmalarındaki yetersizlik, ÇED
raporunun olmaması. 
Şimdi,
bu ihaleye tekrar çıkılmıştır, Maden İşleri Genel Müdürlüğümüz tarafından bu
ihaleye tekrar çıkılmıştır ve ihale, biraz önce Değerli Vekilimizin ifade
ettiği bir firma tarafından alınmıştır. Bu ihalede, başka tür ihalelerde,
madencilik ruhsatlarının ihalelerinde olmayan bir şart vardır; mutlaka metal
üretimine kadar gidecektir yani blister bakır çıkarılacaktır, rotasyon
zenginleştirilecektir ve metal üretimi yapılacaktır, yılda en az 10 bin ton ve
en az on yıllığına. 
Tabii,
ülkemizde madencilik faaliyetleri yapılırken en fazla üzerinde durulması
gereken, hassas olduğumuz nokta çevreye ciddi şekilde riayet etmek. Çevre
şartlarında… Sürdürülebilir bir ekonominin ancak çevreye saygılı olunması
hâlinde bir şey ifade ettiğini burada sizlerle paylaşmak istiyorum. Eğer bu
firma ÇED raporu alamayacaksa, çevreyle ilgili gerekli tedbirleri alamayacaksa,
bunu projesine dâhil edemeyecekse bunun zaten faaliyete başlayabilme imkânı
yoktur. Değerli arkadaşlar, ama eğer güzel Artvin’imizde üreteceği projeyle
çevre yönetmeliği şartlarına uygun bir üretim yapacağını ifade ve ispat ediyor
ise buna da mâni bir hâl yoktur; dediğim gibi Türkiye bir hukuk ülkesidir. 
O
açıdan, biz, gelin, Türkiye’deki sanayimizi nasıl geliştirelim, Türkiye’de
madencilik faaliyetlerini nasıl artıralım, bunun üzerinde daha fazla duralım.
Madencilik politikamızı nasıl daha fazla geliştirelim, nasıl daha ulusal hâle
getirelim? Türkiye madencilik açısından zengin bir ülkedir, evet. Maden
çeşitliliği itibarıyla 132 ülke arasında 10’uncu sıradayız, üretim değeri
itibarıyla 28’inci sıradayız, ancak maalesef bu zengin yer altı kaynaklarımızı
üretemiyoruz. Bakın, bir çalışmaya göre 50 milyar ton bir yer altı
zenginliğimiz var ve parasal değeri de 2,5-3 trilyon dolar civarındadır, bunlar
önemli rakamlardır. Sadece altına baktığımız zaman, 700 ton görünür bir altın
rezervimiz var, ayrıca 6.500 tonun üzerinde muhtemel bir rezervimiz var,
bunları çıkarmamız lazım, bakırı da çıkarmamız lazım. 2 milyar ton bakırımız
var, blister bakırımız var, bunu çıkarmamız lazım. Dünyadaki mermerin yüzde
40’ı Türkiye’dedir, çıkarıp ihraç etmemiz lazım. Dünyadaki bor rezervinin yüzde
72’si Türkiye’dedir, bunu çıkarıp ham madde olarak değil, uç ürün olarak
satmamız lazım. Esasen, biz sanayileşerek bütün madenlerimizi uç ürün şeklinde
ihraç etmemiz gerekir. Bugün 3,8 milyar dolar olan madencilik ihracatımızın, uç
ürün hâline getirip sattıktan sonra, ihracatını yaptıktan sonra çok daha büyük
bir rakama baliğ olacağını hepimiz göreceğiz. 
AHMET
DURAN BULUT (Balıkesir) – Eti Maden neden yapmıyor da özelleştiriyorsunuz?
AFİF
DEMİRKIRAN (Devamla) – Efendim, biz, tabii özelleştirmeyi burada… 
FERİT
MEVLÜT ASLANOĞLU (İstanbul) – Artvin, Artvin…
AFİF
DEMİRKIRAN (Devamla) – Affedersiniz, Sayın Vekilim, biz burada özelleştirme ile
kamu arasındaki kalkınma modelini konuşmuyoruz.
UĞUR
BAYRAKTUTAN (Artvin) – Artvin’i gördünüz mü?
FERİT
MEVLÜT ASLANOĞLU (İstanbul) – Artvin’den bahset, Artvin’den!
AFİF
DEMİRKIRAN (Devamla) – Ama benim kanaatimi sorarsanız, ben özel sektör
marifetiyle kalkınmanın bir ülkenin daha fazla yararına olduğuna inanıyorum. 
NECATİ
ÖZENSOY (Bursa) – Elinizi tutan mı var? On yıldır neden yapmıyorsunuz, onu
söyleyin.
AFİF
DEMİRKIRAN (Devamla) – Ama ülke denetimini, gerekli kamu kuruluşları
denetimlerini yapması lazım. Bakın, Türkiye’de 250 tane kapalı işletme var. Son
iki sene içinde yapılan denetimlerle biliyor musunuz ki bunun 150 tanesi geçici
olarak kapatıldı eksikliklerden dolayı ve bunların 50 tanesi eksikliklerini
tamamladılar, açıldılar ve hâlen 100 tanesi kapalı duruyor.
NECATİ
ÖZENSOY (Bursa) – Açın.
AFİF
DEMİRKIRAN (Devamla) – Dolayısıyla, eğer biz gerekli denetimleri yaparsak, eğer
biz gerekli çalışmaları yapar isek…
NECATİ
ÖZENSOY (Bursa) – Yapın, on yıldır ne yapıyorsunuz?
AFİF
DEMİRKIRAN (Devamla) – …madenlerimizin kamu tarafından veyahut da özel sektör
tarafından işletilmesi değil, nasıl daha yararlı şekilde, nasıl daha verimli
şekilde işletiliyor olması bizim için önemlidir. 
FERİT
MEVLÜT ASLANOĞLU (İstanbul) – Afif Bey, konumuz Artvin. Artvin’e gel, Artvin’e!
AFİF
DEMİRKIRAN (Devamla) – Evet, işte ona geleceğim, ona geleceğim. Dolayısıyla,
Arvtin’e başta başladık, Artvin ülkenin bir parçasıdır.
ÖZGÜR
ÖZEL (Manisa) – En son Artvin’e ne zaman gittiniz?
AFİF
DEMİRKIRAN (Devamla) – Türkiye'nin her yeri değerlidir, Türkiye'nin her yeri
güzeldir.
FERİT
MEVLÜT ASLANOĞLU (İstanbul) – Artvin’den bahset, Artvin’den!
ÖZGÜR
ÖZEL (Manisa) – Artvin’i Aydın ile Antalya arasında sanıyor olabilir misiniz?
BAŞKAN
– Sayın milletvekilleri, lütfen…
AFİF
DEMİRKIRAN (Devamla) – Geçen dönem hatırlarsınız Türkiye’de…
FERİT
MEVLÜT ASLANOĞLU (İstanbul) – Konumuz Artvin, konuya gelin.
BAŞKAN
– Sayın Aslanoğlu, dinleyin lütfen. 
AFİF
DEMİRKIRAN (Devamla) – …Türkiye’deki madencilik faaliyetleriyle ilgili,
Türkiye’deki madencilik üretimiyle ilgili, Türkiye'nin madenciliğinin çevreyle
ilişkisiyle ilgili bir maden araştırma komisyonu kuruldu ve çalışma yaptı.
Arkadaşlarımız ona baksınlar. Hangi ilde neler yapılması gerektiğiyle ilgili
bütün şartlar var orada ama burada önemli olan şudur: Türkiye’de bir çevre yönetmeliği
var mıdır? Vardır. Bu çevre yönetmeliği şartları yerine getirildiği takdirde
hiç kimseye bir şey söyleyebilme hakkımız var mıdır? Hayır, yoktur. Herkes
faaliyet yapmakta serbesttir hukuk çerçevesi dâhilinde. Dolayısıyla…
FERİT
MEVLÜT ASLANOĞLU (İstanbul) – Artvin yok oluyor, Artvin!
AFİF
DEMİRKIRAN (Devamla) – Hayır, Artvin yok olmayacak. 
FERİT
MEVLÜT ASLANOĞLU (İstanbul) – Yok oluyor!
AFİF
DEMİRKIRAN (Devamla) - Bakın, Artvin’de madencilik yapıldığında, Artvin’de
izabe yapıldığında, Artvin’de yer altı olsun, yer üstü olsun madencilik
yapıldığında eğer çevreyle ilgili şartlar yerine getirilecek ise Artvin’e
hiçbir şey olmuyor. 
HALUK
AHMET GÜMÜŞ (Balıkesir) – Artvin’i biliyor musunuz? 
UĞUR
BAYRAKTUTAN (Artvin) – Sayın Vekilim, Artvin’i hiç gördünüz mü? 
AFİF
DEMİRKIRAN (Devamla) – Ben Türkiye'nin her tarafını biliyorum, ben bir
madenciyim. Ben Artvin’e de gittim, ben Türkiye'nin her tarafını biliyorum.
UĞUR
BAYRAKTUTAN (Artvin) – En son ne zaman gittiniz? 
AFİF
DEMİRKIRAN (Devamla) – Dolayısıyla, eğer Artvin’de madencilik yapılması
gerekmiyorsa yani Artvin’de bir maden işletmesi ÇED raporu alamayacak ise zaten
bunu alamayacaktır. Böyle olunca da bu şirket, bu işletme onun da faaliyetine
devam edemeyecektir.
Değerli
arkadaşlar, bakın, Türkiye’deki madenlerin üzerine konsantre olalım, geçmişte
Türkiye’deki eksiklikler üzerinde duralım. 
Bakın,
AK PARTİ’den önce, MTA’ya bakıyoruz…
SADİR
DURMAZ (Yozgat) – Maden yoktu ki AK PARTİ’den önce Türkiye’de, siz buldunuz
madenleri! 
AFİF
DEMİRKIRAN (Devamla) - …sadece senede 15-20 bin metre sondaj yapıyordu ama
bugün 200 bin metrenin üzerinde sondaj yapmaktadır yılda ve bunun sonucunda
-birkaç sefer bu kürsüden ifade ettim- bizim linyit rezervimiz en az yüzde 50
civarında arttı, 1,9 milyar ton olan trona rezervimiz 3 milyar tona çıktı;
dünyaya dört yüz yıl yetecek kadar bir trona rezervimiz var. Petrol
faaliyetlerinde çok ciddi ilaveler oldu. 
NECATİ
ÖZENSOY (Bursa) – Bunu da mı siz getirdiniz ya, vardı zaten!
AFİF
DEMİRKIRAN (Devamla) – Ama önemli olan bunları bulabilmektir. Evet, vardır,
doğrudur, hâlen birçok madenimiz var.
Bakın,
altmış adet metal üretimi var Türkiye’de, onu biliyor musunuz?
NECATİ
ÖZENSOY (Bursa) – Ben hepsini biliyorum, ben KİT Komisyonu üyesiyim, merak
etme! 
AFİF
DEMİRKIRAN (Devamla) - Ama bunun miktarının, sayısının artması lazım çünkü
yetmiş yedi adet -Türkiye’de- maden ve metal var, mineral var. 
NECATİ
ÖZENSOY (Bursa) – TTK kaç paradan üretiyor yılda, onu biliyor musun sen? Her
yıl hazineden 400 milyon gidiyor TTK’ya. 
AFİF
DEMİRKIRAN (Devamla) – Dolayısıyla, Türkiye’deki kömürümüzü de Türkiye’deki
endüstriyel ham maddemizi de Türkiye’deki bakırımızı da Türkiye’deki altınımızı
da Türkiye’deki gümüşümüzü de işletmek mecburiyetindeyiz. 
Şimdi,
hatırlayın, daha önce de burada söyledim, altın madeni vardı, her gün birileri
ortalıkta dolaşıyordu “Efendim, bu, katletti çevreyi, insanları…” Ne oldu?
Şimdi çalışıyor, kimsenin sesi çıkmıyor. Niye? Çünkü şartlara uyuyor, çünkü
çevre şartlarına uyuyor. Asteriksler kayboldu. Çevre dernekleri, şimdi, artık
“Niçin Bergama’da altın madeni çıkarılıyor?” diye orta yere dökülmüyorlar.
Niçin? Çünkü çevre şartları uygun.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
UĞUR
BAYRAKTUTAN (Artvin) – Başkanım, 60’a göre söz istiyorum.
BAŞKAN
– Müsaade ederseniz, aleyhte konuşma var, ondan sonra.
UĞUR
BAYRAKTUTAN (Artvin) – Tamam efendim.
BAŞKAN
– Lehte konuşmacı, Bursa Milletvekili Sayın İlhan Demiröz, buyurun efendim.
(CHP sıralarından alkışlar)
Süreniz
on dakika Sayın Demiröz.
İLHAN
DEMİRÖZ (Bursa) – Sayın Başkan, değerli milletvekilleri; hepinizi saygıyla,
sevgiyle selamlıyorum.
Evet,
bugün, madenle ilgili bir ilimizin, Karabük’ümüzün kurtuluşunu kutluyoruz.
Karabük Demir Çelik Fabrikasının yapılmasında emeği geçen ve bunun yapılması
için talimat veren Ulu Önder Mustafa Kemal Atatürk ve o günün Başbakanı
rahmetli Sayın İnönü’yü anarak sözlerime başlamak istiyorum.
Madenle
ilgili konuşacağımız için, madenle ilgili istenmeyen olayları yaşadığımızı da
hatırlayarak, Eskişehir Mihalıççık Koyunağılı’nda maden çökmesi neticesinde
hayatını kaybeden 4 yurttaşımıza Tanrı’dan rahmet diliyorum ve geride kalan
ailelerine sabır diliyorum.
Değerli
milletvekilleri, madenleri çıkarmak, madenleri işletmek gayet güzel, bununla
ilgili hiç kimsenin bir itirazı olamaz. Ancak bazı yörelerin çok özellikleri
var, bu yöreleri bilmek lazım, Artvin de bunlardan bir tanesi. Ben, evet, Bursa
Milletvekiliyim ama doğma büyüme Artvinliyim, Artvin’i gayet iyi biliyorum, her
yıl da mutlaka ziyaret ederim. 
Değerli
arkadaşlar, Artvin’in kendine has bir özelliği var, bir mikrokliması var. Arazi
toprakları oldukça kısıtlı; terasların yapıldığı ve her türlü sebze ve meyvenin
yetiştiği illerimizden birisi. 
Ormanlarıyla
meşhur. Belki diğer ormanlarla da karşılaştırabilirsiniz ama gelin görün ki
“Cerattepe” denilen mevkideki madenle ilgili olan bölge, maalesef Artvin’in tam
üzerinde, Değerli Artvin Milletvekilinin işaret ettiği gibi, tüm Artvin’i
etkileyecek bir noktada. 
O
zaman, Hükûmet bir şeye karar vermeli, ya Artvin’i buradan göç şeklinde -bir
gölette, baraj inşaatında olduğu gibi- başka bir yere nakletmeli veya bu
madenden veya bu madenin işletilmesinden şimdilik vazgeçmeli. 
Neden
bunu ifade etmek istiyorum? Bununla ilgili sorunları çok yakinen biliyoruz,
madenle ilgili sıkıntıların sadece Artvin’imizde olmadığını gayet iyi
biliyoruz. Artvin göç veren bir ilimiz. Neden göç veriyor? Tarımda söz sahibi
olması mümkün değil, arazisi dar. Efendim, diğer konularda da aynı şekildeki
sıkıntıları dile getirdiğiniz zaman… Sadece bir ormanımız var, siz onu da yok
etmeye çalışırsanız, oradaki yer altı sularımızı kirletmeye çalışırsanız, o
zaman oradan, Artvin’den vatandaşlarımızın ayrılması gerekir.
Değerli
arkadaşlar, madenle ilgili sadece Artvin’de değil, Bursa’da da ve Türkiye'nin
her tarafında da sıkıntılar var. Neden var? Ankara’da Maden İşletmeleri Genel
Müdürlüğü var arkadaşlar. Siz müracaat ediyorsunuz, geliyorsunuz, bir
25.000’lik harita üzerinde her tarafı hudutlara almak suretiyle diyorsunuz ki:
“Ben burada maden işletmesi, araması yapacağım.” Size burasını tahsis ediyorlar
yirmi yıllığına, otuz yıllığına, kırk dokuz yıllığına kadar. 
Sonra?
Tabii, Ankara’da masa üzerinde verildiği için, yöreye geldiğiniz zaman, örneğin
Bursa’ya geldiğiniz zaman bir anda karşınıza çok büyük sıkıntılar çıkıyor.
Neden çıkıyor? Tarım alanlarının içerisinde olduğunu görüyorsunuz. Ve şu da çok
rahatlıkla yapılmakta: Belli bir alan işaret ediliyor. ÇED raporundan kaçmak
anlamında, diyelim ki bu alan 200 dekarsa bunun 20 dekarını işliyor veya 19,9
dekarını gösteriyor ve ÇED raporunun dışına çıkıyor. 
Arkadaşlar,
burayla ilgili… Ben il genel meclisi grup başkan vekilliği yaptım. Müsaade edin
bunları Ankara değil yerelde il genel meclisleri versin. Siz, bir bakıyorsunuz
ki Bursa’da çeşitli yerlerde taş ocakları, kum, çakıl ocakları, efendim,
madenle ilgili aramalar… Ve bir şey daha, iddialı, söylemek istiyorum:
Bursa’nın etrafını çevreleyen bütün dağları tamamen parsellenmiş durumda.
Bunlara hiç kimsenin hakkı yok. Burayla ilgili eğer bir ruhsat verilecekse
oradaki, Bursa’daki yerel yöneticilerin, İl Genel Meclisinin, İl Özel
İdaresinin vermesi lazım. 
Arkadaşlar,
şunu söyleyebilirsiniz: İl özel idareleri ancak işletme ve çalışma ruhsatı
veriyor. Şimdi düşünün, Bursa gibi bir yerde İl Özel İdaresinde çalışan bir
memuru, mühendisi düşünün, Ankara’da diyelim ki belli bir alanı çevirmiş
birisine karşı işletme veya çalışma ruhsatını vermeme lüksü yok çünkü böyle bir
durum söz konusu olursa o arkadaşın başına memur olarak neler geleceğini
hepimiz çok rahatlıkla biliyoruz. 
Sonra,
bir şey daha söyleyeyim: Biz bununla ilgili… Bu ilgili madenci arkadaşlar,
burada 1/1.000’lik imar uygulama planı yapmaları gerekiyor, onu bile yaptırma
kararlılığını gösteremedik. Şundan dolayı yapmıyor, diyor ki: “Ben Ankara’da
çözdüm arkadaşlar. İl genel meclisiyle, il özel idaresiyle, sizinle ne işimiz
var. Biz Ankara’da çözdük.” Bunu şuna getireceğim: Artvin’deki Cerattepe ile
ilgili maden ihalesi de aynı. Eğer yerel yönetimler tarafından karar verilseydi
bu ihale kararını alabilirler miydi? Hayır. Ankara’da oturuyorlar, masa
başında, Artvin’in Cerattepe’siyle ilgili, Genya’yla ilgili karar veriyorlar.
Oradaki il özel idaresinin, il genel meclisinin, belediyenin, hiç kimsenin haberi
yok. Onlara lütfen sorun, oradaki vatandaşlara sorun. O arkadaşlarımız, il
genel meclisinde -ben iddia ediyorum- getirin bu konuyu tartışın, hangi
sonuçları alacağınızı, çoğunlukta olmanıza rağmen, hep beraber göreceğiz.
“Maden”
adı altında sadece bunlar yapılmıyor. Kum, çakıl ocakları, taş ocakları
yapılmak suretiyle tarım alanları tamamen tahrip ediliyor. Yani bunlar, bir
nevi, doğa, herkesin istifade etmesi gereken alanlarımız bazı kişilere,
kuruluşlara peşkeş çekiliyor. İşte, sularımız gidiyor, kirleniyor. 
Bunlarla
ilgili şöyle bir örnek de vermek isterim değerli milletvekilleri: Mesela,
Bursa’nın Orhaneli Başköy’ü var ve üzerinde bir maden işletmesi var. Geçen
hafta tüm köylü vatandaşlar, hepsi Bursa’da yürüyüş yaptılar. Neden? İçme
suları kirliydi. Şişelerin içerisine suları doldurarak getirip göstermişlerdi.
Ama burada bir işletme ve çalışma ruhsatı olan ve Ankara’dan tahsis alan bu
maden işletmecileri için hiç kimsenin bir şey yapma şansı yok. Yargı kararı
alıyorsunuz, buna rağmen bu şekilde devam ediyor ve bütün bu alanlar maalesef
tahrip ediliyor. Bunların yapılmaması lazım. Yani bunu Artvin’den başlayarak
yörem olan Bursa’ya getirmemdeki amaç şundan dolayı: Gerçekten, Bursa’da maden
ocaklarıyla, kum, çakıl ocaklarıyla, taş ocaklarıyla çok sıkıntılı durumlar söz
konusu ve biz, ileride, çok yakın tarihte 2/B ile ilgili yasayı görüşeceğiz.
Onun içerisinde de yine taş ocakları, yine aynı şekilde mermer ocakları var. Bu
bakımdan, bu konuda sizleri biraz daha sağduyuya davet etmek istiyorum, bilhassa
yetkilileri. Neden? 
Bir
örnekle sözlerimi bitirmek istiyorum: Mesela, Bursa’da İstanbul-Bursa ve İzmir
otoyolu yapılmakta. Orhaneli ve Gemlik’te 36 bin adet zeytin ağacı kesilmekte.
Hâlbuki başka bir güzergâh da var ama ne hikmetse Hükûmet bu tür konularda
vatandaşla beraber, konuşarak, diyalog içerisinde çözmek yerine, “Ben yaptım.”
şeklinde ifade ediyor ama ben Artvin’i biliyorum, Artvinlileri biliyorum,
onlara güveniyorum, bu defa Artvin’de “Ben yaptım.” şeklinde olmayacak. Tüm
hemşehrilerimiz, Artvinliler hep beraber buna karşı çıkacaklardır.
Hepinizi
saygıyla ve sevgiyle selamlıyorum. (CHP sıralarından alkışlar) 
Sağ
olun, var olun.
BAŞKAN
– Teşekkürler Sayın Demiröz.
Aleyhinde
olmak üzere İstanbul Milletvekili Sayın Tülay Kaynarca.
Buyurun
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) – Saygıdeğer Başkanım, çok değerli milletvekilleri;
Cumhuriyet Halk Partisi grup önerisi aleyhine söz aldım. Bu vesileyle Genel
Kurulu saygıyla selamlıyorum.
Değerli
milletvekilleri, grup önerisi Artvin’deki maden sahası konusunda gerekli
önlemlerin alınması ve Meclis araştırma komisyonu kurulmasıyla ilgili. Benden
önceki değerli konuşmacıların her biri konuyla ilgili görüşlerini ilettiler.
Ben farklı bir konuya dikkat çekeceğim. O da dün görüşmelerine başladığımız
kanun tasarısıyla ilgili.
Kamu
Görevlileri Sendikaları Kanununda Değişiklik Yapılmasına Dair Kanun Tasarısı’nı
dün birinci bölüm 4’üncü maddeye kadar görüştük. Tüm sendikaların olduğu gibi
yine memurların da gözü kulağı bu sendikal görüşmede bu çıkacak olan yasa
tasarısıyla ilgili. 
Dolayısıyla,
bu görüş ve düşüncelerle Cumhuriyet Halk Partisi önerisine aleyhte görüş
belirttiğimi ifade ediyor, Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Kaynarca.
II.-
YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz.
BAŞKAN
– Yoklama istiyorsunuz.
Sayın
Hamzaçebi, Sayın Aslanoğlu, Sayın Danışoğlu, Sayın Serindağ, Sayın Kurt, Sayın
Demiröz, Sayın Kaplan, Sayın Tayan, Sayın Karaahmetoğlu, Sayın Ayaydın, Sayın
Serter, Sayın Havutça, Sayın Çetin, Sayın Çelebi, Sayın Özkan, Sayın Özel,
Sayın Sapan, Sayın Şafak, Sayın Bayraktutan, Sayın Kaleli.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VI.-
ÖNERİLER (Devam)
A)
Siyasi Parti Grubu Önerileri
(Devam)
1.-
CHP Grubunun, 15/2/2012 tarihinde, Artvin Milletvekili Uğur Bayraktutan ve
arkadaşlarının Artvin şehir merkezinin üzerinde yer alan 4252 ve 4944 no.lu
maden ruhsat alanlarının kapsadığı alanın araştırılarak bütün kamunun
yararlanacağı yer üstü zenginliklerin neler olduğunun araştırılması amacıyla
vermiş olduğu Meclis araştırması önergesinin, Genel Kurulun 3/4/2012 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Şimdi,
İç Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım. 
V.-
BAŞKANLIĞIN GENEL KURULA SUNUŞLARI (Devam)
B)
Önergeler
1.-
Tokat Milletvekili Reşat Doğru’nun, (2/179) esas numaralı Ermeniler Tarafından
Azerbaycan'ın Hocalı Kentinde Gerçekleştirilen Katliamın "Soykırım"
Olarak Tanınması, 26 Şubat’ın "Hocalı Soykırımını Anma Günü" Olarak
Kabul Edilmesine İlişkin Kanun Teklifi’nin doğrudan gündeme alınmasına ilişkin
önergesi (4/39)
Türkiye
Büyük Millet Meclisi Başkanlığına
Vermiş
olduğum 2/179 Esas nolu 26 Şubat 1992 Tarihinde Ermeniler Tarafından
Azerbaycan’ın Hocalı Kentinde Gerçekleştirilen Katliamın “Soykırım” Olarak
Tanınması, 26 Şubatın “Hocalı Soykırımını Anma Günü” Olarak Kabul Edilmesine
İlişkin Kanun Teklifimin İç tüzüğün 37 maddesine göre 45 gün içerisinde
komisyonda ele alınmadığından doğrudan gündeme alınmasını arz ve talep ederim. 
Saygılarımla.
 27.02.2012

 Reşat
Doğru
 
 Tokat 
BAŞKAN
– Sayın milletvekilleri, önerge üzerinde, önerge sahibi Sayın Reşat Doğru? Yok.

Sayın
Oğan, Iğdır Milletvekili, buyurun. 
Süreniz
beş dakika. 
SİNAN
OĞAN (Iğdır) – Teşekkür ederim Sayın Başkan. 
Sayın
Başkan, değerli milletvekilleri; daha önce de bu kürsüde bu meseleyi konuşmuş
ve 1992 yılında Azerbaycan’ın Hocalı şehrinde Ermeniler tarafından yapılmış
olan vahşetin, Türkiye Büyük Millet Meclisi tarafından hukuki bir incelemeye
alınmasını ve Türkiye Büyük Millet Meclisi tarafından, Hocalı’da yaşananların
soykırım olarak kabul edilmesini önermiştik. Mecliste bununla ilgili özel bir
oturum da yapılmış olmasına rağmen, maalesef Meclisimizden bu konuda şimdiye
kadar bir karar çıkmış değil. Sadece bizim, Dışişleri Komisyonu olarak ve
Türkiye-Azerbaycan Parlamentolararası Dostluk Grubu olarak yayımlamış olduğumuz
bir bildiri var. 
Değerli
milletvekilleri, biz eğer bugün, bütün dünyanın gözü önünde gerçekleşen bu
katliama sessiz kalırsak, bütün dünyanın medyası önünde gerçekleşen ve bütün
dünyanın neredeyse, Le Monde gazetesinden tutunuz da Rus İzvestiya gazetesine
kadar herkesin gözü önünde gerçekleşen bu katliama, bu soykırıma, bir milletin
iki devleti olarak, Türkiye ve Azerbaycan’ın kardeşliğini her fırsatta ifade
eden bir milletin ferdi olarak biz eğer sessiz, duyarsız kalırsak, önümüzdeki
süreç içerisinde her fırsatta bu tür katliamların, bu tür soykırımların devamı
gelecektir. Maalesef, geçmiş dönemlerde Türklere karşı yapılan soykırımlara biz
sesimizi çıkarmadığımız için, bugün bize karşı soykırım yapılmış olmasına
rağmen biz Batı tarafından soykırımcı ilan edilmiş durumdayız. Geçmiş
dönemlerde biz, bize karşı yapılanların hiçbir zaman ne hesabını sorduk ne
bununla ilgili konuyu gündeme getirdik. 
Bizim
bütün büyük meydanlarımızda zafer anıtlarımız vardır. Elbette ki biz
zaferleriyle övünen bir milletiz ama aynı zamanda bize karşı yapılmış olan çok
sayıda katliam vardır. Bunun örneklerini Balkanlarda da görmek mümkündür, bunun
örneklerini Kafkaslarda da görmek mümkündür, bunun örneklerini Anadolu’nun birçok
şehrinde de görmek mümkündür. Hâl böyle olmasına rağmen, biz bu tür, bize karşı
yapılan katliamlara, soykırımlara hep sessiz kalmışız, bunu dünya gündemine
getirmemişiz, bunu uluslararası camianın gündemine getirmemişiz, bunu kendi
Parlamentomuzun gündemine getirmemişiz. Bunun artık hem kendi Parlamentomuz
tarafından hem Türk kamuoyu tarafından hem de uluslararası camia tarafından
kabul edilmesinin zamanıdır. Bu, hem insan haklarının bir gereğidir hem bu
katliama uğrayan insanlara en azından adaletin bir parçasını vermek açısından
önemlidir hem de Türkiye’ye karşı yapılan mesnetsiz, haksız suçlamalara karşı
Türkiye'nin bir cevap vermesi açısından önemlidir. 
Değerli
milletvekilleri, önümüzdeki süreç son derece sıkıntılı bir süreçtir. 2015
yılına kadar Türkiye'nin önüne Batı’da çok sayıda benzer suçlamalar gelecektir.
Elbette ki olmayan bir şeyin suçlamasıyla karşı karşıya kalan bir Türkiye'nin,
bundan siyaseten kurtulmak için başka bir soykırımı gündeme getirmesi söz
konusu değil burada. Burada bir hakkın teslim edilmesi, burada adaletin
sağlanması adına Türkiye Büyük Millet Meclisi olarak bizim, Hocalı’da
yaşananları bir soykırım, bir katliam olarak bu manada kabul etmemiz
gerekmektedir. 
Dışişleri
Bakanlığımızın artık netice vermeyen bir uygulaması olduğunu da ifade etmek
istiyorum, o da bu tür konuların Parlamento dışında kalması hususu. Siz
istediğiniz kadar bunu Parlamento dışında tutun, Avrupalı bunu parlamento
dışında tutmuyor. Fransız Senatosundan Türkiye’ye karşı haksız kararlar geçti;
Anayasa Mahkemesi iptal etti; her iki parti de “Seçilir seçilmez yeniden
gündeme getireceğiz.” dedi. 
Dolayısıyla,
Azerbaycan’la eğer bir milletin iki devletiysek bizim, Hocalı soykırımını artık
Parlamento olarak kabul etmemiz lazım. Parlamento olarak biz bunu kabul
ettiğimiz takdirde hem bundan sonraki katliamların önüne geçmiş olacağız hem de
bundan sonra artık benzer niyetli olanlar sadece Azerbaycan’da değil, Irak’taki
Türkmenlere karşı da, Doğu Türkistan’daki Uygur Türklerine karşı da benzer
niyetlerinden vazgeçmiş olacaklardır. Zira, herkes bilecektir ki dünyanın
neresinde bir Türk yaşarsa yaşasın Türkiye olarak biz bu işin arkasındayız, biz
bu işin hesabını gün gelecek soracağız. 
Hepinize
saygılar sunuyorum. (MHP sıralarından alkışlar) 
BAŞKAN
– Iğdır Milletvekilimiz Sayın Sinan Oğan’a teşekkür ediyorum. 
Şimdi,
teklif sahibi Tokat Milletvekili Sayın Reşat Doğru geldiler. 
Buyurun
Sayın Doğru, süreniz beş dakikadır. (MHP sıralarından alkışlar) 
REŞAT
DOĞRU (Tokat) – Sayın Başkan, sayın milletvekilleri; 26 Şubat 1992 günü
Ermenilerin Azerbaycan’ın Hocalı kentinde yapmış oldukları katliamın soykırım
olarak tanınması, 26 Şubatın Hocalı soykırımını anma günü olarak kabul
edilmesine ilişkin kanun teklifimizin komisyonlarda görüşülmemesi üzerine, İç
Tüzük’ün 37’nci maddesi gereği gündeme alınmasıyla ilgili söz almış
bulunuyorum. Yüce heyetinizi saygıyla selamlıyorum. 
Sayın
milletvekilleri, 26 Şubat 1992’de tarihe kara bir gün olarak geçen büyük bir
katliam yaşanmıştır. İkinci Dünya Savaşı’ndan sonra Birleşmiş Milletler, 1948
yılında, soykırımı uluslararası bir insanlık suçu olarak kabul etmiştir. Millî,
etnik, ırki veya dinî bir grubu kısmen veya tamamen imha maksadıyla
gerçekleştirilen eylemler de soykırım olarak sayılmıştır. Ermeniler 26 Şubat
1992 günü masum, sivil, silahsız Hocalı halkına karşı tam anlamıyla bir katliam
gerçekleştirmiştir. 26 Şubat günü, başta Azerbaycan ve Türkiye olmak üzere tüm
Türk dünyasının en acılı, unutulmaz günlerinden birisi olarak tarihe geçmiştir.
Ermeniler, çocuk, kadın, yaşlı, genç demeden 613 Azerbaycan Türkü’nü hunharca
katletmiştir. Bu katliamda 83 çocuk ve 106 kadın acımasız şekilde, işkence
yöntemleri uygulanarak öldürülmüştür. 
Özgürlük,
insan hakları, demokrasi, yaşam hakkı insanların temel özlemleri ve haklarıdır
ancak Hocalı’da görüldüğü gibi bir günde binlerce insan saldırgan Ermeniler
tarafından katledilmekte, binlerce insan da öz topraklarından zorla
kopartılmaktadırlar. 
Birinci
Dünya Harbi esnasında ve sonrasında Anadolu’da karşılaştığımız Türklere
uygulanan katliamlar ve soykırımlar da aynı saldırgan tutumun sonuçlarından bir
tanesidir. Dünün Hocalı katliamını yapan birçok insan şu anda Ermenistan’ın
yönetiminde bulunmaktadır, bunlardan birisi de devlet başkanlığında bulunan
Sarkisyan’dır. 
Sayın
Başkan, sayın milletvekilleri; bugün, Azerbaycan topraklarının neredeyse yüzde
20’den fazlası saldırgan Ermeniler tarafından işgal altındadır. Bu işgal
altında bulunan topraklardan yaklaşık olarak 1 milyonun üzerindeki insan da
başka yerlere zorla göç ettirilmişlerdir. Bunlara Azerbaycan halkı “kaçgın”
demektedir. O “kaçgın” insanlar Azerbaycan’ın çeşitli şehirlerinde ve
reyonlarında çok zor şartlar altında yaşamaya zorlanmaktadırlar ve her geçen
gün de kan kaybedilmektedir. 
İşgal
esnasında bölgeden zorla atılan Türklerce “Acaba topraklarımıza ne zaman
döneceğiz? Ne zaman ben öz topraklarıma, Karabağ’a döneceğim?” şeklinde ağıtlar
yakılmakta, özlemle beklenilmektedir. Acılar da her gün daha fazla artmakta,
depreşmekte ve derinleşmektedir ancak modern dünyada her şeye karışan sivil
toplum örgütleri, STK’lar bu durumu görmemekte ve enteresandır da görmezlikten
gelmektedir. Dünyada, bırakın insan haklarını, hayvan haklarını savunanlar bile
bu mahzun, garip, fakir insanların problemlerine neredeyse hiç sahip
çıkmamaktadırlar. Burada bizim aklımıza, konu Türkler ve Türk dünyası olunca
Batı’nın nasıl ikiyüzlü, riyakâr olduğu gelmektedir. Dünya, insan hakları
konusunda maalesef, Hocalı’da, Azerbaycan’da, Karabağ’da sınıfta kalmıştır ve
duyarsızlık da her geçen gün ama her geçen gün devam etmektedir. Tabii onlar
duyarsız kalıyor diye bizlerin de duyarsız kalması herhâlde gerekmiyordur.
Bizler insani değerlere sahip çıkmayacak mıyız? Ezilen, horlanan, katledilen
kardeşlerimizin dertlerini görmezden mi geleceğiz? 
Değerli
milletvekilleri, işte bunlardan dolayı, Ermeniler tarafından 26 Şubat 1992
tarihinde Hocalı’da gerçekleştirilen bu insanlık dışı vahşetin unutulmaması ve
her zaman hatırlanması için bu katliamı soykırım olarak tanımak, 26 Şubatın
Hocalı soykırımını anma günü olarak kabul edilmesi için bu kanun teklifimizi
vermiş durumdayız. Geçen dönem dediğimiz, 23’üncü Dönemde de aynı kanun
teklifini vermiştim. O kanun teklifimiz Meclisin gündemine girmişti ancak
enteresandır, o kanun teklifimize bir türlü sıra gelmedi. Aynı tip bu kanunu şu
anda da sizlerin huzuruna getiriyoruz. Tabii komisyonlarda görüşülmediği için
37’nci madde gereği buraya getiriyorum ancak şunu söylemek isterim ki: Bu
kanuna Türkiye Büyük Millet Meclisinin hem destek vermesi, gündemine alması hem
de akabinde, en yakın bir zamanda bunu görüşmesi gerekmektedir çünkü bunu Türk
dünyası beklemektedir, Azerbaycan’ımız beklemektedir, Türk-İslam dünyası
beklemektedir, ezilen insanlar beklemektedir, ezilen halklar beklemektedir
diyor, yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Doğru.
Sayın
milletvekilleri, İç Tüzük’ün 37’nci maddesine göre verilmiş önergenin
görüşmeleri tamamlanmıştır.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, alınan karar gereğince sözlü soru önergeleri ile diğer denetim
konularını görüşmüyor ve gündemin "Kanun Tasarı ve Teklifleri ile
Komisyonlardan Gelen Diğer İşler" kısmına geçiyoruz.
1’inci
sırada yer alan, Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu’nun görüşmelerine
kaldığımız yerden devam edeceğiz.
VII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER
A)
Kanun Tasarı ve Teklifleri
1.-
Adalet ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN
– Komisyon? Yok.
Ertelenmiştir.
2’nci
sırada yer alan, Afet Riski Altındaki Alanların Dönüştürülmesi Hakkında Kanun
Tasarısı ile Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
2.-
Afet Riski Altındaki Alanların Dönüştürülmesi Hakkında Kanun Tasarısı ile
Bayındırlık, İmar, Ulaştırma ve Turizm Komisyonu Raporu (1/569) (S. Sayısı:
180)
BAŞKAN
– Komisyon? Yok.
Ertelenmiştir.
3’üncü
sırada yer alan, Kamu Görevlileri Sendikaları Kanununda Değişiklik Yapılmasına
Dair Kanun Tasarısı ve Sağlık, Aile, Çalışma ve Sosyal İşler Komisyonu ile Plan
ve Bütçe Komisyonu raporlarının görüşmelerine başlayacağız.
3.-
Kamu Görevlileri Sendikaları Kanununda Değişiklik Yapılmasına Dair Kanun
Tasarısı ve Sağlık, Aile, Çalışma ve Sosyal İşler Komisyonu ile Plan ve Bütçe
Komisyonu Raporları (1/556) (S. Sayısı: 200) (x)
BAŞKAN
– Komisyon? Yerinde.
Hükûmet?
Yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen
tasarının birinci bölümünde yer alan 3’üncü maddesi kabul edilmişti.
Şimdi,
birinci bölümde yer alan diğer maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
4’üncü
madde üzerinde bir önerge vardır, okutuyorum.
Türkiye
Büyük Millet Meclisi Başkanlığına
Görüşülmekte
olan 200 sıra sayılı “Kamu Görevlileri Sendikaları Kanununda Değişiklik
Yapılmasına Dair Kanun Tasarısı”nın 4. maddesinin aşağıdaki şekilde
değiştirilmesini arz ve teklif ederiz.
 Mehmet
Şeker Namık Havutça Musa Çam
 Gaziantep Balıkesir İzmir
 Kazım
Kurt Ferit Mevlüt Aslanoğlu
 Eskişehir
 İstanbul
Madde
4 - 4688 sayılı Kanunun 6 ncı maddesinin sekizinci fıkrası aşağıdaki şekilde
değiştirilmiştir.
"Mahkeme,
yargılama sonucunda tüzüğün veya bu maddede sayılan belgelerin içerdikleri
bilgilerin kanuna aykırılığını tespit etmesi hâlinde eksikliğin giderilmesi
için sendika veya konfederasyona en az altmış gün süre verir. Verilen süre
sonunda tüzük ve belgeler değiştirilmemiş veya kanuna uygun hâle
getirilmemişse, sendika veya konfederasyonun kapatılmasına karar verir.
BAŞKAN
– Sayın Komisyon, önergeye katılıyor musunuz?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkanım.
BAŞKAN
– Sayın Hükûmet?
MİLLÎ
SAVUNMA BAKANI İSMET YILMAZ (Sivas) – Katılmıyoruz Sayın Başkanım.
BAŞKAN
– Kim konuşacak?
MEHMET
AKİF HAMZAÇEBİ (İstanbul) – Sayın Namık Havutça.
BAŞKAN
– Namık Havutça, buyurun efendim. (CHP sıralarından alkışlar)
NAMIK
HAVUTÇA (Balıkesir) – Sayın Başkan, değerli milletvekilleri; 200 sıra sayılı
Kanun Tasarısı’nın 4’üncü maddesi üzerinde söz aldım. Yüce heyetinizi saygıyla
selamlıyorum.
Sayın
milletvekilleri, sendika kurucusu olabilmek için iki yıldan beri kamu görevlisi
olarak çalışma şartı kaldırılmakta, sendikaların kuruluşlarına ilişkin işlemler
basitleştirilmekte, evrakların gönderilmesi için öngörülen süre beş çalışma
gününden on beş iş gününe çıkarılmakta, kuruluş evraklarının kırtasiyeciliğinin
azaltılması, merkezde sadece Çalışma ve Sosyal Güvenlik Bakanlığına
gönderilmesi öngörülmektedir. Bu değişiklikler sendikalaşma açısından olumlu
gelişme olarak görülebilse de ancak tasarının tümüne baktığımızda, durum hiç de
iç açıcı değildir. Sendikalaşma hakkı tüm çalışanları kapsar, kapsamalıdır.
Sadece polis ve askerler için sınırlama söz konusu olabilir, ancak silahlı
kuvvetler ve emniyette çalışan sivil personelin sendika kurma haklarına sahip
olduğunu kabul etmek gerekir. İtfaiyeciler, cezaevi personeli, gümrük
çalışanları, elçilik personeli, posta çalışanları, geçici işçiler, kendi
hesabına çalışanlar, ev eksenli çalışanlar ve işsiz kalanların sendika kurma ve
üye olma hakları vardır. Bu hak yaşamsal bir öneme sahiptir ve demokratik,
çağdaş yaşamın temel koşullarından olarak kabul edilmektedir. 
Değerli
milletvekilleri, hepimizin bildiği gibi, Anayasa’nın 90’ıncı maddesi gereği,
usulüne göre yürürlüğe konulmuş, temel hak ve özgürlüklere ilişkin uluslararası
sözleşmeler ulusal hukukun üstündedir. Kanunlar bu sözleşmelere aykırı
olamazlar. Bugün kanunlar, diğer yandan, Sendika Özgürlüğü ve Örgütlenme
Hakkının Korunması Sözleşmesi -yani kısaca ILO olarak tanımlanan- sendikal
haklarla ilgili en önemli hukuki belge olarak kabul edilmektedir. Amacı,
sendika hakkını devletten ve kamu erkini kullananlardan gelebilecek engelleme,
yasaklama veya karışmalara karşı korumaktır. Bununla birlikte, Avrupa İnsan
Hakları Sözleşmesi’ne göre, herkes, asayişi bozmadan toplantılar yapma, dernek
kurma, ayrıca çıkarlarını korumak için başkalarıyla birlikte sendikalar kurma
ve sendikalara katılma haklarına sahiptir. 
ILO
Sözleşmesi’nin 2’nci maddesi: Çalışanlar ve işverenler, herhangi bir ayrım
yapılmaksızın, önceden izin almadan istedikleri kuruluşları kurmak ve yalnız bu
kuruluşların tüzüklerine uymak koşulu ile bunlara üye olma haklarına sahiptir.
Ayrıca, sözleşme gereği, yaptıkları iş, hizmetin niteliği, çalıştıkları
ekonomik etkinlik kesimleri, bağlı oldukları istihdam biçimleri, memur, işçi ve
sözleşmeli personel, hiyerarşide bulundukları yer gibi yönlerden çalışanlar
arasında hiçbir ayrım yapılamaması durumu da söz konusudur.
Değerli
milletvekilleri, tasarıya göre kamu görevlileri sendikaları uzlaşmazlık
durumunda yalnız kamu görevlileri hakem kuruluna sınırlı biçimde
başvurabileceklerdir. Dolayısıyla, kamu görevlileri uyuşmazlık durumunda grev
veya başka bir hak arama yöntemini kullanamayacaklardır. Bu hakka sahip olmayan
işçilerin çok sıkı koşullar altında grev yapabildikleri göz önünde
bulundurulduğunda kamu görevlilerine bu hakkın tanınmaması adil ve hakkaniyete
uygun değildir. 
Bakın,
getirdiğiniz tasarıyla 12 Eylül referandum oylaması öncesi kamu çalışanlarına,
memurlara verdiğiniz sözleri hatırlayın. Şu andaki durumdan farklı bir şey
getirmiyorsunuz memur arkadaşlarımıza. Zaten şu anda memurlarımız ILO
Sözleşmesi’nden kaynaklanan hakları zaten kullanıyorlar. Sadece yapılan, “toplu
görüşme”nin adını “toplu sözleşme”ye çeviriyorsunuz. Önceden uyuşmazlık hâlinde
nereye gidiliyordu? Bakanlar Kurulu son sözü söylüyordu. Şimdi değişen ne?
Bakanlık Kurulunun atadığı hakem heyetine gidiyor. Ne değişiyor değerli
arkadaşlarım? Memur arkadaşlarımızın haklarını genişletmeyi bırakın, tam
aksine, daraltıyorsunuz. Şu anda uluslararası hukuktan kaynaklanan haklarını,
iş bırakma haklarını, grev haklarını şu anda fiilen kullanıyor memur
arkadaşlarımız. Ama şu anda, gelinen ileri demokrasinizde 8 tane tutuklu
milletvekilimiz vardı. Yine, eğitim hakkı istediği için yıllarca cezaevinde
yatan gençlerimiz vardı. Sizin sayenizde, Kızılay meydanlarında üzerlerine gaz
bombası atılan, sahte sendikası çıkarılan bir yasamız oldu. İşte ileri
demokrasi anlayışımızla kamu çalışanlarımıza 12 Eylül referandumuyla verilen
hakların bedelinin de bu olması gerekir! 
Bu
yasa sahte bir sendika yasasıdır. Bugün KESK çalışanları meydanlarda ve tüm
memurlar bu sahte sendika yasasının karşısındadır. 
Hepinizi
sevgiyle, saygıyla selamlıyorum. (CHP sıralarından alkışlar)
BAŞKAN
- Teşekkür ederim Sayın Havutça. 
MEHMET
AKİF HAMZAÇEBİ (İstanbul) - Karar yetersayısı istiyorum. 
BAŞKAN
– Balıkesir Milletvekili Sayın Havutça ve arkadaşlarının önergesini oylarınıza
sunacağım ancak daha önce karar yeter sayısı istendi, karar yeter sayısını
arayacağım. 
Önergeyi
kabul edenler… Kabul etmeyenler… 
Kâtip
üyeler arasında anlaşmazlık olduğu için cihazla oylama yapacağız. 
OKTAY
VURAL (İzmir) – El insaf ya, nerede var kâtip üye? Nereden var ya?
BAŞKAN
– Üç dakika süre veriyorum ve sisteme girerek oylama yapacağım. 
(Elektronik
cihazla oylamaya başlandı) 
OKTAY
VURAL (İzmir) – Kaç kişi saydınız Hanımefendi?
ÖZGÜR
ÖZEL (Manisa) – El insaf ya! Hanımefendi “Var.” mı diyor? Biz de “Pes” diyoruz.

FERİT
MEVLÜT ASLANOĞLU (İstanbul) – Pes… 
OKTAY
VURAL (İzmir) – Böyle bir şey olur mu Sayın Başkan ya? 
BAŞKAN
– “Pes” diyecek bir şey yok, söylenecek bir şey yok. 
OKTAY
VURAL (İzmir) – Söylenecek çok şey var Sayın Başkan. 
BAŞKAN
– İki üyenin arasında anlaşmazlık vardı gereğini yapıyoruz efendim. İki üye
anlaşamadı. 
OKTAY
VURAL (İzmir) – Burada 50 kişi varken “Vardır.” diyene söylenecek çok şey var. 
BAŞKAN
– Kim “Vardır.” dedi? Böyle bir şey yok. 
OKTAY
VURAL (İzmir) – Nasıl yok? 
BAŞKAN
– İki kâtip üye anlaşamadı, sisteme giriyoruz. Başka yapacağımız bir şey yok. 
OKTAY
VURAL (İzmir) – Sayın Başkan, elini vicdanına koy, şimdi Mahir Bey’e söylesem…
Baktı arkasına “Yok” dedi, insanları gönderdi ya. Mahir Bey’e söyleseniz bile
“Yok efendim, beş dakika ara verin.” der ya. 
BAŞKAN
– Efendim, Mahir Bey’e sormuyoruz, kâtip üyelere soruyoruz. 
MAHİR
ÜNAL (Kahramanmaraş) – Sayın Başkan, burada İç Tüzük’e aykırı bir durum söz
konusu değil. İç Tüzük açık. 
BAŞKAN
– İç Tüzük açık. 
OKTAY
VURAL (İzmir) – İç Tüzük’ün açık olduğunu birazdan gösteririm size. 
FERİT
MEVLÜT ASLANOĞLU (İstanbul) – Hayır, Sayın Başkanım, gözler… 
OKTAY
VURAL (İzmir) – Birazdan gösteririm size İç Tüzük’ün ne kadar açık olduğunu. 
BAŞKAN
– Benim yapacağım bir şey yok beyler. 
FERİT
MEVLÜT ASLANOĞLU (İstanbul) – Bu bakan gözlere söylüyorum. 
MAHİR
ÜNAL (Kahramanmaraş) – Tehdit mi ediyorsunuz Başkanlık Divanını Sayın Vural? 
OKTAY
VURAL (İzmir) – Evet. 
MAHİR
ÜNAL (Kahramanmaraş) – Neye dayanarak tehdit ediyorsunuz? 
OKTAY
VURAL (İzmir) – İç Tüzük’e uymaya… Açık bir şekilde yok iken nasıl “Var.”
diyorlar? 
MAHİR
ÜNAL (Kahramanmaraş) – İç Tüzük’te böyle bir hakkı var, kullanmış. 
OKTAY
VURAL (İzmir) – Böyle bir şey olur mu ya? İnsan doğru söyler biraz, doğruyu
söyler. Vatandaşlar görüyor ya! Yani bir doğru yok mudur ya? Buna ilişkin bir
ölçü olmaz mı ya? Bunda bile bir ölçünüz olmuyorsa artık ne diyeyim size? 
(Elektronik
cihazla oylamaya devam edildi) 
BAŞKAN
– Karar yeter sayısı vardır, önerge kabul edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler…
OKTAY
VURAL (İzmir) – Sayın Başkan, pusula gönderenleri okudunuz mu? Pusulayı
gönderenleri niye okumadınız, aramadınız?
BAŞKAN
– Neyi aramadım? 
OKTAY
VURAL (İzmir) - Pusula gönderenlerin dışında mı vardır, pusula gönderenler…
BAŞKAN
– İçinde de var dışında da var efendim. Buradaki arkadaşların gözü önünde
cereyan ediyor her şey. (AK PARTİ sıralarından alkışlar)
4’üncü
maddeyi oylarınızı sunuyorum: Kabul edenler… Kabul etmeyenler… 4’üncü madde
kabul edilmiştir.
FERİT
MEVLÜT ASLANOĞLU (İstanbul) – Sayın Başkan “Önergeyi kabul etmeyenler” diye
sormadınız.
BAŞKAN
- Sorduk efendim.
Sayın
Aslanoğlu, işari oylama yapıldı. Dolayısıyla onu sormamıza gerek yok. 
OKTAY
VURAL (İzmir) - Yok canım ya, böyle bir şey olur mu?
BAŞKAN
- 5’inci madde üzerinde iki önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 200 sıra sayılı ‘Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 5. maddesinin aşağıdaki şekilde
değiştirilmesini arz ve teklif ederiz. 02.04.2012

 Mehmet
Şeker Namık Havutça Musa Çam
 Gaziantep Balıkesir İzmir
 Kazım
Kurt Ferit Mevlüt Aslanoğlu Ali Serindağ
 Eskişehir İstanbul Gaziantep
Madde
5- 4688 sayılı Kanunun 7 nci maddesi aşağıdaki şekilde değiştirilmiştir.
“Madde
7- Sendika ve konfederasyonlar, evrensel hukuk ilkeleri ile çalışma yaşamına
ilişkin uluslararası sözleşme hükümlerine aykırı olmadıkça, tüzüklerini
serbestçe belirleyebilir.”
Türkiye
Büyük Millet Meclisi Başkanlığına
200
Sıra Sayılı Kamu Görevlileri Sendikaları Kanununda Değişiklik Yapılmasına Dair
Kanun Tasarısının 5 inci Maddesinin tasarı metninden çıkarılmasını arz ve
teklif ederiz.
 Pervin
Buldan Sırrı Süreyya Önder Adil
Kurt
 Iğdır İstanbul Hakkâri
 Erol
Dora Sırrı Sarık Ertuğrul
Kürkcü
 Mardin Muş Mersin
BAŞKAN
– Sayın Komisyon, son okunan önergeye katılıyor musunuz efendim?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılmıyoruz efendim.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz.
PERVİN
BULDAN (Iğdır) – Gerekçe…
BAŞKAN
– Gerekçeyi okuyun lütfen.
Gerekçe:
Tasarının
5. Maddesiyle 4668 sayılı Yasanın 7. Maddesi değiştirilmektedir. 4688 sayılı
Yasanın 7. Maddesi, sendikaların tüzüklerinde bulunması gereken zorunlu
hususları ayrıntılı olarak saymaktadır. Bu durum, 87 sayılı ILO sözleşmesinin
3. Maddesi ile güvence altına alınan “tüzük ve iç yönetmeliklerini düzenleme
hakkı”na açıkça aykırılık oluşturmaktadır. Değişiklik ile bu aykırılığın
giderilmesi amaçlanmıştır.
II.-
YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Sayın Başkan, yoklama istiyoruz.
BAŞKAN
– Oylamadan önce bir yoklama talebi vardır, yerine getiriyoruz efendim.
Sayın
Hamzaçebi, Sayın Aslanoğlu, Sayın Gümüş, Sayın Kurt, Sayın Serindağ, Sayın
Özel, Sayın Ediboğlu, Sayın Çetin, Sayın Çelebi, Sayın Öner, Sayın Serter,
Sayın Onur, Sayın Güven, Sayın Erdoğdu, Sayın Ayaydın, Sayın Soydan, Sayın Öz,
Sayın Havutça, Sayın Pavey, Sayın Danışoğlu, Sayın Cengiz. 
Sayın
milletvekilleri, yoklama için iki dakika süre veriyorum.
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A)
Kanun Tasarı ve Teklifleri
(Devam)
3.-
Kamu Görevlileri Sendikaları Kanununda Değişiklik Yapılmasına Dair Kanun
Tasarısı ve Sağlık, Aile, Çalışma ve Sosyal İşler Komisyonu ile Plan ve Bütçe
Komisyonu Raporları (1/556) (S. Sayısı: 200) (Devam)
BAŞKAN
– Sayın Buldan ve arkadaşlarının önergesini oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 200 sıra sayılı ‘Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 5. maddesinin aşağıdaki şekilde
değiştirilmesini arz ve teklif ederiz. 02.04.2012
 Mehmet
Şeker (Gaziantep) ve arkadaşları
Madde
5- 4688 sayılı Kanunun 7 nci maddesi aşağıdaki şekilde değiştirilmiştir.
“Madde
7- Sendika ve konfederasyonlar, evrensel hukuk ilkeleri ile çalışma yaşamına
ilişkin uluslararası sözleşme hükümlerine aykırı olmadıkça, tüzüklerini
serbestçe belirleyebilir.”
BAŞKAN
– Sayın Komisyon okunan önergeye katılıyor mu? 
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılmıyoruz efendim.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz. 
MEHMET
AKİF HAMZAÇEBİ (İstanbul) – Sayın Serindağ…
BAŞKAN
– Sayın Serindağ, buyurun. 
ALİ
SERİNDAĞ (Gaziantep) – Teşekkür ederim Sayın Başkan. 
Sayın
Başkan, sayın milletvekilleri; (1/556) esas numaralı Yasa Tasarısı’nın 5’inci
maddesi üzerinde verdiğimiz önergeyle ilgili söz almış bulunuyorum. Hepinizi
saygıyla selamlıyorum. 
Sayın
milletvekilleri, önergemizle sendika ve konfederasyonların tüzüklerini evrensel
hukuk ilkelerine ve çalışma yaşamına ilişkin uluslararası sözleşme hükümlerine
aykırı olmadıkça serbestçe belirlemesi gerektiğini öneriyoruz. 
4688
sayılı Yasa’nın 7’nci maddesinde, tüzük nasıl düzenlenir, tüzükte hangi
hükümler bulunmalı, o husus düzenlenmiştir. Madde metni incelendiğinde insanın
“Madde bu şekilde düzenleneceğine tip tüzük metni maddede yer alsaydı daha iyi
olurdu.” diyesi geliyor. 
Maddeye
baktığımız vakit pek çok husus var. Oysa Uluslararası Çalışma Örgütünce kabul
edilen 87 sayılı Sözleşme’de sendikaların tüzüklerinin nasıl hazırlanacağı
belirtilmiş. Madde aynen şöyle: “Çalışanların ve işverenlerin örgütleri tüzük
ve iç yönetmeliklerini düzenlemek, temsilcilerini serbestçe seçmek, yönetim ve
etkinliklerini düzenlemek ve iş programlarını belirlemek hakkına sahiptirler.
Kamu makamları bu hakkı sınırlayacak veya bu hakkın yasaya uygun şekilde
kullanılmasına engel olacak nitelikte her türlü müdahaleden sakınmalıdırlar.”
Biliyorsunuz,
bu sözleşme Türkiye tarafından da kabul edilmiştir, Türkiye Büyük Millet
Meclisi onaylamıştır. 
Şimdi,
bu neyi çağrıştırıyor sayın milletvekilleri? AKP, örgütlü bir toplum istemiyor,
yani iktidar örgütlü bir toplum istemiyor, emekçilerin örgütlenmesini
istemiyor. 
Size
bir iki rakam vereceğim. OECD’nin sendikalaşma verilerine göre Türkiye en son
sırada. Türkiye'de sendikalaşma oranı yüzde 5,9. Oysa 2001’de bu oran yüzde
10’muş. OECD’de sendikalaşma oranı da bir miktar düşmüş ama nasıl düşmüş?
20,4’ten 18,4’e düşmüş. Beğenmediğimiz Yunanistan’da yüzde 24, İtalya’da bu
oran yüzde 25.
İktidar
emek örgütlerinin hak aramalarına da fırsat vermemekte, hak arayan işçi ve
memurları cop ve biber gazıyla karşılamaktadır. Grev hakkı teminat altına bu
tasarıyla alınmamıştır, belediyelerde görevli on binlerce kamu çalışanının
yararlandığı toplu sözleşmeler yapılamaz hâle getirilmeye çalışılmaktadır. 
Bu
tasarıyla, her sendikanın kendi üyeleri adına toplu sözleşme yapabilme yetkisi
kaldırılmaktadır. Maalesef pek çok kurumun görevini yapamayacak hâle gelmesi
şeklinde iktidar bir politika izlemektedir, üzülerek belirtmek isterim ki
Türkiye Büyük Millet Meclisi de bundan nasibini almaktadır. Bunun en bariz
örneği görüştüğümüz tasarıdır, bu tasarı da Meclise temel kanun şeklinde
geliyor değerli milletvekilleri. 
Şimdi,
elimizi vicdanımıza koyalım, İç Tüzük’teki hükme bakalım, İç Tüzük’ün temel
yasayla ilgili maddesine bakalım, bu tasarının temel kanun olarak görüşülmesi
mümkün mü? Değil. Ama -muhtelif defalar bunu dile getiriyorum ve devamlı dile
getirmeye devam edeceğim- Türkiye Büyük Millet Meclisinin yasama yetkisi
elinden alınmaktadır, yasama yetkisi kısıtlanmaktadır, hem yasama yetkisi hem
de denetim yapma yetkisi elinden alınmaktadır. Türkiye Büyük Millet Meclisi
kendi hukukunu koruyamıyorsa, Türkiye Büyük Millet Meclisi Başkanı Türkiye
Büyük Millet Meclisinin hukukunu koruyamıyorsa biz kimsenin hukukunu
koruyamayız. 
Sayın
milletvekilleri, o nedenle iktidara buradan sesleniyorum: Tüm yasaları temel
yasa şeklinde Meclise getirmesin ki, milletvekilleri yasama yetkilerini
kullanabilsinler, milletimiz de bizi izlesin. 
(Mikrofon
otomatik cihaz tarafından kapatıldı)
ALİ
SERİNDAĞ (Devamla) – Şimdi “Biber gazı ve copla karşılanıyor.” dedim. Ankara
Valiliği, Kızılay ve Türkiye Büyük Millet Meclisi çevresinde yapılan
toplantıları yasaklamış. Ona bir şey demiyoruz, biz o kararı beğenmiyoruz ama
yasaklayabilir. Ama diğer illerin mülki idare amirlerinin bu kararı gerekçe
göstererek seyahat özgürlüğünü kısıtlamaları uygun olmamıştır, yanlış olmuştur.
Onları sorumluluktan ileride kurtarmayacaktır. 
BAŞKAN
–Sayın Serindağ, teşekkür ederim efendim, süreniz doldu. 
ALİ
SERİNDAĞ (Devamla) – Ben, tüm meslektaşlarıma, buradan, iyi niyetle bu uyarıyı
yapmak istiyorum. 
Teşekkür
ediyor, saygılar sunuyorum. (CHP sıralarından alkışlar) 
BAŞKAN
– Teşekkür ederim. 
OKTAY
VURAL (İzmir) – Karar yeter sayısı…
BAŞKAN
- Teşekkür ederim efendim. 
Önergeyi
oylarınıza sunmadan önce, karar yeter sayısı isteği var. 
Önergeyi
oylarınıza sunacağım ve karar yeter sayısını arayacağım. 
Sayın
Serindağ ve arkadaşlarının önergesini oylarınıza sunuyorum: Kabul edenler…
Kabul etmeyenler…
Kâtip
üyeler arasında anlaşmazlık var, cihazla yapacağız efendim. 
İki
dakika süre veriyoruz, oylama işlemini başlatıyoruz. 
(Elektronik
cihazla oylama yapıldı)
BAŞKAN
– Sayın milletvekilleri, önerge kabul edilmemiştir. Karar yeter sayısı vardır.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
6’ncı
madde üzerinde bir önerge vardır, okutuyorum: 
TBMM
Başkanlığı’na
Görüşülmekte
olan 200 sıra sayılı yasa tasarısının 6. maddesinin sonuna aşağıdaki ifadenin
eklenmesini arz ederiz.
“Yetki
ve sorumluluklarını kurulacak bu organlara görev süreleri içerisinde kalmak
kaydıyla devredebilir.”
 Ferit
Mevlüt Aslanoğlu Haluk Ahmet Gümüş Kadir Gökmen Öğüt
 İstanbul Balıkesir İstanbul
 Salih
Fırat Muharrem Işık Selahattin
Karaahmetoğlu
 Adıyaman Erzincan Giresun
 Ramis
Topal İlhan Demiröz 
 Amasya Bursa
BAŞKAN
– Sayın Komisyon?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılmıyoruz.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz.
FERİT
MEVLÜT ASLANOĞLU (İstanbul) – Haluk Ahmet Gümüş…
BAŞKAN
– Önerge üzerinde Balıkesir Milletvekili Haluk Ahmet Gümüş.
Buyurun
Sayın Gümüş. (CHP sıralarından alkışlar) 
HALUK
AHMET GÜMÜŞ (Balıkesir) – Sayın Başkan, Sayın Bakan, değerli üyeler; 6’ncı
madde hakkında konuşacağım.
Bu
yasa tasarısıyla Türkiye çalışma hayatı, sonunda memurlarla ilgili toplu iş
sözleşmesi yapılabilmesi için bir yasa tasarısı görmüş oldu. Bu yasa tasarısı
çok gecikmiş bir tasarıdır. 12 Eylül 2010 tarihinde yapılan referandum ile
Anayasa’da toplu iş sözleşmesi yapma hakkı kabul edilmesine rağmen gecikmiştir
ya da geciktirilmiştir. Bu konuda tarafımdan soru önergesi de verilmişti, ancak
Bakanlığınızdan verilmiş olan cevapta -23/01/2012- konunun Türkiye Büyük Millet
Meclisi Başkanlığına sunulduğu ve Plan ve Bütçe Komisyonu ile Sağlık, Çalışma ve
Sosyal İşler Komisyonunda görüşülmeye başlandığı belirtilmişti. Bu yasa
tasarısının bir Hükûmet tasarısı hâline gelmesi, her şeye rağmen, olumlu bir
gelişmedir. Zira, kanun hükmünde kararnamelerle devletin işletilmeye
çalışılması, ekonomiyi temelden ilgilendiren ve Türk eğitim sistemini kökten
değiştirmeyi hedefleyen yasa tasarılarının Türkiye Büyük Millet Meclisi
üyelerince kişisel yasa tasarısı olarak getirilmelerinden ve içeriklerinden
dolayı Türk siyasi ortamı bunalmış ve gerginleşmişti. 
Evet,
referandum yapılalı on sekiz ay oldu, yasa tasarısını daha yeni görüyoruz.
Yaşanan gelişmeler, Hükûmetin bu konulara gereken önemi vermediğini ya da bu
konuda gerçekten çok hazırlıksız olduğunu gösterdi. İtiraz varsa MİT Yasası’nı
gösteririz, MİT Yasası gibi birçok yasanın istenildiğinde hemen çıkarılmış
olduğunu gösterebiliriz. 
Sadece
yasanın geç çıkarılması değil, Çalışma Meclisinin toplanıp görüşülmemesi de
diğer bir eksiklik konusudur. Sayın Bakan, yetkiniz dahilindeki Çalışma
Meclisinin çalıştırılması ve toplanması niçin gerçekleştirilmiyor? 
Yine
soruyorum: Bu konuları Ekonomik ve Sosyal Konseyde görüşmeyecekseniz niçin bu
konseyi kurdunuz, niçin Anayasa’da yer verdiniz? Bu Hükûmet, gelecekte,
Anayasa’ya çelişkili çalışma biçimleri ve uygulamalarıyla anılır hâle
gelecektir. 
Kamuoyuna
yansıyan bilgilere göre, Bakanlık, bu konularla ilgili görüş alışverişlerinde
özellikle Memur-Sen’e ağırlık vermektedir. Yine, kamuoyunda, yasal zeminin
Memur-Sen’in görüşleri doğrultusunda oluşturulduğu kanaati hâkimdir. Bu ayrımcılık
değil midir? Bu davranış şekli, yasa çıkarıldığında, Türk ve dünya kamuoyuna
uygulamada güdümlü bir imaj vermez mi? 
Diğer
bir soru: Mademki bu yasa tasarısı için yeterli hazırlık yapılmamıştı, o hâlde
geçen yıl niçin, var olan düzenlemeye göre toplu görüşme gerçekleştirilmeyerek,
yasal yükümlülük yerine getirilmemiştir? 
Diğer
taraftan, toplu iş sözleşmesi hakkı grev hakkını beraberinde getirmediğine
göre, işlerliği ve yaptırımın olmayacağı gerçeği karşısında sizlerin grev hakkı
ile ilgili bir düşünce veya yol haritanız var mıdır? Grev hakkı hiçbir zaman
sizler tarafından gündeme getirilmeyecek midir? Eğer böyle bir düşünce yoksa,
size göre memurların grev dışında pazarlık veya baskı imkânları var mıdır?
Varsa dinlemek isteriz. 
Yasa
tasarısı bu hâlde yasalaştığında ILO’nun sözleşmelerine uygun olmayacaktır. Bu
durumda, haziran ayında, ILO Genel Kurulunda bu yasanın nasıl savunulacağı
kişisel merak konumdur.
Diğer
bir merakım da şudur: Bu yasa tasarısı yasalaştığında ücretin belirlenmesi
gerçek bir toplu sözleşme süreci sonucunda mı yapılacak, yoksa ilgili Bakanlık
dışında çeşitli bakanlıkların müdahalesiyle bir ücret politikası mı
belirlenecektir? Sayenizde, uygulamalarınızla, bir bakanlığın işlerini ve
kararlarını başka bir bakanın açıklamasına alışmış durumdayız.
Teşekkür
ediyorum. (CHP sıralarından alkışlar) 
BAŞKAN
– Ben teşekkür ediyorum Sayın Gümüş.
Sayın
Gümüş ve arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir.
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir.
7’nci
madde üzerinde iki önerge vardır, okutuyorum:
TBMM
Başkanlığına,
200
Sıra Sayılı Kanun Tasarısının 7. maddesinde geçen “bini” ibaresinin “beşyüzü”
olarak değiştirilmesini arz ederiz.
 Alim
Işık Mustafa Kalaycı Sadir
Durmaz
 Kütahya Konya Yozgat
 Özcan
Yeniçeri Yusuf Halaçoğlu
 Ankara Kayseri
T.B.M.M.
Başkanlığına
Görüşülmekte
olan 200 sıra sayılı yasa tasarısının 7. maddesinin sonuna aşağıdaki ifadenin
eklenmesini arz ederiz.
“Sendika
şube yönetim kurulu, alınan kararı Genel Kurul onayına sunarlar.”
 Ferit
Mevlüt Aslanoğlu Haluk Ahmet Gümüş Kadir Gökmen Öğüt
 İstanbul Balıkesir İstanbul
 İlhan
Demiröz Selahattin Karaahmetoğlu Veli Ağbaba
 Bursa Giresun Malatya
 Salih
Fırat
 Adıyaman
BAŞKAN
– Sayın Komisyon, son okunan önergeye katılıyor musunuz?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) - Katılamıyoruz
Sayın Başkan.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz.
BAŞKAN
– Kim konuşacak?
MEHMET
AKİF HAMZAÇEBİ (İstanbul) – Sayın Haluk Ahmet Gümüş.
BAŞKAN
– Haluk Ahmet Gümüş, Balıkesir Milletvekili.
Buyurun
efendim. (CHP sıralarından alkışlar)
HALUK
AHMET GÜMÜŞ (Balıkesir) – Sayın Başkan, Sayın Bakan, değerli üyeler; bu yasanın
en büyük handikaplarından biri de kamuda veya kamuya bağlı çalışan büyük bir
çalışan kitlesinin dışarıda bırakılmasıdır. 
Bakın,
bunların bazılarını sayalım da duyulsun: Millî Güvenlik Kurulu Genel
Sekreterliğinde çalışan kamu görevlileri; hâkimler, savcılar ve bu meslekten
sayılanlar; silahlı kuvvetler mensupları; Millî Savunma Bakanlığı ile Türk
Silahlı Kuvvetleri kadrolarında çalışan sivil memurlar ve kamu görevlileri;
Millî İstihbarat Teşkilatı mensupları; emniyet hizmetleri sınıfı ve emniyet
teşkilatında çalışan -diğer hizmet sınıfları da dâhil- personel ile kamu kurum
ve kuruluşlarında çalışan özel güvenlik personeli; ceza infaz kurumlarında
çalışan kamu görevlileri. 
Evet,
bütün bu sayılanlar, sendikalara üye olamayan ve sendika kuramayanların sadece
bir bölümüdür. Bu durum, yani sendika üyesi olamayacak kamu görevlilerinin
kapsamının bu derece geniş tutulması haklı bir durum değildir. Bu sayılan
görevlerde çalışan vatandaşlarımız, sendika üyesi olsalar bile zaten grev
hakkına sahip olamayacaklardır. Bu yasa, zaten hiçbir şekilde grev hakkı
doğurmayacaktır. Hatta bu çıkarılmak istenen yasa kapsamında, sendika üyesi
olacak olanlar, özlük haklarını, meslek hak ve çıkarlarını müzakere dâhi
edemeyeceklerdir. Bu yasa tasarısı, hiçbir şekilde demokratik, siyasi, ekonomik
hak ve çıkarlar üzerinde müzakere hakkı vermeyecektir. Bu yasa tasarısı ile
sadece sınırlı biçimde sayılmış mali ve sosyal haklar toplu sözleşmelerin
kapsamına girebilecektir.
Yasa
tasarısı ile o kadar dar kapsamda haklar verilmiştir ki yukarıda belirtilen
kamu çalışanlarının kapsam dışında bırakılması anlaşılır değildir. Sayılan
kesimler hızla bu tasarının alanına dâhil edilmelidir. 
Buradan
uyarıyorum: Polisimizde ve güvenlik birimlerinde özlük haklarında çözülmeyen
sorunlar, ücret ve diğer hakları ile ilgili sıkıntılar birikmiştir, sıkıntı çok
büyüktür. Polisimiz ve güvenlik alanında çalışan diğer kamu görevlileri
arasında huzursuzluk giderek yükselmekte ve çözümün geciktirilmesi Hükûmete
bakışı hızla değiştirmektedir.
Çeşitli
düzenlemeler yapılırken sıklıkla polisin unutulması ve kapsam dışı bırakılması
büyük kırgınlıklar yaratmıştır camia içinde.
Bakınız,
torba kanun ile “kariyer memurları” sınıfı oluşturuldu. Millî Savunma Bakanlığı
ve emniyet kendi bünyelerinde uzman memur bulunmadığını bildirdi ve diğer
kurumların yararlandığı ek ödemelerden ve iyileştirmelerden Millî Savunma ve
emniyet personeli yararlanamadı.
Yine,
Türk Silahlı Kuvvetlerinde ve emniyette nöbet, mesai ve ücretlendirmeler
konusunda beklenen düzenlemeler yapılmamıştır.
Zor
şartlardaki personel, durumlarının iyileştirilmesini beklemektedirler. Bu konu
da ILO hükümleriyle çelişmektedir. TSK, emniyet bünyesindeki personelimiz, en
azından yaptıkları görevi aksatmayacak oranda bu kanun kapsamı içerisine
alınmalıydılar, sendika ve konfederasyonlar iş ve özlük işleri şartlarını
müzakere edebilmeliydiler, nasıl olsa çalışanların grev ve baskı gücüne yasada
hiçbir şekilde değinilmemektedir.
Tasarının
en anlaşılmaz yönlerinden birisi de sendika veya konfederasyon yöneticilerinin
siyaset yapmasının engellenmesidir. Mahallî ve genel seçim adaylıkları
durumunda görevlerinden istifa etmeleri gerekecektir. 
İşte,
bir ileri demokrasi örneği daha: Sendika ve konfederasyon yöneticileri ile
temsilcilerinin görevleri ve görev yerleri haklı gerekçe gösterilmeden
değiştirilebilecektir yani bu görevlilerin Hükûmet iradesine direnmeleri sıfıra
indirilmek istenmektedir. Varın siz düşünün, toplu görüşme müzakereleri nasıl
yapılacak?
Çok
teşekkür ederim. (CHP sıralarından alkışlar)
BAŞKAN
– Teşekkür ederim Sayın Gümüş.
II.-
YOKLAMA
(CHP
sıralarından bir grup milletvekili ayağa kalktı)
MEHMET
AKİF HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Sayın Gümüş ve arkadaşlarının önergelerini oylarınıza sunacağım ancak daha
önce yoklama talebi var: Sayın Hamzaçebi, Sayın Aslanoğlu, Sayın Gümüş, Sayın
Öğüt, Sayın Kurt, Sayın Topal, Sayın Ediboğlu, Sayın Yılmaz, Sayın Özel, Sayın
Altay, Sayın Akgöl, Sayın Kaplan, Sayın Kesimoğlu, Sayın Onur, Sayın Güven,
Sayın Ekşi, Sayın Danışoğlu, Sayın Soydan, Sayın Havutça, Sayın Serter.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
VII.-
KANUN TASARI VE TEKLİFLERİ İLE KOMİSYONLARDAN 
GELEN
DİĞER İŞLER (Devam)
A) Kanun Tasarı ve Teklifleri (Devam)
3.-
Kamu Görevlileri Sendikaları Kanununda Değişiklik Yapılmasına Dair Kanun
Tasarısı ve Sağlık, Aile, Çalışma ve Sosyal İşler Komisyonu ile Plan ve Bütçe
Komisyonu Raporları (1/556) (S. Sayısı: 200) (Devam)
BAŞKAN
- Sayın Gümüş ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmemiştir.
7’nci
madde üzerinde bir önerge daha vardır, okutuyorum:
TBMM
Başkanlığına,
200
Sıra Sayılı Kanun Tasarısının 7. maddesinde geçen “bini” ibaresinin “beşyüzü”
olarak değiştirilmesini arz ederiz.
 
Alim Işık (Kütahya) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkan.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Sayın Başkanım, taraflarla
uzlaştığımız bir rakamdı bu. Onun için katılamıyoruz.
BAŞKAN
– Kim konuşacak?
OKTAY
VURAL (İzmir) – Alim Işık konuşacak efendim.
BAŞKAN
– Sayın Alim Işık, Kütahya Milletvekili.
Buyurun
Sayın Işık. (MHP sıralarından alkışlar)
ALİM
IŞIK (Kütahya) – Sayın Başkan, değerli milletvekilleri; görüşmekte olduğumuz
200 sıra sayılı Kamu Görevlileri Sendikaları Kanununda Değişiklik Yapılmasına
Dair Kanun Tasarısı’nın 7’nci maddesi üzerinde vermiş olduğumuz önerge hakkında
söz aldım. Bu vesileyle hepinizi saygıyla selamlıyorum.
Değerli
milletvekilleri, tasarının 7’nci maddesinde söz konusu sendikaların üye sayısı
bini aşması hâlinde genel kurullarının delegeler aracılığıyla yapılabileceğini
ifade etmektedir. Bunun “bin” değil “500” olarak değiştirilmesini öngörüyoruz.
Bu vesileyle 500 üyeye sahip olan her sendikanın delegeler aracılığıyla daha
demokratik bir şekilde genel kurulun yapılmasının önünün açılmasını
hedefliyoruz. Umarım bu değişikliği sizler de yerinde görürsünüz.
Değerli
milletvekilleri, iki gündür görüşmeye çalıştığımız bu tasarı kapsamında da
konuşan değerli milletvekillerinin dile getirdiği gibi, bugün Türkiye’de
vatandaş ciddi anlamda sıkıntı içerisindedir. Her şeyden önce, beş ay yirmi
dokuz gün çalıştırılıp, altı aydan az olduğu gerekçesiyle, sosyal ve mali
haklardan yoksun bırakılan binlerce kişinin hakkı verilmemektedir. 
4/C
adı altında her fırsatta iktidar partisi sözcülerinin övünerek ifade ettikleri
ve kendi dönemlerinde ürettikleri bir yol olan 4/C’lilerin içinde bulunduğu
sıkıntıyı, Sayın Bakan dâhil, iktidar partisi milletvekillerimiz, maalesef,
görmezden gelmektedirler.
Diğer
bir konu, taşeronlar aracılığıyla çalıştırılan işçilerin bugün içinde
bulundukları çok ciddi ölçülerde mağduriyete yol açan sıkıntılardır. Değerli
milletvekilleri, bugün Türkiye’nin her yerinde, hemen hemen hepimizin seçim
bölgesi olan her ilde taşeron aracılığıyla çalıştırılan işçiler en az bir iki
aylık maaşlarını alamamakta, alanlar iki üç ay geriden almakta ve maalesef
dönemin sonuna doğru taşeron şirketler iş yerindeki izlerini kaybettirerek
işçinin alın terinin karşılığını devletten aldıktan sonra kaybolmaktadırlar. Bu
drama “dur” demek zorundayız. Eğer bunları görmezden gelirsek, bu sıkıntıları
çözemeyiz. 
Diğer
bir konu, 1 Nisan şakası gibi kamuoyuna duyurulan ama, maalesef, 2 Nisandan
itibaren gerçek olduğu herkes tarafından anlaşılan doğal gaz ve elektrik
zamlarıdır. Değerli milletvekilleri, bugün yüzde 19 oranında doğal gaza, yüzde
9 oranında da elektriğe getirilen zamlar iktidar partisinin beş altı aydır “zam
yapmayacağız” sözü vererek insanları oyalamasından başka bir şey değildir. Ama
gerçek gelmiş bugüne dayanmıştır ve bu zamlar yapılmıştır. Ama bu zamların
gerekçesini bir türlü açıklamakta sıkıntı çekmektedirler. Sayın Bakan iki
gündür kameralar karşısında ne söyleyeceğini şaşırmıştır. Bir ay önce ”Zam
yapmayacağız.” diyen Bakan, bir ay sonra yüzde 19 zammın gerekçesini millete
açıklamakta sıkıntı çekmektedir. Eğer Sayın Başbakanın Seul’deki görüşmelerinin
ardından, İran’daki petrol ve doğal gaz alımıyla ilgili kısıtlamanın ardından
bu zam yapılmak zorunda kalınmışsa ve Türkiye’deki doğal gaz ve petrol
lobilerinin baskısıyla bu zam yapıldıysa, bunu Sayın Bakanın kamuoyuna açıkça
söylemesini istiyoruz. Gerçek budur. Doğal gaz lobisi, kış aylarında
çalıştıramadıkları, elektrik üretimi amacıyla kullanamadıkları doğal gazı şimdi
kullanmak durumundadır ve bu zamla elektriği ve doğal gazı kendi lehlerine
çevirme peşindedirler. 
İktidar
partisinin değerli yöneticileri, kış aylarında doğal gaz arzı kısılınca çareyi
elektrik üretimindeki doğal gazı azaltmakla buldular. Evet, bir çözümdür ama
şimdi bunun faturasını vatandaşa yüklemenin bir anlamı yoktur. Yani
Türkiye’deki doğal gaz ve petrol lobisinin her dediğini yapacaksa bu ülkenin
Enerji ve Tabii Kaynaklar Bakanı, o zaman o koltukta oturmasının bir anlamı
yok. 
İki
yıl önce, yenilenebilir enerji kaynaklarıyla ilgili kanun değişikliği
yapılırken bu Meclis, son yarım saatte doğal gaz ve petrol lobisinin emrine
uymak zorunda kaldı. Yukarıda anlaşılan kanun tasarısı geldi, Genel Kurulda
yarım saat içerisinde değiştirildi ve Sayın Ali Babacan’ın verdiği sözün gereği
olarak yenilenebilir enerji kaynaklarına verilecek destekleri kısıtlamak
zorunda kaldı. 
Türkiye’nin
enerji politikası doğru değildir, iyiye gitmemektedir. Bu vatandaşın çekmek
zorunda kaldığı son zamlar, derhâl Hükûmet tarafından geri alınmak zorundadır.
Vatandaş, bugünden itibaren gelecek yıl doğal gazla ısınmamanın çarelerini
aramaya başlamıştır. Nitekim dün canını kaybeden insanlar, yarın daha da fazla
sayıda olacaktır. O nedenle, bu kanun kapsamında, özellikle son yapılan
zamların, Hükûmetin değerli Kabine üyeleri ve Sayın Bakanın da üyesi olduğu
değerli zatlar tarafından bir kez daha gözden geçirilmesi gerekiyor. Ayrıca bu
kanunla ilgili birçok sıkıntı dile getirildi. Sayın Başbakan Yardımcısının iki
ay önceden ilan ettiği, yetkili sendikayı kendi ağzıyla ifade ettiği konuyu
Türkiye'deki hiçbir sendikanın kabul etmesi mümkün değildir. Demokratik
ortamlarda, en fazla üyeye sahip olan sendika yöneticilerinin elbette ki bu
kararlarda söz hakkı olması doğaldır ama iktidarın yönettiği bir sendikanın bu
kanun kapsamında olması kabul edilebilecek bir şey değildir.
Önergemize
desteğinizi bekliyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Işık.
OKTAY
VURAL (İzmir) – Karar yeter sayısı istiyorum efendim.
BAŞKAN
– Sayın Işık ve arkadaşlarının önergesini oylarınıza sunuyorum…
OKTAY
VURAL (İzmir) – Karar yeter sayısı istedim efendim.
BAŞKAN
– Kabul edenler… Kabul etmeyenler… 
Karar
yeter sayısı mı istediniz efendim?
OKTAY
VURAL (İzmir) – Evet.
AHMET
AYDIN (Adıyaman) – Oylama yapıldı Sayın Başkanım.
OKTAY
VURAL (İzmir) – Hayır efendim, oylamaya geçmeden önce istedim.
BAŞKAN
– Biraz yüksek sesle söylerseniz, işitemedim ama buna rağmen arayacağım karar
yeter sayısını.
OKTAY
VURAL (İzmir) – Duymadınız. 
AHMET
AYDIN (Adıyaman) – Efendim, geçti, oylamaya geçtiniz.
BAŞKAN
– Kabul edenler… Kabul etmeyenler…
ALİM
IŞIK (Kütahya) – Kabul edilmiştir.
OKTAY
VURAL (İzmir) – Kabul edilmiştir.
BAŞKAN
– Ne olmuş efendim?
OKTAY
VURAL (İzmir) – Kabul ettirdiniz.
BAŞKAN
– Pardon, yani “Kabul etmeyenler…” diye tekrar düzelttik, her zaman olan bir
şey.
OKTAY
VURAL (İzmir) – Sağ ol Sayın Başkanım, kabul ettirdiniz.
BAŞKAN
– Kabul etmeyenler… Sayı da meydanda. Kabul edilmemiştir.
ALİM
IŞIK (Kütahya) – Nerede meydanda yahu? Aynı parmaklar ikisi için de kalktı
Sayın Başkan.
OKTAY
VURAL (İzmir) – Sayın Başkan, bir daha oylatın.
BAŞKAN
– Hayır.
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir efendim.
OKTAY
VURAL (İzmir) – Ne kabul edildi efendim?
BAŞKAN
– 7’nci madde kabul edildi efendim.
8’inci
madde üzerinde üç önerge vardır, okutuyorum: 
TBMM
Başkanlığına,
200
Sıra Sayılı Kanun Tasarısının 8. maddesinin 1. fıkrasında geçen “altmış günü”
ibaresinin “kırk beş günü” olarak değiştirilmesini arz ederiz.
 Alim
Işık  Mustafa Kalaycı  Sadir
Durmaz
 Kütahya
 Konya  Yozgat
 Özcan
Yençeri  Yusuf Halaçoğlu
 Ankara
 Kayseri 
Türkiye
Büyük Millet Meclisi Başkanlığına
Görüşülmekte
olan 200 sıra sayılı ‘Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 8. maddesinin ikinci fıkrasının aşağıdaki
şekilde değiştirilmesini arz ve teklif ederiz. 02.04.2012
 Mehmet
Şeker Namık Havutça Musa Çam 
 Gaziantep Balıkesir İzmir

 Kazım
Kurt  Ferit Mevlüt Aslanoğlu Özgür Özel 
 Eskişehir İstanbul Manisa
“Olağan
genel kurul toplantıları üç yılı aşmamak üzere tüzüklerde belirtilen sürede
yapılır.” 
Türkiye
Büyük Millet Meclisi Başkanlığına
200
Sıra Sayılı Kamu Görevlileri Sendikaları Kanununda Değişiklik Yapılmasına Dair
Kanun Tasarısının 8 inci Maddesinin aşağıdaki şekilde değiştirilmesini arz ve
teklif ederiz. 
Madde
8- 4688 sayılı Kanunun 10 uncu maddesinin 2 nci fıkrası aşağıdaki şekilde
değiştirilmiştir. 
“Olağan
Genel Kurul Toplantıları üç yılı aşmamak üzere tüzüklerde belirtilen sürede
yapılır.” 
 Pervin
Buldan Sırrı Süreyya Önder Adil
Kurt
 Iğdır İstanbul Hakkâri

 Erol
Dora Sırrı Sakık  Ertuğrul
Kürkcü
 Mardin Muş Mersin
BAŞKAN
– Sayın Komisyon, Sayın Buldan ve arkadaşlarının -son önerge- katılıyor
musunuz? 
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkanım. 
BAŞKAN
– Sayın Hükûmet? 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Efendim, üç yılda
toplanmasına bir engel olmadığı için katılamıyoruz. 
BAŞKAN
– Sayın Sakık, buyurun. (BDP sıralarından alkışlar) 
Süreniz
beş dakika. 
SIRRI
SAKIK (Muş) – Sayın Başkan, değerli arkadaşlar; hepinizi saygıyla selamlıyorum.

Biraz
önce, Urfa’da, milletvekili arkadaşlarımızın büyük bir kısmı, bu meşhur
İçişleri Bakanımız İdris Naim Şahin’in talimatıyla saldırıya maruz kalmışlar.
Hatta, Ağrı Milletvekilimiz Halil Aksoy’un arabası durdurularak yanı başından
hem danışmanı hem de danışman yardımcısı -üçüncü eleman dediğimiz elemanlar-
gözaltına alınıyor. Yani, sürekli, bugün, bütün gün boyu ekranlarda Sayın
Başbakanın çizdiği, o, demokratik bir tablo ve özgürlüklerden bahsediyor… Hâlâ,
kendi ülkesinde, milletvekillerinin nasıl saldırıya maruz kaldığını ve bu
Parlamentonun çalışanlarının nasıl gasp edildiğini, Urfa’da… Ve bizim Grup
Başkan Vekilimiz Pervin Buldan arıyor, İçişleri Bakanlığının hiçbirinin yetkili
bir birimiyle bir diyalog kuramıyoruz. Yani sizin demokrasiniz bu. Bugün, işte,
birçok alanda Türkiye’de ve dünyada, Avrupa’da, ekonominin ne kadar büyüdüğünü,
oysaki hayatın sizi doğrulamadığını…
Sayın
Başbakan dönüp “Efendim, dünyada ekonomide Çin’den sonra büyüyen 2’nci ülkeyiz,
Avrupa’da 1’inci ülkeyiz. Halep oradaysa arşın burada.” diyordu. Ben de diyorum
ki: Halep orada, aha Keçiören de orada. Dün akşam, Yüksek Seçim Kurulunda
çalışan bir vatandaşımız ve 4 kişi, 1 misafiriyle 5 insan yaşamını yitirdi,
açlık ve yoksulluktan dolayı. Yani ekonomisi büyüyen ve bu kadar millî geliri
artan bir ülkede evde doğal gaz kullanması gerekirken soba ve kömür kullandığı
için ailesi zehirleniyor, 5 insan yaşamını yitiriyor. Hâlâ çadırlarda, Van’da,
İstanbul’da o naylon çadırlarda insanlar yaşamlarını yitiriyor. Dünyada Çin’den
örnekler veriyorsunuz, Çin’den daha da çok insan kaybına… Sadece martta 60 tane
insan yaşamını yitirmiş iş kazalarında, bir yıl içerisinde 600 insan yaşamını
yitirmiş iş kazalarında. Sadece dün akşam yaşamını yitiren o vatandaşımız ve
ailesi 4/C’li oldukları için, Sayın Bakanım, bakın, 4/C’li oldukları için 900
TL alıyorlar. Bu 900 TL -ev kirası, elektrik, okul masrafı, mutfak masrafı-
harca harca bitmez! Onun içindir ki bu devletin çalışanları gece sırtında
torbalarla gidip, gazete toplayıp yaşamını sürdürmeye çalışıyor. Aslında bugün
burada düzenlemeniz gereken bu yasaların bu insanların, mağdurların lehinde
düzenlenmesi gerekirdi. 
Ama
siz dün çok önemli bir laf ettiniz, size teşekkür ediyorum. “Bu Anayasa, bu
yasa” dediniz, çok teşekkür ediyorum. İşte bu Anayasa’dır ki bu yasadır,
insanlar isyanları… Bu Anayasa ve yasa olduğu içindir ki tepkileri bu kadar
yükseliyor. 
Bakın,
birkaç gün önce Muş’ta deprem oldu. Bir köyde seksene yakın ev yıkılmak üzere
ve hâlâ o insanlara bu devletin yani o hani “şefkat eli” dediğiniz o eli yok,
uyduruk yardımlar oluşmuş. Sosyal devletten bahsediyoruz, o insanlar hâlen o
yıkık enkazlar altında yaşamlarını sürdürüyorlar yani Muş’taki yaşam buraya pek
yansımıyor. Sizin “güllük gülistanlık” dediğiniz hayat varoşlarda yok,
Ankara’nın varoşlarında yok, Anadolu’nun yoksul köylüleri bu hayattan pay
almıyorlar. Onun için yasalarınızı, bu yoksulların hayatıyla ilgili yasaları
yeniden dizayn ediniz. Yoksa onun ötesinde çıkıp böyle afaki laflar etmekle
hayatı dizayn edemezsiniz. Benim hayatıma bir şey yansıyorsa, ben bunun
karşılığını görüyorsam bu devlet sosyal devlettir. Eğer bu devlet işte kişi
başı 10 bin dolardan bahsediyorsa ve insanları da gaz sobasından dolayı bir
akşam bir ailenin bütünü yaşamını yitiriyorsa sosyal devlet olmaktan
bahsedemezsiniz, 10 bin dolarlardan bahsedemezsiniz. Bahsederseniz de hayatın
gerçeklerini görmemiş olursunuz. 
Hepinize
teşekkür ediyorum beni dinlediğiniz için. (BDP sıralarından alkışlar) 
BAŞKAN
– Teşekkür ederim Sayın Sakık. 
8’inci
madde üzerinde Sayın Sakık ve arkadaşlarının önergesini oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
2’nci
önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan 200 sıra sayılı ‘Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 8. maddesinin ikinci fıkrasının aşağıdaki
şekilde değiştirilmesini arz ve teklif ederiz. 02.04.2012
 
Mehmet Şeker (Gaziantep) ve arkadaşları 
“Olağan
genel kurul toplantıları üç yılı aşmamak üzere tüzüklerde belirtilen sürede
yapılır.” 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkanım.
BAŞKAN
– Hükûmet? 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
MEHMET
AKİF HAMZAÇEBİ (İstanbul) – Sayın Özgür Özel konuşacak. 
BAŞKAN
– Manisa Milletvekili Sayın Özgür Özel. 
Buyurun
Sayın Özel. (CHP sıralarından alkışlar) 
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Kamu
Görevlileri Sendikaları Kanununda Değişiklik Yapılmasına Dair Kanun
Tasarısı’nın 8’inci maddesindeki önergemiz üzerinde söz almış bulunuyorum.
Önergemizde sendika yöneticilerinin görev süresini üç yıldan dört yıla çıkaran
bu düzenlemeye karşı çıkıyoruz. Milletvekillerinin, Cumhurbaşkanının görev
sürelerinin kısaltıldığı bir süreçte böyle bir uzatmayı doğru bulmadığımızı
ifade etmek istiyorum. 
Sendika,
evrensel ve en geniş tanımıyla diline, dinine, rengine, siyasi görüşüne
bakmadan bütün işçi, memur emekçileri kapsayan, onları ortak hak ve çıkarlar
etrafında bir araya getiren örgütlerdir. Bu örgütler devletten, iktidardan ve
partilerden bağımsızdır. Bu örgütler yapısı gereği muhalif örgütlerdir, iktidar
kim olursa olsun muhalif ruhlarını muhafaza ederler. İktidarlar değişir fakat sendikaların,
üyelerinin haklarını arama, mücadele etme, talep etme, kazanılmış hakları
korumayla ve genişletmeyle ilgili mücadele azimleri değişmemelidir. 
Sayın
Başkan, değerli milletvekilleri; “Ak sendika” diye bir sendika tanımı doğru bir
tanım değildir. Sendikaya olağandışı renkler verilecekse eğer, evrensel tanımda
sadece sarı sendikalardan bahsedilir. Sarı sendika patron eliyle kurulan,
emekçinin gücünü bölmeye hizmet eden, sanki işçiyi savunacakmış gibi yapan ama
işverenin ekmeğine yağ süren sendikalardır. Patron o sendikaya üyeliği teşvik
eder, o sendikaların üye sayısını artırmaya çalışır, onu güçlü kılmaya çalışır.
Sarı sendikaların imzaladığı toplu iş sözleşmeleri işçiyi değil, patronu memnun
eder. 
Bugün
Türkiye’de memur sendikalarından bir tanesi, o sizin “Ak sendika” dediğiniz,
Bülent Arınç Beyefendi’nin, Sayın Bakanın Bursa’da övgüler yağdırdığı sarı
sendika zaten var olan hakları tartışmaya açarak, müzakere ederek sınıfına ve
üyelerine en büyük haksızlığı yapmıştır. 
Anayasa’nın
90’ıncı maddesi açıktır: “Usulüne göre yürürlüğe konulmuş olan milletlerarası
andlaşmalar kanun hükmündedir.” ve bağlayıcıdır. Bugün bu kanunun ILO
sözleşmelerine aykırı olan hükümleri yerine uluslararası sözleşme hükümlerinin
uygulanması gerektiği açıktır. 
9-11
Şubat 2010 tarihinde, Hükûmetin çağrısıyla, KESK ve Kamu-Sen’in davetli olduğu
hâlde katılmadığı bir platformda, memura grev hakkını tartışmaya giden bu sarı
sendika memurlara karşı en büyük ihaneti gerçekleştirmiştir. O gün başlayan
süreç daha sonra Anayasa değişikliğinde grev hakkını memurlara hak saymayan bir
metinle sonlanmış, uluslararası anlaşmalar gereği var olan bir hak, elden
onların eliyle kaybedilmiş gibi görünmektedir. 
Sayın
Bakanım, ILO’ya göre memur ve işçi sendikası ayrımı da yoktur, bu iki sendika tek
sendika olmalıdır. Bu elbiseyi ülkemizin emekçi sınıfına 12 Eylül dikmiştir ama
bugün memur, işçi sendikasını ayrı ayrı ele alan iktidar partisini görünce 12
Eylülün diktiği bu elbisenin üzerlerine çok iyi oturduğunu görüyoruz. ILO’ya
göre grevsiz toplu sözleşme hakkı da olmaz, grev yoksa sonunda toplu sözleşme
diye bir şey olmaz ama bazı milletvekilleri dün sıralarından laf atarken 12
Eylül referandumunda bu yasaya “Evet.” denilmeseydi eğer, sanki böyle bir
hakkın bu kısmının bile hiç olamayacağını ifade ettiler; bu, gerçek değildir,
evrensel değildir, hukuki değildir. 
Avrupa
İnsan Hakları Mahkemesinin Erhan Karaçay kararını dikkatlerinize sunmak
isterim. Erhan Karaçay bir memurdur, bir eyleme katılmıştır, hakkında
soruşturma açılmış, ceza almıştır. Kendisi iç hukuk yollarını tükettikten sonra
Avrupa İnsan Hakları Mahkemesine başvurmuş ve Avrupa İnsan Hakları Mahkemesi
tüm memurların olduğu gibi Erhan Karaçay’ın da grevli toplu sözleşme hakkına
sahip olduğunu ve bir günlük iş bırakma eylemine katıldığı için ceza
alamayacağını hükmetmiştir. 
Şimdi,
bakın, bu yasa ile imzayı atacak olan sendikanın temsilcilerine söylemek
istiyorum: Daha kanunu bile yapmadık, nasıl bir kanun çıkacağı Meclisin
iradesinde ama imzayı atacak olan belli. Onu bırakın, atacağınız imza belli.
İlk altı ay için yüzde 3, ikinci altı ay için yüzde 3’lük bir zam öngörülüyor,
bunun kararı verildi. Siz de günü gelince tıpış tıpış bu imzayı atacaksınız. Bu
nasıl bir sendikacılık anlayışı, bu nasıl bir hak arayışı, bu nasıl bir durum,
bu nasıl bir ayıp, bu nasıl bir vicdan! Ve böyle bir sendikacılık anlayışına
tüm emek dünyası için ve 12 Eylülde duygularıyla oynayarak, belki de yanıltarak
“Evet.” dedirttiğiniz, sonra da ellerinden uluslararası sözleşmelerle hak etmiş
oldukları bu hakkı aldığınız herkes için bu düzenlemenin ruhuna yazıklar olsun
diyorum. (CHP sıralarından alkışlar) 
BAŞKAN
– Teşekkür ederim Sayın Özel. 
Sayın
milletvekilleri, 8’inci madde üzerinde Sayın Özel ve arkadaşlarının önergesini
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
madde üzerindeki üçüncü önergeyi okutuyorum:
TBMM
Başkanlığına,
200
Sıra Sayılı Kanun Tasarısının 8. maddesinin 1. fıkrasında geçen “altmış günü”
ibaresinin “kırk beş günü” olarak değiştirilmesini arz ederiz.
 
 Alim Işık (Kütahya) ve arkadaşları 
BAŞKAN
– Sayın Komisyon, önergeye katılıyor musunuz?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkan. 
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz. 
BAŞKAN
– Kim konuşacak?
OKTAY
VURAL (İzmir) – Ankara Milletvekili Özcan Yeniçeri konuşacaklar. 
BAŞKAN
– Sayın Yeniçeri, Ankara Milletvekili, buyurun efendim. (MHP sıralarından
alkışlar)
ÖZCAN
YENİÇERİ (Ankara) – Sayın Başkan, değerli milletvekilleri; üretim bir ülkenin
omurgasıdır, onurudur, haysiyetidir. Üretim, gerçekte bir milletin ve
ekonomisinin varoluş iradesidir aynı zamanda. Üretimin güçlü bir biçimde
gerçekleştirilmesi ne kadar önemliyse, üretim süreci sonucunda elde edilen
hasılanın paylaşılması da en az üretim kadar önemlidir. Hasılanın paylaşımı -iş
gören, işveren ve kamunun- paylaşım konusunda adil bir yöntem belirlenmesiyle
gerçekleşir. Bugün, emek ve sermaye barışının kâmil manada ortaya konulabilmesi
buna bağlıdır. Uygulanan ekonomik model ve buna bağlı olarak üretilen sendikal
düzenlemelerin bu yönde ne kadar hasarlı olduğunu bu modelin genel uygulama
biçiminin ortaya çıkardığı sonuçlara bakarak anlamak mümkün. Uygulanan ekonomik
model 9,8 milyonluk -şu anda ne rakamlara ulaştı bilinmiyor- yeşil kart
üretmişti, milyonlarca bina ve ev kredisi alıp onu ödeyemeyen insanlar
yaratmıştır, milyonlarca insanı belediye ve sosyal fonlardan yararlanarak
karnını doyurabilir noktaya getirmiştir. Aynı model, Türkiye’de AKP İktidarının
iş başına geldiğinde 20’nin altında olan dolar milyarderi sayısını 38’e
çıkarmıştır ki, Japonya’da bu sayı 28’dir. Dolayısıyla, şu anda dolar
milyarderi yönünden Japonya’nın da önünde bulunmuş oluyoruz, dünyanın iki
numaralı ekonomisinin önünde dolar milyarderlerimiz var. Dolayısıyla, modelde
üsttekilerle alttakiler arasındaki açıklığın ne denli büyüdüğünü bu rakamlar
açık bir şekilde ortaya koymaktadır. Elbette, bir kında iki kılıç, bir omuzda
iki baş olmaz ancak iktidarın, üretimi faktörler arasında paylaştırması
adaletin ve sosyal hayatın temel amaçları arasındadır. 
Çalışma
ve Sosyal Güvenlik Bakanlığının 4688 sayılı Kamu Görevlileri Sendikaları
Kanunu’nun bazı maddelerinin değiştirilmesine dair kanun tasarısı taslağı güçlü
sendikacılık yaratmaktan ziyade, kontrollü sendikacılık ve konfederasyonları
büyütmeye, muhalifleri ise kısıtlamaya dönük bir yasa tasarıdır. AKP İktidarı,
iş gören sendika ve sosyal haklar söz konusu olunca son derece vahim bir
olumsuzluk ve kuşkuculuk içinde hareket etmektedir. Çalışanları harfli, rakamlı
bir biçimde ayrıştırarak her birine ayrı statü veren bir anlayıştır bu. Bu, bir
anlamda bölerek yönetmek, bölerek güçsüzleştirmek anlamına da geliyor. Yalnız
bir örnek bakımından verelim, bugün Türkiye genelinde 45 bin civarında 4/C
statüsünde görev yapan kamu çalışanı bulunmaktadır. Yıllardır geçici personel
statüsünde istihdam ettirilen, sıkıntı ve sorunlarla ağzına kadar dolu
insanların gelecekleri bu yön itibarıyla âdeta karartılmıştır. AKP İktidarında,
çalışanlar dâhil hemen hiçbir kimsenin garantisi yoktur, geleceğe güven
konusunda da hiç kimsenin bir umudu da yoktur. 4/C’li kamu çalışanlarının haklı
olan kadro taleplerine kör ve sağır bir yaklaşım içerisinde bakılmaktadır. 2011
yılında 200 bin civarında olan 4/B sözleşmesiyle çalışanlar kadroya
geçirilirken 4/C’li kamu çalışanlarına seçimden sonra kadroya geçirileceği sözü
verilmiş, hak ve adalet herkes için aynı ve eşit olması gerekirken bu
uygulanmamıştır. Aynı işi yapan kamu çalışanlarından aynı sosyal ve mali
haklardan yararlanma “eşit işe eşit ücret” ilkesinin de aslında bir gereğidir.
4/C statüsünün devamı, üzerinde iyileştirme yapılması veya 4/C statüsünde
sosyal ve mali revizyon yapılması ve benzeri bir durumun kanayan yarayı
durduramayacağını burada açıklamak gerekir. 
Mevcut
işçilerin sorunlarına kalıcı çözümler getirmeyen bir iktidarın, Kamu
Görevlileri Sendikaları Kanunu’nda değişiklik yaparak adalet ve barış ortamını
kurması da beklenemez. Aslında getirilen, bir formalitenin yerine getirilmesi,
yapıyormuş gibi, sendikaları gerçek manada bifonksiyonel yani fonksiyonsuz
bırakarak bunları âdeta ILO karşısında ya da uluslararası kuruluşlar karşısında
makul ve meşru gösterme faaliyetidir, içeriği boştur. Dolayısıyla, yapılan işin
de öncelikle kendi işçisinin karnını doyurmayan, güvenliğini sağlamayan bir
iktidarın…
(Mikrofon
otomatik cihaz tarafından kapatıldı) 
ÖZCAN
YENİÇERİ (Devamla) - …getirdiği bu tasarının da çok mantıklı ve tutarlı
olduğunu düşünmüyoruz.
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Yeniçeri. 
Sayın
Yeniçeri ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir.
9’uncu
madde üzerinde üç önerge vardır, aynı mahiyette iki ve bir başkası.
Önergeleri
okutuyorum:
TBMM
Başkanlığına
200
sıra sayılı Kanun Tasarısının 9. Maddesinde geçen “veya kapatma” ibaresinin
madde metninden çıkartılmasını arz ederiz.
 Alim
Işık Mustafa Kalaycı Sadir
Durmaz
 Kütahya Konya Yozgat
 Enver
Erdem Özcan Yeniçeri Ali
Uzunırmak
 Elâzığ Ankara Aydın
BAŞKAN
– Bundan sonraki önergeler aynı mahiyette olduğu için onları da birlikte
okutuyorum: 
Türkiye
Büyük Millet Meclisi Başkanlığına
Görüşülmekte
olan 200 sıra sayılı ‘Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 9. maddesinin metinden çıkarılmasını arz ve
teklif ederiz.  02.04.2012
 Mehmet
Şeker Namık Havutça Musa Çam
 Gaziantep Balıkesir İzmir
 Kazım
Kurt Ferit Mevlüt Aslanoğlu
 Eskişehir İstanbul

Türkiye
Büyük Millet Meclisi Başkanlığına
200
Sıra Sayılı Kamu Görevlileri Sendikaları Kanununda Değişiklik Yapılmasına Dair
Kanun Tasarısının 9 uncu Maddesinin tasarı metninden çıkarılmasını arz ve
teklif ederiz. 
 Pervin
Buldan Sırrı Süreyya Önder Adil
Kurt
 Iğdır İstanbul Hakkâri
 Erol
Dora Sırrı Sakık
 Mardin Muş
BAŞKAN
– Aynı mahiyetteki iki önergeye Sayın Komisyon katılıyor mu?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz
Sayın Başkanım.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Konfederasyonlarla
uzlaştığımız bir metin olduğu için katılamıyoruz.
BAŞKAN
– Şimdi, önerge sahiplerinin istemesi hâlinde kendilerine ayrı ayrı söz
vereceğim. 
Sayın
Adil Kurt, Hakkâri Milletvekili…
Süreniz
beş dakika Sayın Kurt.
ADİL
KURT (Hakkâri) – Sayın Başkan, değerli milletvekili arkadaşlarım; hepinizi
selamlıyorum.
Tabii,
Türkiye’de çalışanların yüzde 5’lik kesiminin sendika haklarını konuşuyoruz
burada, tartışıyoruz ama onu da doğru dürüst tartıştığımız, onlara da… Yani
Türkiye’de demokratik yaşamı geliştirecek mahiyette bir tartışmayı da
sürdüremediğimiz ortadadır. Ama yüzde 5’in sorununu dahi tartıştığımız bu
noktada, örneğin şu anda Ankara’nın Kazan ilçesinde mevsimlik işçiler belediyenin
zulmüne maruz kalıyorlar. Tam dört gündür iktidar partisi yetkilileri de dâhil,
Ankara Valisi de dâhil, Kazan Belediye Başkanı dâhil tek tek hepsini arıyoruz,
Kazan’da mevsimlik işçilere uygulanan zulme son verilmesini arzuluyoruz.
Kazan’da, gelip orada ekmeğini kazanmak isteyen, açlık pahasına gelip orada
ekmeğini kazanmaya çalışan insanların eşyalarını, barınaklarını belediye
kepçeleri eşyalarıyla birlikte toplayıp çöp kutularına atıyor, çöpe atıyor. Bu
zulme “Dur” diyecek bir yetkili, bir iktidar yetkilisi bulamadım. 
Türkiye’de
çalışana, ekmeğini kazanan insanlara karşı uygulanan muamele buyken, iktidar
partisi mensupları bu kadar duyarsızken, burada gerçekten emekçi kesimleri
tatmin edecek bir yasal düzenleme beklemek abesle iştigaldir. Beklemiyoruz sizden
böyle bir şey. Böyle bir yasayı, gerçekten, emekçilerin sorunlarına ya da
ihtiyaçlarına cevap verecek bir yasal düzenlemeyi getirmeyeceğinizi biliyoruz.
Biz burada ancak bir şeye… Aslında böyle bir yöntem de denemek lazım: Muhalefet
olarak biz neye “Yanlış” dersek, siz “Doğru” diyorsunuz. Doğrulara “Yanlış”
diyelim ki bari siz “Doğru” demeye başlayın. 
Şu
anda önümüzdeki yasa tasarısında, konuştuğumuz bu metinde ve üzerinde
konuştuğumuz 9’uncu maddesinde bir sendika değil, bir parti örgütü ya da parti teşkilatı
kuruyormuşuz gibi bir zihniyetle hazırlanmış. Ne demek? Bir sendika şubesinin
açılıp açılmayacağını ya da kapanıp kapanmayacağını yönetim kurulunun kararına
bırakıyorsunuz. Bunlar, kaidelerle kurallarla belirlenir. Ancak genel kurul
böyle kararlar verebilir. Ama siz bir sendika yönetimi, evet, kendinize tabi
bir sendika yönetimi arzuluyorsunuz, kurguluyorsunuz ama ola ki bir sendika
şubesi, o sizin belirlediğiniz yönetimin çizdiği kuralların dışına çıkarsa
tedbir oluşturuyorsunuz. Yarın öbür gün böyle bir sendika yönetimi, örneğin,
Memur-Sen’in bir şubesi “Hayır, bizim genel merkezin aldığı bu karar yerinde
değildir, katılmıyoruz.” derse, muhalefet ederse onlara, genel merkeze, yönetim
kuruluna o sendikayı kapatma yetkisini veriyorsunuz. Bir parti teşkilatı gibi
sendikal örgütlemeyi memurların, emekçilerin önüne koyuyorsunuz. 
Biz
bu maddenin tasarıdan çıkarılmasını istiyoruz çünkü bu maddenin mevcut durumda
tasarıda kalması demek, yarın öbür gün demokratik sürecin tamamıyla önünü
kesmiş olursunuz; bir sulta, bir sendika sultası oluşturmuş olursunuz. Bu
sendika sultasına, bu sendika sultasının oluşumuna karşı en azından burada
uyarı görevimizi yerine getirmeye çalışıyoruz. Bu düzenleme mevcut durumda
geçerse artık sendika da “lider sendikası” pozisyonuna geçmiş olur. Adına ne
koyarsanız koyun, isterseniz “ak” deyin, isterseniz “kara” deyin, isterseniz
“sarı” deyin; o, sendika değildir artık, partilerin güdümünde bir siyasi
yapılanmanın ötesine gitmeyecektir. Bu nedenle bu maddenin tasarıdan çıkarılması
önemlidir. Sizlerin de en azından buna destek vereceğinizi umuyoruz. 
Hepinizi
selamlıyorum. (BDP sıralarından alkışlar) 
BAŞKAN-
Teşekkür ederim. 
Aynı
mahiyetteki ikinci önerge sahipleri adına Eskişehir Milletvekili Sayın Kurt,
buyurun efendim. (CHP sıralarından alkışlar) 
KAZIM
KURT (Eskişehir) – Sayın Başkanım, sayın milletvekilleri; 200 sıra sayılı Kamu
Görevlileri Sendikaları Kanununda Değişiklik Yapılmasına Dair Kanun
Tasarısı’nın 9’uncu maddesiyle ilgili önergemiz hakkında söz almış bulunuyorum.
Bu
nedenle, öncelikle, dün Eskişehir Mihalıççık ilçesi Koyunağılı bölgesindeki
maden kazasında yaşamını yitiren işçi arkadaşlarımıza Tanrı’dan rahmet
diliyorum, yakınlarına da başsağlığı diliyorum ancak bu vesileyle bazı konuları
Sayın Bakanın huzurunda da açmak istiyorum. 
Biliyorsunuz,
on gün kadar önce İstanbul’da ciddi bir iş kazası oldu, işçi arkadaşlarımız
öldü. Bugün Mihalıççık’ta öldü, yarın başka yerlerde ölecek çünkü bunun sebebi
iş kazası filan olmaktan çıktı, artık iş cinayeti hâline geldi. Özellikle Sayın
Bakanın İstanbul’daki olaydan sonra bir an önce İşçi Sağlığı ve İş Güvenliği
Yasası’nın çıkarılması gerektiği konusundaki açıklamasını bir an öncenin ne
zaman olduğu konusunda bir soruyla karşılamak istiyorum. İşte geçen hafta
başlasaydık belki farklı bir sonuç çıkacaktı ama 2002’den bu yana bu işi
gerçekleştirmiş olsaydık çok daha az insanımız, az işçimiz yaşamını
yitirecekti. 
Değerli
arkadaşlarım, bu iş cinayetlerini engellemenin yolu yasanın bir an önce
Parlamentoya getirilmesi ve çağdaş ülkelerde nasıl bir iş güvenliği varsa onun
uygulanmasıyla mümkündür. Biz de bunu sizden bekliyoruz. 
Ayrıca
bu arada yine, Sayın Çalışma ve Sosyal Güvenlik Bakanımız buradayken, iki gün
önce Balıkesir Milletvekilimiz Sayın Namık Havutça’nın Meclis Başkanlığına
vermiş olduğu bir dilekçeden söz etmek istiyorum. Türkiye Büyük Millet
Meclisinde milletvekillerinin çalışma koşulları hiç de insan haklarına uygun
değildir. Bu konuda da Sayın Bakanın müdahil olması gerektiğini düşünüyorum. 
Önergemize
gelince değerli arkadaşlarım, bu elbette bir sendikanın yönetim kuruluna
bırakılamayacak kadar önemli genel kurulun görevidir. Genel kurul kendi
yetkisini yönetim kuruluna devrettiği takdirde bunun yanlış kullanılabileceği,
olumsuz kullanılabileceği Türkiye’deki uygulamalardan bellidir. Eğer bir
düzenleme yapıyorsak ve bu düzenlemede mevcut durumdan daha ileri bir durum
yaratmıyorsak bunun doğru ve sağlıklı bir düzenleme olduğunu söyleme şansımız
yoktur. Türkiye zaten uluslararası sözleşmelerle kamu sendikalarında belli bir
adımı atmak zorundadır. Avrupa İnsan Hakları Sözleşmesi, ILO sözleşmeleri
Türkiye’ye grevli, sözleşmeli sendika hakkını getirmek zorunluluğunu
yüklemektedir ama ne yazık ki “ileri demokrasi” savındaki iktidarımız bu konuda
eksiktir, yavaştır, isteksizdir. Bu konudaki taleplerini dile getirmeye çalışan
kamu çalışanlarının da akıbeti bellidir, her gün uğradıkları sıkıntı,
karşılaştıkları eziyetler ortadadır. 
Bu
doğrultuda eğer demokrasiyi gerçekten işletmek istiyorsak, çoğulcu demokrasi
dediğimiz uygulamayı başlatmak istiyorsak, sendikalarımızın da özgür, bağımsız
ve ileri hakları elde etmiş sendikalar olmasını sağlamak bizim görevimizdir.
Eğer bu konuda ciddi adım atmaktan beri duruyor isek bu konuda samimi
olmadığımız ortadadır.
Türkiye
pek çok badireyi atlattı, bunları da atlatır ama Türkiye’de, Avrupa’yla,
dünyayla entegre olmuş ve sözleşmeler nedeniyle yükümlülükler üstlenmiş bir
Türkiye Büyük Millet Meclisi bu yasayı çağdaş, demokrat ve uygar bir hâle
getirmek zorundadır; bunu sizden bekliyoruz. Bu konudaki desteklerinizi
verirseniz şimdiden teşekkür ederiz.
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Kurt.
S.
NEVZAT KORKMAZ (Isparta) – Karar yeter sayısı…
BAŞKAN
– Aynı mahiyetteki iki önergeyi oylamaya sunacaktım, karar yeter sayısı istendi.
Şimdi oylamaya sunacağım ve karar yeter sayısını arayacağım.
Aynı
mahiyetteki iki önergeyi kabul edenler… Kabul etmeyenler… 
Kâtip
üyeler arasında anlaşmazlık var efendim.
S.
NEVZAT KORKMAZ (Isparta) – Efendim, karar yeter sayısı anlık bir tespittir, niye
bekliyorsunuz? 
BAŞKAN
– Anında böyle ayna gibi mi çekmem lazım?
S.
NEVZAT KORKMAZ (Isparta) – İyi efendim de yani içeriye insanlar gelsin diye…
BAŞKAN
– Girmesini beklemedik efendim, iki tarafa sordum o kadar. Lütfen yani, lütfen…
S.
NEVZAT KORKMAZ (Isparta) – Böyle bir şey olur mu?
BAŞKAN
– Lütfen yani…
Oylamayı
başlatıyorum ve iki dakika süre veriyorum.
(Elektronik
cihazla oylamaya başlandı) 
OKTAY
VURAL (İzmir) – Devlet malına zarar vermeyin Sayın Başkan, kalemi vurup da
elektronik sisteme zarar vermeyin.
BAŞKAN
– Müdahale etmediğiniz hiçbir şey kalmadı, kalemime de müdahale edin.
(Elektronik
cihazla oylamaya devam edildi)
LÜTFÜ
TÜRKKAN (Kocaeli) – Sayın Başkan, dudaklarınızı okuduğumda yine küfrettiğinizi
anladım.
BAŞKAN
– Hiç kimseye küfretmedim, yanlış anladınız ve ayıp ediyorsunuz.
LÜTFÜ
TÜRKKAN (Kocaeli) – Bunu hep yapıyorsunuz!
BAŞKAN
– Hayır, yapmıyorum.
LÜTFÜ
TÜRKKAN (Kocaeli) – Şekerinizi kontrol ediniz!
BAŞKAN
– Arkadaşlar burada, o sizi ilgilendirmez. Burada ne yaptığımı arkadaşlarımız
görüyor, ne söylediğimi duyuyor. Lütfen, lütfen Meclisin ciddiyetiyle hareket
edelim.
(Elektronik
cihazla oylamaya devam edildi) 
BAŞKAN
– Karar yeter sayısı vardır.
Aynı
mahiyetteki iki önergeyi oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum:
TBMM
Başkanlığına
200
sıra sayılı Kanun Tasarısının 9. Maddesinde geçen “veya kapatma” ibaresinin
madde metninden çıkartılmasını arz ederiz.
 
Alim Işık (Kütahya) ve arkadaşları
BAŞKAN
– Sayın Komisyon, katılıyor musunuz?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz
Sayın Başkanım.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN
– Kim konuşacak efendim?
OKTAY
VURAL (İzmir) – Sayın Uzunırmak…
BAŞKAN
– Sayın Uzunırmak, buyurun. 
ALİ
UZUNIRMAK (Aydın) – Sayın Başkan, teşekkür ediyorum. 
Parlamento
konuşulan yerdir. Dolayısıyla konuşmalarda mümkün olan en büyük fırsatı
yaratmak gerekir. 
Değerli
milletvekilleri, önce tanımlar, kavramlar ve dil bir mantık inşasını oluşturur.
Dolayısıyla sendikaların hakkı olan tanımı doğru ortaya koyabilmemiz için,
Sayın Bakandan öncelikle olmak üzere, ben bir şeyi rica ediyorum. Gelin,
siyasetçiler olarak onların işlevlerini doğru hatırlatan bir terimi
yerleştirelim. Sendikaları “sivil toplum örgütü” olarak tanımlamayalım çünkü
onların gerçek tanımı, gerçek işlevi politikadaki baskı gruplarıdır.
Dolayısıyla sendikaları “politik baskı grupları” olarak tanımlamak lazım çünkü
onların iktidarla ekonomik ve menfaat ilişkileri vardır. Dolayısıyla yönetim
üzerinde bir baskı oluşturmaları gerekir. O zaman işlevlerini mantık olarak
doğru inşa edip yerine getirebilirler. Eğer biz bunları yumuşatarak sivil
toplum örgütleri gibi bir tanım içerisinde tanımlamaya başlarsak sendikalar
gerçek işlevlerini yerine getiremezler, işte, “sarı sendikacılığın” veya başka
alanlardaki “ak sendikacılığın” temelleri ancak böyle atılabilir. 
Değerli
milletvekilleri, yapılan iş ve işlemleri doğru okuyabilmemiz, halkımıza doğru
yansıtabilmemiz için elbette ki burada her konuyu dile getirmemiz gerekir. Bir
yandan sendikalar, toplu sözleşme gibi birtakım kavramlarla uğraşırken, bir
yandan bu halkın nasıl kandırıldığını görebilmemiz lazım. İşte, Hükûmet,
kuşatılmış bir medya tesiri altında halkı doğru bilgilendirmemektedir. Sayın
bakanlar televizyonlara çıkıyorlar, dünden bugüne Hükûmetin yaptığı yanlış
icraatlardan, birisi rahatsızlığını dile getiriyor, birisi doğruyu, birisi
yanlışı söylüyor ama aynı kabinede görev yapmaya devam edebiliyorlar. Âdeta
Hükûmet Bremen mızıkacıları gibi olmuş, herkes elindeki enstrümanın doğru veya
yanlışlığını, bir farklı şekilde rahatsızlığını veya memnuniyetini dile
getirirken aynı kabinede görev yaptıklarını unutuyorlar. 
Değerli
milletvekilleri, bugün petrole, doğal gaza birçok zam geldi ve bu zamlar acaba
ülkeyi nasıl etkiliyor? İşçiler, memurlar bundan çok büyük mutluluk duyacaklar,
çünkü televizyonlarda gene Türkiye'nin büyüdüğünden bahsedilecek, gayrisafi
yurt içi hasılanın arttığından bahsedilecek, ama işçiler, memurlar, fakir
vatandaş Türkiye'de büyüyen bu rakamın, gayrisafi yurt içi hasılanın kendi cebinden
çıktığının farkında olmayacak. Bundan kastım nedir? 
Şimdi,
Hükûmete bir soru önergesi hazırladım, bunun cevabını da bekleyeceğim. Doğal
gaza yapılan yüzde 19’a varan zam, benzine, mazota günlerdir yapılan zamlar,
elektriğe yapılan zam gayrisafi yurt içi hasılamızı büyütecektir, o rakam
büyüyecektir. “Gayrisafi yurt içi hasıla büyüdü.” diye televizyonlarda Hükûmet
propaganda yapacak, ama vatandaşımız onun kendi sırtından büyüdüğünün farkına
varmayacaktır. Vatandaş da bir yandan diyecek ki “Türkiye büyüyor, gayrisafi
yurt içi hasıla büyümüş.” Elbette ki büyüyecek. 
Sen
eğer Obama’yla arkadaşlık yapar, İran’daki yapılan birtakım anlaşmaları,
ticareti daraltmanın talimatını alır, İran’dan gelen petrol, doğal gaz gibi
birtakım tüketim unsurlarımızı azaltmak mecburiyetinde kalır, navlunların
üzerine 27 sent daha bir şeyler binerse, yarınlarda doğal gaza ve petrole daha
büyük zamların gelmesi mutlaktır, çünkü artık Hükûmet yabancıların
talimatlarıyla, kontrolleriyle, dış politikasından ticaretine varıncaya kadar
bir yönlenmenin doğrultusundadır. 
Sayın
Bakan Bülent Arınç Bey televizyonlarda bir şey söylüyor, diyor ki: “Biz dış
tesirlerden dolayı, dış piyasalardan dolayı bunu yapmak zorundaydık.” 
Ee,
tabii, 2002’den önceki bu zamları yapanlar dış tesirlerden yapmıyordu, onlar
memnuniyetle ve isteyerek bu zamları yapıyorlardı. İşte, bu Hükûmet üyelerinin,
geçmişten bugüne siyasette olanların dün yaptıkları konuşmalar ile bugün
yaptıkları konuşmaları milletimiz mutlaka değerlendirmelidir ve yapılan bu
zamlarla “büyüyen gayrisafi yurt içi hasıla” safsatasını bir kez daha gözden
geçirmelidir. Bu Hükûmet ekonomide ciddi manada ne gibi tesirlerle Türk halkını
kandırdığının farkına varmalıdır. 
Değerli
milletvekilleri…
(Mikrofon
otomatik cihaz tarafından kapatıldı) 
ALİ
UZUNIRMAK (Devamla) – Sözümüz bitti. 
Teşekkür
ediyorum. (MHP sıralarından alkışlar) 
SADİR
DURMAZ (Yozgat) – Soba devrine geçti Türkiye. 
BAŞKAN
– Teşekkürler Sayın Uzunırmak. 
Sayın
milletvekilleri, Sayın Uzunırmak ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
10’uncu
madde üzerinde bir önerge vardır, okutuyorum: 
TBMM
Başkanlığına
200
Sıra Sayılı Kanun Tasarısının 10. maddesinin Tasarı metninden çıkartılmasını
arz ederiz. 
 Alim
Işık Mustafa Kalaycı Sadir
Durmaz 
 Kütahya Konya Yozgat 
 Enver
Erdem Özcan Yeniçeri Ali
Öz
 Elâzığ Ankara Mersin

BAŞKAN
– Sayın Komisyon?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz. 
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz. 
BAŞKAN
– Buyurun Sayın Öz, Mersin Milletvekilimiz. (MHP sıralarından alkışlar) 
ALİ
ÖZ (Mersin) – Sayın Başkan, değerli milletvekilleri; Kamu Görevlileri
Sendikaları Kanununda Değişiklik Yapılmasına Dair Kanun Tasarısı’nın 10’uncu
maddesi üzerinde, önerge üzerinde söz almış bulunuyorum. Yüce Meclisinizi
saygılarımla selamlıyorum. 
Değerli
milletvekilleri, bu yapmış olduğumuz sendika yasasıyla toplumda neleri
değiştirebileceğimizi gayet iyi gözlememiz gerekiyor. Son yıllarda, özellikle
AKP’nin on yıllık iktidarı döneminde sendikal faaliyetlerde oluşan
değişiklikleri göz ardı edersek, bu toplu görüşmeden toplu sözleşme hakkının
tanınmış olmasıyla çok fazla bir şeyin değişmeyeceği gerçeğiyle karşı karşıya
kalırız. 
Milletvekili
olmadan önceki süreçte kamuda uzun yıllar çalışmış ve sendika baskısını
üzerinde hissetmiş bir milletvekili olarak karşınızda konuşuyorum. Mevcut
bulunduğum kurum içerisinde kuruma yeni atananların Hükûmete yandaş olan
sendikaya üye olmadığı takdirde nerelerde ve nasıl çalıştırıldığı gerçeğini
gayet iyi biliyorum ve bunu, bugün, Anadolu’nun hangi ilçesine, iline gitseniz,
özellikle belli sendika adı altında, belli sendikalarda kümelenmenin dışında,
ehliyet ve liyakatinize bakılmaksızın nasıl dışlandığınız gerçeğini göz ardı
edemezsiniz. Şu bir gerçek ki, sendikal hareketler ve oluşumlarının hem dünyada
hem ülkemizde demokrasinin vazgeçilmez unsurları olduğu gerçeğini
unutmamalıyız. 
Türkiye’de
örgütlenmenin tekelleşmemesini sağlamak, baskıyla ve imtiyaz sağlama
güvencesiyle gerçek manada bir çokluk kitle oluşturmanın faydası olmayacaktır.
Bugün iktidarınız döneminde bunun gerçekten çok faydalı olacağı düşüncesi eğer
sizlerde hâkim ise, bu iktidar da günü geldiğinde elbet gittiğinde, sistemde
yapacağımız arıza gelecek nesiller için de ciddi manada sorun oluşturacaktır. 
Memurların
sendikal faaliyetlerinin saha uygulamasında Hükûmet baskısı olduğu gerçeğinin
altını bir kez daha özellikle çizmek istiyorum. İnanın bu, ne ülkemize ne
iktidara ne de bizlere hiçbir fayda sağlamayacaktır. 
Burada,
“toplu görüşme” yerine “toplu sözleşme” sözünün verildiği 12 Eylül
referandumunun sonunda memurlar ne kazandı bir düşünelim. 
Sadece
mayıs ayına kadar geldiğimiz süre içerisinde, daha sonradan memurdan geri
alınmak üzere peşin maaşlarında bir artışı bile gerçekleştiremedik. 
Ülkemizde
ekonominin gittikçe büyüdüğü, Türkiye’nin büyüyen ülkeler sıralamasında dünya
ülkelerinin hepsiyle başa baş yarıştığı, Çin’den sonra ikinci ülke olduğu,
Avrupa ülkeleri içerisinde en çok gelişmiş ülke olduğu iddiası, acaba beş-altı
aydır maaş artışı alamayan çalışanı ile memurunun manzarasına, büyük fotoğrafa
yakışıyor mu diye kendime ve sizlere sormadan geçemiyorum. 
Türkiye,
gerçekten dünyanın hızlı ilerleyen bir ülkesi ama sağlık gibi, eğitim gibi
insanların Anayasa’dan kaynaklanan temel hakları konusunda özellikle son
zamanlarda giderek kendi bütçelerinden harcama yapmalarını artıran bir durum da
söz konusu. 
Size
bir örnek vermek istiyorum; örneğin, son zamanlarda Hükûmet sağlık alanında
yaptığı çok iyi işlerle beraber şöyle bir çıkışta bulundu: Özel hastanelere
gittiğinizde, oralarda da istediğiniz gibi muayene olabileceksiniz. Özel
hastanelerin çok ciddi manada sıkıntıları olduğunu, altyapı sorunları olduğunu,
ücretlendirme noktasında uzun süredir bütçeden istediklerini alamadıklarını
biliyoruz. Bununla alakalı daha önce bakanlara soru önergeleri de hazırlamış
bir milletvekiliyim. Ancak bunun karşılığında ne oldu? Devlet desteği yerine
vatandaşa binen yüzde 70’lik yükün yüzde 90’a çıkarılabileceği bir anlayışla
vatandaşa yeniden ilave, ek bir yük vurulmuş oldu. Türkiye gerçekten bunları
hak etmiyor. Özellikle ekonomimizi iyi değerlendirirken bu sendika yasasının
çalışanlara, emeklilere neler getireceği gerçeğini göz ardı etmemeliyiz.
Türkiye’de rakamlara takla attırarak gerçekleri gizleyemezsiniz. İnsanlar, bu
zam furyasından ve “fiyat güncellemesi”nden artık âdeta bıkmış durumdalar. Son
günlerin günceli, özellikle doğal gazdaki, elektrikteki neredeyse artık
alışkanlık hâline gelen, haftada bir yapılan benzin zamlarının, akaryakıt
zamlarının faturasını…
Toplu
sözleşmeyi, sendikaları ne kadar siyasallaştırırsanız, yanınızda görmek
isterseniz asla ve asla çözüm olmayacak gerçeğini hepimizin kabul etmesini ümit
ediyor, sevgi ve saygılarımı sunuyorum. 
Sağ
olun. (MHP sıralarından alkışlar)
BAŞKAN
– Teşekkür ederim Sayın Öz. 
Sayın
Öz ve arkadaşlarının önergesini oylarınıza sunuyorum: Kabul edenler... Kabul
etmeyenler... Kabul edilmemiştir.
10’uncu
maddeyi oylarınıza sunuyorum: Kabul edenler... Kabul etmeyenler... 10’uncu
madde kabul edilmiştir.
11’inci
madde üzerinde iki önerge vardır, okutuyorum:
TBMM
Başkanlığına
200
sıra sayılı Kanun Tasarısının 11. maddesinde geçen “ancak varsa konfederasyon
organlarındaki görevleri devam eder” ibaresinin “varsa konfederasyon
organlarındaki görevleri de sona erer” şeklinde değiştirilmesini arz ederiz.
 Alim
Işık Mustafa Kalaycı Seyfettin
Yılmaz
 Kütahya Konya Adana
 Sadir
Durmaz Enver Erdem Özcan
Yeniçeri
 Yozgat Elâzığ Ankara
BAŞKAN
– Diğer önergeyi okutuyorum:
TBMM
Başkanlığına
Görüşülmekte
olan 200 sıra sayılı yasa tasarısının 11. maddesinin sonundaki
“Sendika
şubesi ve sendika organlarındaki görevleri sona erer” ifadesi
“Sendika
şubesi ve sendika organlarındaki tüm görevleri sona erer” şeklinde
değiştirilmesini arz ederiz.
 Ferit
Mevlüt Aslanoğlu Melda Onur Kadir
Gökmen Öğüt
 İstanbul İstanbul İstanbul
 Özgür
Özel Aykan Erdemir 
 Manisa Bursa
BAŞKAN
– Ferit Mevlüt Aslanoğlu ve arkadaşlarının son okunan önergesine Sayın Komisyon
katılıyor mu?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz
Sayın Başkanım.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
FERİT
MEVLÜT ASLANOĞLU (İstanbul) – Sayın Onur…
BAŞKAN
– İstanbul Milletvekili Melda Onur.
Sayın
Onur, buyurun efendim. (CHP sıralarından alkışlar)
MELDA
ONUR (İstanbul) – Sayın Başkan, değerli arkadaşlar; bir süredir burada kamu
görevlileri sendikaları hakkında tartışıyoruz ama içeride ne olup bitiyor,
acaba biliyor muyuz? 
Kendi
mesleğim alanında çok önemli bir kuruluş var, çok önemli ve saygın bir kuruluş:
Türkiye Gazeteciler Sendikası. Ve ne yazık ki bir süredir bu sendika içerisinde
çok ciddi bir huzursuzluk yaşanıyor. Biraz size bundan söz etmek istiyorum. 
Başbakan
Recep Tayyip Erdoğan 7/3/2012 tarihinde AKP il başkanları toplantısında yaptığı
konuşmada “Bir sendika ve tutuklu gazeteciler platformu gazetecilerin keyfî
olarak tutuklandığı imajını vererek karalamaya çalışıyor.” dedi ve şu ifadeleri
kullandı: “Bu sendika, Türkiye’de gazetecilerin keyfî olarak tutuklandığı
iddiasını yayarak Türkiye'nin imajını zedelemek, Türkiye’yi karalamak için
yoğun bir gayret sarf ediyor.” Başbakan Erdoğan’ın bu tavrı, ülkemizin basın
alanında iki önemli saygın kuruluşunu -biri TGS, biri de Anadolu Ajansı-
doğrudan hedef gösteriyor. Türkiye Gazeteciler Sendikasının tutuklu
gazetecilerle dayanışmada aktif rol oynamasının ve gazetecilere doğası gereği
sahip çıkmasının Hükûmet ve Başbakan tarafından rahatsızlıkla karşılandığı net
bir şekilde ortadadır. 
Bir
süredir tarafımıza gelen bilgiler ve duyumlar, bir kısmı kamuoyuna yansımamakla
beraber, çeşitli meslektaşlarımız tarafından çeşitli ortamlarda
dillendirilmektedir. Hazır bu konu gündeme gelmişken bu duyumlardan size azıcık
söz etmek istiyorum. 
Sayın
Bakan, bu duyumları siz de dikkatle dinlerseniz memnun oluruz çünkü bir yandan
Sayın Bülent Arınç’ı bir yandan da sizi ilgilendirmektedir.
Bir
süredir, daha önce Bülent Arınç’ın danışmanlığını yapan, bir süre de
Başbakanlıkta Basın Danışmanlığı görevinde bulunan Kemal Öztürk’ün Anadolu
Ajansına Genel Müdür olmasıyla birlikte sendikasızlaştırma operasyonu
başlatılmıştır. Hükûmetin, Türkiye Gazeteciler Sendikasına yönelik yönetim
değişikliği girişimleri başarısız olunca bu sefer TGS’nin yetkisini düşürme
yolu seçilmiştir. Anadolu Ajansı Genel Müdürü ve yönetim, Anadolu Ajansı
çalışanlarını tehditle TGS’den istifaya zorlamaktadır. İstifa baskıları amacına
ulaştığı takdirde TGS, Anadolu Ajansında yetkili olmayacak, Türk-İş’e bağlı
TGS’nin yetkisi düşecektir. 
İki
günde yaklaşık 200 Anadolu Ajansı çalışanı, sürülme tehdidiyle sendikadan
istifa ettirildiğini belirtmiştir. İşveren güdümlü yeni bir sendika arayışının
yanı sıra sendika yönetimini ele geçirmeye dönük bir ayrı operasyon da
yürütülmektedir. Buna göre, sendika yönetimine yönelik memnuniyetsizlik
mektupları cebren imzalandırılarak sendika yönetiminin düşürülmesi ve yeni bir
yönetim oluşturulması istenmektedir. Birçok arkadaşımız -ne yazık ki burada
isimlerini veremiyorum- tehdit yoluyla, sürülme yoluyla bu mektupları imzalamak
zorunda kalmışlardır. 
Bir
sendika oluşturulurken bir diğer sendikadan istifa etmeksizin yapılan bu
çalışma ve bu sendikanın ilamı, bu yeni oluşturulacak sendikanın sakat
doğmasına yol açmaktadır. Bu konuda acaba Bakanlığınız bir çalışma başlatmış
mıdır? Bunu öğrenmek istiyorum. Ne gibi tedbirler alınmaktadır? Yeni bir
sendika kurma çalışmaları var mıdır? Bunu öğrenmek istiyorum ve basın
özgürlüğünü savunarak tutuklu meslektaşlarıyla dayanışması doğası gereği olan
bir sendikanın ortadan kaldırılmasına yönelik tedbirlerinizi de öğrenmek
istiyorum.
Teşekkür
ederim. (CHP sıralarından alkışlar)
BAŞKAN
– Sayın Onur, teşekkür ederim.
Sayın
milletvekilleri, Sayın Onur ve arkadaşlarının önergesini oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Bir
sonraki önergeyi okutuyorum:
TBMM
Başkanlığına,
200
Sıra Sayılı Kanun Tasarısının 11. maddesinde geçen “ancak varsa konfederasyon
organlarındaki görevleri devam eder” ibaresinin “varsa konfederasyon
organlarındaki görevleri de sona erer” şeklinde değiştirilmesini arz ederiz. 
 
Alim Işık (Kütahya) ve arkadaşları
BAŞKAN
– Sayın Komisyon katılıyor musunuz?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) - Katılamıyoruz
Sayın Başkan.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN
– Kim konuşacak?
OKTAY
VURAL (İzmir) – Gerekçe.
BAŞKAN
– Gerekçeyi okutuyorum:
Gerekçe:

Bu
düzenlemeyle uygulamada karşılaşılabilecek bazı sorunların önlenmesi
amaçlanmıştır.
BAŞKAN
– Sayın Işık ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
12’nci
madde üzerinde üç önerge vardır, sırasıyla okutuyorum:
Türkiye
Büyük Millet Meclisi Başkanlığına
200
Sıra Sayılı Kamu Grevlileri Sendikaları Kanununda Değişiklik Yapılmasına Dair
Kanun Tasarısının 12 nci Maddesinin ikinci fıkrasında geçen "tüzüklerinde
geçen amaçlarını” ibaresinin “sendikal amaçları” olarak değiştirilmesini arz ve
teklif ederiz.
 Pervin
Buldan Sırrı Süreyya Önder Adil
Kurt

 Iğdır İstanbul Hakkâri

 Erol
Dora Sırrı Sakık Ertuğrul
Kürkcü
 Mardin 
Muş Mersin
Türkiye
Büyük Millet Meclisi Başkanlığına
200
sıra sayılı Kanun Tasarısının 12. Maddesinin birinci fıkrasında geçen
“uluslararası kuruluş kurabilir” ibaresinin madde metninden çıkartılmasını, 2.
fıkrasında geçen “onbeş gün” ibaresinin de “otuz gün” olarak değiştirilmesini
arz ederiz.
 Alim
Işık Mustafa Kalaycı Sadir
Durmaz
 Kütahya Konya Yozgat
 Enver
Erdem Özcan Yeniçeri Lütfü
Türkkan
 Elâzığ Ankara Kocaeli
Türkiye
Büyük Millet Meclisi Başkanlığına
Görüşülmekte
olan 200 sıra sayılı “Kamu Görevlileri Sendikaları Kanununda Değişiklik
Yapılmasına Kanun Tasarısı”nın 12. maddesinin aşağıdaki şekilde
değiştirilmesini arz ve teklif ederiz. 02.04.2012
 Mehmet
Şeker Namık Havutça Musa Çam

 Gaziantep Balıkesir İzmir
 Kazım
Kurt Ferit Mevlüt Aslanoğlu Dilek Akagün Yılmaz
 Eskişehir İstanbul Uşak
MADDE
12- 4688 sayılı kanunun 17 nci maddesinin 2 nci fıkrası aşağıdaki şekilde
değiştirilmiştir. 
"Sendika
ve konfederasyonlar, sendikal amaçları gerçekleştirmek üzere uluslararası
kuruluş kurabilir, amaçlarına uyan uluslararası kuruluşlara üye olabilir ve
üyelikten çekilebilirler"
BAŞKAN
– Son okunan önergeye Sayın Komisyon katılıyor mu?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz
Sayın Başkan.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN
– Katılmıyorsunuz.
Sayın
Şeker ve arkadaşlarının önergesini kim konuşacak efendim?
DİLEK
AKAGÜN YILMAZ (Uşak) – Ben konuşacağım.
BAŞKAN
– Dilek Akagün Yılmaz, Uşak Milletvekili; buyurun Hanımefendi. (CHP
sıralarından alkışlar)
DİLEK
AKAGÜN YILMAZ (Uşak) – Sayın Başkan, sayın milletvekilleri; 200 sıra sayılı
Tasarı’nın 12’nci maddesi hakkında vermiş olduğumuz önerge lehinde konuşmak
üzere söz almış bulunuyorum.
Söz
almış olduğum 12’nci maddeyle, 4688 sayılı Kamu Görevlileri Sendikaları
Kanunu’nun 17’nci maddesinde değişiklik yapılmakta, sendika ve
konfederasyonların, amaçlarına uygun uluslararası kuruluşlara üye
olabilecekleri ve uluslararası kuruluşlar kurabilecekleri belirtilmektedir
ancak bu tasarıda, sendika üyeliğinden tutun da grev hakkına kadar pek çok
konuda altına imza attığımız uluslararası anlaşmalar yok sayılmakta, yasaklar
devam ettirilmektedir.
Uluslararası
Çalışma Örgütü sözleşmelerini imzalıyoruz, ardından Türkiye Büyük Millet
Meclisinde onaylıyor, bir iç hukuk kuralı hâline getiriyoruz ancak bu
anlaşmalara aykırı olarak, pek çok memurun sendikalara üye olma hakkını yok
sayıyorsunuz. 
Uluslararası
anlaşmalara aykırı olarak, bizim ülkemizde yargıçlar ve savcılar sendika
kuramıyor, kurdukları sendikalar da kapatılıyor. Yine, silahlı kuvvetler
mensupları ve hatta bu kurumlarda çalışan sivil memurlar dahi bizim ülkemizde
sendikalara üye olamıyorlar. Aynı şekilde, bugünlerde 167’nci kuruluş yıl
dönümünü kutladığımız emniyet hizmetlerinde çalışan polislerimiz sendikalara
üye olamıyorlar. Ceza infaz kurumlarında çalışan memurlar sendika üyesi
olamıyorlar. 
Uluslararası
anlaşmalar, güvenlik güçlerinin sendikal örgütlenmelerine sınır
getirilebileceğini belirtiyor ancak tamamen yasaklamıyor. Nitekim, pek çok
Avrupa ülkesinde polislerin kurdukları sendikalar bulunmaktadır. 
Bu
yasaklı kesimler ekonomik, idari, demokratik ve siyasi hiçbir taleplerini dile
getiremiyorlar, kendi haklarına sahip çıkamıyorlar. Bu yasaklı memurlara
deniyor ki: “Siz sadece oy kullanabilirsiniz. Ancak, hiçbir mesleki, ekonomik
ve demokratik hakkınızı dile getiremezsiniz. Aksi takdirde suç işlemiş olursunuz.”
Bu ülkede en zor koşullarda, saati belli olmaksızın her tehlikeyi göze alarak
her an hizmet vermek zorunda olan silahlı kuvvetler, emniyet hizmetleri ve ceza
infaz kurumlarında çalışan memurların ekonomik ve özlük haklarına dair söz
söyleyebilecekleri, seslerini yükseltebilecekleri, demokratik haklarını
savunabilecekleri sendikalarının olmaması ve sendikalara üye olmalarının
yasaklanması en hafif deyimiyle çok ciddi bir haksızlıktır. İnsan hakları
ihlalidir, uluslararası anlaşmaların ihlalidir. 
Bu
ülke insanlarının haksızlığa uğradıklarında başvurdukları, güvendikleri ve
ülkedeki hukuk devletinin güvencesi olan yargıçlara ve savcılara sendika kurma
hakkının tanınmaması, kurulan sendikanın, Yargı-Sen’in kapatılması, yargıç ve
savcıların susturulması anlamına gelmektedir. Ve dünyada ilk kez yargı
kararıyla yargıç ve savcıların kurdukları bir sendika Türkiye’de kapatılmıştır.
Bu durum ise AKP’nin “ileri demokrasi” anlayışını açıkça ortaya koymaktadır. 
Yargıç
ve savcılar hem ekonomik ve özlük haklarını hem de yargının bağımsızlığına,
tarafsızlığına karşı yapılan saldırıları ancak kendi örgütlenmeleri ve
sendikaları ile püskürtebilirler. Bu ülkede örgütlenemeyen, kendi hakkını
arayamayan, susturulan, iktidarın işine gelmeyince elinden soruşturma dosyası alınan
ve haklarında dava açılan yargıç ve savcılardan nasıl adalet dağıtmasını
bekleyebiliriz? 
Sizlere
yargıç ve savcılar tarafından kurulan Yargı-Sen’e ilişkin Ankara 15. İş
Mahkemesinin 28/7/2011 tarihli kararından söz etmek istiyorum. Bu kararda
açıkça, yargıç ve savcıların sendika kurabilecekleri, Uluslararası Çalışma
Örgütü’nün 87 no.lu Sözleşmesi ve Avrupa Sosyal Şartı’nın Türkiye Büyük Millet
Meclisi tarafından kabul edilmesi nedeniyle bir iç hukuk kuralı hâline geldiği
ve 4688 sayılı Yasa’daki yasakların bu nedenle geçerli olmadığı
belirtilmektedir. Yani mahkeme, bu ülkede yargıçların ve savcıların aslında
sendika kurabileceklerini açıkça dile getirmiştir. Yargı-Sen’in kapatılma
gerekçesi, yargıç ve savcıların sendika kuramayacakları değildir, sadece,
sendikanın meslek esasına göre kurulamayacağı, hizmet kolunda kurulması
gerektiği yönündedir. Yani burada, AKP İktidarı ne yasak koyarsa koysun, yargıç
ve savcılar sendika kurabileceklerdir. Uluslararası hukuk ve Anayasa’mız bu
hakkı onlara vermektedir. Burada yargıç ve savcıların sendika kuramayacaklarına
dair konulan hüküm, mahkeme kararını hiçe saymak ve Anayasa madde 138’e aykırı
iş yapmak yani yargıya müdahale etmek anlamına gelmektedir. AKP İktidarı
uluslararası camiaya ülkemizde…
(Mikrofon
otomatik cihaz tarafından kapatıldı)
DİLEK
AKAGÜN YILMAZ (Devamla) – Çok teşekkür ederim. (CHP sıralarından alkışlar)
BAŞKAN
– Teşekkür ederim Sayın Akagün Yılmaz.
Sayın
Akagün Yılmaz ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Bir
sonraki önergeyi okutuyorum:
Türkiye
Büyük Millet Meclisi Başkanlığına
200
sıra sayılı Kanun Tasarısının 12. Maddesinin birinci fıkrasında geçen
“uluslararası kuruluş kurabilir” ibaresinin madde metninden çıkartılmasını, 2.
fıkrasında geçen “onbeş gün” ibaresinin de “otuz gün” olarak değiştirilmesini
arz ederiz.
 
Alim Işık (Kütahya) ve arkadaşları
BAŞKAN
– Sayın Komisyon?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkan.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) –Katılamıyoruz.
BAŞKAN
– Kim konuşacak?
LÜTFÜ
TÜRKKAN (Kocaeli) – Ben konuşacağım efendim.
BAŞKAN
– Sayın Türkkan, Kocaeli Milletvekili. 
Buyurun
Sayın Türkkan. (MHP sıralarından alkışlar)
Süreniz
beş dakika.
LÜTFÜ
TÜRKKAN (Kocaeli) – Sayın Başkan, değerli milletvekilleri; Kamu Görevlileri
Sendikaları Kanununda Değişiklik Yapılmasına Dair Kanun Tasarısı’nın 12’nci
maddesi üzerinde söz almış bulunmaktayım. 
Burada
konuşacağımı duyan arkadaşların gönderdiği mesajlar üzerine bu kanunu bırakıp
geçtiğimiz hafta milleti bombardımana tuttuğunuz zam furyasını konuşmak
istiyorum. 
Memura,
emekliye, dula, yetime, işçiye dört aydır maaş farkını ödemeyen bu Hükûmet,
konutlarda elektriğe 9,33 zam yaptı. Altı ay önce de 9,5 zam yapmıştı yani altı
ayda geldiği zam oranı yaklaşık yüzde 20 civarında. Doğal gaza yine yüzde 16,5
zam yaptı. Tarlasını sulayan çiftçinin kullandığı elektriğe yüzde 9,33 zam
yaptı. Akaryakıta yapılan zammın ölçüsü insafları aştı. Bu artık zam değil,
bunun ismi bir zulüm. Bu zam, vatandaşın nafakasına göz dikmek. Bu zam,
vatandaşın cebine el atmak. 
Size
bir çağrım var: Tez elden bu zamları geri alın. Bu zamlar, bu ülkede yaşama
mücadelesi veren fakirin fukaranın belini daha çok büküyor. 
Bakın,
ben bir şey söylemek istiyorum. Dün Sayın Maliye Bakanının bir ifadesi vardı,
çok da doğru: “Şu anda yapılan zamla beraber dahi devletimiz doğal gazdan
yaklaşık 6 milyar TL zarar ediyor.” Çok doğru. Ama bunun sebebi sizsiniz. Niye?
120 dolara biz Azerbaycan’dan doğal gaz alırken, kalktınız bir Ermeni
açılımının peşine düştünüz, hem Ermenilerden gereğini aldınız hem de Azerbaycan
doğal gazı 360 dolara çıkarttı. Yani biz Azerbaycan’dan aldığımız ucuz doğal
gazla, Rusya’dan aldığımız pahalı doğal gazı mezcediyorduk, doğal gaz belli bir
fiyatta seyrediyordu. Ne zamanki Ermeni açılımının peşine düştünüz, doğal gazı
360 dolara yükselten Azerbaycan’dan sonra bir kere daha boynumuz yere geldi.
Bakın,
Amerika Birleşik Devletleri Büyükelçisinin size verdiği talimat üzerine
İran’dan petrol almayı kestiniz; Libya’ya döndünüz, Libya’dan daha pahalı
petrol alıyorsunuz. Yeter mi? Yetmiyor. Çünkü İran’dan doğal gaz alıyoruz.
Yarın öbür gün İran doğal gazına da ayrı bir zam gelecek. 
Bütün
bunlar… Hep tekrarlıyorum, siz dış siyaseti bilmeyen bir iktidarsınız. Kabahati
sizlere atmıyorum. Sizler iman etmiş gibi, kitaba iman etmiş gibi, o derin
çukur kitabına iman etmişsiniz. O derin çukur Türkiye’yi çukura sürüklüyor.
Biraz farkına varın; Bakanınızı uyarın, Hükûmetinizi uyarın. 
Bu
doğal gaz zamlarını siz halka yaparken, yap-işlet-devret sistemiyle, yap-işlet
sistemiyle kendi yandaşlarına kurdurduğunuz o çevrim santrallerine doğal gaza
zam yapabildiniz mi? Hayır. Onlara maliyetinin yüzde 40 altında doğal gaz
vermeye devam ediyorsunuz. Onun bedelini de fakirden, fukaradan çıkarıyorsunuz.
Para babalarına para kazandırıyorsunuz, fakirleri muhtaç ediyorsunuz, zulme
gark ediyorsunuz. Siz memleket yönetmeyi de gerçekten bilmiyorsunuz; samimi
söylüyorum, bilmiyorsunuz.
MAHİR
ÜNAL (Kahramanmaraş) – Sayın Türkkan, lütfen önerilerinizi kendinize saklayın.
LÜTFÜ
TÜRKKAN (Devamla) – “Memleket yönetmeyi bilmiyorsunuz.” demek sizi
eleştirmektir. Buna da göğüs gereceksiniz. 
Bakın,
Türkiye üretmiyor. Üretmeyen bir ülke konumuna geldik. Sanayi durma noktasında.
Üretmeyen ekonomilerin gideceği nokta Yunanistan’ın geldiği noktadan farklı bir
nokta değildir. Gelin, bu sübvansiyonları sanayicinin kullandığı enerjiye
verin, enerjide kullandırın. Pahalı enerji yüzünden ülkede üretim yapılamıyor.
10 milyar lira bütçeden bir sübvansiyon için kalem ayırın, bunu sanayiciye
verin, insanlar üretsin. Hem başınıza 4/C gibi bu sarmal çıkmaz, devletin
üzerindeki istihdam yükü kalkar, sanayici istihdam yaratır, vergi kazanırsınız.
Zaten 10 milyar lira sağladığınız bu sübvansiyonun yüzde 20’sini vergi olarak
geri alacaksınız. Düştü 8 milyar TL’ye. Bunun dışında, bu istihdamın, devletin
üzerinden kaldırdığınız bu istihdamın, sanayiciye transfer etmenizle beraber
daha fazlası devletin kasasında kalacaktır. Hem de dış ticaretiniz bu kadar
fazla açık vermez. İhracatınız ithalatın karşısında her gün geriliyor; ihracat
artıyor, ithalat daha fazla artıyor. 
Hepinize
saygılar sunuyorum. (MHP ve CHP sıralarından alkışlar) 
BAŞKAN
–Teşekkür ederim Sayın Türkkan. 
Sayın
Türkkan ve arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
12’nci
madde üzerindeki son önergeyi okutuyorum:
Türkiye
Büyük Millet Meclisi Başkanlığına
200
Sıra Sayılı Kamu Görevlileri Sendikaları Kanununda Değişiklik Yapılmasına Dair
Kanun Tasarısının 12 nci Maddesinin ikinci fıkrasında geçen "tüzüklerinde
geçen amaçlarını" ibaresinin "sendikal amaçları" olarak
değiştirilmesini arz ve teklif ederiz.
 
 Pervin Buldan (Iğdır) ve arkadaşları
BAŞKAN
– Sayın Komisyon?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılmıyoruz
Sayın Başkan.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
PERVİN
BULDAN (Iğdır) – Gerekçe Sayın Başkan.
BAŞKAN
– Gerekçeyi okuyun lütfen. 
Gerekçe:

Sendika
ve konfederasyonların yalnızca uluslararası kuruluşlara üye olması değil, aynı
zamanda uluslararası kuruluş kurmaları da güvence altına alınmaktadır.
Dolayısıyla tasarı bu hakkın kullanılmasının kapsamını genişletmektedir. Ancak
tasarı bir dizi sorun yaşanmasının da kapısını aralamaktadır. Sendika ve
konfederasyonlar, genel sendikal amaçlara uygun uluslararası kuruluş
kurabilmelidir.
BAŞKAN
– Sayın Buldan ve arkadaşlarının önergesini oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
12’nci
maddeyi oylarınıza sunuyorum: Kabul edenler... Kabul etmeyenler... 12’nci madde
kabul edilmiştir. 
13’üncü
madde üzerinde üç önerge vardır, okutuyorum:
Türkiye
Büyük Millet Meclisi Başkanlığı’na
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının 13. Maddesi ile değiştirilen 4688 sayılı kanunun 18. maddesinin
beşinci fıkrasına eklenen cümlenin aşağıdaki şekilde değiştirilmesini arz ve
teklif ederiz.
 Mehmet
Şandır  Mustafa Kalaycı  Erkan
Akçay
 Mersin
 Konya  Manisa
 Mehmet
Günal  Sümer Oral  Enver
Erdem
 Antalya
 Manisa  Elâzığ

“Sendika
şubesi bulunmayan il ve ilçelerde, il ve ilçe temsilciliği kurulabilir. Sendika
il ve ilçe temsilcileri sendikal faaliyetleri yerine getirmek üzere haftada bir
gün ücretli izinli sayılırlar.” 
Türkiye
Büyük Millet Meclisi Başkanlığı’na
200
Sıra Sayılı Kamu Görevlileri Sendikaları Kanununda Değişiklik Yapılmasına Dair
Kanun Tasarısının 13 üncü Maddesinde geçen "haklı bir sebep olmadıkça
ve" ibaresinin tasarı metninden çıkarılarak 4688 sayılı Kanunun 18 inci
maddesinin 2 nci fıkrasının aşağıdaki şekilde değiştirilmesini arz ve teklif
ederiz.
“Kamu
işvereni, işyeri temsilcisi, sendika il ve ilçe temsilcisi ile sendika ve
sendika şube yöneticilerinin işyerini haklı bir sebep olmadıkça ve sebebini
açık ve kesin şekilde belirtmedikçe değiştiremez"
 Pervin
Buldan  Sırrı Süreyya Önder  Adil
Kurt
 Iğdır
 İstanbul  Hakkâri
 Erol
Dora  Sırrı Sakık  Ertuğrul
Kürkcü
 Mardin
 Muş  Mersin

Türkiye
Büyük Millet Meclisi Başkanlığına
Görüşülmekte
olan 200 sıra sayılı ‘Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 13. maddesi ile değiştirilen Yasanın 18.
maddesinin 2. fıkrası ile 6. fıkrasının aşağıdaki şekilde değiştirilmesini arz
ve teklif ederiz. 02.04.2012

 Mehmet
Şeker Namık Havutça Musa Çam 
 Gaziantep Balıkesir İzmir

 Kazım
Kurt  Ferit Mevlüt Aslanoğlu Engin Altay 
 Eskişehir İstanbul Sinop
“Kamu
işvereni, sendika temsilcisi, sendika il ve ilçe temsilcisi ile sendika ve
sendika şube yöneticilerinin işyerini haklı bir sebep olmadıkça ve sebebini
açık ve kesin şekilde belirtmedikçe değiştiremez. 
Mahallî
ve genel seçimlerde aday olanların, sendika ve konfederasyonun organlarındaki
görevleri adaylık süresince askıda kalır. Seçilmeleri hâlinde görevleri son bulur.
Bu fıkranın uygulanmasında 2839 sayılı Kanunun 18 inci maddesi uygulanmaz.” 
BAŞKAN
– Son okunan önergeye, Sayın Komisyon, katılıyor musunuz? 
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkanım. 
BAŞKAN
– Sayın Hükûmet? 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) - Katılamıyoruz. 
BAŞKAN
– Kim konuşacak efendim? 
MEHMET
AKİF HAMZAÇEBİ (İstanbul) – Sayın Engin Altay. 
BAŞKAN
– Sayın Engin Altay, Sinop Milletvekili. 
Buyurun
Sayın Altay. (CHP sıralarından alkışlar)
ENGİN
ALTAY (Sinop) – Sayın Başkan, sayın milletvekilleri; “Tüh, keşke iş
güvenliğiyle ilgili bir yasamız olsaydı.” diyen bir Hükûmetin -bir çadır
faciasından sonra- çalışanlarla ilgili, çalışanların lehine, çalışanları
gözeten bir sendikalar yasasını buraya getirmesini zaten beklemiyoruz.
Hükûmetin, bu konudaki, geriye dönük süreçte izlediğimiz ilişkileri de, bu
tasarının, bir tek sendikayla baş başa, iş birliği içinde, kendilerine arka
bahçe olmaya aday, hazır bir sendikayla hazırladıkları zaten malum. 
Sayın
milletvekilleri, 12 Eylül 2010’da yaptığınız, yapılan referandumda bu, bugün
çıkan kanuna çok değindiniz, “Toplu sözleşme dönemi başlayacak.” dediniz, bir
sürü hamasetle nutuk attınız. Aradan bunca zaman geçti, getirdiğiniz kanun
tasarısı şuna benziyor: Bir yere düğün diye gidiyorsunuz, düğünde ne gelin var
ne damat var. Böyle düğün olur mu? Yani toplu sözleşme var, grev yok. Yani
dünyada başka örneği var mı bilmiyorum ama bu, hakikaten, çalışanlarla alay
etmekten başka bir şey değildir. 
Parlamentonun
çoğunluk partisinin çalışanları bu kadar hafife almasını, bunların yıllara sâri
mücadeleleriyle, emek, demokrasi, özgürlük mücadeleleriyle böylesine dalga
geçmesini çok şık bulmadığımı ifade etmem lazım.
Diğer
yandan, çoğunluk partinizin çıkardığı Hükûmet, çalışanları potansiyel suçlu
ilan etmiş ve öyle gören bir Hükûmet. 4+4+4’le ilgili KESK’in Türkiye genelinde
başlattığı bu karşı duruşuna, protestosuna yönelik olarak yaptığınız da hiçbir
şekilde demokrasiyle ilintilendirilmesi mümkün olmayan bir şey. Yani
Hükûmetinizin, İçişleri Bakanınızın, valilerinizin ne hakkınadır, ne
haddinedir; Türkiye'nin çeşitli illerinden Ankara’ya gelmek isteyen insanların
seyahat etme özgürlüğünü engellemek gibi bir hakkı olabilir mi? Bu ancak sıkıyönetimlerde
olur, örfi idarelerde olur. Ama zaten, çeşitli muhalefet sözcülerinin söylediği
gibi, iktidarınızın sıkıyönetimden pek bir farkı da kalmadı, yani askerî
diktatörlüklerin yerini sivil diktatörlükler aldı. Seyahat özgürlüğünü ayaklar
altına almak da Parlamentonun ve onun içinden çıkmış Hükûmetin hakkı ve haddi
değildir. 
Öte
yandan, bir tek sendika… Sayın Bülent Arınç’ın Bursa’da yaptığı konuşmayı
okurken -bugün danışmanım gösterdi, buraya da getirmedim- tüylerim ürperdi.
Herkes siyaseten birtakım çevrelerle, sivil toplumlarla, sendikalarla tabii ki
belli ilişkiler kurar, bunda bir sakınca yok. Ama lütfen, size rica ediyorum,
Bülent Arınç’ın Bursa’da yaptığı, Memur-Sen’le ilgili yaptığı konuşmayı bir
okuyun. Eminim, hepinizin içi acıyacaktır, hepiniz üzüleceksiniz, “Bu kadar da
olmaz.” diyeceksiniz. Böyle hükûmet olur mu? Çalışma Bakanı orada oturuyor,
Bülent Arınç Bursa’da bu konuyla ilgili esiyor, gürlüyor: “Memur-Sen en iyisini
bilir, Memur-Sen ne dediyse doğrudur…” Böyle bir yaklaşım olabilir mi? Bir
hükûmetin görevi ülkede sivil toplumlarla, sendikalarla ilgili ayrımcılık
yapmak mıdır? Ama öte yandan KESK’e ve KESK’e bağlı sendikalara yapmadığınız
kalmadı. Yani korkuyorum, yakında buraya bir kanun getireceksiniz, KESK’e bağlı
bütün sendikaları Türkiye’den süreceksiniz. Siz bunu da yaparsınız, bundan da
korkuyorum. 
Millî
Eğitim Bakanlığında daha garip bir durum var. Orada Eğitim Bir-Sen diye bir
sendika var. Bana Hükûmet, Sayın Bakan “Millî Eğitim Bakanlığındaki kurum
yöneticilerinin yüzde 10’u Eğitim-Bir-Sen üyesi değil.” desin, bütün sözlerimi
geri alacağım. Diyemez! Bütün Millî Eğitim yöneticileri aynı sendikanın üyesi
olabilir mi sayın milletvekilleri? Bunu hangi vicdan kabul eder? Böyle bir şey
olur mu? Yanlış yapıyorsunuz, bu olmaz. Örgütlenme özgürlüğünü arka bahçe
sendikalarınızla sınırlı görerek, sınırlı tutarak ileri demokrasi nutukları
atamazsınız. Buna millet güler; nitekim öyle oluyor.
Sayın
milletvekilleri, yapmayın, Türkiye’yi ayrıştırmayın. Türkiye’de bir dönem
“Vatan Cephesi” kamplaşmalarını yaşadı bu insanlar. Türkiye’yi böyle bir
noktaya getirmeyin, çalışanları böyle bir noktaya getirmeyin. 
Bana
şunun izah edilmesini istiyorum: İktidarınızda bir sendika 13 kat nasıl büyür?
Ne özelliği vardır, ne kerameti vardır? 
Ama
ben hep söylüyorum, siz artık tefessüh olmuş bir parti ve Hükûmetsiniz, ilk
seçimlerde de bunun gereği yapılacaktır. (CHP sıralarından alkışlar) 
RECEP
ÖZEL (Isparta) – Daha yeni seçimlerden çıktınız ya! 
BAŞKAN
– Sayın milletvekilleri, Sayın Altay ve… 
MAHİR
ÜNAL (Kahramanmaraş) – Sayın Başkan, konuşmacının konuşmasında kullandığı
“tefessüh” ifadesi hoş bir ifade değildir. 
ENGİN
ALTAY (Sinop) – Niye değil? 
MAHİR
ÜNAL (Kahramanmaraş) – Dolayısıyla bu ifadeyi geri almasını istiyoruz. 
ENGİN
ALTAY (Sinop) – Ne demek, tefessüh ne demek? 
LÜTFÜ
TÜRKKAN (Kocaeli) – Tefessüh, iflas etmiş demektir.
ENGİN
ALTAY (Sinop) – Sayın Başkan, söz verirseniz açıklayayım. 
BAŞKAN
– Hayır… 
ENGİN
ALTAY (Sinop) – Hiç geri alınır mı ya? Ben “Siyaseten çürümüşsünüz.” diyorum,
bunda ne var? 
LÜTFÜ
TÜRKKAN (Kocaeli) – Tefessüh, iflas etmiş demektir, Osmanlıcası o. 
MAHİR
ÜNAL (Kahramanmaraş) – “Siyaseten çürümüşsünüz.” ne demek? Olur mu öyle şey ya!

BAŞKAN
– Arkadaşlar, Sayın Altay ve… 
ENGİN
ALTAY (Sinop) – Tespit yapıyorum ama düzeltme isterseniz yapayım. 
BAŞKAN
– Siz bilirsiniz yani söz sizin. 
ÜNAL
KACIR (İstanbul) – Bize “çürümüş” diyenlerin kendileri fosil, fosil! 
ENGİN
ALTAY (Sinop) - Geri almam, gerekçelerini söyledim.
BAŞKAN
– Peki efendim. 
Sayın
Altay ve arkadaşlarının önergesini oylarınıza sunuyorum: Kabul edenler…
Etmeyenler… Kabul edilmemiştir. 
Bir
sonraki önergeyi okutuyorum: 
Türkiye
Büyük Millet Meclisi Başkanlığına
200
Sıra Sayılı Kamu Görevlileri Sendikaları Kanunu’nda Değişiklik Yapılmasına Dair
Kanun Tasarısının 13 üncü Maddesinde geçen “haklı bir sebep olmadıkça ve”
ibaresinin tasarı metninden çıkarılarak 4688 sayılı Kanunun 18 inci maddesinin
2 nci fıkrasının aşağıdaki şekilde değiştirilmesini arz ve teklif ederiz. 
“Kamu
işvereni, işyeri temsilcisi, sendika il ve ilçe temsilcisi ile sendika ve
sendika şube yöneticilerinin işyerini haklı bir sebep olmadıkça ve sebebini açık
ve kesin şekilde belirtmedikçe değiştiremez."
 
 Pervin Buldan (Iğdır) ve arkadaşları
BAŞKAN
– Sayın Komisyon?
PLAN
VE BÜTÇE KOMİSYONU BAŞKAN VEKİLİ SÜREYYA SADİ BİLGİÇ (Isparta) – Katılamıyoruz
Sayın Başkanım.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Kısa bir açıklama yapabilir
miyim?
BAŞKAN
– Hayhay, buyurun.
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Efendim, Millî Eğitim
Bakanlığı yöneticilerine atıfta bulunularak az önce bir değerlendirme yapıldı.
Yöneticiler sendikacı olamıyor arkadaşlar yani ne kastedildiğini anlayamadık
doğrusu. Uzman, müfettiş, daire başkanı ve üstü tüm yöneticilerin sendikalı
olması söz konusu değil, buna bir açıklık getireyim.
Önergeye
katılamıyoruz efendim.
PERVİN
BULDAN (Iğdır) – Gerekçe okunsun.
BAŞKAN
– Gerekçeyi okutuyorum:
Gerekçe:

Bu
ibare, haklı bir sebep olmadıkça sendika yönetici ve temsilcilerinin görev
yerinin değiştirilemeyeceğine yöneliktir. Yasada yer alan bu ibarenin
çıkarılmasıyla, sendika yönetici ve temsilcilerinin, haklı bir sebep olmadan da
görev yerlerinin değiştirilebilmesinin önü açılacaktır.
BAŞKAN
– Sayın Buldan ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığı’na
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının 13. Maddesi ile değiştirilen 4688 sayılı kanunun 18. maddesinin
beşinci fıkrasına eklenen cümlenin aşağıdaki şekilde değiştirilmesini arz ve
teklif ederiz.
 
Mehmet Şandır (Mersin) ve arkadaşları
“Sendika
şubesi bulunmayan il ve ilçelerde, il ve ilçe temsilciliği kurulabilir. Sendika
il ve ilçe temsilcileri sendikal faaliyetleri yerine getirmek üzere haftada bir
gün ücretli izinli sayılırlar.” 
BAŞKAN
– Sayın Komisyon?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz efendim.
BAŞKAN
– Sayın Hükûmet, önergeye katılıyor musunuz efendim?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN
– Önerge üzerinde Elâzığ Milletvekili Enver Erdem.
Sayın
Erdem, buyurun. (MHP sıralarından alkışlar)
ENVER
ERDEM (Elâzığ) – Sayın Başkan, değerli milletvekilleri; 4688 sayılı Kamu
Görevlileri Sendikaları Kanununda Değişiklik Yapılmasına Dair Kanun
Tasarısı’nın 13’üncü maddesi için verilen önerge üzerinde söz almış
bulunmaktayım. Yüce heyetinizi saygıyla selamlıyorum. 
Değerli
milletvekilleri, tabii, bu kanun tasarısı, 2010 yılında yapılan Anayasa
değişikliği gereği yapılması gereken bir düzenlemeydi. Şeklî bakımdan, bu kanun
tasarısı, yerinde, yapılması gereken… Yani toplu sözleşme ve Kamu Görevlileri
Hakem Kurulunun oluşturulması gerekiyordu, bu yasayla bunlar oluşturuluyor.
Ancak içerik açısından baktığımız zaman, gerek toplu sözleşmenin gerekse Kamu
Görevlileri Hakem Kurulunun oluşumu kamu görevlilerinin hak ve hukukunu
koruması açısından bir önem arz etmemektedir. Yani bu düzenleme, özde değil
sözde bir düzenleme olmuştur. 
Toplu
sözleşmeyi yapacak olan Hükûmet ve Hükûmetin yandaşı olan bir konfederasyon
olacaktır. Gerek Hakem Kurulunda gerekse toplu sözleşmede sadece Hükûmetin
yandaşı olan bu konfederasyon söz sahibi ve imza sahibi olacaktır. Diğer iki
konfederasyonun söz söyleme hakları olsa da gerek toplu sözleşmede gerekse Kamu
Görevlileri Hakem Kuruluna gitmede imza yetkileri olmayacaktır. Bu Hükûmetin
yandaşı olan konfederasyon hem kendi sendikalarına bağlı üyeleri hem diğer
konfederasyona bağlı sendikaların üyelerini hem sendika üyesi olmayanları hem
de emeklileri temsil edecektir. Bu uygulama ile hem demokrasi hem de uzlaşma
prensibi ciddi yara almış olacaktır. 
Değerli
milletvekilleri, bu yaptığımız tasarı uluslararası sözleşmelere de uygun
değildir çünkü uluslararası sözleşmeler grev hakkını garanti altına almaktadır.
Maalesef, bizim düzenlememizde kamu görevlileri için grevden bahsedemiyoruz. 
Bu
tasarı aynı zamanda sendika üyesi olabilecek kamu görevlilerinin kapsamını da
sınırlı tutmuştur. Ceza infaz kurumlarında, Millî Güvenlik Kurulunda, TSK ve
Millî Savunma Bakanlığında, emniyet teşkilatında çalışan kamu görevlileri ile
Türk Silahlı Kuvvetleri, Millî Savunma Bakanlığı ve emniyet teşkilatındaki
sivil çalışan memurları da kapsam dışı tutmuştur. 
Değerli
milletvekilleri, sendikaların, toplu iş sözleşmesinin, Kamu Görevlileri Hakem
Kurulunun var olma gerekçeleri, millî gelirden, refah artışından kamu
görevlilerinin haklarına düşeni alabilmelerini sağlamaktır. Bu mekanizmalar,
biraz önce söylediğim gibi, şeklî açıdan oluşturulmuş ama gerçek amacına hizmet
edebilmesi maalesef mümkün olamamıştır. 
Bu
tasarıda memurların lehine bir düzenleme yoktur. Bu tasarıda demokrasi yoktur.
Bu tasarıda sendika yoktur. Bu tasarıda grev yoktur. Bu tasarıda kamu
görevlilerinin beklentileri yoktur. Şimdi, burada bir kanun tasarısı üzerinde
konuşuyoruz. 5 milyon civarında kamu görevlisini veya emekçisini ilgilendiren
bir tasarıyı Allah’ın bir kamu görevlisi merak etmiyor. Sadece bekledikleri tek
bir şey var, yaklaşık dört aydır geciken maaş zamlarını almak istiyorlar
değerli milletvekilleri. 
Şimdi,
değerli milletvekilleri, bir taraftan rakamlar açıklandı, Türkiye yüzde 8,5
oranında büyüdü, diğer taraftan, işte, dünkü zamları konuşuyoruz. Dünyada
Çin’den sonra büyüyen ikinci ülkeyiz ancak bu büyümenin sıcak parayla
gerçekleştiğini, üreterek bir büyüme sağlayamadığımızı ve bu üretimin, bu büyümenin
tabana yayılamadığını maalesef söylemek durumundayız. Biraz önce bir kısım
konuşmacılar ifade ettiler Türkiye’de yeni 38 civarında dolar milyarderinin
ortaya çıktığını ve esasında kamu görevlilerinin, esnafın, fakirin, yoksulun,
çiftçinin alması gereken rakamların bunların ceplerine sizin iktidarınız
tarafından ne şekilde aktarıldığını da sizlerin bu kürsüde açıklamanız lazım.
İşte, bu fakir fukaranın ahları eğer yukarılara çıkarsa, Cenabıallah da sizin
hakkınızda gereken kararın oluşmasına inşallah izin verecektir diye temenni
ediyor, hepinize saygılarımı sunuyorum. (MHP sıralarından alkışlar)
BAŞKAN
– Sayın Erdem, teşekkür ediyorum.
Sayın
Erdem ve arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
Sayın
milletvekilleri, birleşime beş dakika ara veriyorum.

Kapanma
saati: 18.56

İKİNCİ OTURUM
Açılma
Saati: 19.05
BAŞKAN:
Başkan Vekili Mehmet SAĞLAM
KÂTİP
ÜYELER: Mine LÖK BEYAZ (Diyarbakır), Muhammet Bilal MACİT (İstanbul)
BAŞKAN
– Sayın milletvekilleri, Türkiye Büyük Millet Meclisinin 89’uncu Birleşiminin
İkinci Oturumunu açıyorum. 
200
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
yerinde. 
Hükûmet
yerinde.
14’üncü
madde üzerinde dört önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 200 Sıra Sayılı Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 14. Madde çerçevesinin aşağıdaki şekilde
değiştirilmesini arz ve teklif ederiz.
 Ayşenur
Bahçekapılı A. Sibel Gönül Oya
Eronat
 İstanbul Kocaeli Diyarbakır
 Zeynep
Karahan Uslu Ali Rıza Alaboyun Osman Aşkın Bak
 Şanlıurfa Aksaray İstanbul
 Mehmet
Doğan Kubat
 İstanbul
Madde
14- 4688 sayılı Kanunun Dördüncü Kısım başlığında yer alan "İdarî
Kurullar" ibaresi "Yönetime Katılma" şeklinde değiştirilmiş, 19
uncu maddesinin birinci fıkrası ve ikinci fıkrasının (a) ve (h) bentleri
aşağıdaki şekilde değiştirilmiş, (g) bendine ''dinlenme yerleri," ibaresinden
sonra gelmek üzere "misafirhane"; ikinci fıkrasında yer alan
“doğrultusunda" ibaresinden sonra gelmek üzere "toplumsal cinsiyet
eşitliğini gözeterek" ibaresi eklenmiştir.
Türkiye
Büyük Millet Meclisi Başkanlığına
Görüşülmekte
olan 200 Sıra Sayılı Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 14. Madde çerçevesinin aşağıdaki şekilde
değiştirilmesini arz ve teklif ederiz.
 Hülya
Güven Sedef Küçük Sena
Kaleli
 İzmir İstanbul Bursa
 Sakine
Öz Mehmet Akif Hamzaçebi Ferit Mevlüt Aslanoğlu
 Manisa İstanbul İstanbul
 Haydar
Akar 
 Kocaeli
Madde
14- 4688 sayılı Kanunun Dördüncü Kısım başlığında yer alan “İdari Kurullar”
ibaresi “Yönetime Katılma” şeklinde değiştirilmiş, 19 uncu maddesinin birinci
fıkrası ve ikinci fıkrasının (a) ve (h) bentleri aşağıdaki şekilde
değiştirilmiş, (g) bendine “dinlenme yerleri,” ibaresinden sonra gelmek üzere
“misafirhane”; ikinci fıkrasında yer alan “doğrultusunda” ibaresinden sonra
gelmek üzere “toplumsal cinsiyet eşitliğini gözeterek” ibaresi eklenmiştir.
Türkiye
Büyük Millet Meclisi Başkanlığına
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının çerçeve 14. maddesi çerçevesine “g bendine” ibaresinden önce gelmek
“yeni (f) bendi eklenmiş” ibaresinin ve metne aşağıdaki (f) bendinin
eklenmesini arz ve teklif ederiz.
 Mehmet
Şandır Mustafa Kalaycı Mehmet Günal
 Mersin Konya Antalya
 Erkan
Akçay Sümer Oral
 Manisa Manisa
“(f)
Üyelerin idare ile ilgili doğacak ihtilaflarında, ortak hak ve menfaatlerinin
izlenmesinde veya hukuki yardım gerekliğinin ortaya çıkması durumunda üyelerini
veya mirasçılarını her düzeyde ve derecedeki yönetim ve yargı organları önünde
temsil etmek veya ettirmek üyeleri hakkında tesis edilen bireysel işlemler ve
bunların dayanağı olan düzenleyici işlemlere karşı dava açmak ve bu nedenle
açılan davalarda taraf olmak, konfederasyonların söz konusu düzenleyici
işlemlere karşı dava açmaları da bu bent kapsamındadır.”
Türkiye
Büyük Millet Meclisi Başkanlığına
Görüşülmekte
olan 200 Sıra Sayılı Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 14. maddesinde yer alan ve 4688 sayılı
Yasanın Dördüncü Kısım başlığı için önerilen “Yönetime Katılma” ibaresinin
“Danışma ve İdari Kurullar” biçiminde; 19 madde-sinin birinci fıkrası ile
ikinci fıkrasının (h) ve (f) bentlerinin aşağıdaki şekilde değiştirilmesini arz
ve teklif ederiz.
Madde
14- 4688 sayılı Kanunun 19 uncu maddesinin 1 inci fıkrası ile ikinci fıkrasının
(h) bendi aşağıdaki şekilde değiştirilmiştir.
"Kamu
görevlileri sendikaları ile konfederasyonları, bu kanundaki hükümler
çerçevesinde toplu sözleşme görüşmelerine taraf olmaya ve grev kararı almaya
yetkilidir"
"f)
Sendikanın ve sendika üyelerinin idare ile ilgili doğacak ihtilaflarında, ortak
hak ve menfaatlerinin izlenmesinde veya hukukî yardım gerekliliğinin ortaya
çıkması durumunda sendika ve sendika üyelerini veya mirasçılarını, her düzeyde
ve derecedeki yönetim ve yargı organları önünde temsil etmek veya ettirmek,
sendika ve sendika üyeleri hakkında tesis edilen düzenleyici ve bireysel
işlemlere karşı dava açmak ve bu nedenle açılan davalarda taraf olmak.
Konfederasyonların kamu görevlilerini ilgilendiren düzenleyici işlemlere karşı
dava açmaları da bu bent kapsamındadır."
"h)
Yangın, su baskını, deprem gibi doğal afetlerin gerçekleşmesi durumunda,
gerektiğinde üyelik şartı aranmaksızın nakit mevcudunun yüzde onunu aşmamak
kaydıyla afete uğrayan bölgelerde konut, sağlık ve eğitim tesisleri yapmak,
ayni yardımda bulunmak ve bu amaçla ayni ve nakdi yardım toplamak.
Sendika
ve konfederasyonların bu kapsamda yürüttükleri yardım toplama faaliyetleri,
2860 sayılı Yardım Toplama Kanununun 6 ncı maddesi uyarınca izin alınmasına tabi
değildir."
 Pervin
Buldan Sırrı Süreyya Önder Adil
Kurt
 Iğdır İstanbul Hakkâri

 Erol
Dora Ertuğrul Kürkcü
 Mardin Mersin
BAŞKAN
– Komisyon, son okunan önergeye katılıyor musunuz? 
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz. 
PERVİN
BULDAN (Iğdır) – Gerekçe. 
BAŞKAN
– Gerekçeyi okuyun lütfen.
Gerekçe:

4688
sayılı Yasanın Dördüncü Kısmında yapılması önerilen değişiklikler uyarınca
Yüksek İdari Kurul yerine Kamu Personeli Danışma Kurulu oluşturulmakta bu
nedenle Tasarının 14. maddesiyle getirilen öneriyle Dördüncü Kısmın başlığının
'Faaliyetler, Yasaklar ve Yönetime Katılma' biçiminde değiştirilmesi
önerilmektedir. Değişiklik önerisiyle madde başlığının kurul adlarıyla anılması
amaçlanmaktadır.
'Kamu
Görevlileri Sendikaları Kanununda Değişiklik Yapılmasına Dair Kanun Tasarısı'
bir bütün olarak sendikaları toplu sözleşme sisteminin dışına itmektedir.
Tasarının bu maddesinde ‘Konfederasyonlar' biçiminde bir giriş yapılması ve
sendikaların anılmamasının amacı da budur. Oysa kural, konfederasyonların değil
sendikaların toplu sözleşme yapmasıdır. Elbette kamu görevlilerinin tümünü
ilgilendiren hak ve çıkarlarla ilgili olarak konfederasyonlarla toplu sözleşme
yapılabilmeli ve yapılmalıdır. Ancak kamu görevlilerinin hizmet kollarına
ilişkin sorunlar ancak sendikalar tarafından bilinebilir ve çözüm önerileri
geliştirilebilir. Sendikalar olmadan konfederasyonlar da olamayacağına göre,
sendikaların devre dışına itildiği ve bir bakıma anlamsızlaştırıldığı bir toplu
sözleşme sistemi de olamaz. Kaldı ki bu düzenlemenin, evrensel çalışma
ilişkileri ve sendikal haklarla bağdaştırılmasına olanak yoktur.
Değişiklik
teklifi ile 4688 sayılı yasanın 19. Maddesinin (f) bendinin daha açık ve
anlaşılabilir bir şekilde yazılması amaçlanmıştır. Böylece sendika ve
konfederasyonların dava açmalarındaki kısıtlama kaldırılmış olacaktır. Bu
yöntemle tek tek sendika üyeleri adına dava açmak yerine sendika ve
konfederasyonun dava açmasıyla usul ekonomisine de katkı sunulmuş olacaktır.
Değişiklik teklifinin kabulü ile yargının iş yükü de azalacaktır.
Yalnız
ülkemizde değil, dünyanın dört bir yanında en güçlü demokratik kitle örgütü
olan sendikaların doğal afetlerden sonra yapabilecekleri çok şey olduğu
inancından hareketle, ayni ve nakdi yardım toplamalarının önü açılmakta, bu
yardımları kamu kurum ve kuruluşları veya kamu yararına kurulmuş dernekler
aracılığıyla değil, doğrudan kendilerinin yapması ve bu faaliyetin 2860 sayılı
Yasa kapsamından çıkarılması önerilmektedir.
BAŞKAN
– Sayın Buldan ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Bir
sonraki önergeyi okutuyorum: 
Türkiye
Büyük Millet Meclisi Başkanlığına
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının çerçeve 14. maddesi çerçevesine “g bendine” ibaresinden önce gelmek
üzere “yeni (f) bendi eklenmiş” ibaresinin ve metne aşağıdaki (f) bendinin
eklenmesini arz ve teklif ederiz.
 
Mehmet Şandır (Mersin) ve arkadaşları
(f)
"Üyelerin idare ile ilgili doğacak ihtilaflarında, ortak hak ve
menfaatlerinin izlenmesinde veya hukuki yardım gerekliğinin ortaya çıkması
durumunda üyelerini veya mirasçılarını her düzeyde ve derecedeki yönetim ve
yargı organları önünde temsil etmek veya ettirmek üyeleri hakkında tesis edilen
bireysel işlemler ve bunların dayanağı olan düzenleyici işlemlere karşı dava
açmak ve bu nedenle açılan davalarda taraf olmak, konfederasyonların söz konusu
düzenleyici işlemlere karşı dava açmaları da bu bent kapsamındadır."
BAŞKAN
– Komisyon önergeye katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz. 
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz. 
OKTAY
VURAL (İzmir) – Gerekçe efendim. 
BAŞKAN
– Gerekçeyi okuyun lütfen. 
Gerekçe:
Uluslararası
Çalışma Örgütü ILO'nun, 25 Kasım 1992 tarih ve 3847 sayılı Kanunla uygun
bulunan Sendika Özgürlüğüne ve Örgütlenme Hakkının Korunmasına İlişkin 87
sayılı Sözleşmesinin 3'üncü maddesinde: Çalışanların ve işverenlerin
örgütlerinin, tüzük ve iç yönetmeliklerini düzenlemek, temsilcilerini serbestçe
seçmek, yönetim ve etkinliklerini düzenlemek ve iş programlarını belirlemek
hakkına sahip oldukları belirtilmiş, kamu makamlarının ise, bu hakkı
sınırlayacak veya bu hakkın yasaya uygun şekilde kullanılmasına engel olacak
nitelikteki her türlü müdahaleden sakınmaları gerektiği kurala bağlanmıştır.
25
Kasım 1992 günlü ve 3848 sayılı Kanunla uygun bulunan 151 sayılı Sözleşmenin
uygulama alanı ve tanımlar başlıklı 1’inci maddesinde, diğer uluslararası
çalışma sözleşmelerinde, bu kesime uygulanabilecek daha elverişli hükümlerin
bulunmadığı durumlarda, bu Sözleşmenin kamu makamlarınca çalıştırılan herkese
uygulanacağı öngörülmüş, 3'üncü maddesinde ise, kamu görevlileri örgütünün
amacının, üyelerinin çıkarlarını savunmak ve geliştirmek olduğu kuralına yer
verilmiştir.
Yine
22 Mayıs 2004 tarihinde yürürlüğe giren 5170 sayılı Kanun ile Anayasanın
"milletlerarası antlaşmaları uygun bulma" başlıklı 90'ıncı maddesine
eklenen, usulüne göre yürürlüğe konulmuş temel hak ve özgürlüklere ilişkin
milletlerarası antlaşmalarla kanunların aynı konuda farklı hükümler içermesi
nedeniyle çıkabilecek uyuşmazlıklarda, milletlerarası antlaşma hükümlerinin
esas alınacağı yolundaki kural ile kanun koyucu, temel hak ve özgürlüklere ilişkin
antlaşmalara yasalar önünde önem ve öncelik vermiş, bu konudaki iradesini açık
ve net bir düzenleme altına almıştır.
BAŞKAN
– Sayın Oral ve arkadaşlarının önergesini oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Sayın
milletvekilleri, şimdi okutacağım iki önerge aynı mahiyettedir. Bu önergeleri
okutup birlikte işleme alacağım. Önerge sahiplerinin istemi hâlinde kendilerine
ayrı ayrı söz vereceğim. 
Türkiye
Büyük Millet Meclisi Başkanlığına
Görüşülmekte
olan 200 Sıra Sayılı Kamu Görevlileri Sendikaları Kanununda Değişiklik
Yapılmasına Dair Kanun Tasarısı’nın 14. Madde çerçevesinin aşağıdaki şekilde
değiştirilmesini arz ve teklif ederiz. 
 
Hülya Güven (İzmir) ve arkadaşları 
Madde
14- 4688 sayılı Kanunun Dördüncü Kısım başlığında yer alan “İdari kurullar”
ibaresi "Yönetime Katılma" şeklinde değiştirilmiş, 19 uncu maddesinin
birinci fıkrası ve ikinci fıkrasının (a) ve (h) bentleri aşağıdaki şekilde
değiştirilmiş, (g) bendine ''dinlenme yerleri," ibaresinden sonra gelmek
üzere "misafirhane"; ikinci fıkrasında yer alan “doğrultusunda"
ibaresinden sonra gelmek üzere "toplumsal cinsiyet eşitliğini
gözeterek" ibaresi eklenmiştir.
İkinci
önergenin imza sahipleri: 
Ayşe
Nur Bahçekapılı (İstanbul) ve arkadaşları. 
BAŞKAN
– Komisyon aynı mahiyetteki iki önergeye katılıyor mu? 
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılıyoruz efendim. 
BAŞKAN
– Sayın Hükûmet? 
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim. 
MEHMET
AKİF HAMZAÇEBİ (İstanbul) – Gerekçe…
MAHİR
ÜNAL (Kahramanmaraş) – Gerekçe…
BAŞKAN
– Gerekçeyi okutuyorum: 
Gerekçe:

Demokratik,
sosyal ve hukuk devleti olmanın en önemli göstergelerinden birisi de örgütlenme
özgürlüğüdür. Temel insan haklarından da sayılan bu özgürlüğün sendikal hak
olarak tüm çalışanlara ayrımsız tanınması gereğinden hareketle, mevzuatımızı
2006/54 sayılı AB Direktifine uyumlu hale getirmek amacıyla, sendikaların tüm
faaliyetlerinde toplumsal cinsiyet eşitliğinin dikkate alınması yönünde
düzenleme yapılmıştır.
BAŞKAN
– İkinci önergenin gerekçesi de aynı mahiyette olduğu için okutmuyorum. 
Aynı
mahiyetteki iki önergeyi oylarınıza sunuyorum: Kabul edenler… Kabul etmeyenler…
Kabul edilmiştir. 
Kabul
edilen önergeler doğrultusunda 14’üncü maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
15’inci
madde üzerinde bir önerge vardır, okutuyorum: 
T.B.M.M
Başkanlığına
Görüşülmekte
olan 200 Sıra Sayılı yasa tasarısının 15. Maddesindeki “Her yıl mart ve kasım
aylarında toplanır” ifadesi yerine “Her yıl şubat ve ekim aylarında toplanır”
şeklinde değiştirilmesini arz ederiz. 
 Kâzım
Kurt Ferit Mevlüt Aslanoğlu Musa Çam
 Eskişehir İstanbul İzmir
 Binnaz
Toprak Ali Serindağ Mehmet Hilal
Kaplan
 İstanbul Gaziantep Kocaeli
BAŞKAN
– Sayın Komisyon, önergeye katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz. 
BAŞKAN
– Kim konuşacak?
MEHMET
AKİF HAMZAÇEBİ (İstanbul) – Mehmet Hilal Kaplan.
BAŞKAN
– Kocaeli Milletvekili Sayın Kaplan.
Buyurun.
(CHP sıralarından alkışlar) 
MEHMET
HİLAL KAPLAN (Kocaeli) – Sayın Başkan, değerli milletvekilleri, Kamu
Görevlileri Sendikaları Kanununda Değişiklik Yapılmasına Dair Kanun
Tasarısı’nın 15’inci maddesi üzerinde verdiğimiz önerge doğrultusunda söz almış
bulunmaktayım. Yüce heyetinizi ve tutuklu tüm milletvekillerini saygıyla
selamlıyorum. 
Sendikal
örgütlenmenin öncelikli hedefi, toplu iş sözleşmesidir; yani toplu pazarlık
hürriyetini gereğince kullanmaktır. Bu tasarıyla, toplu sözleşmesine katılmayan
konfederasyonların itiraz hakkı bulunmaması Uluslararası Çalışma Örgütü
sözleşmelerine uygunluk teşkil etmemektedir. ILO’nun 87 sayılı Sözleşmesi’nde
sendika kurma ve sendikaya üye olma hakkı hiçbir ayrım gözetmeksizin tüm
çalışanlara tanınmıştır. Böylelikle örgütlenme özgürlüğünü işçi, memur,
hizmetli veya sözleşmeli personel gibi ayrımlarla sınıflandırma ve
sınırlandırmaya engel olunmuştur. Kişilerin özel ya da kamusal alanda çalışıyor
olması veya bir etnik ve siyasi görüşü temsil etmesi ayrıştırmayı
gerektirmiyor. Bu tasarı ile farklılıklar ortadan kaldırılmamıştır, kamuda
çalışan ile özelde çalışan ayrıma tabi tutulmuştur. Ayrıca, kamuda çalışanlar
arasında da kadrolu ve sözleşmeli ayrımı yapılmaktadır. Bu tasarı, aynı iş
kolunda, aynı iş yerinde, aynı işi yapanlar arasında sözleşmeli olanları
ötekileştirmektedir. Çalışanların “4/B” ve “4/C”li diye tanımlanması ILO ve
insan hakları sözleşmelerine aykırıdır. İktidarınız döneminde “özelleştirme” ve
“taşeronlaşma” adı altında neredeyse kamuda çalışan personel bırakmadınız. 
Hekim
olmam sebebiyle sağlık alanında yaptıklarınıza değinmek istiyorum. “Sağlıkta
reform” adıyla özelleştirme ve piyasalaştırmanın yanında, önce hastanelerde
temizlik ve yemek hizmetlerini taşeronlaştırarak bunların örgütlü çalışmasının
önüne engel koydunuz, sonra hastanedeki görüntüleme ve laboratuvar hizmetlerini
taşeronlaştırdınız, yetmedi şimdi de doktor ve hemşireleri sözleşmeli yaparak
taşeronlaştırıyorsunuz. Hatta daha ileri giderek, yabancı doktor ve hemşire
getirerek, mevcut hekim ve hemşirelere aba altından sopa göstererek çalışma
huzurunu ve güvencesini tehdit eder durumda oldunuz. Peki, size soruyorum:
Sağlık sektöründe ana işi yapan kimler kaldı sizin bu anlayışınızla? Toplu iş
görüşmelerinde kamu ve özel ayrımı ortadan kaldırılmıyorsa ve bu çalışana toplu
sözleşmeli grev hakkını vermiyorsa bu sadece sembolik olarak kalmaktadır.
Emeğin “özel” ve “kamu” diye ayrımı olmaz, emek en yüce değerdir ve
korunmalıdır. Kaldı ki her şeyin yasada belirtilmiş olması da yetmiyor,
anayasal hak olarak kişiler, sendikalar ve sivil toplum örgütleri basın yoluyla
haklarını açıklamalarına rağmen, sizin Hükûmetiniz döneminde böyle açıklama
yapanlara neler yaptığınızı anımsatmak istiyorum. Hakkını arayan,
olumsuzlukları ifade eden, kendisini ve toplumu ilgilendiren konularda görüşlerini
ifade eden kamu emekçilerine, sivil toplum örgütlerine şiddet uyguluyor, biber
gazı kullanıyor ve onları tutukluyorsunuz. Madem bu anayasal bir haksa bu kin,
bu nefret niye? Kendinize sormanız lazım. 
Bakın,
bu uygulamalarınızın sonunda toplu iş sözleşmesine tabi olan işçilerin
Hükûmetiniz dönemindeki sayısını size hatırlatmak istiyorum. 2002 yılında
iktidara geldiğinizde, Türkiye’de 1 milyon işçi toplu iş sözleşmesinden
yararlanma olanağına sahipti. Yıl 2011, bu sayı 500 bin kişi. Size şimdi soruyorum:
Nerede bu işçiler, 500 bin işçinin olanakları iyileşti işçilikten çıktılar mı?
Biraz elinizi vicdanınıza koymanızı istiyorum, biraz düşünmenizi istiyorum. 
Emeğin
örgütlenmesinin önündeki engellerden biri de özel sektörde sendikaya üye
olduktan sonra yetkilendirme sürecinde itiraz edildiğinde olayın aylar ve
yıllarca sürmesidir. 
Süremin
bitmesi nedeniyle hepinize saygılar sunuyorum, teşekkür ediyorum. (CHP
sıralarından alkışlar)
BAŞKAN
– Teşekkürler Sayın Kaplan.
Sayın
Kaplan ve arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmemiştir.
15’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
16’ncı
madde üzerinde üç önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının çerçeve 16. maddesiyle değiştirilen 4688 sayılı Kanunun 23.
maddesinin ikinci paragrafının son cümlesinin madde metninden çıkarılmasını,
üçüncü paragrafından sonra gelmek üzere aşağıdaki paragrafın eklenmesini arz ve
talep ederiz.
 Mehmet
Şandır Mustafa Kalaycı Mehmet Günal
 Mersin Konya Antalya
 Erkan
Akçay Sümer Oral Mesut
Dedeoğlu
 Manisa Manisa Kahramanmaraş
“İşyeri
sendika temsilcileri ve sendika işyeri temsilcileri, sendikal faaliyetlerini
işyerinde haftada bir gün olmak üzere yerine getirirler ve bu sürede ücretli
izinli sayılırlar.”
BAŞKAN
– Diğer önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 200 sıra sayılı 'Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 16. maddesinde yer alan ve 4688 sayılı
yasanın 23. maddesinin değiştirilmesine ilişkin önerinin aşağıdaki şekilde
değiştirilmesini arz ve teklif ederiz. 02.04.2012 
 Mehmet
Şeker Namık Havutça  Musa Çam
 Gaziantep Balıkesir İzmir
 Kazım
Kurt Ferit Mevlüt Aslanoğlu İlhan Demiröz
 Eskişehir İstanbul Bursa
 Kadir
Gökmen Öğüt Aykan Erdemir Turhan
Tayan
 İstanbul Bursa Bursa
Madde
16- 4688 sayılı Kanunun 23 üncü maddesi, başlığı ile birlikte aşağıdaki şekilde
değiştirilmiştir.
"Sendika
temsilcisi
Madde
23 - Her sendika işyerinde üyeleri arasında temsilci seçmeye yetkilidir. 
Sendika
temsilcileri, işyerlerinde, üyelerinin işveren veya işyeri ile ilgili
sorunlarını dinlemek, ilgili yerlere iletmek ve sendika ile işveren arasında
iletişim sağlamak amacıyla, sendikaların tüzüklerinde belirtilen yetkili
kurullar tarafından bir genel kurul dönemi için işyerinden seçilirler.
Her
sendikanın temsilci sayısı, işyerindeki kamu görevlisi sayısı 1-50 arasında ise
en çok bir, 51-100 arasında ise en çok üç, 101-200 arasında ise en çok beş,
201-500 arasında ise en çok yedi, 501-1000 arasında ise en çok onbir, 1000'den
fazla ise en çok onbeştir. Bu temsilcilerden biri sendika tarafından baş
temsilci olarak görevlendirilebilir. İşyeri sendika temsilcileri bu görevlerini
işyerinde, haftada dört saat olmak üzere yerine getirirler. Temsilciler bu
sürede izinli sayılırlar.
Kamu
işvereni, yönetim ve hizmetin işleyişini engellemeyecek biçimde sendika
temsilcilerine çalışma saatleri içinde ve dışında görevlerini yapabilmeleri
için imkânlar ölçüsünde kolaylıklar sağlar."
Türkiye
Büyük Millet Meclisi Başkanlığına
200
Sıra Sayılı Kamu Grevlileri Sendikaları Kanununda Değişiklik Yapılmasına Dair
Kanun Tasarısının 16'ncı maddesinin aşağıdaki şekilde değiştirilmesini arz ve
teklif ederiz.
Madde
16- 4688 sayılı Kanunun 23 üncü maddesi, başlığı ile birlikte aşağıdaki şekilde
değiştirilmiştir.
"Sendika
temsilcisi
Madde
23 - Her sendika işyerinde üyeleri arasında temsilci seçmeye yetkilidir.
Sendika
temsilcileri, işyerlerinde, üyelerinin işveren veya işyeri ile ilgili
sorunlarını dinlemek, ilgili yerlere iletmek ve sendika ile işveren arasında
iletişim sağlamak amacıyla, sendikaların tüzüklerinde belirtilen yetkili
kurullar tarafından bir genel kurul dönemi için işyerinden seçilirler.
Her
sendikanın temsilci sayısı, işyerindeki kamu görevlisi sayısı 10-50 arasında
ise en çok bir, 51-100 arasında ise en çok üç, 101-200 arasında ise en çok beş,
201-500 arasında ise en çok yedi, 501-1000 arasında ise en çok onbir, 1000'den
fazla ise en çok onbeştir. Bu temsilcilerden biri sendika tarafından baş
temsilci olarak görevlendirilebilir. İşyeri sendika temsilcileri bu görevlerini
işyerinde, haftada dört saat olmak üzere yerine getirirler. Temsilciler bu
sürede izinli sayılırlar.
Kamu
işvereni, yönetim ve hizmetin işleyişini engellemeyecek biçimde sendika
temsilcilerine çalışma saatleri içinde ve dışında görevlerini yapabilmeleri
için kolaylıklar sağlar.”
 Pervin
Buldan Sırrı Süreyya Önder Adil
Kurt
 Iğdır İstanbul Hakkâri
 Erol
Dora Sırrı Sakık Ertuğrul
Kürkcü

 Mardin Muş Mersin
BAŞKAN
– Sayın Komisyon, son okunan önergeye katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz efendim.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim.
BAŞKAN
– Sayın Buldan…
PERVİN
BULDAN (Iğdır) – Gerekçe okunsun.
BAŞKAN
– Gerekçeyi okutuyorum:
Gerekçe:

Değişiklik
ile ayrım gözetmeksizin sendika temsilcileri yasal güvenceye kavuşturulması,
temsilci sayısının arttırılması ve temsilcilerin yetki ve güvenceleri
düzenlenmesi amaçlanmıştır.
BAŞKAN
– Sayın milletvekilleri, Sayın Buldan ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Bir
sonraki önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 200 sıra sayılı 'Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 16. maddesinde yer alan ve 4688 sayılı
Yasanın 23. maddesinin değiştirilmesine ilişkin önerinin aşağıdaki şekilde
değiştirilmesini arz ve teklif ederiz.
 
 Ferit Mevlüt Aslanoğlu (İstanbul) ve arkadaşları
Madde
16- 4688 sayılı Kanunun 23 üncü maddesi, başlığı ile birlikte aşağıdaki şekilde
değiştirilmiştir.
"Sendika
temsilcisi
Madde
23 - Her sendika işyerinde üyeleri arasında temsilci seçmeye yetkilidir. 
Sendika
temsilcileri, işyerlerinde, üyelerinin işveren veya işyeri ile ilgili
sorunlarını dinlemek, ilgili yerlere iletmek ve sendika ile işveren arasında
iletişim sağlamak amacıyla, sendikaların tüzüklerinde belirtilen yetkili
kurullar tarafından bir genel kurul dönemi için işyerinden seçilirler.
Her
sendikanın temsilci sayısı, işyerindeki kamu görevlisi sayısı 1-50 arasında ise
en çok bir, 51-100 arasında ise en çok üç, 101-200 arasında ise en çok beş,
201-500 arasında ise en çok yedi, 501-1000 arasında ise en çok onbir, 1000'den
fazla ise en çok onbeştir. Bu temsilcilerden biri sendika tarafından baş
temsilci olarak görevlendirilebilir. İşyeri sendika temsilcileri bu görevlerini
işyerinde, haftada dört saat olmak üzere yerine getirirler. Temsilciler bu
sürede izinli sayılırlar.
Kamu
işvereni, yönetim ve hizmetin işleyişini engellemeyecek biçimde sendika
temsilcilerine çalışma saatleri içinde ve dışında görevlerini yapabilmeleri
için imkânlar ölçüsünde kolaylıklar sağlar."
BAŞKAN
– Sayın Aslanoğlu ve arkadaşlarının önergesine katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz efendim.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz biz de.
BAŞKAN
– Kim konuşacak Sayın Aslanoğlu?
FERİT
MEVLÜT ASLANOĞLU (İstanbul) – Gerekçe…
BAŞKAN
– Gerekçeyi okutuyorum:
Gerekçe
Teklifle,
ayrım gözetmeksizin sendika temsilcileri yasal güvenceye kavuşturulmakta,
‘demokratik toplum örgütlü toplumdur’ ilkesinden yola çıkılarak, temsilci
sayısının arttırılması ve temsilcilerin yetki ve güvenceleri düzenlenmektedir.
BAŞKAN
– Sayın milletvekilleri, Sayın Aslanoğlu ve arkadaşlarının önergesini
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Son
önergeyi de okutuyorum: 
Türkiye
Büyük Millet Meclisi Başkanlığına
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının çerçeve 16. maddesiyle değiştirilen 4688 sayılı Kanunun 23.
maddesinin ikinci paragrafının son cümlesinin madde metninden çıkarılmasını,
üçüncü paragrafından sonra gelmek üzere aşağıdaki paragrafın eklenmesini arz ve
talep ederiz.
 
Mehmet Şandır (Mersin) ve arkadaşları
“İşyeri
sendika temsilcileri ve sendika işyeri temsilcileri, sendikal faaliyetlerini
işyerinde haftada bir gün olmak üzere yerine getirirler ve bu sürede ücretli
izinli sayılırlar.”
BAŞKAN
– Sayın Komisyon katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN
– Gerekçeyi okuyun lütfen.
Gerekçe:
151
sayılı İLO Sözleşmesinin 6. Maddesi Kamu Görevlileri Örgütlerine Sağlanacak
Kolaylıklar başlığını taşımaktadır. 1. maddede: "Kamu görevlilerinin
tanınan örgütlerinin temsilcilerine, çalışma saatleri içerisinde veya dışında
görevlerini çabuk ve etkin bir biçimde yerine getirebilmelerine olanak verecek
şekilde kolaylıklar sağlanacaktır."
2. maddede:
"Bu tür kolaylıklar sağlanması idarenin veya hizmetin etkin işleyişini
engellemeyecektir."
3. madde
de ise: Bu kolaylıkların niteliği ve kapsamı, bu sözleşmenin 7. maddesinde
belirtilen "kamu görevlileri ve kamu makamları arasında çalışma
koşullarının görüşülmesine olanak veren yöntemlerin ve kamu görevlileri
temsilcilerinin anılan koşulların belirlenmesine katılmalarını sağlayan başka
her türlü yöntemin en geniş biçimde geliştirilmesi ve kullanılmasını teşviki
ipin gerektiğinde ulusal koşullara uygun önlemler alınacaktır, şeklindeki
düzenlemeye uygun yöntemlerle belirlenecektir". Hükmüne yer verilmiştir. 
Sendika
Özgürlüğü ve Örgütlenme Hakkının Korunması Hakkında 87 Sayılı Uluslararası
Çalışma Sözleşmesidir. Bu sözleşmenin 3. maddesinin 2. fıkrası; "Kamu
makamları bu hakkı sınırlayacak (sendikal örgütlenme hakkı) veya bu hakkın
yasaya uygun bir şekilde kullanılmasına engel olacak nitelikte her türlü müdahaleden
kaçınmalıdır." Madde 8/1 ve 8/2 de ise "Çalışanlar ve işverenler
bunlara ait örgütler, bu sözleşme ile kendilerine tanınan bu haklarını
kullanmada, diğer kişiler ve topluluklar gibi yasalara uymak
zorundadırlar."
"Yasalar,
bu sözleşme ile öngörülen güvencelere zarar verici nitelikte olamaz veya zarar
verici şekilde uygulanamaz."
Yine
anılan sözleşmenin Örgütlenme Hakkının Korunması başlıklı 11. Maddesinde
"Hakkında bu sözleşmenin yürürlükte bulunduğu Uluslararası Çalışma
Örgütünün her üyesi, çalışanların ve işverenlerin örgütlenme hakkını serbestçe
kullanmasını sağlamak amacıyla gerekli ve uygun bütün önlemleri almakla
yükümlüdür." Hükümlerini taşımaktadır. Bütün bu uluslararası kurallar
T.B.M.M tarafından çıkarılan kanunlarla uygun bulunmuş ve Resmi Gazetede
yayımlanmıştır. (RG.11.12.1992, 21432 Mükerrer) 
Anayasamızın
90. maddesinin son fıkrasına göre "Usulüne göre yürürlüğe konulmuş
milletlerarası anlaşmalar kanun hükmündedir. Bunlar hakkında Anayasaya
aykırılık iddiası ile Anayasa Mahkemesine başvurulamaz" hükmü ile 151 ve
87 Sayılı Sözleşme hükümlerinin, iç hukuk hükmü niteliğinde yasaya eşit
düzenlemeler olduğunu vurgulamaktadır.
Değişiklik
talebiyle, işyeri sendika temsilcileri ile sendika işyeri temsilcilerinin
kurumdaki sendikal faaliyetlerini daha etkin ve verimli şekilde yerine
getirmeleri amaçlanmıştır.
BAŞKAN
– Sayın milletvekilleri, Sayın Şandır ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir.
Önergeler
doğrultusunda 16’ncı maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
17’nci
madde üzerinde önerge yoktur.
17’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
18’inci
madde üzerinde üç önerge vardır, okutuyorum: 
Türkiye
Büyük Millet Meclisi Başkanlığı’na
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının çerçeve 18. maddesiyle değiştirilen 4688 sayılı kanunun 28.
Maddesinde yer alan "kamu görevlilerinin mali ve sosyal haklarını
düzenleyen mevzuat hükümleri dikkate alınarak" ibaresinin madde metninden
çıkarılmasınız arz ve teklif ederiz.
 Mehmet
Şandır Mustafa Kalaycı Mehmet Günal
 Mersin Konya Antalya
 Erkan
Akçay Sümer Oral Alim
Işık
 Manisa Manisa Kütahya
Türkiye
Büyük Millet Meclisi Başkanlığı'na
Görüşülmekte
olan 200 sıra sayılı 'Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 18. maddesinin aşağıdaki şekilde
değiştirilmesini arz ve teklif ederiz. 02.04.2012 
 Mehmet
Şeker Namık Havutça Musa Çam
 Gaziantep
 Balıkesir İzmir
 Kazım
Kurt Ferit Mevlüt Aslanoğlu Uğur Bayraktutan
 Eskişehir İstanbul Artvin
Madde
18- 4688 sayılı Kanunun 28 inci maddesi, başlığı ile birlikte aşağıdaki şekilde
değiştirilmiştir.
"Toplu
sözleşmenin kapsamı
Madde
28- Genel toplu sözleşme; bu kanunda belirtilen esaslar çerçevesinde kamu
görevlilerinin ortak ekonomik, sosyal, demokratik, siyasi, özlük ve mesleki hak
ve çıkarlarını kapsar.
Hizmet
kolu toplu sözleşmesi, bu kanunda belirtilen esaslar çerçevesinde bir hizmet
kolu kapsamına giren genel bütçeli kurum ve kuruluşlarda çalışan kamu
görevlilerinin hizmet koluna özgü ortak ekonomik, sosyal, demokratik, siyasi,
özlük ve mesleki hak ve çıkarlarını kapsar.
Kurumsal
toplu sözleşme, bu kanunda belirtilen esaslar çerçevesinde özel bütçeli kamu
kurum ve kuruluşları ile düzenleyici ve denetleyici kurumlar, sosyal güvenlik
kurumları, belediyeler, il özel idareleri ve mahalli idare birliklerinde
çalışmakta olan kamu görevlilerinin ortak ekonomik, sosyal, demokratik, siyasi,
özlük ve mesleki hak ve çıkarlarını kapsar.
Toplu
sözleşme hükümlerinin uygulanmasında sendika üyesi olan ve sendika üyesi
olmayan kamu görevlileri arasında ayrım yapılamaz.
Genel
ve hizmet kolu toplu sözleşme hükümleri, sözleşmenin yapıldığı tarihi izleyen
mali yıl için geçerlidir.
Toplu
sözleşme hükümlerinden kamu görevlileri ve emekli kamu görevlileri
yararlanır."
Türkiye
Büyük Millet Meclisi Başkanlığı'na
200
Sıra Sayılı Kamu Görevlileri Sendikaları Kanununda Değişiklik Yapılmasına Dair
Kanun Tasarısının 18 inci maddesinin aşağıdaki şekilde değiştirilmesini arz ve
teklif ederiz.
 Pervin
Buldan  Sırrı Süreyya Önder Adil
Kurt
 Iğdır İstanbul Hakkâri
 Erol
Dora Sırrı Sakık Ertuğrul
Kürkcü
 Mardin Muş Mersin
“4688
sayılı Kanunun 28 inci maddesi, başlığı ile birlikte aşağıdaki şekilde
değiştirilmiştir.
Toplu
sözleşmenin kapsamı
Madde
28- Toplu sözleşme; kamu görevlilerinin ortak ekonomik, sosyal, demokratik,
siyasi, özlük ve mesleki hak ve çıkarlarını kapsar.
Toplu
sözleşme hükümlerinin uygulanmasında sendika üyesi olan ve sendika üyesi
olmayan kamu görevlileri arasında ayrım yapılamaz.
Toplu
sözleşme hükümleri, sözleşmenin yapıldığı tarihi izleyen mali yıl için
geçerlidir.
Toplu
sözleşme hükümlerinden kamu görevlileri ve emekli kamu görevlileri
yararlanır."
BAŞKAN
– Sayın Komisyon, Buldan ve arkadaşlarının önergesine katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) - Katılamıyoruz.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz efendim.
BAŞKAN
– Sayın Buldan?
PERVİN
BULDAN (Iğdır) – Gerekçe okunsun.
BAŞKAN
– Gerekçeyi okuyun lütfen.
Gerekçe:

Değişiklik
ile toplu sözleşmenin kapsamının genişletilmesi amaçlanmıştır.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Bir
sonraki önergeyi okutuyorum: 
Türkiye
Büyük Millet Meclisi Başkanlığı'na
Görüşülmekte
olan 200 sıra sayılı 'Kamu Görevlileri Sendikaları Kanununda Değişiklik
Yapılmasına Dair Kanun Tasarısı'nın 18. maddesinin aşağıdaki şekilde
değiştirilmesini arz ve teklif ederiz. 02.04.2012 
 Namık
Havutça (Balıkesir) ve arkadaşları
Madde
18- 4688 sayılı Kanunun 28 inci maddesi, başlığı ile birlikte aşağıdaki şekilde
değiştirilmiştir.
"Toplu
sözleşmenin kapsamı
Madde
28- Genel toplu sözleşme; bu kanunda belirtilen esaslar çerçevesinde kamu
görevlilerinin ortak ekonomik, sosyal, demokratik, siyasi, özlük ve mesleki hak
ve çıkarlarını kapsar.
Hizmet
kolu toplu sözleşmesi, bu kanunda belirtilen esaslar çerçevesinde bir hizmet
kolu kapsamına giren genel bütçeli kurum ve kuruluşlarda çalışan kamu görevlilerinin
hizmet koluna özgü ortak ekonomik, sosyal, demokratik, siyasi, özlük ve mesleki
hak ve çıkarlarını kapsar.
Kurumsal
toplu sözleşme, bu kanunda belirtilen esaslar çerçevesinde özel bütçeli kamu
kurum ve kuruluşları ile düzenleyici ve denetleyici kurumlar, sosyal güvenlik
kurumları, belediyeler, il özel idareleri ve mahalli idare birliklerinde
çalışmakta olan kamu görevlilerinin ortak ekonomik, sosyal, demokratik, siyasi,
özlük ve mesleki hak ve çıkarlarını kapsar.
Toplu
sözleşme hükümlerinin uygulanmasında sendika üyesi olan ve sendika üyesi
olmayan kamu görevlileri arasında ayrım yapılamaz.
Genel
ve hizmet kolu toplu sözleşme hükümleri, sözleşmenin yapıldığı tarihi izleyen
mali yıl için geçerlidir.
Toplu
sözleşme hükümlerinden kamu görevlileri ve emekli kamu görevlileri
yararlanır."
BAŞKAN
– Komisyon, önergeye katılıyor musunuz?
PLAN
VE BÜTÇE KOMİSYONU BAŞKANI LÜTFİ ELVAN (Karaman) - Katılamıyoruz.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılmıyoruz efendim.
MEHMET
AKİF HAMZAÇEBİ (İstanbul) – Sayın Uğur Bayraktutan konuşacak.
BAŞKAN
– Sayın Bayraktutan, Artvin Milletvekili. 
Buyurun
Sayın Bayraktutan. (CHP sıralarından alkışlar)
UĞUR
BAYRAKTUTAN (Artvin) – Sayın Başkan, çok değerli milletvekilleri; öncelikle
şunu belirtmek istiyorum: 12 Eylül 2010 tarihinde yapılan referandum ile kamu
çalışanlarına toplu sözleşme hakkı tanınmış ama grev hakkı tanınmamıştır. Biz
bunun bir ayağının eksik kaldığı düşüncesindeyiz. Grev hakkının olmadığı bir
sözleşmede… Yani bu, boş silahla ava gitmeye benzer. Bu nedenle bunun tam
olmadığı ve eksik olduğu kanısındayız.
Aslında
12 Eylül 2010 tarihinde yapılan düzenlemedeki olayın bunlarla ilgili olmadığı,
yargıyı dizayn etme çabası olduğunu hepimiz biliyoruz. 12 Eylül 2010’da hem Danıştay
hem Yargıtay hem yargı kurumları bir anlamda dizayn edilmiştir. Biraz önce
bahsettiğimiz o maden, hidroelektrik santrallerle alakalı ne yazık ki idare
mahkemelerinin yerindelik denetimi yapmasıyla ilgili hükümler ortadan
kaldırılmıştır.
Değerli
arkadaşlarım, Uluslararası Çalışma Örgütünün belirlemiş olduğu ana kriterlerden
birisi hem toplu sözleşme hakkının hem de grev hakkının çalışanların bir
hakkının olmasından öteye aynı zamanda bir insan hakkı olduğu gerçeğidir.
Burada iktidar partisinin getirmiş olduğu düzenlemelerle yetinilmiştir. Mevcut
yasa tasarısının birçok eksiklerle dolu olduğunu biliyoruz. Bu konuda 12 Eylül
2010 düzenlemesinin üzerinden yaklaşık neredeyse on sekiz, on dokuz aylık bir
süreç geçtikten sonra bunun getirilmesi de -eksiklerine rağmen- düşündürücüdür.
Bunu yüce heyetin takdirlerine sunuyorum.
Kamu
görevlileri sendikal uyuşmazlık durumunda yalnızca Kamu Görevlileri Hakem
Kuruluna -ve bunun yanında- sınırlı bir şekilde başvurmaktadırlar. Bunu çok
doğru bulmadığımızı ifade etmek istiyorum.
Grev
veya başka bir hak arama yönteminin olmaması yasa tasarısının içerisindeki
eksikliklerden bir tanesidir değerli arkadaşlarım.
Tasarıda
tek düzeyde ve yalnızca kamu görevlileri konfederasyonlarının toplu sözleşme
yapmasına olanak tanınmaktadır ki bu da eksikliklerden bir tanesi olarak
gözükmektedir.
Dün
Sayın Bakana sordum. Tabii, Anayasa’daki düzenlemelerdeki eksiklikleri ileri
sürdü. Anayasa’nın 53’üncü maddesinde yapılan değişikliklerle toplu sözleşme
hükümlerinin emeklilere yansıtılması gerekmektedir ama Anayasa’daki eksiklikler
göz önüne alınarak bu şekilde bir düzenlemenin yapılmamasını gerekçe gösterdi
Sayın Bakan. 
Sendika
kurma, emeklilerin sendika kurma hakkı ne yazık ki yoktur, üye olma hakkı
yoktur. Bu fiilî durumu da yüce heyetinizin takdirlerine sunuyorum.
Tasarıda
yer alan toplu sözleşmenin tanımı ve toplu sözleşmenin kapsamı, kamu
görevlilerinin sınırlı sayıda -yasalaştığı takdirde- konuyu görüşmesine olanak
tanımaktadır. Mevcut hâliyle getirilmek istenen düzenlemede “Toplu sözleşme,
kamu görevlilerine uygulanacak katsayı ve göstergeler, aylık ve ücretler, her
türlü zam ve tazminatlar, ek ödeme, toplu sözleşme ikramiyesi, fazla çalışma
ücreti, harcırah ile ikramiye, doğum, ölüm ve aile yardımı ödenekleri, cenaze
giderleri, yiyecek ve giyecek yardımları ve diğer mali ve sosyal hakları
kapsar. Aylık ve ücretler ve diğer mali ve sosyal haklara ilişkin sistemlerde
değişiklik öngören talepler toplu sözleşmenin dışındadır.” hükmü yer
almaktadır. 
Çok
değerli arkadaşlarım, burada getirilen hükümle, aslında tasarıda yer alan
sözleşme tanımı ve toplu sözleşmenin kapsamı kamu görevlileri açısından sınırlı
sayıda getirilmektedir. Burada bazı konuların gündeme hiç gelmemesi ve bu
konuların hiç görüşülmemesi söz konusudur. Öyle ki bu hâliyle tasarı
yasalaştığı takdirde, kamu görevlileri en azından çalışma koşullarını hiçbir
şekilde tartışamayacaklardır, terfi gibi çok ana bir sorunu, kendileri için
önemli bir sorun teşkil edecek durumu tartışamamaktadırlar, kıdem sorununu
gündeme getiremeyeceklerdir, kariyer sorununu gündeme getiremeyeceklerdir. En
önemli sorunlarından bir tanesi olan fazla çalışma ücretleriyle ilgili
taleplerini de bu yasa tasarısı kapsamında gündeme getiremeyeceklerdir. Bunun
gibi, özlük hakları hiçbir şekilde gündeme gelmeyecektir. Mali haklar dışındaki
ekonomik haklar da bir anlamda -bu mevcut tasarı yasalaşırsa- gündeme
gelmeyecektir. Bunların yanında, yine demokratik ve siyasi hakların da
konuşulmadığı bir tasarı gündeme gelecektir ki bunu kabul etmek mümkün
değildir. Kamu çalışanları eğer masada bunları tartışamayacaklarsa, bu
taleplerini yerine getiremeyeceklerse hangi talepleri yerine getireceklerdir?
Bu nedenle, bu sınırlamaların çok doğru olmadığını, bu sınırlamaların, yani
böyle bir tahdidin konulmasının kamu çalışanları açısından bir yarar
sağlamadığı kanaatinde olduğumuzu ifade etmek istiyorum. 
Tasarı,
aynı zamanda sendikal hak ve özgürlüklerin güvence altına alınmasında çok
yasakçı ve sınırlayıcı amaçla hazırlanmış bir tasarı olarak gündeme
gelmektedir. Aslında buradaki temel amaç, hiçbir tahdit koymadan, hiçbir
sınırlama koymadan özgürlükleri güvence altına alarak kamu çalışanlarının
istediği talepleri masaya getirmesi ve bu talepler doğrultusunda gerekli
görüşmeleri yapması ve bu taleplerin gereğini yerine getirecek olan yasal
düzenlemenin hukuki mevzuatının ve altyapısının geçerli olması gerekir diye
düşünüyoruz. Bu konudaki eksiklikleri yüce heyetinizin takdirlerine sunuyoruz.
Yüce
heyetinizi bu vesileyle saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Bayraktutan.
Sayın
Bayraktutan ve arkadaşlarının önergesini oylarınıza sunuyorum: Kabul edenler...
Kabul etmeyenler... Önerge kabul edilmemiştir. 
Bir
sonraki önergeyi okutuyorum: 
Türkiye
Büyük Millet Meclisi Başkanlığı’na
Görüşülmekte
olan Kamu Görevlileri Sendikaları Kanununda Değişiklik Yapılmasına Dair Kanun
Tasarısının çerçeve 18. maddesiyle değiştirilen 4688 sayılı kanunun 28.
Maddesinde yer alan "kamu görevlilerinin mali ve sosyal haklarını
düzenleyen mevzuat hükümleri dikkate alınarak" ibaresinin madde metninden
çıkarılmasını arz ve teklif ederiz.
 
 Mehmet Şandır (Mersin) ve arkadaşları
BAŞKAN
– Sayın Komisyon?
PLAN
VE BÜTÇE KOMİSYONU BAŞKANI LÜTFİ ELVAN (Karaman) – Katılamıyoruz efendim.
BAŞKAN
– Sayın Hükûmet?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
OKTAY
VURAL (İzmir) – Gerekçe…
BAŞKAN
– Gerekçeyi okutuyorum:
Gerekçe:
Alt
komisyon raporu ile, ortaya konulan ibare, belirsizlik içermektedir. Kamu
çalışanlarının ücret durumunun; hangi mevzuat hükümlerine göre, toplu sözleşme
ile hükme bağlanacağına dair belirsiz bir durum ortaya çıkmaktadır. Bu durum
Anayasada tanımlanan ve tarafların serbest iradesi ile, ortaya çıkması gereken
toplu sözleşme hakkını kısıtlama altına almaktadır.
Anayasanın
128. Maddesinin ikinci fıkrası "Memurların ve diğer kamu görevlilerinin
nitelikleri, atanmaları, görev ve yetkileri, hakları ve yükümlülükleri, aylık
ve ödenekleri ve diğer özlük işleri kanunla düzenlenir. Ancak, malî ve sosyal
haklara ilişkin toplu sözleşme hükümleri saklıdır." Hükmünü amirdir. 4688
sayılı Kanunun 28 inci maddesini düzenleyen Taslağın 18 nci madde metninde
toplu sözleşme hakkının kapsamını sınırlandırmaktadır. Bu yönüyle düzenleme
Anayasa'ya aykırıdır ve toplu sözleşme görüşmelerinde kamu görevlilerinin mali
ve sosyal haklarını sınırlayan bir yapı öngörmektedir.
BAŞKAN
– Sayın Şandır ve arkadaşlarının önergesini oylarınıza sunuyorum: Kabul
edenler... Kabul etmeyenler... Önerge kabul edilmemiştir.
18’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Sayın
milletvekilleri, birleşime beş dakika ara veriyorum.

Kapanma
Saati: 19.44 


ÜÇÜNCÜ OTURUM
Açılma
Saati: 19.52
BAŞKAN:
Başkan Vekili Mehmet SAĞLAM
KÂTİP
ÜYELER: Mine LÖK BEYAZ (Diyarbakır), Tanju ÖZCAN (Bolu)
BAŞKAN
– Sayın milletvekilleri, Türkiye Büyük Millet Meclisinin 89’uncu Birleşiminin
Üçüncü Oturumunu açıyorum. 
200
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Yok. 
Ertelenmiştir.

4’üncü
sırada yer alan, Orman Köylülerinin Kalkınmalarının Desteklenmesi ve Hazine
Adına Orman Sınırları Dışına Çıkarılan Yerlerin Değerlendirilmesi ile Hazineye
Ait Tarım Arazilerinin Satışı Hakkında Kanun Tasarısı ile Milliyetçi Hareket Partisi
Grup Başkanvekili Mersin Milletvekili Mehmet Şandır’ın; Orman Köylülerinin
Kalkındırılmaları Hakkında Kanun Teklifi; Cumhuriyet Halk Partisi Grup
Başkanvekilleri İstanbul Milletvekili Mehmet Akif Hamzaçebi, Ankara
Milletvekili Emine Ülker Tarhan ve Yalova Milletvekili Muharrem İnce ile 68
Milletvekilinin; 2/B Barışı Kanunu Teklifi (Orman Sınırları Dışına Çıkarılan
Alanların İdaresi, Değerlendirilmesi ve Tasarrufu Hakkında Kanun Teklifi);
Osmaniye Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Yayla ve Yaylacılık Kanunu
Teklifi ve İçişleri Komisyonu, Bayındırlık, İmar, Ulaştırma ve Turizm Komisyonu
ile Tarım, Orman ve Köyişleri Komisyonu Raporları’nın görüşmelerine başlayacağız.

4.-
Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanun Tasarısı ile Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Orman Köylülerinin
Kalkındırılmaları Hakkında Kanun Teklifi; Cumhuriyet Halk Partisi Grup
Başkanvekilleri İstanbul Milletvekili Mehmet Akif Hamzaçebi, Ankara
Milletvekili Emine Ülker Tarhan ve Yalova Milletvekili Muharrem İnce ile 68
Milletvekilinin; 2/B Barışı Kanunu Teklifi (Orman Sınırları Dışına Çıkarılan
Alanların İdaresi, Değerlendirilmesi ve Tasarrufu Hakkında Kanun Teklifi);
Osmaniye Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır’ın; Yayla ve Yaylacılık Kanunu
Teklifi ve İçişleri Komisyonu, Bayındırlık, İmar, Ulaştırma ve Turizm Komisyonu
ile Tarım, Orman ve Köyişleri Komisyonu Raporları (1/563, 2/71, 2/211, 2/417)
(S. Sayısı: 198)
BAŞKAN
– Komisyon? Yok.
Ertelenmiştir.
Bundan
sonra da komisyonların olmayacağı anlaşıldığından, alınan karar gereğince kanun
tasarı ve teklifleri ile komisyonlardan gelen diğer işleri sırasıyla görüşmek
üzere, 4 Nisan 2012 Çarşamba günü saat 14.00’te toplanmak üzere birleşimi
kapatıyorum. 

Kapanma
Saati: 19.54




