



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

95’inci Birleşim
3 Mayıs 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Van Milletvekili Lezgin Botan’ın, Hakkâri ilinin
Yüksekova ilçesinin sorunlarına ilişkin gündem dışı konuşması
2.- İstanbul Milletvekili Sibel Özdemir’in, Türkiye’de genç
nüfus ve kronikleşen üniversite mezunu işsizlik sorununa ilişkin gündem dışı
konuşması
3.- İstanbul Milletvekili Ekrem Erdem’in, Türk Standartları
Enstitüsü tarafından yön levhaları ile kurum ve kuruluşlarda kullanılan
tabelalar için belirlenen kurallara ilişkin gündem dışı konuşması

IV.- AÇIKLAMALAR
1.- Kahramanmaraş Milletvekili İmran Kılıç’ın, 1-7 Mayıs Yunus
Emre Kültür ve Sanat Haftası’na ilişkin açıklaması
2.- Çankırı Milletvekili Muhammet Emin Akbaşoğlu’nun, CHP
ile İP vesayet ittifakının Cumhur İttifakı karşısında mağlup olacağına ve
ikinci istiklal mücadelelerinin zaferle sonuçlanacağına ilişkin açıklaması
3.- Kayseri Milletvekili Sami Dedeoğlu’nun, 6 Mayıs
Hıdırellez bahar bayramına ilişkin açıklaması
4.- Sivas Milletvekili Ali Akyıldız’ın, cumhuriyetin
temellerinin atıldığı Sivas’taki 4 Eylül Kongre Binası’nın uzun bir restorasyon
süreci sonunda ziyarete açılmasından mutluluk duyduklarına ancak müzenin kongre
ruhundan uzak olduğuna ilişkin açıklaması
5.- Mersin Milletvekili Hüseyin Çamak’ın, Cumhuriyet Halk
Partisinin 2015 seçim beyannamesindeki birçok vaadini uygulamak zorunda kalan
iktidarın aile sigortası projesini de gerçekleştirmek için çok fazla zamanının
kalmadığına ilişkin açıklaması
6.- İstanbul Milletvekili Mahmut Tanal’ın, totaliter ve
otoriter rejimin karşısında duran, hukukun üstünlüğünü isteyen, halkın ve
emekçinin yanında olan tüm insanların 24 Haziranda Cumhuriyet Halk Partisine
destek vermelerini istirham ettiğine ilişkin açıklaması
7.- Osmaniye Milletvekili Mücahit Durmuşoğlu’nun, yeni
yönetim sistemine geçişin çok acil bir hâl aldığına ve AK PARTİ Genel Başkanı
ve Cumhurbaşkanı Recep Tayyip Erdoğan’ın Cumhurbaşkanı adayı olarak
gösterilmesi kararının hayırlı olmasını dilediğine ilişkin açıklaması
8.- Diyarbakır Milletvekili Sibel Yiğitalp’in, Diyarbakır
Gazi Yaşargil Eğitim ve Araştırma Hastanesindeki sorunların bir an önce
giderilmesini talep ettiğine ilişkin açıklaması
9.- Mersin Milletvekili Hacı Özkan’ın, milyonlarca kişiyi
yakından ilgilendiren vergi ve diğer bazı alacakların yeniden
yapılandırılmasına ilişkin torba yasa tasarısına ilişkin açıklaması
10.- Adıyaman Milletvekili Behçet Yıldırım’ın, 24 Haziranda
yapılacak seçimlere Cumhurbaşkanı adayı olarak katılacak olan Selahattin
Demirtaş’ın derhâl serbest bırakılması ve diğer adaylar gibi seçim kampanyası
yapabilmesi gerektiğine ilişkin açıklaması
11.- Mersin Milletvekili Aytuğ Atıcı’nın, Mersin’in Akdeniz
ilçesi Gündoğdu ve Siteler Mahallelerinde üzeri açılan kanalların sağlık
açısından tehlike yarattığına ve acilen önlem alınması gerektiğine ilişkin
açıklaması
12.- Balıkesir Milletvekili Mehmet Tüm’ün, Cumhurbaşkanı
Başdanışmanı İbrahim Kalın ile Genelkurmay Başkanı Hulusi Akar’ın Abdullah
Gül’ü adaylıktan vazgeçirmek için ikna etmeye yollandığına dair basına yansıyan
haberlerle ilgili bilgi almak istediğine ilişkin açıklaması
13.- Antalya Milletvekili Atay Uslu’nun, Hükûmetin Antalya’nın
ve ülkenin tarımını, turizmini ve ekonomisini büyütmeye devam ettiğine ilişkin
açıklaması
14.- İzmir Milletvekili Mustafa Ali Balbay’ın, 3 Mayıs Dünya
Basın Özgürlüğü Günü’nü kutladığına ilişkin açıklaması
15.- Kocaeli Milletvekili Radiye Sezer Katırcıoğlu’nun,
Kocaeli ve birçok ilde tapu ve imar sorununun kalmayacağına ilişkin açıklaması
16.- Manisa Miletvekili Erkan Akçay’ın, 3 Mayıs
Milliyetçiler Günü’ne, Milliyetçi Hareket Partisi olarak Türk milletinden başka
bir güç odağı tanımadıklarına ve Alparslan Türkeş başta olmak üzere Hakk’ın
rahmetine kavuşmuş bütün milliyetçileri rahmetle andıklarına, uluslararası
güçlerin Türkiye üzerindeki oyunlarının devam ettiğine ilişkin açıklaması
17.- İstanbul Milletvekili Filiz Kerestecioğlu Demir’in, 3
Mayıs Dünya Basın Özgürlüğü Günü’ne, Türkiye'nin basın özgürlüğü konusunda son
otuz yılın en kötü seviyesine ulaştığına ve Barış İçin Karikatür Vakfı
Uluslararası Editöryel Karikatür Ödülü’ne layık görülen Karikatürist Musa
Kart’ın ödülünü Cumhuriyet davasında birlikte yargılandığı arkadaşlarıyla
paylaşmak istediğine ilişkin açıklaması
18.- Sakarya Milletvekili Engin Özkoç’un, 3 Mayıs Dünya
Basın Özgürlüğü Günü’nü kutladığına ancak basının ve insanların özgür
olmadığına, Recep Tayyip Erdoğan’ın göreve başladığı 2014 yılından sonra
Cumhurbaşkanlığına hakaretten açılan soruşturma sayısında ciddi artış olduğuna,
basını susturmak ve adayları demir parmaklıklar arkasında tutmak yerine eşit
şekilde yarışan bir Türkiye’nin önünün açılması gerektiğine ilişkin açıklaması
19.- Çanakkale Milletvekili Bülent Turan’ın, Cumhurbaşkanı
Recep Tayyip Erdoğan’ın tekrar Cumhurbaşkanı adayı olarak teklif edilmesi
hususunda grup kararı alındığına, bu başvurunun millete ve demokrasiye hayırlar
getirmesini dilediğine, 3 Mayıs Dünya Basın Özgürlüğü Günü’nü kutladığına,
ittifakların önünü açan ve hiçbir ittifaktan rahatsız olmayan bir parti
olduklarına ilişkin açıklaması
20.- İstanbul Milletvekili Filiz Kerestecioğlu Demir’in,
demokrasi ve barış için, bu ülkenin geleceği için herkesle ittifak hâlinde
olabileceklerine, bu Meclisin tarihe halkın iradesini reddetmiş bir Meclis
olarak geçtiğine, halk iradesiyle seçilen bütün vekillerin temsil kabiliyetine
sahip olması gerektiğine ve başta Selahattin Demirtaş olmak üzere siyasallaşmış
yargı eliyle rehin tutulan bütün vekillerin serbest bırakılması gerektiğine
ilişkin açıklaması
21.- İzmir Milletvekili Müslüm Doğan’ın, yüzde 80 engelli
raporu olmasına rağmen hukuksuz bir şekilde Ekim 2017’den beri tutuklu olan
Haydar Yıldırım’ın sağlık durumunun kötüleştiğine ve Adalet Bakanlığı
tarafından herhangi bir işlem yapılmadığına ilişkin açıklaması
22.- Hakkâri Milletvekili Nihat Akdoğan’ın, Şırnak ilinin
Beytüşşebap ilçesini ziyareti sırasında yaşadığı bazı olaylara ilişkin
açıklaması
23.- Erzincan Milletvekili Sebahattin Karakelle’nin,
Erzincan Üniversitesine Başbakan Binali Yıldırım’ın isminin verilmesini
iktidarıyla muhalefetiyle destekleyenlere hemşehrileri adına teşekkür ettiğine
ilişkin açıklaması
24.- Çanakkale Milletvekili Bülent Turan’ın, 556 sıra sayılı
Yükseköğretim Kanunu Tasarısı’nın 7’nci maddesine bağlı ek madde 186’daki
önergeyi kabul etmemelerinin usuli bir işlemden ibaret olduğuna ilişkin
açıklaması
25.- Bursa Milletvekili Kadir Koçdemir’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
26.- İstanbul Milletvekili Filiz Kerestecioğlu Demir’in,
İstanbul İl Eş Başkanı Avukat Cengiz Çiçek’in de aralarında olduğu 10 kişinin
tutuklandığına ve bunun HDP’nin seçim çalışmalarını engellemeye yönelik bir
tutum olduğuna ilişkin açıklaması
27.- İstanbul Milletvekili Mahmut Tanal’ın, daha önce
kurulan bazı üniversitelerde hâlâ profesör, doçent, yardımcı doçent unvanlı
akademisyenlerin bulunmadığına ilişkin açıklaması
28.- Manisa Milletvekili Erkan Akçay’ın, 556 sıra sayılı
Kanun Tasarısı’nın 7’nci maddesinin ek madde 189’da İYİ PARTİ’nin vermiş olduğu
önergeyle “Alparslan Türkeş” adının teklif edilmesini kabul etmeyeceklerine ve
bunun siyasi hesaplarla yapıldığına ilişkin açıklaması
29.- Çanakkale Milletvekili Bülent Turan’ın, üniversite
isimlerine Cumhurbaşkanlığı ve Başbakanlık yapan kişilerin isimlerinin
verilmesi prensibi gereğince 556 sıra sayılı Kanun Tasarısı’nın 7’nci
maddesinin ek madde 189’da İYİ PARTİ’nin vermiş olduğu önergeye
katılamayacaklarına ilişkin açıklaması
30.- Kayseri Milletvekili Yusuf Halaçoğlu’nun, Manisa
Milletevekili Erkan Akçay’ın yaptığı açıklamasındaki bazı ifadelerine ilişkin
açıklaması
31.- Manisa Milletvekili Erkan Akçay’ın, Kayseri
Milletvekili Yusuf Halaçoğlu’nun açıklamalarındaki bazı ifadelerine ilişkin
açıklaması
32.- Kayseri Milletvekili İsmail Tamer’in, Erciyes
Üniversitesinin köklü ve akademik kariyeriyle dünyada ses getiren
üniversitelerin başında geldiğine ve Kayseri Üniversitesinin de Türk bilim
tarihine önemli şahıslar yetiştiren bir üniversite olarak geçeceğine ilişkin
açıklaması

V.- SATAŞMALARA İLİŞKİN KONUŞMALAR
1.- Kayseri Milletvekili Yusuf Halaçoğlu’nun, Çankırı
Milletvekili Muhammet Emin Akbaşoğlu’nun yaptığı açıklaması sırasında İYİ
PARTİ’ye sataşması nedeniyle konuşması
2.- Çankırı Milletvekili Muhammet Emin Akbaşoğlu’nun,
Kayseri Milletvekili Yusuf Halaçoğlu’nun sataşma nedeniyle yaptığı konuşması
sırasında şahsına sataşması nedeniyle konuşması
3.- Sakarya Milletvekili Engin Özkoç’un, Çankırı
Milletvekili Muhammet Emin Akbaşoğlu’nun sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması

VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Afganistan Halk
Meclisi Başkan Yardımcısı Hamayun Hamayoon ile beraberindeki heyete “Hoş
geldiniz.” denilmesi

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Adana Milletvekili
Meral Danış Beştaş tarafından, basına ve medya kuruluşlarının yayınlarına
yönelik uygulanan baskı ve sansürün yarattığı sorunların tespiti ve basına
uygulanan sansürün kaldırılması amacıyla 3/1/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 3 Mayıs 2018 Perşembe günkü birleşiminde
yapılmasına ilişkin önerisi
2.- CHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, çay tarımı ve sanayisinde yaşanan sorunların araştırılarak alınması
gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/2766) esas numaralı Meclis Araştırması
Önergesi’nin, ön görüşmelerinin, Genel Kurulun 3 Mayıs 2018 Perşembe günkü
birleşiminde yapılmasına ilişkin önerisi

VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556)

IX.- YAZILI SORULAR VE CEVAPLARI
1.- Hatay Milletvekili Serkan Topal'ın, Hatay'daki öğrenci
yurtlarına,
Hatay'da KYK'ya bağlı kiralık yurtlara ve İstanbul'daki KYK
yurtlarının sayısına,
Hatay'daki spor salonlarına,
Öğrencilerin barınma sorununa dair çeşitli hususlara, 
İlişkin Soruları ve Gençlik ve Spor Bakanı Osman Aşkın
Bak’ın cevabı (7/24216), (7/24217), (7/24218), (7/24219)
2.- İstanbul Milletvekili Yakup Akkaya'nın, İstanbul'un
Beykoz ilçesinin spor sahası ihtiyacına ilişkin sorusu ve Gençlik ve Spor
Bakanı Osman Aşkın Bak’ın cevabı (7/24220)
3.- İstanbul Milletvekili Mahmut Tanal'ın, TBMM'deki
halılara ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/25341)
4.- İstanbul Milletvekili Mustafa Sezgin Tanrıkulu'nun,
kendisini sosyal medyada eleştirenler hakkında yapılan işlemlere ilişkin sorusu
ve Avrupa Birliği Bakanı Ömer Çelik’in cevabı (7/25756)
5.- Denizli Milletvekili Melike Basmacı'nın, Bakanlık
bünyesinde kullanılan resmi araçlara ve yapılan akaryakıt harcamalarına ilişkin
sorusu ve Avrupa Birliği Bakanı Ömer Çelik’in cevabı (7/25758)
6.- İstanbul Milletvekili Mustafa Sezgin Tanrıkulu'nun,
Sayıştay Başkanlığı tarafından düzenlenen tören, fuar ve organizasyonlara
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/26036)
7.- İstanbul Milletvekili Mustafa Sezgin Tanrıkulu'nun,
Temsil ve Tanıtma Ödeneğinin kullanımına ilişkin sorusu ve Türkiye Büyük Millet
Meclisi Başkan Vekili Ahmet Aydın’ın cevabı (7/26037)
8.- İstanbul Milletvekili Mustafa Sezgin Tanrıkulu'nun, Kamu
Denetçiliği Kurumunda Temsil ve Tanıtma Ödeneğinin kullanımına ilişkin sorusu
ve Türkiye Büyük Millet Meclisi Başkan Vekili Ahmet Aydın’ın cevabı (7/26038)
9.- İstanbul Milletvekili Mustafa Sezgin Tanrıkulu'nun,
Sayıştay Başkanlığında Temsil ve Tanıtma Ödeneğinin kullanımına ilişkin ve
Türkiye Büyük Millet Meclisi Başkan Vekili Ahmet Aydın’ın cevabı (7/26039)
10.- İstanbul Milletvekili Mustafa Sezgin Tanrıkulu'nun,
Kamu Denetçiliği Kurumu tarafından düzenlenen tören, fuar ve organizasyonlara
ilişkin sorusu ve Türkiye Büyük Millet Meclisi Başkan Vekili Ahmet Aydın’ın
cevabı (7/26040)
11.- İzmir Milletvekili Murat Bakan'ın, cari açığın artışına
karşı alınacak önlemlere ilişkin sorusu ve Ekonomi Bakanı Nihat Zeybekci’nin
cevabı (7/26365)
3 Mayıs 2018 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşimini açıyorum. 
Otuz
dakika ara veriyorum, 14.30’da çalışmalarımıza başlayacağız.
Kapanma Saati: 14.01
İKİNCİ OTURUM
Açılma Saati: 14.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ
(Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşiminin İkinci Oturumunu
açıyorum. 
Toplantı
yeter sayısı vardır.
Görüşmelere
başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Yüksekova’nın sorunları hakkında söz isteyen Van Milletvekili
Lezgin Botan’a aittir. 
Buyurun
Sayın Botan. (HDP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Van Milletvekili Lezgin Botan’ın, Hakkâri ilinin
Yüksekova ilçesinin sorunlarına ilişkin gündem dışı konuşması
LEZGİN
BOTAN (Van) – Sayın Başkan, değerli milletvekilleri; Hakkâri’nin önemli
ilçelerinden Gever’in yani Yüksekova’nın sorunları hakkında söz almış
bulunmaktayım. Genel Kurulu saygıyla selamlıyorum. 
Bugün,
Van Milletvekili olarak Yüksekova’nın sorunlarını ben anlatmak zorunda
kalıyorsam bu, AKP’nin ayıbıdır çünkü AKP Hakkâri’de âdeta siyasi bir darbe
gerçekleştirdi. Kendi iradelerine yönelik saldırının hesabını bu halk sandıkta
elbette ki soracaktır. Bu vesileyle, şu an rehin tutulan Hakkâri Milletvekili
Sayın Abdullah Zeydan ve Sayın Selma Irmak’a buradan selamlarımı ve sevgilerimi
gönderiyorum. 
13
Mart 2016 tarihinde Yüksekova’da 78 gün boyunca sokağa çıkma yasağı ilan
edildi. Bu süre zarfında, 5 mahallede 4 bini ağır hasarlı olmak üzere 8 bin
civarında ev ve dükkân, iş yeri zarar gördü, büyük acılar yaşandı, onlarca
insanımız can verdi. 90’lı yıllarda evleri yıkıldığı, yakıldığı için
köylerinden Yüksekova’ya göç eden bazı insanlarımızın evleri ikinci hatta
üçüncü sefer yakıldı ve yıkıldı. Yüksekovalılarla konuştuğumuzda bize şunu
söylediler: “Ev yakmak, ocak söndürmek, insan katletmekten bile daha kötü bir şeydir.”

Şu
an üzerinden iki yıl geçmesine rağmen, Yüksekova’da halk üzerinde ciddi bir
sindirme politikası uygulanmaktadır. Özellikle, yollarda halkı canından
bezdiren kontrol noktaları, ilçe merkezine konuşlandırılan zırhlı araçlar ve
ağır silahlarla halkın arasında gezen kolluk güçleri kentte normalleşmeyi
engellemektedir. Son iki yılda ilçe merkezinde, zırhlı araçlardan açılan ateş
sonucu 4 insanımız katledildi. Yine, Necmettin Fendik çocuklarının gözleri
önünde katledildi.
Toplanmayan
patlayıcılar hâlâ tehlike saçıyor ve onlarca sivil insanımızın yaralanmasına,
ölümüne neden oldu. Yüksekova esnafının can damarı olan Cengiz Topel Caddesi
her cuma, kayyum cuma namazına gidecek diye gün boyunca -bu camiler-
kapatılmakta ve esnaf mağdur edilmektedir. Hutbeleri siyasi propagandaya
çeviren bazı imamlardan dolayı tepki gösteren yurttaşlar gözaltına alınmakta,
takibe uğramakta ve fişlenmektedirler. Bu pratik âdeta bir 28 Şubat pratiğidir.

Değerli
arkadaşlar, Yüksekova’da yıkımdan sonra verilen sözler de tutulmadı. Güya,
yasağın kalkmasından sonra iki ay içinde dosyalar tamamlanıp dört ay içinde de
sonuçlandırılacak ve zarar ziyanlar tanzim edilecek idi. Ama burada
sıralayacağım sorunlara bağlı mağduriyetler hâlen devam etmektedir. 
Bir:
Dosyalara altmış gün içinde itiraz hakkı tanındı ama bu zaman diliminde
başvuramayan birçok insanımız bu haktan mahrum kaldı.
İki:
İkameti köyde göründüğü için Yüksekova’da yaşayan insanlarımız zarar
ziyanlarını ve ev eşyalarının bedellerini alamadı. 
Üç:
500 civarında iş yerinin de vergi mükellefi olmaması nedeniyle veya kaydı
bulunmaması nedeniyle zarar ziyanları tanzim edilmedi. Bugün esnaf ciddi bir
SGK, kira ve elektrik borcu altında ezilmektedir. 
Dört:
Mağdurlar Yüksekova’da ama zarar ziyan komisyonu Hakkâri’de ve Yüksekovalılar
dosyalarının peşinde cebindeki parayı da maalesef tükettiler. 
Beş:
Halkın rızası yok ama TOKİ konutları üzerinden Yüksekovalılar borçlandırılıyor,
zarara uğratılıyor. Normalde, Çevre ve Şehircilik Bakanlığı kişiye evinin
metrekaresi kadar ev tahsis edileceğini söylemişti, şimdi tahsis edilen evler
20 metrekare daha küçük. Kısacası, Yüksekova’da “halkın üstün yararı” ilkesi
yerine “halkın üstün zararı” politikası uygulanmaktadır.
Bir
diğer ciddi sorun da Yüksekova’da elektrik sayaçları elektrik direklerine
çıkarılmış, ne memurlar aslında sayacı okuyabiliyor ne vatandaş yaktığı
elektriği karşılaştırabiliyor. Burada, ayrıca yani âdeta gayriahlaki bir
şekilde halk kriminalize ediliyor, halka suçlu ve hırsız muamelesi yapılıyor.
Ve halk şunu söylüyor: “Eğer devlet bana güvenmiyorsa ben devletin sayacına
niye güveneyim?” Bu bakımdan, bu hatanın da mutlaka giderilmesi elzemdir.
Değerli
arkadaşlar, Yüksekova’nın birçok sorunu var, o sorunların tümünü burada şu an
anlatma imkânım yok ama şunu ifade etmek isterim: Halil İbrahim Ergin,
Yüksekova’yı yakıp yıkan şahıs, tümen komutanı şu an terör örgütü yöneticiliği
ve üyeliğinden cezaevinde. Yüksekova’yı yakıp yıkarken kahraman ama Meclisi
bombalarken terörist.
(Mikrofon
otomatik cihaz tarafından kapatıldı) 
LEZGİN
BOTAN (Devamla) – Sayın Başkan, toparlıyorum.
BAŞKAN
– Toparlayın, bir dakika ek süre veriyorum. 
LEZGİN
BOTAN (Devamla) – Sadece Yüksekova’nın üç beş hayati sorununu da şöyle ifade
edeyim. 
Bir:
Zarar ziyan komisyonu tekrar Yüksekova’ya taşınmalı, mağdurların dosyaları
yeniden tanzim edilmeli. İş yerleri, evlerle ilgili zararın tanzimi ve
eşyaların bedelinin ödenmesi için bürokratik engellerin kaldırılması lazım. 
İki:
Elektrik direklerindeki sayaçların kaldırılıp dijital sisteme geçilmesi lazım,
mağduriyetin önüne geçilmesi lazım.
Üç:
Yüksekova’nın normalleşmesi için zırhlı araçların artık şehir merkezinden
kışlalarına dönmesi lazım. Ve polis kameralarıyla halkın suçlu muamelesi
görmekten bıktığını burada ifade etmek istiyorum. 
Dört:
Esendere Sınır Kapısı sadece Yüksekova için değil bölge için ekonomik açıdan
hayati öneme sahip. Bu kapının bir an önce tekrar ticarete açılması ve
normalleştirilmesi lazım.
Beş:
Altyapı sorunları çok ciddi bir problem, yandaşlara verildiği için maalesef çok
yüzeysel geçilmektedir. Bu altyapı meselesinin uzun süreli olabilmesi için,
yeni mağduriyetlerin olmaması için de denetlenmesi gerekiyor.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Botan.
Gündem
dışı ikinci söz, Türkiye’de genç nüfus ve kronikleşen üniversite mezunu
işsizlik sorunu hakkında söz isteyen İstanbul Milletvekili Sibel Özdemir’e
aittir.
Buyurun
Sayın Özdemir. (CHP sıralarından alkışlar)
2.- İstanbul Milletvekili Sibel Özdemir’in, Türkiye’de genç
nüfus ve kronikleşen üniversite mezunu işsizlik sorununa ilişkin gündem dışı
konuşması
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; Türkiye’de genç nüfus ve kronikleşen
üniversite mezunu genç işsizlik sorunu üzerine gündem dışı söz aldım. Sizleri,
Genel Kurulu saygıyla selamlıyorum.
Değerli
milletvekilleri, on altı yıldır ülkeyi tek başına yöneten Adalet ve Kalkınma
Partisi iktidarları döneminde uygulanan politikalar neticesinde ülkemizin ve 81
milyon vatandaşımızın karşı karşıya olduğu hiçbir temel soruna kalıcı bir çözüm
üretilememiştir ve bu sorunlara kalıcı çözüm üretememe konusunda başarısız
olduğu kadar isteksiz olan Adalet ve Kalkınma Partisi iktidarları devrinin
bitmesine elli iki gün kaldı. 
Bu
iktidar dönemlerinde ekonomik kalkınmanın ve nitelikli iş gücünün istihdamının
itici gücü olması gereken eğitim sistemimiz maalesef çökmüştür. İşsizlik
sorununda kalıcı bir ilerleme kaydedemeyen ve hatta iktidarları süresince
işsizliğin korkunç boyutlara ulaştığı bu iktidarın istikrar ve büyüme
söylemlerinin içi boştur. Hükûmetin eğitim, ekonomi, kalkınma ve istihdam
politikaları planlı, stratejik ve bütüncül bir yaklaşımdan yoksundur. Eğitimin
kalitesinin düşük olduğu ülkemizde yükseköğretim mezunu gençlerimizin işsizlik
sorunu katlanarak devam etmektedir. İşsiz olan gençlerimizin toplumsal yaşam
kaliteleri düşmekte, toplumun dışına itilmekte, alkol, uyuşturucu bağımlılığı
ve intihara eğilim gibi sorunlar yaşamaktadırlar.
Değerli
milletvekilleri, üniversitelerimizin nitelik sorununu, nitelikli insan kaynağı
yetiştirmelerinin önündeki engelleri, iş, meslek planlamasının nasıl
yapılacağını ve üniversitelerden mezun olan milyonlarca gencimizin geleceğe
nasıl güvenle bakacaklarını bugün tartışmamız gerekirken maalesef, biz, siyasi
ve ideolojik gerekçelerle gündeme getirilen üniversitelerin bölünmelerini
tartışıyoruz. İşte iktidarın bu politikasızlıklarının ve ideolojik
tartışmaların neticesinde nitelikli beşerî sermayenin yaratılamamış olmasının,
nitelikli istihdam alanlarının yaratılamamasının ve plansızlığının en büyük
zararını üniversite mezunu milyonlarca gencimiz ve aileleri görmektedir. Oysa
dünyada en genç nüfusa sahip olan ülkelerden biriyiz ve bugün ülkemizde 15-24
yaş aralığında yaklaşık 13 milyon gencimiz var. Toplam nüfusumuzun neredeyse
yüzde 20’sini gençlerimiz oluşturuyor. Hükûmetin her yıl en az 1 milyon kişiye
yeni istihdam, iş imkânı yaratmak zorunda olduğu ortadadır ancak genç nüfusun
istihdamına yönelik son yıllarda uygulamaya konulan geçici, özel teşviklerle
üniversite mezunu genç işsizlikte tablo daha da kötüleşmektedir. 2000 yılında
15-24 yaş arası kadınlarda işsizlik oranı yaklaşık yüzde 12 iken, bu oran 2017
yılında ortalama yüzde 25 seviyesine ulaşmıştır. Yine, TÜİK’in verilerine göre
2017 yılında 15-24 yaş aralığındaki işsizlik yüzde 21 olarak açıklanmıştır.
Değerli milletvekilleri, bu oran, küresel krizin en yoğun etkilerini
yaşadığımız 2009 yılındaki yüzde 23 olan orandan sonra en yüksek seviyeye
ulaşmıştır. 2017 yılı itibarıyla, son beş yılda iş gücüne katılan 15-24 arası
724 bin kişiden ancak 430 bini iş bulabilmiştir, yaklaşık 300 bin gencin ise
işsiz kitleye katıldığı görülmektedir. Türkiye’nin çalışma çağındaki nüfusunun
neredeyse yarısı iş gücüne katılamamaktadır ve bu durumun en önemli
sebeplerinden birisi OECD ortalaması olan yüzde 65 kadın istihdamının maalesef
ülkemizde -bu oranın yarısı olan- yüzde 30 seviyesinde olmasıdır. Bu oran OECD
ülkeleri arasındaki en yüksek aktif olmayan genç nüfus oranı olarak ortaya
çıkmaktadır. Çalışan gençlerin ise neredeyse yarısı kayıt dışı sektörlerde
çalışmaktadır. İşte, her 4 üniversite mezunu gencimizin 1’inin işsiz olduğu
ülkemizde işsizlik sorununun çözümü noktasında Hükûmet somut politika ve
stratejiden yoksundur. Sayın Cumhurbaşkanının ve AKP Genel Başkanının işsizlik
sorununa çözüm olarak ilan ettiği millî seferberlikte her iş insanının bir
işsizi istihdam etme çağrısının ne kadar içi boş ve başarısız olduğu da
ortadadır. 
Evet
değerli milletvekilleri, sonuç olarak, ne olursa olsun, 24 Haziran hepimiz, 81
milyon vatandaşımız ama en çok da gençler, üniversite mezunu genç işsizler için
büyük bir fırsat olacaktır. Hepimizin sandığa gideceğini, gençlerin temel
sorunlarına kalıcı çözüm üretemeyen, gençleri ayrıştıran, kutuplaştıran bu
iktidara ve politikalarına en güzel yanıtı verip gençlerin ve hepimizin olmazsa
olmazı olan demokrasiye sahip çıkarak geleceğimize umutla, güvenle
bakabileceğimiz, iş ve meslek sahibi olduğumuz huzurlu bir Türkiye’yi yeniden
yaratma adına en somut adımı atacağımızı düşünüyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Özdemir.
Gündem
dışı üçüncü söz, yön levhaları ile kurum ve kuruluşlarda kullanılan tabelalar
hakkında söz isteyen İstanbul Milletvekili Ekrem Erdem’e aittir. 
Buyurun
Sayın Erdem. (AK PARTİ sıralarından alkışlar) 
3.- İstanbul Milletvekili Ekrem Erdem’in, Türk Standartları
Enstitüsü tarafından yön levhaları ile kurum ve kuruluşlarda kullanılan
tabelalar için belirlenen kurallara ilişkin gündem dışı konuşması
EKREM
ERDEM (İstanbul) - Sayın Başkan, değerli milletvekilleri; Türk Standartları
Enstitüsü tarafından yön levhaları ile kurum ve kuruluşlarda kullanılan
tabelalar için belirlenen kurallar hakkında gündem dışı söz almış bulunuyorum,
yüce heyetinizi saygı ve sevgiyle selamlıyorum. 
Günümüzde
dilimize maalesef gereken önemi vermiyor, hak ettiği hassasiyeti de
göstermiyoruz. Dilimize karşı duyarsızlık ve yabancı dillere özenti herkesi, iş
adamlarımızı ve esnafımızı da etkisi altına almıştır. Bu nedenledir ki
şehirlerimizin cadde ve sokaklarını dolaştığımız zaman mağaza ve işletmelerin
isimlerinde nasıl bir dil kirliliği yaşadığımızı rahatlıkla görebiliyoruz. Bu
standartla gelişigüzel ve düzensiz yön levhaları ile kamu kurum ve kuruluşların
tabelalarına birtakım kurallar getirilerek binaların dış düzeylerine, iş yeri
önlerine, cadde ve sokaklara asılmış yabancı kelimelerin kullanıldığı, imla
hatalarının da olduğu tabelalardan kaynaklanan görüntü kirliliğinin önüne
geçilmesi hedeflenmiştir. Standardın hazırlanmasında millî ihtiyaçlarımız esas
alınırken kurum ve kuruluşların kurumsal kimlikleri de göz önünde
bulundurulmuş, milletlerarası kurallar dikkate alınmış, konunun tarafları,
üretici ve tüketici temsilinde iş birliği yapılmıştır. 
Yön
levhalarında Türkçe kelimelerin kullanımı esas alınırken yabancı kelimeler
kullanılmak istenirse Türkçe kelimeden en az yüzde 25 daha küçük olacağı
yazılmıştır. Örneğin “giriş”, yüzde 25 oranında daha küçük “entry”, zemin
yeşil; “çıkış”, dörtte 1 oranında daha küçük “exit”, zemin yeşil; “kaçış”,
dörtte 1 oranında daha küçük “exit”, zemin kırmızı. 
Tabelaların
şehir estetiğini ve mimari dokusunu bozmayacak şekilde, şehrin tabii ve tarihî
görünümüyle uyumlu olması, tarihî özelliğe sahip tabelaların aynen korunması ve
tarihî özelliği bulunan binalara konulacak tabelalarda bina mimarisinin de
dikkate alınması, giriş tabelalarının ebatlarının binanın büyüklüğüyle orantılı
ve binanın mimari özelliğine uygun iklim şartlarına dayanıklı malzemelerden
yapılması, birden fazla cephesi olan binaların en fazla iki cephesine tabela
asılması, acil, eczane, hastane ve polis tabelası dışındaki tabelaların bina
yüzeyine dik olacak şekilde asılmaması, tabela direklerinin engellilerin
dolaşımını engellemeyecek, şehir estetiğini bozmayacak şekilde olması, ağaçlara
asılmaması, tabelalarda alkollü içki, sigara ve uyuşturucu maddeleri
çağrıştıracak ifade ve görüntüler, korku ve batıl inançlar içeren ifade ve
görüntüler, toplumun acıma duygularını istismar edecek şekilde hasta, bebek,
çocuk, yaşlı ve engellilerle ilgili ifade ve görüntülerin kullanılmaması,
tabelalar dil, ırk, cinsiyet, din ve mezhebe dayalı, ayrımcılık belirten
unsurlar içermeyeceği gibi, kamu binalarında kamu kurum ve kuruluşlarına ait
duyuru ve tanıtımlar haricinde reklam içerikli tabelalar da bulundurulamayacaktır.
Bu kurallarla uygulamalardaki farklılıklar ortadan kaldırılmakta, ülke
genelinde köy, mahalle, cadde, sokak, müze ve ören levhalarıyla kamu kurum ve
kuruluş levhalarının zemin ve yazı renkleri, yazı puntoları standarda
bağlanmıştır. Örneğin, bilgilendirme levhalarında zemin turkuaz, yazı ise beyaz
olacaktır. Resmî kurum tabelalarının zemin rengi, yazının renk ve karakteri,
logosunun yeri, il ve ilçe müdürlüklerinin nasıl yazılacağına kadar kurallar
belirlenmiştir. Örneğin, eğitim kurumlarının tabelalarının sol tarafına Millî
Eğitim Bakanlığının logosu, il, ilçe adlarından sonra gelmek üzere sırasıyla
okulun ismi, okulun türü ve derecesi yazılacak, varsa okulun amblemi sağ
tarafta yer alacaktır. 
Sayın
Başkan, değerli milletvekilleri; kamu kurum ve kuruluşlarının kendilerine özel
kuralları sayılmaz ise, bu çalışma ilk olması açısından önemli. Noksanları
olabilir, uygulamada birtakım zorluklarla karşılaşılabilir, bilahare yeni
talepler doğrultusunda güncellenebilir. Önemli olan böyle bir çalışmanın
yapılmış olmasıdır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erdem. 
EKREM
ERDEM (Devamla) – Bu standartla, ülkemizde bu alanda yaşanan karmaşanın son
bulacağına, tabelaların yarattığı görüntü kirliliğinin önüne geçileceğine
inanıyorum. 
Türk
Standartları Enstitüsü Başkanı başta olmak üzere, emeği geçen herkesi tebrik
ediyorum. Bu konuda, tabii, özellikle siz değerli vekillerin desteğini
bekliyorum. 
24
Haziranda yapılacak seçimlerin memleketimize, milletimize ve siz değerli
milletvekillerimize hayırlı olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Erdem. 
MAHMUT
TANAL (İstanbul) – Sayın Başkanım, sayın hatibe teşekkür ederim. Bir önceki
dönemde “ef” klavyeyle ilgili bir çalışması vardı, konuşması olmuştu. 
EKREM
ERDEM (İstanbul) – “Ef” değil efendim, “f.” 
MAHMUT
TANAL (İstanbul) – Ef klavye değil, f klavye yani. Maalesef o “f” klavye, yani
sanki biz iktidardaymışız gibi hep talep edildi, olmadı ve gerçekten bu
kurallarla ilgili…
BAŞKAN
– Sayın Tanal… 
MAHMUT
TANAL (İstanbul) – Bitiriyorum. 
…tabelalarla
ilgili… 
BAŞKAN
– Sayın Tanal…
MAHMUT
TANAL (İstanbul) – …yine yürekten katılıyoruz. Yani, bunu iktidarın bir an önce
gerçekten yapması anlamında destek veriyoruz, yapmalarını istiyoruz. 
BAŞKAN
– Benden söz almadan “Sayın Başkan” diye söze başladınız. Önce bir maksadınızı,
talebinizi söyleseniz, ona göre ben karar versem de size söz versem daha şık
olmaz mıydı? 
MAHMUT
TANAL (İstanbul) – Sayın Başkan, zaten benim diyeceğim bitti, siz de balıklama
atlıyorsunuz zaten üstüne. 
BAŞKAN
– Peki, teşekkür ederim. 
Sayın
milletvekilleri, şimdi sisteme giren 15 milletvekiline yerlerinden birer
dakikalık söz vereceğim. 
Söz
vereceğim sayın milletvekillerinin isimlerini okuyorum: Sayın Kılıç, Sayın
Akbaşoğlu, Sayın Dedeoğlu, Sayın Taşkın yerine Sayın Durmuşoğlu, Sayın
Akyıldız, Sayın Çamak, Sayın Tanal, Sayın Yiğitalp, Sayın Özkan, Sayın
Yıldırım, Sayın Atıcı, Sayın Tüm, Sayın Dursun, Sayın Balbay ve Sayın Katırcıoğlu.

Sayın
Kılıç, buyurun. 
IV.- AÇIKLAMALAR
1.- Kahramanmaraş Milletvekili İmran Kılıç’ın, 1-7 Mayıs
Yunus Emre Kültür ve Sanat Haftası’na ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
1-7
Mayıs Yunus Emre Kültür ve Sanat Haftası. Aşk ve gönül adamı, sevgi menbaı
Yunus Emre, tarihî kayıtlara göre, 1240 veya 1241 yıllarında Sivrihisar
yakınlarında bulunan Sarıköy’de doğmuştur. Hayattayken büyük Türk mutasavvıfı
Hacı Bektaş-ı Veli, Mevlâna Celâlettin Rûmi'yle görüştüğü ve onların
sohbetlerinden müstefit olduğu, Tapduk Emre’nin kırk yıl hizmetinde bulunduğu
bilinmektedir. Duru ve akıcı bir Türkçeyle eserler veren Yunus Emre’nin
şiirleri milletimizin kalbinde o derece yer etmiştir ki dinî özel gün ve
gecelerimizde, hacı uğurlama ve karşılamalarında, oda ve oba sohbetlerinde hem
ferdî olarak hem de gruplar hâlinde asırlardan beri hep söylene gelmiştir.
Yunus Emre’nin bilinenin aksine zamanın medreselerinde iyi bir tahsil yaptığı,
Arapça, Farsça ve İslam tarihini öğrendiği şiirlerinden bilinmektedir. Yunus
Emre günümüzde yalnız ülkemizde değil başta gönül coğrafyamız olmak üzere
birçok ülkede ilgi ve hayranlıkla takip edilen bir gönül insanıdır.
BAŞKAN
– Teşekkür ederim Sayın Kılıç. 
Sayın
Akbaşoğlu…
2.- Çankırı Milletvekili Muhammet Emin Akbaşoğlu’nun, CHP
ile İP vesayet ittifakının Cumhur İttifakı karşısında mağlup olacağına ve
ikinci istiklal mücadelelerinin zaferle sonuçlanacağına ilişkin açıklaması
MUHAMMET
EMİN AKBAŞOĞLU (Çankırı) – Teşekkürler Başkanım. 
Tarihimizde
iki on beşli olayı hatırlanacaktır: Birincisi, “Hey onbeşli, onbeşli/ Tokat
yolları taşlı” türküsüne konu olan, din ve devlet, vatan ve millet müdafaası
için Batılı emperyalistlere karşı canlarını feda eden kahramanlar; ikincisi ise
hile ve hülleyle diktatörce CHP’den 15 milletvekilini iradeleri aksine İP’ye
kiralayıp sonra da “Geri dönebilirsiniz.” diyerek vekil pazarı kuranlar. Bütün
bunlar niçin? Tertemiz, açık, meşru, ak bir ittifak, milletin ittifakı olan
Cumhur İttifakı’na karşı kirli ve kara bir ittifak için. Bizans sarayı
entrikalarıyla siyaseti ve vekilliği ayaklar altına alan bu düşük zihniyete
yazıklar olsun! İnanıyorum ki CHP'li, İP’li vesayet ittifakı Cumhur İttifakı
karşısında mağlup olacak, ikinci istiklal mücadelemiz zaferle sonuçlanacaktır.
ALİ
ŞEKER (İstanbul) – Ne zaman işgal ettirdiniz ülkeyi? Ne zaman işgal ettirdiniz
ülkeyi? 
YUSUF
HALAÇOĞLU (Kayseri) – Sayın Başkan, ne demek! Ayıp diye bir şey vardır.
ALİ
ŞEKER (İstanbul) – Ülkeyi ne zaman işgal ettirdiniz, “İstiklal Savaşı”
diyorsunuz?
MAHMUT
TANAL (İstanbul) – Sayın Başkanım…
BAŞKAN
– Sayın Tanal…
MAHMUT
TANAL (İstanbul) – Hatip biraz önce konuşmasında mevcut olan Cumhuriyet Halk
Partisi, İYİ PARTİ, Saadet Partisi ittifakını düşük zihniyetli…
BAŞKAN
– Sayın Tanal, siz grup başkan vekili değilsiniz.
MAHMUT
TANAL (İstanbul) – Milletvekiliyim Sayın Başkanım, geçici olarak bakıyorum. 
BAŞKAN
– Dolayısıyla grup adına konuşamazsınız, lütfen…
MAHMUT
TANAL (İstanbul) – Geçici olarak bakıyorum ve milletvekiliyim ben. Bakın,
partimizin…
BAŞKAN
– Milletvekili olmanız başka. Şu anda grup başkan vekili olarak
davranamazsınız.
MAHMUT
TANAL (İstanbul) – Değerli Başkanım, partimizin siyasal, kurumsal anlamda
kimliğine “düşük zihniyetli” diyor, bundan daha büyük hakaret olabilir mi?
Sataşmadan dolayı söz istiyorum Sayın Başkanım.
ERTUĞRUL
KÜRKCÜ (İzmir) – Resen söz vermeniz lazım zaten.
BAŞKAN
– Sayın Tanal, içerikle ilgili bir şey söylemiyorum size, usuli bir şey
söylüyorum, o da şu: Grup başkan vekili şu anda yok…
HAYDAR
AKAR (Kocaeli) – Sayın Başkan, grup başkan vekili olmadığı zaman bir
arkadaşımız onun yerine vekâleten bakabilir. 
MAHMUT
TANAL (İstanbul) – Geçici olarak sayın grup başkan vekilimiz...
BAŞKAN
– Geçici olarak vekâletin sizde olduğunu bildirmediniz ama bize, kürsüye. 
HAYDAR
AKAR (Kocaeli) – Bildiririz Sayın Başkan, bildiririz. 
MAHMUT
TANAL (İstanbul) – E, izin vermiyorsunuz ki.
ALİ
ŞEKER (İstanbul) – Dün istemediniz ama siz, noterden! 
MAHMUT
TANAL (İstanbul) – İzin vermiyorsunuz ki.
BAŞKAN
– Ne demek izin vermiyorum? Benim buna izin vermeme gerek yok ki. 
MAHMUT
TANAL (İstanbul) – Vekâleti noterden mi vereceğiz, nasıl istiyorsunuz?
BAŞKAN
– Siz geleceksiniz bana diyeceksiniz ki: “Ben vekâleten bakıyorum.”
MAHMUT
TANAL (İstanbul) – Peki, ben gelip size söylüyorum.
BAŞKAN
– Yazılı olarak da almamız gerekir ama hadi neyse…
ERTUĞRUL
KÜRKCÜ (İzmir) – Pul da lazım mı Başkan!
ALİ
ŞEKER (İstanbul) – Dün istemediniz ama, fotokopi bile istemediniz dün.
MAHMUT
TANAL (İstanbul) – Peki, geliyorum size söylüyorum. Selam vererek size
söylüyorum. 
BAŞKAN
– Grup başkan vekilinin bize bunu söylemesi gerekiyor Sayın Tanal, sizinle
tartışmayayım.
MAHMUT
TANAL (İstanbul) – Bugüne kadar uygulamanız böyle değildi Sayın Başkanım.
BAŞKAN
– Evet, aynen böyleydi.
MAHMUT
TANAL (İstanbul) – Sayın Başkanım, keyfîlik yapıyorsunuz.
BAŞKAN
– Siz mi biliyorsunuz?
MAHMUT
TANAL (İstanbul) – Keyfî yapıyorsunuz bunu.
BAŞKAN
– Hiç keyfî yapmıyorum. Burada karşılıklı konuşmayalım, lütfen yerinize geçin. 
MAHMUT
TANAL (İstanbul) – Mikrofonunuz açık ama benimle konuşuyorsunuz. Böyle bir şey
olabilir mi? Mikrofonunuz açık. 
BAŞKAN
– Lütfen yerinize geçin.
ERTUĞRUL
KÜRKCÜ (İzmir) – Ya, milletin vekiline böyle şart koşuyorsunuz ya, çok ayıp!
MAHMUT
TANAL (İstanbul) – Ama bu doğru bir şey değil Sayın Başkan. 
BAŞKAN
– Bu doğru bir şey.
MAHMUT
TANAL (İstanbul) – Nasıl doğru bir şey bu?
BAŞKAN
- Doğru yaptığımı düşünüyorum.
Sayın
Halaçoğlu, siz İYİ PARTİ temsilcisisiniz.
YUSUF
HALAÇOĞLU (Kayseri) – Evet.
BAŞKAN
– Buyurun.
YUSUF
HALAÇOĞLU (Kayseri) – Sayın Başkan, şimdi, az önce hatip “kirli bir ittifak”
adı altında bir tabir kullandı. Sataşmadan söz istiyorum.
BAŞKAN
– Buyurun, iki dakika…
V.- SATAŞMALARA İLİŞKİN KONUŞMALAR
1.- Kayseri Milletvekili Yusuf Halaçoğlu’nun, Çankırı
Milletvekili Muhammet Emin Akbaşoğlu’nun yaptığı açıklaması sırasında İYİ
PARTİ’ye sataşması nedeniyle konuşması
YUSUF
HALAÇOĞLU (Kayseri) – Sayın Başkan, değerli milletvekilleri; her şeyden önce,
partiler arasındaki ittifak meselesini biz çıkarmadık, siz çıkardınız.
İttifakın kirli olup olmadığını siz tayin edemezsiniz. Eğer siyasi partiler
Türkiye içerisinde hukuki anlamda kurulmuşlarsa onların ittifakını da “kirli
bir ittifak” olarak nitelendirmeniz mümkün değildir. Aslında konuşmanız kirli
bir konuşma. Başka siyasi partilerin de -eğer demokrasiye inanıyorsanız- sizin
gibi ittifak kurma hakları olduğunu kabul etmek mecburiyetiniz vardır. Kimin
kiminle ittifak kuracağını da siz tayin edemezsiniz çünkü siz kendiniz,
aranızda hangi partiyle ittifak kuracağınızı belirttiniz, bizim de hangi
partilerle ittifak kuracağımızın kararını siz veremezsiniz ve bunu “kirli”
olarak nitelendiremezsiniz. Böyle bir nitelendirme yapıyorsanız, aslında siz
kirli bir konuşma yapıyorsunuz, sizin kafanız kirli o zaman. Dolayısıyla, bizim
kendi aramızda kuracağımız… Ki kanunu siz çıkardınız, İttifak Kanunu’nu da siz
çıkardınız hatta Genel Başkanınız da dedi ki: “İttifak kurmak isteyenler kendi
aralarında kursunlar, böyle arka planda bir şey yapmasınlar.” İşte, yapmıyoruz,
ittifak kuruyoruz. Var mı diyeceğiniz? Yarın halkın huzuruna çıktığınızda kimin
kirli ittifak altında olduğunu hepiniz göreceksiniz. Zaten şurada elli bir gün
kaldı, elli bir gün sonra -teşekkür ediyoruz size ki bir buçuk sene daha sizi
çekmemize fırsat tanımadınız, bizi kendinizden kurtarmak için bu kararı
aldınız- inşallah sizi sizden kurtardığınız için, bir an önce kurtardığınız
için size plaket vereceğiz. 
Hepinize
teşekkür ediyorum. (İYİ PARTİ ve CHP sıralarından alkışlar)
MUHAMMET
EMİN AKBAŞOĞLU (Çankırı) – Değerli Başkanım… 
BAŞKAN
– Sayın Akbaşoğlu… 
MUHAMMET
EMİN AKBAŞOĞLU (Çankırı) – Değerli Başkanım, hatip konuşmasında benim konuşmama
atfen “Kirli bir konuşma yaptınız ve sizin kafanız kirli.” demek suretiyle
sataşmıştır. 
YUSUF
HALAÇOĞLU (Kayseri) – Evet, sataştım. 
MUHAMMET
EMİN AKBAŞOĞLU (Çankırı) – Cevap hakkımı kullanmak istiyorum.
BAŞKAN
– Buyurun, iki dakika… (AK PARTİ sıralarından alkışlar)
2.- Çankırı Milletvekili Muhammet Emin Akbaşoğlu’nun,
Kayseri Milletvekili Yusuf Halaçoğlu’nun sataşma nedeniyle yaptığı konuşması
sırasında şahsına sataşması nedeniyle konuşması
MUHAMMET
EMİN AKBAŞOĞLU (Çankırı) – Teşekkür ediyorum Değerli Başkanım.
Sayın
milletvekilleri, hepinizi hürmetle, muhabbetle selamlıyorum. 
Ben
bir dakikalık bir konuşma yaptım; gayet temiz bir konuşma yaptım, açık bir
konuşma yaptım. Ben Anayasa Komisyonu üyesi olarak bizim Milliyetçi Hareket
Partisi ile AK PARTİ arasındaki ittifaka, CHP sözcüleri tarafından devamlı
“kirli ittifak” “kirli ittifak” olarak nitelendirdikleri bizim temiz
ittifakımıza bu nitelendirmelerini sadece kendilerine iade ettim ama tahammülünüz
yok, hiçbir tahammülünüz yok. 
Sonuç
itibarıyla, biraz tahammüllü olun, demokrat olun, diktatör ve faşistçe
davranmayın, yaklaşmayın.
ALİ
ŞEKER (İstanbul)- Dinime küfreden Müslüman olsa!
MUHAMMET
EMİN AKBAŞOĞLU (Devamla) – Kendinizin ifade ettikleri size yöneltilince biraz
hoşgörülü olun, biraz demokrat olun. 
ALİ
ŞEKER (İstanbul) – Allah sizden demokratlık öğrenmeyi nasip etmesin! 
MUHAMMET
EMİN AKBAŞOĞLU (Devamla) – Sonuç itibarıyla Sayın Grup Başkan Vekili, ben
tertemiz, tertemiz bir zihniyetle, tertemiz bir kafayla açık, meşru, demokratik
bir ittifakın savunucusu olarak buradayım ancak bizim ittifakımıza kirli
diyenlerin kendi ittifaklarının gizli, vesayet odaklarıyla danışıklı dövüşlü,
Bizans sarayı entrikalarıyla…
CEMAL
OKAN YÜKSEL (Eskişehir) – Sen nereden tanıyorsun o vesayet odaklarını?
MUHAMMET
EMİN AKBAŞOĞLU (Devamla) - …hileyle, hülleyle malul olduğunu, düşük olduğunu
siyaseten söylüyor ve haykırıyorum. 
CEMAL
OKAN YÜKSEL (Eskişehir) – Vesayet odağını sen bilirsin.
ALİ
ŞEKER (İstanbul) – Hulusi Akar’dan mı bahsediyorsun? Helikopteri kim indirdi,
helikopteri?
MUHAMMET
EMİN AKBAŞOĞLU (Devamla) - Evet, sizin ittifakınız maalesef kirli, kapkara bir
ittifak, yüzkarası bir ittifak.
BAŞKAN
– Hakaret etmeyelim Sayın Akbaşoğlu, lütfen.
MUHAMMET
EMİN AKBAŞOĞLU (Devamla) - Ama bizim apaçık, yüz akı bir ittifak. 
CEMAL
OKAN YÜKSEL (Eskişehir) – Sen AKP’nin yüz akısın!
ALİ
ŞEKER (İstanbul) – Sütten çıkmış AK PARTİ’li!
MUHAMMET
EMİN AKBAŞOĞLU (Devamla) - Bunun sonuna kadar savunucusu olacağız ve Allah’ın
izniyle, milletin iradesiyle bunu 24 Haziranda sizler de göreceksiniz. [(AK
PARTİ sıralarından alkışlar, CHP sıralarından “Bravo” sesleri, alkışlar (!)]
ENGİN
ÖZKOÇ (Sakarya) – Sayın Başkanım…
BAŞKAN
– Sayın Özkoç…
CEMAL
OKAN YÜKSEL (Eskişehir) – Helal, bir daha vekil yaparlar seni.
MUHAMMET
EMİN AKBAŞOĞLU (Çankırı) – Milletvekili olup olmamamın hiçbir önemi yok. Benim
bu, inancım ve davam, bu kadar. Milletvekili olup olmamakla alakası yok.
BAŞKAN
– Sayın milletvekilleri, Sayın Özkoç’u dinliyorum. 
ENGİN
ÖZKOÇ (Sakarya) – “Kirli bir ittifak içerisindeler” diyerek sataşmada
bulunmuştur, söz istiyorum.
BAŞKAN
– Sayın Özkoç, iki dakika süre veriyorum, buyurun. 
Bugün
benim 26’ncı Dönemdeki nöbetimin son çalışma günü, lütfen biraz hassas
davranmanızı rica ediyorum.
3.- Sakarya Milletvekili Engin Özkoç’un, Çankırı
Milletvekili Muhammet Emin Akbaşoğlu’nun sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; gerçekten
ben de Sayın Meclis Başkan Vekilimizin sözlerine katılıyorum, güzel geçmesi
gerekiyor. Çatlasanız da patlasanız da çok güzel bir ittifak kurduk. (CHP
sıralarından alkışlar) Hiç merak etmeyin, harika şeyler olacak. Yüzünüz
kararacak, içiniz kararacak, kendiniz karacaksınız ama Türk milletinin
gönlündeki ittifakı kurduk, yolumuza devam edeceğiz.
İSMAİL
TAMER (Kayseri) – Yolun açık olsun.
ENGİN
ÖZKOÇ (Devamla) – Buradan istediğiniz kadar bağırın, hiç önemli değil, sizin ne
olduğunuzu millet biliyor, sizin ne olduğunuzu dünya biliyor. Siz kendiniz…
MUHAMMET
EMİN AKBAŞOĞLU (Çankırı) – Asıl sizin ne olduğunuzu millet biliyor.
ENGİN
ÖZKOÇ (Devamla) – Lütfen, ben konuşuyorum, sakin olun. Bak, ben ne kadar güzel
konuşuyorum. 
MUHAMMET
EMİN AKBAŞOĞLU (Çankırı) – Asıl sizin ne olduğunuzu millet biliyor. 12 seçime
girmişiz hep biz kazanmışız, millet hep bize “evet” demiş. 
ENGİN
ÖZKOÇ (Devamla) – Millet sizin ne olduğunuzu biliyor. Sizin kiminle beraber
hareket ettiğinizi, kimlerle beraber bu ülkenin başına neler getirdiğinizi
biliyor.
MUHAMMET
EMİN AKBAŞOĞLU (Çankırı) – Milletimizle beraber hareket ediyoruz. 
ENGİN
ÖZKOÇ (Devamla) – Ama bak, bir siyasi parti seçimlere girmek istiyor,
Cumhuriyet Halk Partisi diyor ki: “Senin önünde Cumhurbaşkanı da olsa,
Genelkurmay Başkanı da olsa demokrasinin önünde hiçbir engel olmaz, Cumhuriyet
Halk Partisi var.” (CHP sıralarından alkışlar) Daha ne desin? Onun için, hiç
merak etmeyin, İYİ PARTİ’yle de kol kola olacağız, Mecliste grubu olan siyasi
partilerle de kol kola olacağız, milletle kol kola olacağız. 24 Haziranda biz
sağ, size güle güle!
Saygılar
sunuyorum. (CHP sıralarından alkışlar) 
BAŞKAN
– Birleşime on dakika ara veriyorum.
Kapanma Saati: 15.03
ÜÇÜNCÜ OTURUM
Açılma Saati: 15.24
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ
(Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşiminin Üçüncü Oturumunu
açıyorum. 
Sisteme
giren milletvekillerimize söz vermeye devam edeceğim. 
Söz
sırası Sayın Dedeoğlu’nda.
Buyurun
Sayın Dedeoğlu. 
IV.- AÇIKLAMALAR (Devam)
3.- Kayseri Milletvekili Sami Dedeoğlu’nun, 6 Mayıs
Hıdırellez bahar bayramına ilişkin açıklaması
SAMİ
DEDEOĞLU (Kayseri) – Teşekkür ediyorum.
Sayın
Başkan, değerli milletvekilleri; 6 Mayıs milletimizin birlik ve beraberliğini
destekleyen, önemli bir geleneğimiz olan Hıdırellez’den söz etmek istiyorum.
Hıdırellez,
Hızır ve İlyas peygamberlerin yeryüzünde buluşup darda kalan insanlara, çeşitli
talep, istekleri olanlara ve zorluk çekenlere yardım ettiği rivayet edilen bir
gündür. 6 Mayıs, yeniden doğuş, tazelenme, ölümsüzlük, bereket ve bolluğun
sembolüdür. Bahar bayramı olan Hıdırellez, evrensel bir nitelik kazanmıştır.
Hızır Acil Servisin adı da buradan gelmektedir. Ülkemizde Hızır (AS)’a
atfedilen bazı inanışlar şunlardır: Kalbi temiz ve Allah (CC)’ye inanan
insanlara yardım eder. Uğradığı yerlere bolluk, bereket ve zenginlik getirir.
Bitkilerin yeşermesini, hayvanların üremesini, insanların sağlık ve sıhhat
bulmasını sağlar. Uğur ve kısmet sembolü olup insanların şanslarının açılmasına
yardım eder. 
Bu
vesileyle, 24 Haziranda yapılacak olan Cumhurbaşkanlığı ve milletvekili
seçimlerinin ülkemiz için hayırlı olmasını diliyorum. 
BAŞKAN
– Teşekkür ederim. 
Sayın
Akyıldız…
4.- Sivas Milletvekili Ali Akyıldız’ın, cumhuriyetin
temellerinin atıldığı Sivas’taki 4 Eylül Kongre Binası’nın uzun bir restorasyon
süreci sonunda ziyarete açılmasından mutluluk duyduklarına ancak müzenin kongre
ruhundan uzak olduğuna ilişkin açıklaması
ALİ
AKYILDIZ (Sivas) – Teşekkür ediyorum Sayın Başkan. 
Kurtuluşun
ve kuruluşun başkenti olan ve yüz sekiz gün Gazi Mustafa Kemal Atatürk’ü ve
onun mücadele arkadaşlarını yüreğinde misafir eden bir ilin Milletvekili
olmaktan her zaman onur ve gurur duydum. 
Cumhuriyetin
temellerinin atıldığı Sivas’ta tarihî 4 Eylül Kongre Binası’nın uzun bir
restorasyon süreci sonunda ziyarete açılmasından da mutluluk duyduk. Ancak,
müzenin kongre ruhundan çok uzak olması hem bir Sivaslı olarak bizleri hem de
kongre ruhunu yaşamak için müzeyi ziyarete gelen insanlarımızı hayal
kırıklığına uğratmıştır. Müzede o döneme ait gerçek olan ne varsa hepsi
depolara kaldırılmış, sadece görselleri var. Sivas Kongresi’nin yapıldığı salon
bile boşaltılmış; ortada bir masa, yanda sandalyeler ve bomboş bir salon. O da
yetmemiş, iki katlı bir binanın tam kalbine hançer sokar gibi çelikten bir
asansör yapılmıştır. 
Ben
buradan yetkililere… 
(Mikrofon
otomatik cihaz tarafından kapatıldı)
BAŞKAN
– Teşekkür ederim. 
Sayın
Çamak…
5.- Mersin Milletvekili Hüseyin Çamak’ın, Cumhuriyet Halk
Partisinin 2015 seçim beyannamesindeki birçok vaadini uygulamak zorunda kalan
iktidarın aile sigortası projesini de gerçekleştirmek için çok fazla zamanının
kalmadığına ilişkin açıklaması
HÜSEYİN
ÇAMAK (Mersin) – Sayın Başkan, 7 Haziran 2015 seçim beyannamemizde
belirttiğimiz asgari ücretin 1.500 lira olacağına dair vaadimizi iktidar
seçimlerden hüsranla çıkınca uygulamak zorunda kaldı. Taşeron sistemin
kalkacağına dair vaadimizi de güvenlik soruşturmalarıyla kör topal bir şekilde
de olsa kısmen uyguladı. Emeklilere dinî bayramlarda çift maaş vaadimizin de
önce kaynak açısından gerçek dışı olduğunu söyleyerek yerden yere vurup sonra
da geçen hafta açıkladıkları seçim yatırımında emeklilere her bayram biner Türk
lirası vereceklerini belirttiler. Birçok vaadimizi eksik bir şekilde de olsa
uygulamak zorunda kalan iktidarın 24 Haziranda görevi bize devretmeden önce
aile sigortası projemizi de gerçekleştirmek için çok fazla zamanlarının
kalmadığını hatırlatmak isterim. 
Teşekkür
ederim. 
BAŞKAN
– Teşekkür ederim Sayın Çamak. 
Sayın
Tanal…
6.- İstanbul Milletvekili Mahmut Tanal’ın, totaliter ve
otoriter rejimin karşısında duran, hukukun üstünlüğünü isteyen, halkın ve
emekçinin yanında olan tüm insanların 24 Haziranda Cumhuriyet Halk Partisine
destek vermelerini istirham ettiğine ilişkin açıklaması
MAHMUT
TANAL (İstanbul) – Teşekkür ederim Değerli Başkan. 
Değerli
milletvekilleri, totaliter ve otoriter rejimin karşısında duran insanlardan,
demokrasiyi isteyenlerden, üstünlerin hukukunu değil, hukukun üstünlüğünü
isteyenlerden, özgürlükleri isteyenlerden, adil yargılama isteyenlerden,
tarafsız ve bağımsız yargı isteyenlerden, adaletsiz uygulamalara karşı
duranlardan, mağdurlardan, mazlumlardan, halkın ve emekçinin yanında olan tüm
80 milyon insandan 24 Haziranda Cumhuriyet Halk Partisine destek vermelerini
istirham ediyoruz.
Saygılarımla.
(CHP sıralarından alkışlar) 
BAŞKAN
– Teşekkür ederim.
Sayın
Durmuşoğlu…
7.- Osmaniye Milletvekili Mücahit Durmuşoğlu’nun, yeni
yönetim sistemine geçişin çok acil bir hâl aldığına ve AK PARTİ Genel Başkanı
ve Cumhurbaşkanı Recep Tayyip Erdoğan’ın Cumhurbaşkanı adayı olarak
gösterilmesi kararının hayırlı olmasını dilediğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Ülkemiz
24 Haziran 2018 Pazar günü Cumhurbaşkanı ve milletvekili seçimine gidiyor. 16
Nisan 2017 tarihinde siyasal istikrarın kurumsallaşması adına milletin güçlü
iradesini ortaya koymasıyla başlayan bu süreç, bölgemizde yaşanan tarihî
önemdeki hadiseler ve Suriye'de yürüttüğümüz sınır ötesi operasyonlarla
birlikte ülkemizin bir an önce belirsizlikleri aşmasını zorunlu hâle
getirmiştir. Esasında 16 Nisandan bugüne Türkiye bir geçiş süreci yaşıyor. Bu
sürecin bir an önce tamamlanması, Sayın Cumhurbaşkanımız ve Genel Başkanımız
Recep Tayyip Erdoğan’ın deyişiyle, eski sistemin hastalıklarından kurtulması
gerekiyor. Kararların daha güçlü şekilde alınabilmesi ve uygulanabilmesi için
yeni yönetim sistemine geçiş çok acil bir hâl almıştır. 
3
Mayıs 2018’de, bugün, Gazi Mecliste gerçekleştirdiğimiz grup toplantımızda 316
imzayla Genel Başkanımız ve Cumhurbaşkanımız Sayın Recep Tayyip Erdoğan’ın
Cumhurbaşkanı adayı olarak gösterilmesi kararı alınmıştır. Bu kararımızın
ülkemiz, milletimiz ve partililerimiz için hayırlı olmasını diliyorum.
BAŞKAN
– Teşekkür ederim.
Sayın
Yiğitalp…
8.- Diyarbakır Milletvekili Sibel Yiğitalp’in, Diyarbakır
Gazi Yaşargil Eğitim ve Araştırma Hastanesindeki sorunların bir an önce
giderilmesini talep ettiğine ilişkin açıklaması
SİBEL
YİĞİTALP (Diyarbakır) – Diyarbakır’ın Üçkuyular bölgesinde yer alan ve yatak
sayısı bakımından bölgenin en büyük hastaneleri konumunda olan Gazi Yaşargil
Eğitim ve Araştırma Hastanesinde sorunlar çözülmek bir yana, her geçen gün
artıyor. 11 Nisan 2018’de hastanenin elektrik kabloları yıldırım düşmesi sonucu
yanmıştır. Aradan yirmi iki gün geçmesine rağmen bu sorun giderilememiş,
hastanenin elektrik ihtiyacı hâlen jeneratörlerle sağlanmaktadır. Hastanenin
elektrik sorunu giderilmediği için bu nedenle büyük ameliyatlar yapılmamaktadır.
Şayet jeneratör de arıza verirse, hastane uzun süre elektriksiz kalırsa yoğun
bakım hastaları ve ameliyat olan hastaların durumunu düşünmek bile korkunç bir
durum. Bu nedenle, Gazi Yaşargil Eğitim ve Araştırma Hastanesinde yaşanan bu
sorunun bir an önce giderilmesi ve yetkili makamların harekete geçmesini talep
ediyoruz. 
BAŞKAN
– Sayın Özkan…
9.- Mersin Milletvekili Hacı Özkan’ın, milyonlarca kişiyi
yakından ilgilendiren vergi ve diğer bazı alacakların yeniden
yapılandırılmasına ilişkin torba yasa tasarısına ilişkin açıklaması
HACI
ÖZKAN (Mersin) – Teşekkürler Sayın Başkanım.
Hükûmetimiz
milyonlarca kişiyi yakından ilgilendiren bir torba yasa tasarısı hazırlayarak
Sayın Başbakanımız tarafından kamuoyuna açıkladı. Esnafı, sanayicileri,
çalışanlarımızı yakından ilgilendiren vergi ve prim alacaklarını yeniden
yapılandırıyoruz. 18-29 yaş arasındaki gençlerimize tanınan vergi kolaylığına
ek olarak, bir yıl boyunca, iş yeri açan gencimizin BAĞ-KUR primini devletimiz
ödeyecek. Üniversite kayıtları silinen öğrencilere tekrar kayıt yaptırma imkânı
veriyoruz. Yaşlılık aylığından yararlanan 600 bin civarında vatandaşımızın 266
lira olan aylığını 500 liraya çıkarıyoruz. 12 milyonun üzerinde emekli aylığı
alan vatandaşımıza her yıl Ramazan ve Kurban Bayramları öncesi 1.000 TL
ikramiye verilecektir. 
Bu
gelişmelerin aziz milletimize hayırlı olmasını diliyor, Genel Kurulu saygıyla
selamlıyorum. 
BAŞKAN
- Teşekkür ederim.
Sayın
Yıldırım… 
10.- Adıyaman Milletvekili Behçet Yıldırım’ın, 24 Haziranda
yapılacak seçimlere Cumhurbaşkanı adayı olarak katılacak olan Selahattin
Demirtaş’ın derhâl serbest bırakılması ve diğer adaylar gibi seçim kampanyası
yapabilmesi gerektiğine ilişkin açıklaması
BEHÇET
YILDIRIM (Adıyaman) – Teşekkürler Başkanım. 
24
Haziranda yapılacak seçimlere Cumhurbaşkanı adayı olarak katılacak
siyasetçilerden biri de bilindiği gibi Edirne Cezaevinde rehin tutulan
Selahattin Demirtaş’tır. Demirtaş’ın ismi, erken seçim tarihinin açıklandığı
andan itibaren sadece tabanımız tarafından değil toplumun çok farklı kesimleri
tarafından söylenmeye başladı; Demirtaş’ın adaylığı o günden bu yana âdeta halk
tarafından mayalandı. Selahattin Demirtaş 24 Haziran seçimlerinde, işçilerin,
emekçilerin, çiftçilerin, ötekileştirilen ve ezilmeye çalışılan milyonların
adayıdır. Bugüne kadar Demirtaş’ın hiçbir makul dayanağı olmayan fezlekelerle
cezaevinde tutulması hukuki olmadığı gibi gayrimeşruydu, bu artık daha da
gayrimeşru hâle gelmiştir. 
Demirtaş,
24 Haziran seçimlerinde tüm adayların yararlandığı haklardan yararlanarak seçim
kampanyasını yürütebilmelidir. Yargılama süreci devam ediyorsa etsin ama
kendisi diğer adaylar gibi seçim kampanyasını yapabilmelidir. Bunun için de
buradan çağrı yapıyorum: Selahattin Demirtaş derhâl serbest bırakılmalı. (HDP
sıralarından alkışlar) 
BAŞKAN
– Sayın Atıcı…
11.- Mersin Milletvekili Aytuğ Atıcı’nın, Mersin’in Akdeniz
ilçesi Gündoğdu ve Siteler Mahallelerinde üzeri açılan kanalların sağlık
açısından tehlike yarattığına ve acilen önlem alınması gerektiğine ilişkin
açıklaması
AYTUĞ
ATICI (Mersin) – Mersin, Türkiye'nin en güzel kentlerinden biridir. Tarihiyle,
doğasıyla, verimli topraklarıyla, en üst sıralarda vergi ödeyen sanayi ve iş
dünyasıyla, hepsinden önemlisi her renkten ve kardeşçe yaşayan insanlarıyla
Mersin çok özel bir kenttir. Bu güzelliklere yakışmayan bir açık kanal rezaleti
Akdeniz ilçemiz Gündoğdu ve Siteler Mahallelerinde yaşanmaktadır. Üzeri açılan
kanallara insanlar ve araçlar düşmektedir. Sağlık açısından da çok tehlikeli
bir durum ortaya çıkmıştır. Ölümlü bir olay yaşanmadan, acilen önlem
alınmalıdır. Mersin halkı kendine reva görülen bu rezaletin hesabını sandıkta
mutlaka soracaktır. 
BAŞKAN
– Sayın Tüm… 
12.- Balıkesir Milletvekili Mehmet Tüm’ün, Cumhurbaşkanı
Başdanışmanı İbrahim Kalın ile Genelkurmay Başkanı Hulusi Akar’ın Abdullah
Gül’ü adaylıktan vazgeçirmek için ikna etmeye yollandığına dair basına yansıyan
haberlerle ilgili bilgi almak istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Cumhurbaşkanı
Başdanışmanı İbrahim Kalın ile birlikte Genelkurmay Başkanı Hulusi Akar’ın
Cumhurbaşkanı Erdoğan’ın talimatıyla Abdullah Gül’ü adaylıktan vazgeçirmek için
ikna etmeye yollandığına dair haberler basına yansımıştır. Hulusi Akar ise bu
haberlere ilişkin herhangi bir yalanlamada bulunmamıştır. Hükûmete soruyorum:
AKP Genel Başkanı Erdoğan yeni bir vesayet rejimi kurmak mı istiyor? Hulusi
Akar’ın Abdullah Gül’ü adaylıktan vazgeçirmesi ile 28 Şubat cuntacılarının
Erbakan’ı istifaya zorlaması arasında ne fark vardır? AKP Genel Başkanı ve
Genelkurmay Başkanı Hulusi Akar, Türk ordusunu siyasete bulaştırmakla neyi
hedeflemektedirler? Türk Silahlı Kuvvetlerinin siyasete bulaşmasına sebep olan
Genelkurmay Başkanı Hulusi Akar’a ilişkin herhangi bir cezai işlem yapılacak
mıdır? Bu durumda Hulusi Akar istifa etmeyi düşünüyor mu? Bu görüşmeyi haber
yapan Habertürk çalışanının işten çıkarılması basın özgürlüğü anlayışınızın bir
tür göstergesi midir?
BAŞKAN
– Sayın Uslu…
13.- Antalya Milletvekili Atay Uslu’nun, Hükûmetin
Antalya’nın ve ülkenin tarımını, turizmini ve ekonomisini büyütmeye devam
ettiğine ilişkin açıklaması
ATAY
USLU (Antalya) – Teşekkürler Başkanım. 
Antalya
turizmin de tarımın da âdeta başkentidir. Antalya’mız, özellikle yaş meyve ve
sebze üretiminde ve ihracatında ülkemizin önemli merkezlerinden bir tanesidir.
Tarımda ihracatın artırılmasıyla ilgili Hükûmetimiz ciddi çalışmalar
yapmaktadır. Domates başta olmak üzere yaş sebze ve meyvenin Rusya’ya
ihracatının önündeki sınırlamaların tamamı kaldırılmıştır. Bu ihracattaki
sınırlamaların kaldırılmasında büyük bir çaba ve çalışma içerisinde bulunan
Cumhurbaşkanımıza, Başbakanımıza, Hükûmetimize teşekkür ederiz. 
2018
yılında turizm rakamları da çok güzel görünüyor. Antalya olarak ilk üç ayda tüm
zamanların en iyi rakamlarına ulaştık. Bu yıl inşallah, yüzde 40 artışla
Antalya’mızı 14 milyon turist ziyaret edecektir. Ülkemizin ve Antalya’mızın
tarımını da turizmini de ekonomisini de büyütmeye devam ediyoruz. 
Teşekkür
ederim. 
BAŞKAN
– Teşekkür ederim Sayın Uslu. 
Sayın
Balbay…
14.- İzmir Milletvekili Mustafa Ali Balbay’ın, 3 Mayıs Dünya
Basın Özgürlüğü Günü’nü kutladığına ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Bugün
Dünya Basın Özgürlüğü Günü. Birleşmiş Milletler 3 Mayısı Basın Özgürlüğü Günü
olarak ilan etmişti. Ülkemiz, uluslararası alandaki verilere göre son otuz beş
yılın en kötü seviyesinde. Bu, 12 Eylülden sonraki en kötü dönem demek yani
darbe dönemi demek. AKP iktidarının on beş yılında 535 gazeteci tutuklandı. Şu
anda hapiste 148 gazeteci var. Dünya basın özgürlüğü sıralamasında 170 ülke
arasında 157’nciyiz. Gerçekten, bu, Türkiye'nin hak etmediği bir tablodur.
Ancak 24 Haziranda bu tablonun değişeceğine yürekten inanıyoruz. 24 Haziranda
toplumun içme suyu kadar değerli olan basın özgürlüğünün yeniden dünya
standartlarına ulaşacağına inanıyoruz. 
Bu
duygularla, her şeye karşın, Dünya Basın Özgürlüğü Günü'nü kutluyoruz. 
BAŞKAN
- Sayın Katırcıoğlu.
15.- Kocaeli Milletvekili Radiye Sezer Katırcıoğlu’nun,
Kocaeli ve birçok ilde tapu ve imar sorununun kalmayacağına ilişkin açıklaması
RADİYE
SEZER KATIRCIOĞLU (Kocaeli) – Sayın Başkan, değerli milletvekilleri;
Kocaeli’nin Gebze Hürriyet ve Yavuz Selim Mahallelerinde hafta sonu yaptığımız
ev ziyaretlerinde hemşehrilerimizin yaşadığı imar sorununun artık kalmadığının
müjdesini verdik. Kocaeli ve ülkemizin birçok şehrinde tapu ve imar sorunu
artık tarih oldu. Hafta sonu Başbakanımızın yaptığı açıklamayla tüm hak
sahipleri yapı kayıt belgesine kavuşacak, herkes istediği müteahhitle inşaat
yapabilecek, kimse mağdur olmayacak dedik. Kocaelili hemşehrilerimiz bize ve AK
PARTİ’ye güvendi ve mutlu sona ulaştı. On beş yılda, değişimin ve dönüşümün
mimarı olan AK PARTİ sağlıklı kentleşme ve şehircilik alanında ve deprem riski
olan bölgelerdeki ömrünü tamamlamış binaların yeniden yapılmasına imkân
sağlayacak yasal düzenlemeleri hayata geçirmiştir. Artık kentsel dönüşümün hızı
artacak, yapılar sağlıklı ve kent estetiğine uygun bir şekilde yenilenecektir.
İmar sorununun çözümünde emeği geçen, başta Cumhurbaşkanımız Recep Tayyip Erdoğan’a
ve Başbakanımız Sayın Binali Yıldırım’a ve değerli bakanlarımıza teşekkür
ediyorum. Hayırlı olsun. 
BAŞKAN
- Teşekkür ederim. 
Şimdi,
söz talebinde bulunan grup başkan vekillerine yerlerinden iki dakika söz
vereceğim. 
Buyurun
Sayın Akçay. 
16.- Manisa Miletvekili Erkan Akçay’ın, 3 Mayıs
Milliyetçiler Günü’ne, Milliyetçi Hareket Partisi olarak Türk milletinden başka
bir güç odağı tanımadıklarına ve Alparslan Türkeş başta olmak üzere Hakk’ın
rahmetine kavuşmuş bütün milliyetçileri rahmetle andıklarına, uluslararası
güçlerin Türkiye üzerindeki oyunlarının devam ettiğine ilişkin açıklaması
ERKAN
AKÇAY (Manisa) - Teşekkür ederim Sayın Başkan. 
Bugün
3 Mayıs Milliyetçiler Günü’dür. Yetmiş dört yıl önce, milliyetçi aydınlar ve
gençler dönemin idarecileri tarafından sürekli horlanan, bastırılmaya çalışılan
milliyetçilik düşüncesini müdafaa etmişler, bunun sonunda tabutluklara atılarak
işkencelere tabi tutulmuşlardır. 3 Mayıs 1944’te millî refleks mahkemelerle,
tabutluklarla, işkencelerle, zulümlerle bastırılmaya çalışılmış ancak
milliyetçilik dimdik ayakta durmuştur. 3 Mayıs, millet sevdalılarının
bayraklaşan hareketi; vatan sevgisini, millet sevgisini, bayrak sevgisini
içinde barındıran bir neslin millî, demokratik bir hareket olarak korkmadan,
yılmadan haykırışıdır. 3 Mayıs, milliyetçilik ile demokrasinin birbirini
tamamladığının, biri olmadan diğerinin de eksik kalacağının ilanıdır. Çağdaş ve
modern bir devlet ve toplum istikametinde milliyetçilik ile demokrasi yol
arkadaşıdır çünkü demokrasi, milliyetçilik ve millî irade aynı kaynaktan,
milletten, millî iradeden çıkmaktadır. Millet ve millî irade yok sayılırsa
milliyetçilik de olmaz, demokrasi de olmaz. 
Bu
inançla Milliyetçi Hareket Partisi olarak yönümüzü demokrasiden döndürmedik,
sırtımızı millî iradeden başkasına dayamadık, Türk milletinden başka bir güç
odağını tanımadık, milletin istiklal ve istikbalini vesayet odaklarının
insafına terk etmedik. 3 Mayısın emaneti bugün bizimledir. 
Bu
vesileyle Başbuğ’umuz merhum Alparslan Türkeş başta olmak üzere, Hüseyin Nihal
Atsız, Nejdet Sançar, Zeki Velidi Togan, Hasan Ferit Cansever, İsmet Tümtürk,
Hikmet Tanyu, Fethi Tevetoğlu, Mustafa Hakkı Akansel ve Hakk’ın rahmetine
kavuşmuş bütün büyüklerimizi rahmet ve minnetle anıyoruz.
Sayın
Başkan…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay lütfen.
ERKAN
AKÇAY (Manisa) – Teşekkür ederim.
Türkiye
üzerinde uluslararası güçlerin oyunları bir türlü bitmiyor. Türkiye’yi askerî,
siyasi olarak köşeye sıkıştırmak isteyenler, bunu beceremeyince ekonomik olarak
yıpratmak için harekete geçmiş durumdalar. Türkiye’nin kredi notunu daha önce
ağustosta gözden geçireceğini söyleyen bir uluslararası kredi derecelendirme
kuruluşu bu kararını seçim öncesine almıştır. Bu karar, açık şekilde, uluslararası
ekonomi kuruluşlarının Türkiye üzerinde ekonomik bir operasyonun parçası hâline
geldiklerini göstermektedir. Türkiye’nin kredi notunun seçim öncesi düşürülmesi
bu anlamda oldukça manidardır ancak şu bilinmelidir ki: Ne bu kararla ne de
başka yaptırımlarla Türkiye'yi dizayn etme çabaları beyhudedir. 
Teşekkür
ediyorum Sayın Başkan.
BAŞKAN
– Teşekkür ederim ben de Sayın Akçay.
Sayın
Kerestecioğlu, buyurun.
17.- İstanbul Milletvekili Filiz Kerestecioğlu Demir’in, 3
Mayıs Dünya Basın Özgürlüğü Günü’ne, Türkiye'nin basın özgürlüğü konusunda son
otuz yılın en kötü seviyesine ulaştığına ve Barış İçin Karikatür Vakfı
Uluslararası Editöryel Karikatür Ödülü’ne layık görülen Karikatürist Musa
Kart’ın ödülünü Cumhuriyet davasında birlikte yargılandığı arkadaşlarıyla paylaşmak
istediğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Bugün
3 Mayıs Dünya Basın Özgürlüğü Günü. Uluslararası sivil toplum kuruluşu Sınır
Tanımayan Gazeteciler tarafından bugün açıklanan Küresel Basın Özgürlüğü
Endeksi’ne göre, Türkiye 180 ülke içerisinde 157’nci sırada yer alıyor ve bu
yılki endekste de Türkiye dünyanın en büyük hapishanesi konumunda gazeteciler
için ve 2 sıra geriledi. En çok tutuklu gazeteci bulunan ülke Türkiye ve 148
gazeteci cezaevinde. Üç ayda, yargılanan 301 gazeteciden 48’i mahkûm edildi. Bu
oranlardan da anlaşılıyor ki Türkiye'de basın özgürlüğü son otuz yılın en kötü
seviyesine ulaşmış durumda.
Gerçeklerin
gizlenemeyeceğini, aslında gerçeklerin her durumda ulaşılabilir olduğunu bizler
çok iyi biliyoruz. İçeride gazeteciler olduğu sürece Dünya Basın Özgürlüğü
Günü’nü kutlamak zor. Sevgili Akın Atalay’ın cezaevinden çıktığında söylediği
gibi, yola kaldığımız yerden devam edeceğiz. Bu ülkede iktidara bel bağlamayan,
cesaretli gazeteciler var ve biz özgür basın geleneğine inanıyoruz. Tutuklu tüm
gazetecileri sevgiyle saygıyla selamlıyoruz.
Bu
arada, Barış İçin Karikatür Vakfı (Cartooning for Peace) Uluslararası Editöryal
Karikatür Ödülü’ne Karikatürist Musa Kart’ı layık gördü. Ödül, insan hakları,
demokrasi, ifade özgürlüğü ve barışa olağanüstü katkı sağlayan kişilere
veriliyor. Maalesef, Musa Kart’ın…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kerestecioğlu lütfen.
FİLİZ
KERESTECİOĞLU DEMİR (İstanbul) - …yurt dışına çıkış yasağı olduğu için kendisi
ödülü almaya gidemedi ve Musa Kart “Karikatürlerimi sevmeyenler sizlerle
buluşmamı da sevmiyorlar ve engelliyorlar.” diyerek eşi vasıtasıyla ödülü aldı;
yolladığı mesajda, Cumhuriyet davasında birlikte yargılandığı arkadaşlarına
ithafen “Ödülümü, önümüzdeki aylarda tekrar cezaevine konmak istenen cesur,
onurlu ve dürüst yol arkadaşlarımla paylaşmak istiyorum.” dedi. 
Musa
Kart’ı biz de bir kez de buradan kutluyoruz. 
Teşekkürler.
(HDP sıralarından alkışlar)
BAŞKAN
– Teşekkür ederim Sayın Kerestecioğlu.
Sayın
Özkoç…
18.- Sakarya Milletvekili Engin Özkoç’un, 3 Mayıs Dünya
Basın Özgürlüğü Günü’nü kutladığına ancak basının ve insanların özgür
olmadığına, Recep Tayyip Erdoğan’ın göreve başladığı 2014 yılından sonra Cumhurbaşkanlığına
hakaretten açılan soruşturma sayısında ciddi artış olduğuna, basını susturmak
ve adayları demir parmaklıklar arkasında tutmak yerine eşit şekilde yarışan bir
Türkiye’nin önünün açılması gerektiğine ilişkin açıklaması
ENGİN
ÖZKOÇ (Sakarya) – Teşekkür ederim Sayın Başkan. 
Sayın
Başkan, değerli milletvekili arkadaşlarım; 3 Mayıs Dünya Basın Özgürlüğü
Günü’nü, tüm basın mensuplarının, içeridekilerin, dışarıdakilerin, hepsinin
Basın Günü’nü kutluyorum. Ancak basın özgür değil, insanlarımız özgür değil,
adaylarımız özgür değil. Bir ülkede demokrasi şenliği olan seçimlere gidiyoruz;
cumhuriyetimizin bize en büyük armağanlarından bir tanesi olan ve seçme,
seçilme hakkının verildiği, ülkemizi yönetme hakkının bize tanındığı seçimlere
24 Haziranda gidiyoruz. 24 Haziranın Türkiye'nin şenliği olması gerekir, 24
Haziranın yeni bir heyecan yaratması gerekir, 24 Haziranda tüm baskıların
ortadan kalkması gerekir. 
Bakın,
Sayın Başkan, 2010-2016 arasında açılan toplam 6.860 davanın 6.272 tanesi Sayın
Cumhurbaşkanı Erdoğan’ın seçilmesinden sonra gerçekleşmiştir. Sayın Erdoğan’ın
göreve başladığı 2014 yılı içinde Cumhurbaşkanına hakaret suçundan 682, 2015
yılı içinde de 7.216 ceza soruşturması açılmış, 2016 yılında ise çok ciddi bir
artışla 38.254 ceza soruşturması açılmıştır. 
Ben
Grup Başkan Vekiliyim. Grup başkan vekillerinden HDP’nin Grup Başkan Vekili
Ahmet Yıldırım burada sadece bir eleştiri hakkını kullandığı için hem
milletvekilliğinden hem de Grup Başkan Vekilliğinden azledilmiştir. Bizleri yok
ederek, bizleri susturarak, basını susturarak, insanları susturarak hatta
adayları parmaklıkların, demir parmaklıkların arkasında tutarak, Enis
Berberoğlu’nu…
(Mikrofon
otomatik cihaz tarafından kapatıldı)
BAŞKAN
– Tamamlayın siz de Sayın Özkoç.
ENGİN
ÖZKOÇ (Sakarya) – …parmaklığın arkasında tutarak, Cumhurbaşkanı adayı Sayın
Selahattin Demirtaş’ı parmaklığın arkasında tutarak yarıştıran bir Türkiye
kendisiyle iftihar edemez. 24 Haziranı Türkiye’nin şenliği hâline getirmemiz
lazım. Rakiplerini yarıştan çektirten bir Türkiye değil, rakiplerinin
özgürlüklerini kısıtlayan bir Türkiye değil; konuşan bir Türkiye, eşit şekilde
yarışan bir Türkiye; demokrasi içerisinde bir Türkiye’nin önünü açmalıyız. Eğer
bunu biz yapmaksak milletimiz 24 Haziranda yapacaktır. Hepimiz özgürlük için,
barış için, demokrasi için, huzur için mücadele etmeliyiz.
Saygılar
sunuyorum. (CHP ve HDP sıralarından alkışlar) 
BAŞKAN
– Teşekkür ederim Sayın Özkoç.
Sayın
Turan…
19.- Çanakkale Milletvekili Bülent Turan’ın, Cumhurbaşkanı
Recep Tayyip Erdoğan’ın tekrar Cumhurbaşkanı adayı olarak teklif edilmesi
hususunda grup kararı alındığına, bu başvurunun millete ve demokrasiye hayırlar
getirmesini dilediğine, 3 Mayıs Dünya Basın Özgürlüğü Günü’nü kutladığına,
ittifakların önünü açan ve hiçbir ittifaktan rahatsız olmayan bir parti
olduklarına ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ben de heyetinizi
saygıyla selamlıyorum. 
Bugün
partimiz, Sayın Cumhurbaşkanımızın 24 Haziran seçimlerinde tekrar Cumhurbaşkanı
adayı olarak teklif edilmesi hususunu karara bağladı, grup kararı aldı. Yarın
saat on birde Sayın Başbakanımız, aynı zamanda Grup Başkanımız, Milliyetçi
Hareket Partisinin Sayın Genel Başkanıyla beraber Cumhurbaşkanımızın adaylık
başvurusunu YSK’ye teslim edecekler. Grup kararı alınmasına katkı sağlayan tüm
vekillerimizi ayrı ayrı teşekkür ederek tebrik ediyorum. Bu başvurunun
milletimize, demokrasimize, ülkemize hayırlar getirmesini ümit ediyorum.
Sayın
Başkan, değerli milletvekilleri; Birleşmiş Milletler tarafından bundan yirmi
beş sene önce alınan özel bir kararla 3 Mayıs Dünya Basın Özgürlüğü Günü ilan
edildi. Basın, demokrasilerin vazgeçilmez hususlarından, unsurlarından bir
tanesi. Öyle ki çağdaş rejimlerde yasama, yürütme ve yargıdan sonra basın âdeta
dördüncü bir kuvvet hâline geldi. Basın demokrasinin önünü açan, demokrasiyi
geliştiren bir unsur olabildiği gibi, kimi zaman demokratik sürecin gelişmesini
engelleyen bir vesayet gücü hâline de gelebildi. Nitekim, basının vesayet
rejiminin bir unsuru olarak kullanılmasına özellikle darbe dönemlerinde
üzülerek şahitlik ettik ancak günümüzde hem sosyal medyanın iletişim ağı,
gelişmesi hem de yazılı basının geldiği özgür hâl tüm dünyada ve Türkiye’mizde
takip edilmekte. Bu vesileyle başta Parlamento muhabirlerimiz olmak üzere tüm
basın mensuplarımızın Dünya Basın Özgürlüğü Günü’nü yürekten kutluyorum.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Turan.
BÜLENT
TURAN (Çanakkale) - Sayın Başkan, değerli milletvekilleri; bakınız, az önce
kıymetli grup başkan vekili dün -sanki alınan bir karar gibi- yaptığı
konuşmanın benzerini bugün tekrar yaptı. Dokunulmazlıkları kaldırmakla ilgili
teklifi yapan sayın başkanın partisi oldu. Dokunulmazlıkların kaldırılmasından
sonra yargı süreci işlediğinde “Yargının kararlarının bir kısmını beğeniyorum,
bir kısmını beğenmiyorum.” tarzı olgun bir tavır ve tarz olmaz. Bizim de yargı
kararlarında üzüldüğümüz, rahatsız olduğumuz sonuçlar, kararlar olabilir ve
oluyor ancak seçim dönemi yaklaştığı zaman HDP’nin yetkililerinin mahkemece
verilen kararlarını eleştirmeye başlayıp sözüm ona özgürlüklerini savunuyor
gibi gözükmek çok şık olmayan bir karar gibi bana geldi. Çünkü dün dile
getirdiler, bugün dile getirdiler; resmî yapılamayan ittifakın fiilî
yapılmasını talep ediyorlar anladığım kadarıyla.
(Mikrofon
otomatik cihaz tarafından kapatıldı)
BAŞKAN
– Ek sürenizi veriyorum.
BÜLENT
TURAN (Çanakkale) – Biz, ittifakların önünü açan partiyiz, hiçbir ittifaktan
rahatsız olmayız. İttifakla ilgili kanun tasarısını Meclisten geçiren parti
biziz fakat dokunulmazlıklar konusunda nasıl bir karar aldığı belli olmayan
partilerin, partinin bu konuyu bir seçim malzemesi gibi her gün önümüze
getirmesinin doğru olmadığını da ifade etmek istiyorum.
Teşekkür
ediyorum Sayın Başkanım.
BAŞKAN
– Teşekkür ederim ben de.
Sayın
Kerestecioğlu…
20.- İstanbul Milletvekili Filiz Kerestecioğlu Demir’in,
demokrasi ve barış için, bu ülkenin geleceği için herkesle ittifak hâlinde
olabileceklerine, bu Meclisin tarihe halkın iradesini reddetmiş bir Meclis olarak
geçtiğine, halk iradesiyle seçilen bütün vekillerin temsil kabiliyetine sahip
olması gerektiğine ve başta Selahattin Demirtaş olmak üzere siyasallaşmış yargı
eliyle rehin tutulan bütün vekillerin serbest bırakılması gerektiğine ilişkin
açıklaması
FİLİZ
KERESTECİOĞLU DEMİR (İstanbul) – Ufak bir söz almak istedim. 
Biz
demokrasi ve barış için, aslında bu ülkenin geleceği için, bir arada yaşamak
isteyen herkesle ittifak hâlinde olabileceğimizi daha önce ifade etmiştik ama
şu anda herhangi bir ittifak içerisinde değiliz. HDP olarak seçime giriyoruz
fakat söz konusu olan -11 milletvekili içeride olan bir parti olarak- aslında
bütün partilerin bunun olmasına izin vermemesiydi. Bu Meclis, bu yaşadığı
dönemle, tarihe, yine 90’lardaki gibi milletvekillerinin milletvekilliğini
düşürmüş, halkın iradesini reddetmiş, tanımamış bir Meclis olarak geçmiştir ve
öyle anılacaktır. Bunda da kusura bakmasın, herkesin payı vardır.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Bitiriyorum Sayın Başkan.
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – Tabii ki bunu düzeltmek isteyen, bundan
sonrasında aynı yanlışları tekrar etmemek için yol almak isteyen herkes de
bizimle el sıkışabilir. Buna bütün partiler dahildir çünkü hakikaten olması
gereken, aslında Türkiye'de halkın iradesinin tanınması, herkes için tanınması,
herkes için adalet olması ve bu Mecliste bütün milletvekillerinin, halk
iradesiyle seçilen bütün vekillerin o temsil kabiliyetine sahip olmasıdır. 
Evet,
içeride olan bütün vekillerimizin bu siyasallaşmış yargı eliyle rehin
tutulmasından artık vazgeçilmesi ve başta Selahattin Demirtaş olmak üzere,
hepsinin serbest bırakılması gerekir.
Teşekkürler.
BAŞKAN
– Teşekkür ederim.
MÜSLÜM
DOĞAN (İzmir) – Sayın Başkanım, 60’a göre kısa bir söz istiyorum.
BAŞKAN
– Sayın milletvekilleri, teknik bir sorun var. 
Birleşime
on dakika ara veriyorum.
Kapanma Saati: 15.52
DÖRDÜNCÜ OTURUM
Açılma Saati: 16.17
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ
(Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşiminin Dördüncü Oturumu
açıyorum. 
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Afganistan Halk
Meclisi Başkan Yardımcısı Hamayun Hamayoon ile beraberindeki heyete “Hoş
geldiniz.” denilmesi
BAŞKAN
– Sayın milletvekilleri, Meclisimizi ziyaret etmekte olan Afganistan Halk
Meclisi Başkan Yardımcısı Sayın Hamayun Hamayoon ile beraberindeki heyet şu
anda Genel Kurulumuzu teşrif etmiş bulunmaktadırlar. Kendisine Türkiye Büyük
Millet Meclisi adına “Hoş geldiniz.” diyorum. (Alkışlar)
Sayın
milletvekilleri, Başkanlığın Genel Kurula sunuşları vardır. 
Şimdi
partilerin vermiş olduğu grup önerilerini görüşeceğiz. 
İlk
olarak Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Adana Milletvekili
Meral Danış Beştaş tarafından, basına ve medya kuruluşlarının yayınlarına
yönelik uygulanan baskı ve sansürün yarattığı sorunların tespiti ve basına
uygulanan sansürün kaldırılması amacıyla 3/1/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 3 Mayıs 2018 Perşembe günkü birleşiminde
yapılmasına ilişkin önerisi
3/5/2018
Türkiye Büyük Millet Meclisi Başkanlığına
Danışma
Kurulu 3/5/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Filiz
Kerestecioğlu Demir
 İstanbul
 Grup
Başkan Vekili
Öneri:
3
Ocak 2018 tarihinde, Adana Milletvekili Grup Başkan Vekili Meral Danış Beştaş
tarafından basına ve medya kuruluşlarının yayınlarına yönelik uygulanan baskı
ve sansürün yarattığı sorunların tespiti ve basına uygulanan sansürün
kaldırılması amacıyla Türkiye Büyük Millet Meclisine verilmiş olan 6396 grup
numaralı Meclis araştırması önergesinin diğer önergelerin önüne alınarak
görüşmelerinin 3/5/2018 Perşembe günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına İzmir Milletvekili Ertuğrul Kürkcü konuşacaklar. 
Buyurun
Sayın Kürkcü. (HDP sıralarından alkışlar)
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; her
şeyden önce, gecikmeyi tolore etmeniz dolayısıyla teşekkür ediyorum. 
Bugün
3 Mayıs Dünya Basın Özgürlüğü Günü. Bugünü cezaevinde geçirmek zorunda kalan
Türkiye’deki ve dünyadaki meslektaşlarımıza ve basın camiasına direnme gücü ve
hakikati halka ulaştırmak için gazetecilik mesleğini uygularken hayatlarını
kaybetmiş olan gazeteci meslektaşlarımıza da rahmet, geride kalanlara sabır
diliyorum. 
Bu
önergenin Meclisimiz tarafından, daha doğrusu, Meclisin çoğunluğu tarafından
kabul edilmeyeceğini adım gibi biliyorum ama gene de bu tartışmanın hiç değilse
bu şekliyle yapılmış olmasının bir yararı var çünkü basın özgürlüğü meselesi,
bütün taraflarıyla birlikte, Türkiye’nin uluslararası medeni milletler ailesi
içindeki yerini sürekli olarak geriye doğru iten devasa bir mesele. Sadece
mesleğini yaparken hapsedilmiş gazeteciler açısından değil; sadece
gazetelerini, radyolarını, televizyonlarını olağanüstü hâl uygulamasıyla
kaybetmiş ve gazeteleri, radyoları, televizyonları kapatılmış olduğu için işsiz
kalmış gazeteciler açısından değil; aynı zamanda haber alma hakkını bu
nedenlerle gerçekleştiremeyen 80 milyon Türkiye halkları için de bu son derece
devasa bir mesele; bunun şakası yok. 
Türkiye,
her yıl bir adım, iki adım, üç adım, on adım geriye doğru giderek uluslararası
basın özgürlüğü skalası içerisinde 157’nci sıraya geriledi 190 ülke arasında.
Bu, olacak iş mi? Bunu söylediğimiz zaman Adalet ve Kalkınma Partisi sözcüleri
diyorlar ki: “O listeleri yapan, o derecelendirmeleri yapan kuruluşların hepsi
batıldır, hepsi Hükûmetimize düşmandır; İslam’ın düşmanı oldukları için ve biz
de İslam’ın savunucusu olduğumuz için bizi kötü gösteriyorlar.” Ama listeye
bakıyorum, Türkiye’nin önünde pek çok, üstelik de rejimleri İslami olan ülke
var. Örneğin, Tunus 97’nci sırada, Lübnan 100’üncü sırada, Kuveyt 105’inci
sırada, Afganistan -hani beğenmiyorsunuz ya- 118’inci sırada, Endonezya
124’üncü sırada, Umman 127’nci sırada, Katar 125’inci sırada, Birleşik Arap
Emirlikleri 128’inci sırada. Şimdi, demek ki bu mesele, bizi sevmeyen Batı ile
biz Müslümanlar arasındaki bir mesele değil; bu, tiranlık, despotluk,
diktatörlük ile demokrasi arasındaki bir mesele. Çünkü eğer basın özgür değilse
hiç kimse özgür değil, basın özgür değilse partiler özgür değil, basın özgür
değilse toplum özgür değil. Bu, sizin özgürlüğünüzün derecesi, Türkiye’ye
tanımış olduğunuz yaşama biçiminin eleştirisi. O yüzden bu sonuçları Meclis
araştırmak zorundadır.
Şimdi,
olağanüstü hâl altında bir Cumhurbaşkanlığı ve milletvekili seçimine gideceğiz.
Kim bize temin edebilir bu seçim altında basının tek yanlı propaganda
yapmayacağını? Kamu medyası, Türkiye Radyo ve Televizyon Kurumu, geçtiğimiz
referandum döneminde, ondan önceki 2015 Haziran ve Kasım seçimlerinde Adalet ve
Kalkınma Partisi Genel Başkanına tanıdığı sürenin binde 1’ini partimizin
sözcülerine tanımadı, Selahattin Demirtaş’a tanımadı. Şimdi Selahattin Demirtaş
hapishanede. Soruyorum, bu büyük demokrasi sınavından nasıl geçeceksiniz? Hem
aday hapishanede hem de eşit şartlarla propaganda yapacak. Yapabilecek mi, TRT
buna imkân verebilecek mi? Üstelik, vergilerimizle yani bu nüfusun -partimize
oy verenlerin sayısını 3’le çarpsanız bir aileyi bulmak için- 18 milyon
insanının vergisiyle kendi genel başkanınızın propagandasını bize dayatmak
üzere bir olağanüstü hâl rejimi, bir kamu medyası rejimi yönetecek misiniz?
Böylelikle Türkiye’yi demokratik bir ülke iddianıza örnek gösterebilecek
misiniz? Türkiye dünyanın her tarafında bir gazeteci mezarlığı, bir gazeteci
hapishanesi, bir gazeteci cehennemi olarak bilinirken Meclis bunu seyredecek
mi? 
Tekrar
ve tekrar söylüyorum, gazeteciler özgür değilse kimse özgür değildir, basın
özgür değilse siyasetin teminatı yoktur ve bu dördüncü kuvvet olmaktan artık
çıkmış olan medyanın karşısına bir beşinci kuvveti, halkın medyasını dikmenin
zamanı gelmiş de geçmektedir. 
Hepinizi
sevgi ve saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Kürkcü. 
Sayın
Koçdemir, İYİ PARTİ Grubu adına konuşacak mısınız?
KADİR
KOÇDEMİR (Bursa) – Hayır. 
BAŞKAN
– Konuşmayacaksınız. 
Cumhuriyet
Halk Partisi Grubu adına Eskişehir Milletvekili Sayın Utku Çakırözer konuşacak.

Buyurun
Sayın Çakırözer. (CHP sıralarından alkışlar)
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
hepinizi saygıyla selamlıyorum. 
Baştan
belirtmeliyim ki biz Cumhuriyet Halk Partisi olarak bu öneriyi
desteklemekteyiz.
Sözlerime
başlarken Maltepe Cezaevinde haksız hukuksuz yere, sadece bir haber yüzünden üç
yüz yirmi beş gündür yatmakta olan Enis Berberoğlu’nu özgürlük dileğimle
selamlıyorum. Diğer tutuklu milletvekillerine de tutuksuz yargılanmaları
dileğimi iletmek isterim.
Değerli
arkadaşlarım, bugün hep vurgulandı, bugün Dünya Basın Özgürlüğü Günü. Dünyada
kutlanıyor ama Türkiye’de kutlayamıyoruz çünkü Türkiye’de basın özgür değil,
basın özgürlüğü yok. Az önce ifade edildi, ben bir daha vurgulayayım, 180 ülke
arasında 157’nci sıradayız. Bizden sonrakilere değil öncekilere baktığınızda,
birkaç tanesini sayayım: Tacikistan, Etiyopya, Filipinler, Tayland gibi ülkeler
basın özgürlüğü konusunda bizden önde. Peki, neden bu böyle diye baktığımızda
Türkiye'de gazeteciler hapislerde. Az önce Enis Berberoğlu’ndan bahsettim,
kendisi meslektaşımız aynı zamanda ama 150’ye yakın meslektaşımız
cezaevlerinde, zindanlarda uzun tutukluluk sonrası toplu mahkûmiyetlerle karşı
karşıyalar. İşte Cumhuriyet davası; teröristlere, terör örgütü üyelerine
verilmeyen cezalar Cumhuriyet gazetesinin yazarlarına, muhabirlerine,
çalışanlarına verilebiliyor. Benzer şekilde, işte Mehmet Altan’ın yargılandığı
dava. Anayasa Mahkemesi diyor ki: “İfade özgürlüğü, düşünce özgürlüğü ihlal
ediliyor.” Avrupa İnsan Hakları Mahkemesi diyor ki: “İfade özgürlüğü, düşünce
özgürlüğü ihlal ediliyor.” Ama mahkemeler aynı Mehmet Altan’ı ağırlaştırılmış
ömür boyu hapse mahkûm edebiliyorlar. 
Türkiye'de
KHK’lerle gazeteler, radyolar, televizyonlar kapatıldı. Türkiye'de basın
emekçileri sendikasız, Türkiye'de baktığımızda gazeteciler işsiz. Türkiye'de
OHAL nedeniyle her türlü baskı, yasaklama var. Türkiye'de internete giriş
yasak. Türkiye'de iş güvencesi yok; gazetecilerin, meslektaşlarımızın işi aşı
bir patronun iki dudağı arasında. Yani özgürlük yok, baskı var, yasak var, dava
var, mahkeme var, hapishane var, işsizlik var, tek tip gazetecilik var, sansür
var; tüm bunların sonucunda da otosansür var değerli arkadaşlarım. Düşünce
özgürlüğü, ifade özgürlüğü, basın özgürlüğü demokrasinin olmazsa olmazı.
Demokrasinin olduğu yerde basın özgürlüğü var, basın özgürlüğünün olduğu yerde
demokrasi var ama özgürlük olmazsa demokrasi olmuyor, demokrasi olmazsa da
özgürlük olmuyor. 
İnanıyoruz
ki, güveniyoruz ki 24 Haziran seçimleri Türkiye'de her alanda ama özellikle
basın özgürlüğü alanında demokrasimizin, hukuk devletimizin hak ettiği yere
geleceği, getirileceği bir sonucu doğuracaktır. Buna Cumhuriyet Halk Partisi
yürekten inanmaktadır. 24 Haziran gecesi, 25 Haziran sabahı özgürlüklere
uyanacağımızı müjdeliyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çakırözer.
Adalet
ve Kalkınma Partisi Grubu adına İstanbul Milletvekili Tülay Kaynarca konuşacak.
Buyurunuz
Sayın Kaynarca. (AK PARTİ sıralarından alkışlar) 
AK
PARTİ GRUBU ADINA TÜLAY KAYNARCA (İstanbul) – Sayın Başkan, değerli
milletvekilleri; HDP grup önerisi aleyhine söz aldım. Genel Kurulu saygıyla
selamlıyorum.
Değerli
milletvekilleri, grup önerisi ifade ve basın özgürlüğüyle ilgili. Öncelikle,
bugün 3 Mayıs, tüm emekçi gazetecilerin Dünya Basın Özgürlüğü Günü’nü tebrik
ediyorum.
Bu
grup önerisiyle ilgili, basının demokrasilerdeki önemine işaret ederek
cümlelerime başlamak istiyorum çünkü demokrasilerde basın ve medyanın ifade
özgürlüğü vazgeçilmezdir. Basın çalışanlarımızın ve gazetecilerimizin, onların
özgürlüğü ve ifade hürriyeti ülkemiz demokrasisindeki derinliği gösteren çok
değerli bir işarettir. Aslında bunu sadece söylem olarak değil de yargısal paketlerde
de birçok yasal düzenleme yaparak biz ortaya koymayı başardık. Örneğin, yargı
paketlerinde, birinci uyum paketinde TMK (Terörle Mücadele Yasası) içerisinde 7
ve 8’inci maddeleri değiştirerek ifade özgürlüğü alanının genişletilmesini
sağladık. Yine, ikinci uyum paketinde, üçüncü ve dördüncü uyum paketlerinde de
Basın Kanunu’nda bazı değişiklikler yaparak yine ifade özgürlüğüyle, yine
gazeteyle ilgili, gazetecilerle ilgili birçok yasal düzenlemeye imza attık.
Mesela, bunlar içerisinde en değerli olanlardan biri de yapılan değişikliklerle
basılmış eserlerin dağıtımının önlenmesi ve toplatılmasının hâkim güvencesine
bağlanmasıydı. Yine, üçüncü uyum paketinde yapılan değişiklik de basın yoluyla
işlenen suçlar için öngörülen tüm hapis cezalarının kaldırılmasıyla ilgiliydi.
Dolayısıyla bütün bunları söylediğimiz zaman, Türkiye bir hukuk devleti,
hukukun üstünlüğü çok değerli ve -siz kuvvetler ayrılığına inanan bir siyasi
hareket olarak da- hiçbir meslek grubunun ayrıcalığı yok. Fransa’da DAEŞ’le
ilgili bir basın mensubu övücü cümleler söyleyemiyorsa hiçbir terör örgütüyle
ilgili de Türkiye’de “Basın hürriyeti var, ifade hürriyeti var.” diye bu tür
cümleler sarf edilemez, hukuk devleti çerçevesi içerisinde de tüm çalışmalar
yapılabilir. Aslında yayın organlarının artışı da bu konuda gösterilen, alınan
ivmeyi ortaya koyuyor. Mesela haber kanalı sayısı 2000’li yıllarda sadece 4
iken bugün 20 yani 5 kat artmış. Bizde gazete sayısı 38, Almanya’da 15,
İngiltere’de sadece 20. Dolayısıyla hem alan itibarıyla hem yapılan çalışmalar
ve alınan yasal düzenlemeler itibarıyla Türkiye’nin geldiği nokta değerlidir.
Ben bu anlamda yine 3 Mayıs Dünya Basın Özgürlüğü Günü’nü; tüm emekçi
gazetecilerin, tarafsız ve işinin ehli, hak ve hakikate uyan meslektaşlarımın
gününü tebrik ediyorum.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim.
Halkların
Demokratik Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir.
MÜSLÜM
DOĞAN (İzmir) – Sayın Başkan, 60’a göre bir söz hakkı talep ediyorum. 
BAŞKAN
- Sayın Doğan, şimdi size söz verecektim, sonra da Sayın Akdoğan’a söz
vereceğim. 
Yerinizden
bir dakika söz veriyorum.
Buyurun.
IV.- AÇIKLAMALAR (Devam)
21.- İzmir Milletvekili Müslüm Doğan’ın, yüzde 80 engelli
raporu olmasına rağmen hukuksuz bir şekilde Ekim 2017’den beri tutuklu olan
Haydar Yıldırım’ın sağlık durumunun kötüleştiğine ve Adalet Bakanlığı
tarafından herhangi bir işlem yapılmadığına ilişkin açıklaması
MÜSLÜM
DOĞAN (İzmir) – Sayın Başkan, Ekim 2017 tarihinden beri haksız hukuksuz bir
şekilde, yüzde 80 engelli raporu olmasına rağmen tutuklu olan bir yurttaşımız
var, Haydar Yıldırım. 30 Nisan 2018 tarihinde İzmir Karşıyaka infaz hâkimine
verdiği ifadede beş gündür ilaçlarının verilmediğini, doktora sevk
edilmediğini, tel kafesle havalandırmanın kapatıldığını ve sekiz ayda üç yıl
iletişim cezası verildiğini söylemiştir. Yüzde 80 engelli biri olarak kapalı
alanda kalamama durumunda olan birine iletişim cezası, ilaç vermeme cezası, tel
kafes cezası veriliyor. Kendisine ve çevresine zarar verecek duruma gelmiş
durumdadır. Haydar Yıldırım’ın sağlık durumu gittikçe daha kötüleşmekte; başına
gelebileceklerden endişeli olduğu konusunda bilgi verilmesine rağmen Adalet
Bakanlığı tarafından herhangi bir iş ve işlem yapılmamıştır. 
Duyarlılığınıza
sunuyorum efendim bunu. 
BAŞKAN
– Teşekkür ederim.
Sayın
Akdoğan, sizi de dinleyelim.
Bir
dakika söz veriyorum. 
22.- Hakkâri Milletvekili Nihat Akdoğan’ın, Şırnak ilinin
Beytüşşebap ilçesini ziyareti sırasında yaşadığı bazı olaylara ilişkin
açıklaması
NİHAT
AKDOĞAN (Hakkâri) – Teşekkür ederim Sayın Başkan.
Sayın
Başkan, geçen ayın 27’sinde Beytüşşebap ilçemizi ziyaret ettiğimde bir taziye
vardı. Orada taziyeden çıktıktan sonra ilçe binamıza geçtik, ilçe binamıza bir
ziyaretimiz oldu. Döndükten sonra oradaki arkadaşlarımızın Emniyet yanlarına
gidiyor: “İşte, vekil buraya geldi, yemek parasını kim verdi? Kaç kişiye yemek
getirildi?” 
Bakın,
bu süreçte bölgedeki uygulamaların ne kadar çirkinleştiğini görmemiz açısından
gidip lokanta sahibine diyor ki: “Bu yemeklerin parasını kim veriyor? Kaç
kişilik bir yemekti?” 
Şimdi,
biz bu koşullarda seçime gidiyoruz. Şırnak Valisinin bugün köyleri gezip…
(Mikrofon
otomatik cihaz tarafından kapatıldı) 
NİHAT
AKDOĞAN (Hakkâri) - …halka şunu demesi bile ilginç değil mi Sayın Başkan:
“İşte, buradan biz yüzde 40 oy almak zorundayız.” denilen bir seçim bölgesinde
Halkların Demokratik Partisi seçim çalışmalarını yürütecek. 
Ben
bu zihniyeti buradan kınamak istiyorum, bunun da derhâl önleminin alınması
gerekir. 
BAŞKAN
– Teşekkür ederim Sayın Akdoğan. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, çay tarımı ve sanayisinde yaşanan sorunların araştırılarak alınması
gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/2766) esas numaralı Meclis Araştırması
Önergesi’nin, ön görüşmelerinin, Genel Kurulun 3 Mayıs 2018 Perşembe günkü
birleşiminde yapılmasına ilişkin önerisi
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
3/5/2018
Türkiye Büyük Millet Meclisi Başkanlığına
Danışma
Kurulu, 3/5/2018 Perşembe günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 CHP
Grubu Başkan Vekili
Öneri:
Türkiye
Büyük Millet Meclisi gündeminin, “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, çay tarımı ve sanayisinde
yaşanan sorunların araştırılarak alınması gereken önlemlerin belirlenmesi amacıyla,
(10/2776) esas numaralı Meclis Araştırması Önergesi’nin görüşmesinin, Genel
Kurulun 3/5/2018 Perşembe günlü (bugün) birleşiminde yapılması önerilmiştir. 
BAŞKAN
– Önerinin gerekçesini açıklamak üzere, Cumhuriyet Halk Partisi Grubu adına
İstanbul Milletvekili Mehmet Bekaroğlu konuşacak.
Buyurun
Sayın Bekaroğlu. (CHP sıralarından alkışlar)
CHP
GRUBU ADINA MEHMET BEKAROĞLU (İstanbul) – Sayın Başkan, değerli arkadaşlarım;
çay sezonunun açıldığı her yıl bu aylarda, bugünlerde, çay ve ÇAYKUR’un
sorunlarını bu kürsüye taşıyoruz, bu sene de aynı şeyi yaptık. Çay, Doğu
Karadeniz Bölgesi, özellikle Rize, Trabzon, Artvin ve Giresun için son derece
önemli bir ürün. Bölgede 850 bin dekarlık alanda 215 bin çay üreticisi aile bu
tarımla uğraşıyor ve bölge ekonomisine 10 milyar TL’ye yakın katkı sağlıyor.
Eğer çay olmasa, bölgede gerçekten sosyal ve ekonomik hayat son bulur. Tabii,
çay olmasa derken, ÇAYKUR’u da hemen söylemek gerekiyor. ÇAYKUR olmasa da
bölgede çay olamıyor, çay olamayınca da bölgede yaşam zorlaşıyor. İş böyle ama
çay ve ÇAYKUR’la ilgili sıkıntılar da bitmiyor. Bu sene de sıkıntıyla başladık
ama şunu teslim edeyim: Bu yıl ilk defa zamanında, üreticiyi de kısmen tatmin
eden bir çay alım fiyatı açıklandı. Bu tabii, takdir edilen bir şey ancak geçen
sene yaşanan sorunların bu sene yaşanacağını daha sezon başlar başlamaz görmeye
başladık. O da ne? ÇAYKUR’un kapasitesi geliştirilmiş olmasına rağmen -ki
değerli arkadaşlarım, ÇAYKUR kapasitesini üç dört sene içinde 6.500 ton/günden
9 bin tona çıkarmış olmasına rağmen çayı almıyor- nasıl yapıyor bu işi? Çaya
dekar başına kota uyguluyor. Ondan sonra günlük kontenjanlarla kısıtlıyor ve
üreticiyi, çay üreticisini neredeyse zorla özel sektöre yönlendiriyor. 
Değerli
arkadaşlarım, çay ürünü bekletilmeye gelmiyor. Zamanı geldiğinde onu dalından
koparacaksınız, keseceksiniz ve daha sonra aynı günde satacaksınız.
Satamazsanız ve ertesi gün -en geç ertesi gün- işlenmezse, o, çay olmaktan
çıkıyor ama maalesef ÇAYKUR bu sene de öyle davranacak gibi görünüyor. 
Değerli
arkadaşlarım, bölge halkının en temel sorunlarından, sıkıntı, endişelerinden
bir tanesi, ÇAYKUR’un Varlık Fonu’na devredilmesi. ÇAYKUR’un Varlık Fonu’nda
değerlendirilecek… Böyle bir varlık filan değil. ÇAYKUR ekonomik bir kuruluş
olmaktan daha çok sosyal bir kuruluş, bölgede sosyal devleti hayata geçiren bir
kuruluş. Zaten zarar ediyor. Bu sene de 268 milyar TL zarar etti. Böyle bir
kuruluşun Varlık Fonu’na devredilmesi ve onun bir şekilde… Bunu anlamıyor. Ne
anlıyor buradan? Evet, ÇAYKUR’un elinde bir varlık var, ÇAYKUR’un arsaları var,
fabrikaları var, binaları var ve kuru çay pazarı var. Bunlar satılacak, buradan
bir gelir elde edilecek ya da bu gelir bir şekilde pazarlanacak. ÇAYKUR’a ancak
bu şekilde rehin konulabilir, bu da çayın geleceğini ortadan kaldırır diye
ciddi endişesi var bölge halkının. 
Bir
başka endişe de, yıllardan beri, altmış sene, yetmiş seneden beri kullanılan
inorganik, nitratlı, fosfatlı gübrelerdir değerli arkadaşlarım. Bu gübre
bölgenin toprağını bütünüyle toprak olmaktan çıkarmıştır, Türk çayının
kalitesini de giderek düşürmektedir. Bir an evvel organik tarıma geçilmesi
gerekiyor ama bu da siyasi kavgalar ve gübre lobilerinin işin içine girmesiyle
bir türlü gerçekleştirilemiyor. İki seneden beri “Organik çaya, organik gübreye
geçilecek, geçilmeyecek.” tartışması devam ediyor. Adalet ve Kalkınma Partisi
içinde genel müdür ve milletvekilleri çekişmesi… Bir kısmının organik gübre
lobilerinin yanında, bir kısmının da inorganik gübre lobilerinin yanında yer
alması maalesef milleti sıkıntıya sokmuştur değerli arkadaşlarım.
Bakın,
ÇAYKUR, kapasitesi olmasına rağmen yeteri kadar çay almıyor ve -giderek-
2015’ten başlayarak 681 bin-700 bin ton yaş çay alırken şimdi 525 bin ton yaş
çay alıyor. Oysa kapasitesini günde 3 bin ton artırmıştır. Bunun yanında, özel
sektör 600 binlerden 746 bine çıkmıştır.
Değerli
arkadaşlarım, bir de ÇAYKUR’un zarar etmesini anlamak da mümkün değil. Aslında
çay çok kolay satılan ve aranan bir ürün. Niye zarar ediyor? İşçisi fazlaydı
eskiden, şimdi öyle değil. Zaten mevsimlik işçiler perişan vaziyette, taşeron
kanununda onlar kadroya alınmadı. ÇAYKUR’un zarar etmesinin bir sebebi de
ÇAYKUR artık kendi çayını pazarlamıyor, ÇAYTAŞ diye bir şirket kurdu. Değerli
arkadaşlarım, enteresan bir şekilde, ÇAYTAŞ’ın yöneticileri aynı zamanda
ÇAYKUR’un yöneticisi, genel müdür de ÇAYKUR yöneticisinin bir akrabası;
anlaşılır gibi değil.
Bir
de “DİDİ” diye bir şeye girdi. Ya, ÇAYKUR’un “DİDİ” diye içecek üretmesinin,
soğuk içecek üretmesinin ne anlamı var? Ve bölgeyle hiç ilgisi yok bunun. 
(Mikrofon
otomatik cihaz tarafından kapatıldı)
BÜLENT
YENER BEKTAŞOĞLU (Giresun) – ÇAYKUR’u satıyor musunuz? 
MEHMET
BEKAROĞLU (Devamla) – Gidiyor, tamamen fason olarak başka yerlerde üretiliyor. 
BAŞKAN
– Teşekkür ederim Sayın Bekaroğlu.
MEHMET
BEKAROĞLU (Devamla) – Sayın Başkanım, son cümlelerimi, izin verirseniz…
BAŞKAN
– Peki, bir dakika vereyim ek süre.
Buyurun.
HALİS
DALKILIÇ (İstanbul) – Türkiye’nin en önemli marka değeri olan firmalarından
birisi DİDİ artık.
MEHMET
BEKAROĞLU (Devamla) – DİDİ en önemli marka değerlerinden biri değil değerli
arkadaşlarım, yanılıyorsunuz. İlk zamanlarda reklam yaptı, güzel bir şekilde
pazara girdi, şimdi pazar payı giderek azaldı. ÇAYKUR’un görevi DİDİ değil,
DİDİ’yi başkası yapsın; ÇAYKUR’un görevi, gerçekten Türkiye’nin bu önemli
çayını geliştirmek. -bölgenin çayın dışında başka hiçbir geliri yoktur- bunu
dengelemektir. Ne özel sektörü, şunu bunu yaşatmak ne Varlık Fonu. Özelleştirme
de olamaz. Bir daha tekrar ediyorum değerli arkadaşlarım, ÇAYKUR’u
özelleştirmeyi unutun çünkü ÇAYKUR sadece ekonomik bir kurum filan değildir,
sosyal devletin bölgedeki en önemli temsilcisidir diyor, hepinizi saygıyla
selamlıyorum. (CHP sıralarından alkışlar)
BAŞKAN
– Teşekkür ederim Sayın Bekaroğlu. 
Milliyetçi
Hareket Partisi Grubu adına Ankara Milletvekili Erkan Haberal konuşacak.
Buyurun
Sayın Haberal. (MHP sıralarından alkışlar) 
MHP
GRUBU ADINA ERKAN HABERAL (Ankara) – Sayın Başkanım, değerli milletvekilleri;
önce, bu hafta başlayan çay hasadı, çay kampanyası… Rizeliler olarak “bizim
Mayıs sürümü” dediğimiz çay hasadının başlamasından dolayı Rizeli bütün
üreticilere buradan saygılarımı, sevgilerimi gönderiyorum, muhabbetle her
birini kucaklıyorum.
Efendim,
çayın sorunları fazla, çay üreticilerinin sorunları fazla. Aslında olayın temelinde
yatan şey, aslında işin temelinde yatan şey, ekonomik bütün tarım ürünlerindeki
sıkıntıların aynısı. Sayın Tarım Bakanıyla Cuma günü görüştüğümüzde, çay
fiyatını açıklamaya giderken kendisine en az yüzde 15 taban fiyatın
belirlenmesini, artırılmasını, zam yapılmasını tavsiye etmiştik Milliyetçi
Hareket Partisi olarak, kendileri yüzde 16 zam verdiler; buradan teşekkür
ediyoruz kendilerine. 
Aslında,
çay üretiminde baktığımızda en temel nokta, başka bir üretim kaynağının ikame
edilmemiş olması. Temelde, işin özünde ormanlık arazilerin kesilmesi, dağın,
bayırın, yamacın, ne varsa çaylığa döndürülmesi, bu çaylığa döndürülen
yamaçlarda suni gübrelerin kullanılması, kullanılan bu suni gübrelerin sadece
ÇAYKUR eliyle verilmesi, çift taraflı kâr, bunun akabinde toprak kaymalarının,
heyelanların ve ekolojik dengenin bozulması aslında Rize’nin ve çaycının temel
problemi. Çay üreticileri çaylık yapmak zorunda, başka bir gelir kaynakları
yok. Dağları, ormanları kesiyorlar, çaylık yapıyorlar iki kuruş para almak için.
Karşılığında ekolojik denge bozuluyor, karşılığında sadece kurulan çay
fabrikalarında mevsimlik işçiler çalıştırılıyor. ÇAYKUR, üretimin artırılması
için, verimliliği artırmak adına, ticari bir kaygıyla, verdiği suni gübrelerle
doğal hayatı maalesef mahvetmekte. Ama bizce en önemlisi, çay üreticilerinin
sosyal güvenlik hakları yok. Çay üreticilerinin sosyal güvenlik hakları
olmadığı için oradaki aileler çaylıklarını bırakıp gurbete, İstanbul’a,
Ankara’ya çalışmaya gelmekteler ama o çaylıklarda maalesef şu anda bölge
nüfusuna yakın sayıda Gürcü çalışmakta. Ülkenin temel sorunu -şu anda
hepimizin, hep beraber, paydaş- ülkemizdeki Suriyelilerin ekonomimize verdiği
negatif katkının aynısı Karadeniz’de maalesef Gürcü işçilerin çay bahçelerinde
yarıcı olarak çalışması. Kendi bölgemde, Rize’de, Pazar’da Pazarlı nüfusu kadar
Gürcü nüfusu olduğunu buradan söyleyebilirim. 
Tabii,
bir sitemim var, Meclisin son haftasında bu önerinin verilmiş olması... Sayın
Bekaroğlu, çay üreticisinin sorunu üç dakika değil, üç yüz otuz üç dakikayla
bitmez.
(Mikrofon
otomatik cihaz tarafından kapatıldı) 
BAŞKAN
– Sayın Haberal...
ERKAN
HABERAL (Devamla) – Teşekkür ediyorum efendim. Milliyetçi Hareket Partisi ek
süre istememekte kararlı hâlâ. Sağ olun. (MHP sıralarından alkışlar) 
BAŞKAN
– Peki, çok teşekkür ederim, sağ olun.
Halkların
Demokratik Partisi Grubu adına Hakkâri Milletvekili Nihat Akdoğan konuşacak.
Buyurun
Sayın Akdoğan. (HDP sıralarından alkışlar) 
HDP
GRUBU ADINA NİHAT AKDOĞAN (Hakkâri) – Sayın Başkan, değerli milletvekilleri ve
cezaevinde rehin tutulan değerli eş genel başkanlarım, değerli vekillerim;
Cumhuriyet Halk Partisinin çay tarımı ve yaşanan sorunların araştırılması
önergesi üzerine söz almış bulunuyorum. Bu vesileyle Genel Kurulu saygıyla
selamlıyorum.
Değerli
arkadaşlar, birçok bölgede, geçim kaynakları olan bir bölgede, tarımın ön
planda olduğu bir bölgede, hayvancılığın ön planda olduğu bir Türkiye’de
maalesef çay tarımı da, çay yetiştiricileri de çok ciddi sorunlarla
karşılaşmaktadır. Çay Türkiye’de bir bölgede yetişiyor ama Türkiye’nin bütün
evlerine, kentlerine giren bir bitkidir. Bu dönemde, özellikle AKP döneminde
kimyasal gübrelerin kullanımının yaygınlaşması çevre kirliliğine, su
kaynaklarına kimyasal maddelerin karışmasına neden olmaktadır. Arkadaşlar da
belirttiler, çay fiyatlarının sezon açılmadan önce açıklanması da gerçekten çay
üreticilerini motive etme konusunda ciddi sıkıntılara neden olmaktadır.
ÇAYKUR’un bu konuda özellikle uyguladığı politikalardan dolayı devlet
desteğinin azalması, çay yetiştiricilerinin özel sektörün insafına bırakılması
da ciddi bir sıkıntıya neden olmaktadır. Çay üreticilerinin belki en büyük
sıkıntılarından, kaygılarından bir tanesi de -nasıl şeker fabrikaları bir anda
özelleştirildiyse- ÇAYKUR'un özelleştirilmesi, insanların bunlara mahkûm
edilmesi. Elbette birçok sorun var ama bunlardan bir tanesi, siz yasakları bir
bölgede koyduğunuzda insanlar oradan göç ediyor. Diğer taraftan yanlış
politikalarınızdan dolayı, tarımdan geçinen insanlar geçimlerini
sağlayamadıkları zaman oradan göç etmek zorunda kalıyorlar. Bugün piyasanın
yüzde 60’ına tekabül eden bir pazar payı olan çay sektörünün yaşadığı birçok
sorun vardır.
Değerli
arkadaşlar, bunları ortadan kaldırmanın en büyük göstergesi şu olacaktır:
Yasakçı bir zihniyetten ilk önce kaçınmamız. ÇAYKUR'un ciddi sıkıntıları var
ama yaşadığım ilin de birçok sıkıntıları vardır. Bunlardan bir tanesi, Sayın
Cumhurbaşkanı Hakkâri’yi ziyaret ettiğinde şöyle bir şey söylemişti: “Biz yayla
yasaklarını kaldıracağız.” Bakın, o cümlesinden sonra üç defadır Hakkâri’nin
genelinde yayla yasakları uygulanıyor.
(Mikrofon
otomatik cihaz tarafından kapatıldı) 
NİHAT
AKDOĞAN (Devamla) – Sayın Başkan…
BAŞKAN
– Bir dakika ek sürenizi veriyorum, tamamlayın lütfen. 
MEHMET
BEKAROĞLU (İstanbul) – Sayın Vekilim, kaçak çay içmeyin. 
NİHAT
AKDOĞAN (Devamla) – Türkiye’de kaçak çayı bütün iller içiyor. Kaçak da değil,
sizin bu taraftan Irak’a gönderdiğiniz, Irak’tan, gümrükten çıkıp gelen
çaylardır. Bu konudaki yanlış bir bilginin de düzeltilmesini isterim. Gerçekten
bu konuda herkes de…
HALUK
PEKŞEN (Trabzon) – Genel müdür istifa etti, gelip orayı yönetebilir. Beş
yıldızlı otel gibi yapılıyor. 
NİHAT
AKDOĞAN (Devamla) – Yani gümrük kapılarından gelen çaydır, onu da söyleyeyim. 
Diğer
taraftan şunu da söyleyeyim Sayın Vekilim, değerli arkadaşlar: Bugün
yasaklardan bahsediyoruz, işte, o yasak hattın şu anda Karadeniz’e
kaydırıldığını da biliyoruz. Yani o taraftan sadece bir bölgenin ismi belki
geçmiş olabilir ama bugün bütün kaçak yollarının Karadeniz’e yönlendirildiğini
bizim arkadaşlarımız da biliyor, biz de biliyoruz. Bu vesileyle, ben partim
adına söz almış bulunuyorum. 
Değerli
arkadaşlarımız, bu önergeye destek vereceğimizi de belirtiyoruz. 
Genel
Kurulu saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Akdoğan. 
MAHMUT
TANAL (İstanbul) – Sayın Başkanım…
BAŞKAN
– Adalet ve Kalkınma Partisi Grubu adına Rize Milletvekili Hikmet Ayar
konuşacak. 
MAHMUT
TANAL (İstanbul) – Sayın Başkanım…
BAŞKAN
– Buyurunuz Sayın Ayar. (AK PARTİ sıralarından alkışlar)
AK
PARTİ GRUBU ADINA HİKMET AYAR (Rize) – Sayın Başkan, değerli milletvekilleri;
CHP’nin ÇAYKUR, çay tarımı ve sanayisiyle ilgili verdiği Meclis araştırması
açılması teklifi üzerine, AK PARTİ Grubu adına söz almış bulunmaktayım.
Sizleri, aziz milletimi ve bütün çay üreticisi hemşehrilerimi saygıyla
selamlıyorum. 
Açılan
yeni çay kampanyamızın Rize’mize, çay bölgesine hayırlar getirmesini temenni
ediyorum. 
Merkezi
Rize olmak üzere, Artvin, Trabzon ve Giresun’da toplam 776 bin dekar alanda 194
bin müstahsille çay tarımı yapılmaktadır. 1970’li yıllar çayın altın
yıllarıdır. AK PARTİ öncesi ise çayın en zor yıllarıdır. AK PARTİ’yle beraber
çay yeniden altın yıllarını yaşamaktadır. AK PARTİ iktidarlarından önce yaş çay
taban fiyatı, bütün tarım ürünlerinde olduğu gibi, hedeflenen enflasyona göre
açıklanırdı. Gerçekleşen enflasyon her zaman hedeflenenin üzerinde olurdu ve
üretici hep kaybederdi. Ayrıca, yaş çay bedellerinin müstahsil ödemeleri ise
bir sonraki yılda yapılırdı ve enflasyon nedeniyle bir de buradan kaybederdi.
MEHMET
BEKAROĞLU (İstanbul) – Bunlar elli sene önceydi ya, geleceğe bakalım geleceğe. 
HİKMET
AYAR (Devamla) – AK PARTİ iktidarlarında ise yaş çay fiyatı, gerçekleşen
enflasyonunun üzerinde, hep artı refah payıyla belirlenmektedir. Müstahsilin
sattığı çayın ödemesi bir sonraki yılda değil, bir sonraki ayda yapılmaktadır.
Nitekim, bunları çay üreticisi bilmektedir; bilmektedir ki çaya ve çay
bölgesine hizmet edenlere verdiği desteği her seçimde artırarak devam ettirmektedir.
HALUK
PEKŞEN (Trabzon) – Onun için mi 400 milyon zarar yazıldı?
HİKMET
AYAR (Devamla) – Yaş çay alımlarında, evet, özel sektör vardır. Yaş çay
rekoltesinin yaklaşık yarısını ÇAYKUR yarısını da özel sektör satın alır ve
işler. 
MEHMET
BEKAROĞLU (İstanbul) – Eskidendi, o da geçti. 
HİKMET
AYAR (Devamla) – ÇAYKUR da özel sektör de çayımız için olmazsa olmazımızdır. 
ÇAYKUR’un
işleme kapasitesi son beş-altı yılda günlük 6.500 tonlardan bugün 9.100 tonlara
çıkarılmıştır. 
Yine,
yaş çay müstahsilinin özel sektörde ezdirildiği iddiası asla doğru değildir. 
HALUK
PEKŞEN (Trabzon) – Ya, ÇAYKUR’a gelin Sayın Vekilim, ÇAYKUR’a gelin bir,
ÇAYKUR’u bir konuşun. 
HİKMET
AYAR (Devamla) – Alınan tedbirler sayesinde son yıllarda özel sektör, ÇAYKUR’un
fiyatının üzerinde fiyat vererek çay satın almak durumunda kalmıştır. İşte, az
önce Sayın Bekaroğlu’nun bahsettiği, 2017 yılında, evet, ÇAYKUR’dan daha fazla
çay satın almıştır özel sektör. Neden? Çünkü ÇAYKUR’un fiyatlarının üzerinde
fiyat vererek müstahsili memnun eden fiyatlarla satın almıştır.
MEHMET
BEKAROĞLU (İstanbul) – Çünkü ÇAYKUR kotalı kontenjan koymuştur. 
HALUK
PEKŞEN (Trabzon) – Ya battı, ÇAYKUR’u batırdınız. 
BAŞKAN
– Sayın Pekşen…
HİKMET
AYAR (Devamla) – Bu da üreticinin ve müstahsilin lehinde bir durumdur. Bu
durumdan bütün çay müstahsili, çay bölgesi oldukça memnundur. 
BÜLENT
TURAN (Çanakkale) – Hikmet Bey’i üzmeyin arkadaşlar.
MEHMET
BEKAROĞLU (İstanbul) – Hikmet’i severiz, Hikmet Bey’i severiz. 
HİKMET
AYAR (Devamla) – Çayda randevulu sistemi eleştirmek, bu işi hiç bilmemek
demektir. 
MEHMET
BEKAROĞLU (İstanbul) – Orada kotalı kontenjan dedik Hikmet, bak, severiz dedik.

HİKMET
AYAR (Devamla) – Randevulu sistemden tüm müstahsiller memnundur. 
(Mikrofon
otomatik cihaz tarafından kapatıldı) 
HİKMET
AYAR (Devamla) – Bir dakika isteyeceğim Sayın Başkan.
BAŞKAN
– Sayın Ayar, peki, bir dakika ek süre…
HİKMET
AYAR (Devamla) – Yine, Meclis araştırma önergesinde mevsimlik işçilerin yıllık
asgari çalışma süreleriyle ilgili bir eleştiri bulunmaktadır, protokolle ilgili
bir eleştiri bulunmaktadır. İddia edilen hususlar bir önceki protokolde zaten
var olan hususlardır. İlgili protokolde, mevsimlik işçilerin yıllık 120 gün
olan asgari çalışma süreleri 180 güne çıkarılmaktadır. Bu durumdan tüm
mevsimlik işçilerimiz memnundur. 
Sonuç
olarak ÇAYKUR, çay tarımı ve çay sanayisi gerçekten belki hiç olmadığı kadar
güzel günlerini yaşamaktadır. Müstahsil de memnundur, çalışanlar da memnundur.
Daha güzeli mi? Evet, elbette daha güzeli yine AK PARTİ iktidarları tarafından
yapılacaktır diyorum.
Hepinizi
tekrar saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Ayar.
Grup
önerisini oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Birleşime
on dakika ara veriyorum.
Kapanma
Saati: 16.53
BEŞİNCİ OTURUM
Açılma Saati: 17.11
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye), Mehmet
Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşiminin Beşinci Oturumunu
açıyorum. 
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmına geçiyoruz.
1’inci
sırada yer alan, Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu’nun görüşmelerine kaldığımız yerden devam
edeceğiz. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi (2/2311),
Adalet ve Kalkınma Partisi Grup Başkanvekili Kayseri Milletvekili Mustafa
Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (X) 
BAŞKAN – Komisyon? Yerinde.
Hükûmet?
Yerinde. 
Sayın
milletvekilleri, geçen birleşimde İç Tüzük’ün 91’inci maddesi kapsamında temel
kanun olarak görüşülen 556 sıra sayılı Tasarı’nın birinci bölümünde yer alan
7’nci maddeye bağlı ek madde 177’nin önerge işleminde kalınmıştı. 
Şimdi,
bu maddenin önerge işlemlerini yapacağız.
7’nci
maddeye bağlı ek madde 177’de bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesi ile 2809 sayılı Kanun’a
eklenmesi öngörülen ek madde 177’nci maddesinde yer alan “en az yüzde 50’si tam
burslu olup” ifadesinin “en az yüzde 60’ı tam burslu olup” şeklinde
değiştirilmesini arz ve teklif ederiz.
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Sibel
Yiğitalp Mehmet Emin Adıyaman
 Diyarbakır Iğdır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) - Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Batman Milletvekili Mehmet Ali Aslan konuşacaklar.
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan, Sayın Genel Kurulu saygıyla selamlıyorum. 3
Mayıs Dünya Basın Özgürlüğü Günü nedeniyle de bütün basın emekçilerinin gününü
kutluyorum ve özellikle de şu anda hapiste tutuklu olan, tutsak olan basın
emekçilerinin de gününü kutluyorum. Bir an önce serbest bırakılmalarını da
temenni ediyoruz. 
Yine
buradan, tutsak olan Sayın Eş Genel Başkanlarımız Selahattin Demirtaş, Figen
Yüksekdağ, Grup Başkan Vekillerimiz İdris Baluken, Çağlar Demirel ve diğer
milletvekillerimizi, belediye eş başkanlarımızı ve haksız yere işten ihraç
edilen ve şu anda cezaevinde olan bütün insanlarımızın da, yurttaşlarımızın da
günü kutlu olsun diyoruz ve inşallah özgür, adil günlerde buluşma
dileklerimizi, temennilerimizi de sunuyoruz. 
Arkadaşlar,
üniversitelerle ilgili, bölünmeleriyle ilgili yasa tasarısı hazırlanmış ama biz
bunun yanlış olduğunu söylüyor ve ispat ediyoruz. Nasıl ispat ediyoruz? Örneğin
El Ezher Üniversitesi dünyanın en eski üniversitelerinden biridir, 975 yılında
kurulmuştur, 1 milyonun üzerinde öğrencisi vardır, 7 binin üzerinde öğretim
üyesi vardır, o gün bugündür... Yani öğrenci sayısının fazlalığı negatif değil,
pozitif etki yaratmıştır, bünyesinde 45 tane fakülte vardır. Düşünün ki bu 45
fakülte ayrılsın ve her biri ayrı bir isim alsın, Ezher Üniversitesi diye bir
şey kalır mı? İşte, Mısır’ı, dünyayı, Afrika’yı aydınlatan Ezher’in bir işlevi
kalır mı? Tabii ki de bugüne kadar bu isim kalmazdı, bu kaliteli, nitelikli
eğitim de oluşmazdı, bugünlere gelmezdi. Yine, Kaliforniya’nın üniversitesinde
2 milyon 100 bin öğrenci var. Hindistan’da 4 milyon sayısını bulan, öğrenciyi
barındıran üniversite var. İran İslam Üniversitesinde de 1,5 milyon öğrenci
var. Niye ben dünyanın farklı üniversitelerinden, farklı kıtalarından örnek
veriyorum? Bunlar dünyaca bilinen, tanınan, kendini kanıtlamış
üniversitelerdir. 
Bence
ilk yapılması gereken şey, üniversitelerin bölünmesi değil, KHK’lerle işten
atılan akademisyenlerin tekrar işe alınması gerektiğidir. Yine, aynı şekilde,
sosyal medya paylaşımlarından dolayı okullarından uzaklaştırılan öğrencilerin
tekrar üniversiteye alınması gerekiyor. Bunlar üniversitenin kalitesini artırır,
yayınlanan bilimsel makalenin sayısı üniversitenin niteliğini artırır, bölünme
artırmaz.
Yine,
bizim, tedbir olarak beyin göçünü durdurmamız lazım. Dün ve bu son bir iki
yıldır, ödülü aldıktan bu yana Aziz Sancar’la sürekli, haklı olarak iftihar
ediyoruz, gurur duyuyoruz, örnek veriyoruz. Aziz Sancar niye Türkiye’de
kalmadı, niye Türkiyeli bir bilim adamı bu ödülü almadı? Biz bunun üzerinde
kafa yormalıyız, bu beyin göçünün önüne geçmeliyiz. Ama, OHAL ve KHK’lerden
sonra binlerce akademisyenimiz, işte binlerce memurumuz, teknisyenimiz,
mühendisimiz Avrupa’ya, Amerika’ya, dünyanın farklı ülkelerine göç etmiştir,
kaçmıştır.
Yine
bir örnek vereyim, benim köylüm olduğu için söyleyeyim, yakından, bire bir
biliyorum: Midyat’ın Hapsinas köyünden olan Fuat Oduncu var, dünyanın en iyi
kanser uzmanları arasında gösteriliyor ama Almanya’da şu anda tıp profesörü.
Niye Türkiye’de değil? Bizim bunları geri getirmek için çabalamamız gerekiyor.
Bunun
yanında, ben şunu da söyleyeyim: Bakın, Midyat’ta, Nusaybin’de, Kızıltepe’de
sadece yüksekokullar var, üniversiteler yok. Oysaki dünyanın ilk üniversitesi
Nisibis Akademisidir, Nusaybin Akademisidir. Bin sekiz yüz yıl önce orada tıp,
felsefe, mantık, astronomi bilgisi veriliyordu, bugün orada üniversite yok ya!
Yani demek ki biz, bin sekiz yüz yıl gerideyiz. Biz orada bir üniversite
açalım. Midyat’ta taş işleme var, Süryanice var. İnsanlar Süryaniceyi
Amerika’ya gidip öğrenmek zorunda kalıyor. Oysaki ana vatanı Mardin’dir. 
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Bitireyim Sayın Başkan. 
BAŞKAN
– Tamamlayın Sayın Aslan. 
MEHMET
ALİ ASLAN (Devamla) – Oysaki Süryanilerin -örneğin- ana vatanı Mardin’dir,
Turabdin’dir. Evet, Mardin Artuklu Üniversitesinde Süryanice Bölümünün açılması
pozitiftir, tebrik ediyoruz, takdir ediyoruz ama bunun artırılması gerekiyor.
Türkiye’nin
içinde -örneğin- 10 tane Arapça lehçe konuşuluyor. Mardin’de, Midyat’ta,
Muş’ta, Hatay’da, Siirt’te, Urfa’da o konuşulan Arapça lehçelere yönelik
bölümler açılmalıdır. Ama düşünün 1800’lü yıllarda Alman bilim adamları
Mardin’de konuşulan Mıhellemi lehçesiyle ilgili kitap yazmış, makale yayımlamış
ama Türkiye’den, Mardin’den bu lehçeyle ilgili, Arapçanın Mıhellemi lehçesiyle
ilgili herhangi bir makale yazılmamıştır.
Yine
taş işlemede, mimaride Mardin dünyaca ünlüdür, Midyat dünyaca ünlüdür ama taş
işlemeyle ilgili herhangi bir bölümümüz maalesef yoktur.
Teşekkürler.
(HDP sıralarından alkışlar) 
BAŞKAN
– Teşekkür ederim Sayın Aslan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
7’nci
maddeye bağlı ek madde 178’de iki adet önerge vardır, aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesiyle 2809 sayılı Kanun’a
eklenmesi öngörülen ek madde 178’inci maddenin ikinci fıkrasının “f)” bendinden
sonra aşağıdaki bentlerin eklenmesini ve diğer bentlerin buna göre teselsül
ettirilmesini arz ve teklif ederiz.
g)
İletişim Fakültesi
ğ)
Eğitim Fakültesi
h)
Güzel Sanatlar Fakültesi
ı)
Sosyal Bilimler Enstitüsü
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp
 Iğdır Diyarbakır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde Iğdır Milletvekili Sayın Mehmet Emin Adıyaman konuşacak.
Buyurun
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; 556 sıra sayılı
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 7’nci maddesinin ek maddesi üzerine söz
almış bulunmaktayım. Bu ek madde de değerli arkadaşlar, 178’inci ek madde.
Bunda Gaziantep’te yeni bir üniversitenin kurulması öngörülmektedir. Doğrusu,
iktidarın önümüze getirdiği bu yasa tasarısı, bazı üniversitelerin, örneğin
İstanbul Üniversitesi, Gazi Üniversitesi ya da Selçuk Üniversitesi gibi
üniversitelerin öğrenci sayısının çok yüksek olduğu, potansiyelin çok büyüdüğü
dolayısıyla eğitim kalitesinin düştüğü iddiasına dayanıyor yani öğrenci sayısı
fazla olduğundan kalite düşüyor. İyi, güzel de şimdi bu mantığınız, bu
mantaliteniz kendi içinde çelişkiyle dolu. Eğer bu üniversitelerin, örneğin
İstanbul Üniversitesinin öğrenci sayısı 100 bini geçiyorsa, bu, kaliteyi
düşürüyorsa o zaman dönüp size şunu sormak gerekiyor: İşte Hakkâri
Üniversitesi, Iğdır Üniversitesi, Bitlis, Muş, Bayburt gibi üniversitelerin
öğrenci sayısı da 5 bindir. Peki, bunların kalitesi niye yükselmiyor? Bunların
öğrenci sayısı gayet makul, düşük, 5 bin-4 bin öğrenci. Eğer öğrenci sayısı ile
bu başarı orantılıysa o zaman Türkiye’deki öğrenci sayısı en düşük olan bu
saydığım üniversitelerin en iyi, en kaliteli üniversite olması gerekiyor. Demek
ki mantık, sizin kendi gerekçeleriniz bile birbirini çürütüyor. Bir taraftan
üniversiteleri bölüyorsunuz: “Efendim sayı yüksek.” Ama öte taraftan öğrencisi
düşük olan üniversitelerde de kalite yükselmiyor. Daha aralık ayında kabul
ettiğimiz 2018 bütçesinde bu saydığım üniversitelerin, örneğin Hakkâri, Iğdır,
Ardahan, Bayburt, Bitlis, Muş, Bingöl gibi üniversitelerin bütçelerine
baktığımız zaman âdeta bir özel lisenin bütçesi kadar bütçe ayırdınız. 50
milyon, 60 milyon bütçe ve kaliteyi yükseltmeye kalkışıyorsunuz. Bu doğru
değil. Doğru olan şey şudur: Tam da seçim arifesinde siz bilimi ve eğitimi bir
rüşvet aracı olarak dağıtmaya çalışıyorsunuz; mantığınız, mantaliteniz bu. 
Bakın,
üzerinde konuştuğum Gaziantep Bilim ve Teknoloji Üniversitesi adı altında bir
üniversite kuruyorsunuz. Tamam, güzel, Gaziantep iki üniversite değil, belki
beş üniversiteyi hak ediyor. Her ilimiz birden çok üniversiteyi hak ediyor.
Yeni üniversite kurulmasına hiçbir diyeceğimiz yok. Problem bu değil. Peki,
problem ne? Şimdi Gaziantep’te yeni üniversite açıyorsunuz, hangi bölümleri
açıyorsunuz? Mühendislik fakültesi. E, zaten Gaziantep’te mevcut üniversitede
mühendislik var. Tıp fakültesi açıyorsunuz. Mevcut Gaziantep Üniversitesinde
tıp fakültesi var. İktisat ve idari bilimler fakültesi açıyorsunuz. E,
Gaziantep’te iki tane ayrı ayrı iktisadi ve idari bilimler var. Biri
Gaziantep’te, diğeri İslâhiye’de. Diş hekimliği açıyorsunuz. E, diş hekimliği
var. Mimarlık açıyorsunuz. E, mimarlık da var. Sağlık bilimlerini açıyorsunuz.
Sağlık bilimleri de var. E, bir de hukuk açıyorsunuz. E, hukuk da var. Peki, ne
yapıyorsunuz siz? Var olan üniversiteyi fotokopi yapıp yeni bir üniversite. Siz
eğer Gaziantep’te gerçekten uzman bir üniversite açmak istiyorsanız o zaman
mevcut olan üniversite alanının dışında uzmanlık gerçekleştirebilecek,
Gaziantep'in şartlarına uygun bir üniversite kurmanız lazım. Ama anlaşılan o ki
sizin böyle bir derdiniz yok. Sizin derdiniz, propaganda malzemesi yapacağınız
“Ey Gaziantepliler, bakın, biz size ikinci üniversiteyi açtık. Haydi oylar
bize.” Ama artık halk bunu yutmuyor. Yani Gaziantep halkı da biliyor ki
-söylediğim gibi- salt üniversiteyle olmuyor.
Kaldı
ki, az önce söyledim, siz, Hakkâri, Iğdır, Ardahan, Bayburt gibi üniversitelere
50 milyon para ayırıyorsunuz, bütçe ayırıyorsunuz, “İşte yeterli kaynak yok.”
diyorsunuz. Bu üniversiteler yerinde sayıyor, hâlâ altyapı sorunlarını, üstyapı
sorunlarını çözememiş, bir de böyle bir üniversite rüzgârını estiriyorsunuz
Türkiye’de birtakım şehirlerde. Belli ki bu üniversiteler de seçimin akabinde
artık beş yıl, altı yıl, ne kadar bir süre alacak, ne zaman faaliyete girecek,
bunu hep beraber halkımızla göreceğiz.
Dolayısıyla
mesele gerçekten bilimse, gerçekten nitelikli öğrenciler, nitelikli elemanlar
yetiştirmek istiyorsak, bilimin kendi gerçekliği içinde reel politik kararlar
vermek lazım. Siyasi mülahazalara bilimi alet ederek oy devşirme amacıyla
verilecek kararlar, sizlerin değil ama halkımızın…
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Tamamlıyorum efendim.
BAŞKAN
– Tamamlayın lütfen.
MEHMET
EMİN ADIYAMAN (Devamla) – Siz siyasi mülahazalarla parti çıkarları üzerinden,
seçim hesapları üzerinden bilimi de araçsallaştırarak, araç hâline getirerek
kullanırsanız eğer bu, belki parti olarak sizin lehinize olabilir, parti olarak
bundan rant, siyasi rant devşirebilirsiniz. Ama bir gerçek var ki bu, uzun
vadede halkımızın çıkarlarına, ülkemizin çıkarlarına ters ve halkımızın
vergilerinden elde edilmiş ortak gelirlerinin heba edilmesi ve yanlış bilim
politikalarının hayata geçirilmesi demektir. 
Dün
de izah ettiğimiz gibi, 6 bakanınız geldi geçti Millî Eğitim Bakanı olarak bu
on altı yıl içinde, her bakanınızın eğitim politikası bir diğerini boşa
çıkarttı, her gelen bakanınız bir önceki bakan arkadaşının -aynı partide
olmalarına rağmen- politikalarını boşa çıkardı. Bu da gösteriyor ki sizin
eğitime ilişkin bir politikanız yok, sizin uzun vadede planlanmış bir eğitim
politikanız yok. Siz günübirlik, günlük siyaseti kotarma adına, kadrolaşma
adına, eğitimi ele geçirmek adına politikalar üretiyorsunuz diyelim. 
Hepinize
saygılar sunarım. (HDP sıralarından alkışlar) 
BAŞKAN
– Teşekkür ederim Sayın Adıyaman. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 178’in
2’nci fıkrasının (d) bendinin “d) Güzel Sanatlar Tasarım ve Mimarlık
Fakültesinden” şeklinde değiştirilmesini arz ve talep ederiz. 
 Didem
Engin Mahmut Tanal Ali Şeker
 İstanbul İstanbul İstanbul
 Ali
Yiğit Kadim Durmaz Kazım Arslan
 İzmir Tokat Denizli
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılamıyoruz Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Biz katılıyoruz Sayın Başkanım. 
BAŞKAN
– Önerge üzerinde Sivas Milletvekili Sayın Ali Akyıldız konuşacak. 
Buyurunuz
Sayın Akyıldız. (CHP sıralarından alkışlar) 
ALİ
AKYILDIZ (Sivas) – Sayın Başkan, çok değerli milletvekili arkadaşlarım,
basınımızın ve Meclisimizin çok kıymetli çalışanları, çok değerli bürokratlar;
ben de hepinizi sevgiyle, saygıyla, muhabbetle selamlıyorum. 
Sivas’a
ikinci bir devlet üniversitesi kurulması kanun teklifini daha önceki dönemde,
24’üncü Dönemde milletvekili olarak görev yapan çok değerli milletvekili
ağabeyimiz de vermişti. 25 ve 26’ncı Dönemde de yine ben de Sivas’a ikinci bir
devlet üniversitesi kurulmasıyla ilgili kanun teklifi vermiştim. Tabii, biz
verdiğimiz kanun teklifinde Sivas’a “4 Eylül” ismiyle bir üniversite kurulsun
demiştik ama Adalet ve Kalkınma Partisinin vermiş olduğu kanun teklifinde “4
Eylül” isminin yerine “Sivas” ismi konmuş. Tabii, Sivas’a ikinci bir devlet
üniversitesi kurulmasını ben Sivas halkı adına olumlu buluyorum ve teşekkür
ediyorum. 
Ama
buradan ricam şu: Sivas, biliyorsunuz, kuruluşun ve kurtuluşun başkenti Sayın
Bakan. Sizin de Sivaslı olarak Sivas’ta “4 Eylül” isminin yaşatılmasına sıcak
bakacağınıza ben de inanıyorum ve bu konuda sizin de destek vereceğinize
inanıyorum. Gelin üniversitenin ismini “Sivas” değil de “4 Eylül Bilim ve
Teknoloji Üniversitesi” olarak değiştirelim, Cumhuriyetin kuruluşunun ve
kurtuluşun başkenti olan Sivas’ta “4 Eylül” ismini de yaşatalım diyorum. (CHP
sıralarından alkışlar) 
Tabii,
müsaade ederseniz, sürem yettiği kadar da Sivas’ın bir başka ve çok önemli bir
sorununa da değinmek istiyorum bu vesileyle. Şimdi, iktidarınız döneminde, on
altı yıldır hep övündüğünüz ve sürekli “En iyi yaptığımız iş, yol.” dediğiniz
bu projelerde… Nedense, Sayın Bakanım, Sivas’ın köy yolları maalesef hizmet
bekliyor. Bakın, burada size okuyacağım rakamların tamamı resmî rakamlar:
Sivas'ın 1.233 köyü var, 613 de mezrası var yani 1.846 yerleşim yeriyle
Türkiye’de 1’inci sıradayız, coğrafi anlamda da Konya’dan sonra Türkiye’de
2’nci sıradayız. Sivas'ın köylerinin yol ağı toplam 7.660 kilometre. Bu 7.660
kilometrenin, Sayın Bakanım, sadece 3.245 kilometresinde asfalt var yani Sivas’ın
köy yollarının geri kalan 4.415 kilometresinde asfalt yok. Yani yüzdeye
vurursak köy yollarının toplam yüzde 43’ünde asfalt var, geri kalan yüzde
57’sinde asfalt yok. 
Yine
Sivas'ın köylerine vurduğumuz zaman bu oranı, asfalttan faydalanan köy sayısı,
yerleşim yeri sayısı yüzde 44 Sayın Bakanım. Yani Sivas'ın 1.028 köy ve
mezrasında asfalt yok, çoğunda da yol demeye bin şahit ister. Ben daha önce
Meclis kürsüsündeki, buradaki konuşmamda da söylemiştim; Sayın Bakanım, ben
Sivas Milletvekiliyim, benim köyümün yolu yok. Benim köyümün yolu yok, bir
milletvekiliyim.
MİLLÎ
EĞİTİM BAKANI İSMET YILMAZ (Sivas) – Bu yıl yapılıyor Ali Bey, yapılıyor
inşallah.
ALİ
AKYILDIZ (Devamla) – İnşallah, inşallah. 
Sivas
İl Özel İdaresi Genel Sekreterliğine bu sene gönderilen ödenek 135 milyon lira.
Şimdi, ben empati kuruyorum, kendimi İl Özel İdaresi Genel Sekreterinin yerine
koyuyorum; ya, Allah aşkına, ben bu 135 milyon lirayla ne yapabilirim?
BÜLENT
YENER BEKTAŞOĞLU (Giresun) – Çay, kahve parası. 
ALİ
AKYILDIZ (Devamla) – Ne yapabilirim? O nedenle, buradan ricam, yetkililerden
rica ediyorum: Sivas İl Özel İdaresi Genel Sekreterliğine biraz daha katkı… Bak
seçim de geliyor, rüşvet paketini de açıkladınız ama bu paketin içinde Sivas
yine yok. Bu rüşvet paketinin içerisinden Sivas İl Özel İdaresi Genel
Sekreterliğine de biraz daha fazla ödenek gönderirseniz en azından İl Özel
İdaresi Genel Sekreteri de benim Sivas’ımın köylerinin yollarına birazcık da
olsa bakar, birazcık da olsa asfalt yapar diyorum.
BÜLENT
YENER BEKTAŞOĞLU (Giresun) – Seni kurtaracağız o işten.
ALİ
AKYILDIZ (Devamla) – Buradan Hükûmete tekrar sesleniyorum: Gelin, yıllardır yok
saydığınız, görmezden geldiğiniz, “Nasıl olsa çantada keklik, biz hizmet yapsak
da yapmasak da bunlar bize oy veriyor.” dediğiniz benim Sivaslı hemşehrilerime
en azından yol noktasında, köylerin içme suyu noktasında, köylerin altyapısı
noktasında birazcık şu dönem hizmet yapın, eminim Sivas bunu
değerlendirecektir. Zaten 24 Haziranda Sivas bunu değerlendirecek. 24 Haziranda
Sivas size öyle güzel bir Osmanlı tokadı atacak ki -hep söylüyorsunuz ya
Osmanlı tokadını- Osmanlı tokadını benim Sivaslı hemşehrilerim 24 Haziranda
size öyle bir tattıracak ki o zaman Osmanlı tokadının ne olduğunu hep beraber
anlayacağız, siz de göreceksiniz onu. (CHP sıralarından alkışlar) 
HÜSNÜYE
ERDOĞAN (Konya) – İnsanın kendi kendine tokat attığı hiç görülmemiştir ama…
ALİ
AKYILDIZ (Devamla) – Osmanlı tokadını o zaman tadacaksınız. 
BAŞKAN
– Sayın Akyıldız, lütfen devam edin.
HÜSNÜYE
ERDOĞAN (Konya) – Kendi kendine tokat atmaz, Osmanlı biziz.
ALİ
AKYILDIZ (Devamla) – İşte Osmanlı tokadını, hani lafta değil, o zaman,
tattığınız zaman gerçekten anlayacaksınız. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akyıldız.
ALİ
AKYILDIZ (Devamla) – Tamamlayayım Sayın Başkan.
BAŞKAN
– Peki, bir dakika ek süre verelim.
Buyurun.

ALİ
AKYILDIZ (Devamla) – Teşekkür ediyorum.
BAŞKAN
– Ben hatırlatayım da…
Buyurun.

ALİ
AKYILDIZ (Devamla) – Yok, Sayın Bakanıma ben demin dedim ya; 4 Eylül ismini ben,
benden çok onun da yaşatacağına inanıyorum.
BAŞKAN
– Biliyorum. 
Buyurun,
bir dakika ek sürenizi vereyim. 
ALİ
AKYILDIZ (Devamla) – Çünkü Sayın Bakanımızın da cumhuriyete, Atatürk’e
sevgisinin, saygısının çok fazla olduğunu bildiğim, o konulara çok da değer
verdiğini bildiğim için ben buradan Sivas Üniversitesinin isminin “4 Eylül”
olarak değiştirilmesine benden çok Sayın Bakanımın destek vereceğine
inanıyorum, o konuda güvenim tam Sayın Bakanıma. 
Evet,
değerli milletvekili arkadaşlarım, ben, tekrar, bu üniversitelerin kurulmasıyla
ilgili söz almışken son cümlemi de… Keşke, burada benden önce konuşan ve benden
sonra konuşacak olan milletvekili arkadaşlarımız da üniversitelerin bölünmesini
değil de Sivas’ta olduğu gibi yeni üniversitelerin kurulmasını konuşuyor
olsalardı ya da konuşacak olsalardı ya da üniversitelerimizin kalitesini
konuşacak olsalardı ve üniversitelerin niteliğinin artacak olmasını konuşacak
olsalardı diye umut ederdim. (CHP sıralarından alkışlar) 
Ben
tekrar yüce heyetinizi sevgiyle, saygıyla, muhabbetle selamlıyorum. (CHP
sıralarından alkışlar) 
BAŞKAN
– Teşekkür ederim Sayın Akyıldız. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.
(CHP sıralarından alkışlar)
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
7’nci
maddeye bağlı ek madde 179’da bir adet önerge vardır, okutup işleme alacağım: 
Türkiye Büyük Millet Meclisi
Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesiyle 2809 sayılı Kanun’a
eklenmesi öngörülen ek madde 179’un tasarı metninden çıkartılmasını arz ve
teklif ederiz. 
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp Erol Dora
 Iğdır Diyarbakır Mardin
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Önerge üzerinde Mardin Milletvekili Erol Dora konuşacak. 
Buyurun
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; 556 sıra sayılı
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 7’nci maddesine bağlı ek madde 179 üzerinde
vermiş olduğumuz önerge nedeniyle Halkların Demokratik Partisi adına söz aldım.
Genel Kurulu saygıyla selamlıyorum.
Değerli
milletvekilleri, bu madde kapsamında yapılan düzenlemeyle “Konya Teknik
Üniversitesi” adıyla yeni bir üniversite kurulmaktadır. 
Bakınız,
bütün dünyada yükseköğretimde yeni arayışların yoğunluk kazandığı günümüzde
Türkiye’de de işlevleri, performansı ve işleyişi en çok tartışılan kurumların
başında üniversite gelmektedir. Bu durumu üniversitelerden çok şey
beklendiğinin bir göstergesi olarak okumak da mümkündür. Ancak son dönemde
Türkiye’de yükseköğretim ve üniversite konusu, durmaksızın bir yenisi açılan
üniversiteler konusuna neredeyse indirgenmiş bulunmaktadır. Çok sayıda yeni
üniversite kurulmasını siyasal düzlemde ön plana çıkaran siyasal iktidarın bu
kuruluşlara gerekli finansal desteği sağlamamış olması nitelik etkenlerinin
Hükûmet katında da önem kazanmadığını göstermektedir.
Değerli
milletvekilleri, öte yandan, yükseköğretime talep konusu daha ince bir
ayrıntıda incelendiğinde, yeni üniversiteler kurulması talebinin önemli bir
kısmının ciddi akademik beklentiler yerine, kentin yatırımcılar için bir çekim
merkezi olması ve kent ekonomisinin canlanması gibi ekonomik unsurlardan
kaynaklandığı anlaşılmaktadır. Bireysel düzlemde de iş gücü piyasasında
işverenlerin, başvuru sahiplerinin sahip olması gereken eğitim düzeyi
beklentisinin yükselmiş olması ve statüyle ilgili bakış açıları ağırlık
kazanmaktadır. Dikkatinizi çekerim, yeni kurulan birçok üniversite eskiden var
olan yükseköğretim kurumlarının oluşturduğu nüve etrafında kurulmakta ve kurucu
yöneticileri eski kurumlardan seçilmektedir. Bu durum, bu kuruluşların daha başlangıçta
yeni ufuklardan ve taze kandan yoksun kalmaları ve mevcut yapıdan farklı
modellerin denenmesi fırsatını kaçırmaları anlamına gelmektedir.
Değerli
milletvekilleri, Türkiye’de üniversite ve üniversite eğitimine ilişkin
politikaların geldiği son noktada eğitimin toplumsal hareketlilik, toplumsal
adalet, barış ve eşitlik gibi temel özelliklerinin görmezden gelinmesi ve
üniversitelerin giderek piyasanın taleplerine uygun bireyler yetiştiren
kurumlar hâline dönüştürülmesi süreci hız kesmeden devam etmektedir.
Bakınız,
YÖK’ün ilgili web sitesinden ulaşılan bilgilere göre bugün ülkemizde 69 vakıf
ve 5’i de vakıf meslek yüksekokulu olmak üzere toplam 74 vakıf üniversitesi
mevcuttur, ilgili kanun tasarısıyla 4 yeni vakıf üniversitesinin kurulması da
hedeflenmektedir.
Sayın
Başkan, değerli milletvekilleri; sayıları hızla artan vakıf üniversiteleri,
yükseköğretim kuruluşlarının etrafında oluşan çeşitli vakıflar ve şirketler,
devlet üniversiteleri içinde ikinci öğretim başta olmak üzere sayıları giderek
artan paralı programlar, paralı yaz okulu ve özel öğrenci uygulamaları,
barınma, ulaşım, beslenme gibi hizmetlerin de ticarileşmesi son yıllarda
yükseköğretimde gözlenen özelleşme eğilimlerinin en başta gelenlerini
simgelemektedir. Bu durum, diğer eğitim kademeleriyle birlikte yükseköğretime
genel bütçeden ayrılan payın yetersizliğinin ve üniversitelerden kendi
kaynaklarını kendilerinin yaratmaları beklentisinin açık bir ilanı ve kamu
hizmetlerinin bedelinin kullanıcı tarafından ödenmesini öngören yaklaşımın da bir
yansımasıdır. Bir başka örneğini sağlık alanında gördüğümüz bu bakış açısı,
temel kamu hizmetlerini piyasada alınıp satılan meta olarak gören, bu
hizmetlerin kendi gerçek değerini piyasa değerine indirgeyen, dokuz yüzyıllık
tarihiyle insanlığın kültür mirası sayılması gereken “üniversite” kavramının
son -gerçek- yüzyılda serbest piyasa değerlerine terk edilmesini öngören
yaklaşımların da bir ürünüdür. 
Değerli
milletvekilleri, ne yazık ki Türkiye’de üniversiteler, bilimin ve eleştirel
düşüncenin müstakil bir mekânı olma iddiasını giderek kaybetmekte, bilimsel
bilgi üretme misyonuna her geçen gün biraz daha yabancılaşmaktadır. Son dönemde
açılan onlarca vakıf ve devlet üniversitesi, genelde yükseköğretim sistemini ve
özelde Türkiye'nin akademik topografyasını olumsuz bir şekilde dönüştürmeye
devam etmektedir. Prefabrik ev montajına benzer bir oldubitti maharetiyle
üniversite inşasının uzun vadede hangi yapısal değişimlere sebep olabileceğini
bekleyip görmek yerine bu yasa tasarısının bir an önce geri çekilmesi
gerektiğini belirtiyor, Genel Kurulu saygıyla selamlıyorum. (HDP sıralarından
alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci
maddeye bağlı ek madde 179’u oylarınıza sunuyorum: Kabul edenler… Kabul
etmeyenler… Madde kabul edilmiştir.
Sayın
Karakelle, bir söz talebiniz var sanıyorum.
Buyurun.
IV.- AÇIKLAMALAR (Devam)
23.- Erzincan Milletvekili Sebahattin Karakelle’nin,
Erzincan Üniversitesine Başbakan Binali Yıldırım’ın isminin verilmesini
iktidarıyla muhalefetiyle destekleyenlere hemşehrileri adına teşekkür ettiğine
ilişkin açıklaması
SEBAHATTİN
KARAKELLE (Erzincan) – Sayın Başkan, saygıdeğer milletvekili arkadaşlarım; yüce
heyetinizi saygıyla selamlıyorum.
1
Mart 2016 tarihli ve 5467 sayılı Kanun’la kurulmuş, “Anadolu’da bir dünya
üniversitesi” sloganıyla yola çıkan Erzincan Üniversitemizin adının,
Erzincan’ımızın olduğu kadar Türkiye’nin de medarıiftiharı olan, kuruluşunda,
bugünlere gelmesinde, her tuğlasında emeği olan, Erzincan Üniversitesinin
hamisi olan, bir hakkın teslimi noktasında Sayın Başbakanımız Binali
Yıldırım’ın isminin verilmesini iktidarıyla muhalefetiyle yüce heyetinizin
takdirlerine arz etmiştik. Desteklerinizden dolayı, şahsım, milletvekili
arkadaşım Serkan Bayram ve tüm Erzincanlı hemşehrilerim adına hepinize çok
teşekkür ediyoruz, minnet ve şükranlarımızı arz ediyoruz. Bu tasarıyı Meclise
taşıyan, özellikle Sayın Millî Eğitim Bakanımıza, ilgili Millî Eğitim, Kültür,
Gençlik ve Spor Komisyonuna ve onun çok değerli üyelerine de ayrıca çok
teşekkür ediyor, sizleri saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederiz Sayın Karakelle.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– 7’nci maddeye bağlı ek madde 180’de iki adet aynı mahiyette önerge vardır,
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 180’in
tasarı metninden çıkarılmasını arz ve talep ederiz. 
 Didem
Engin Mahmut Tanal  Ali Şeker
 İstanbul İstanbul İstanbul
 Kazım
Arslan  Ali Yiğit İrfan Bakır 
 Denizli İzmir Isparta
Aynı
mahiyetteki diğer önergenin imza sahipleri: 
Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Sibel
Yiğitalp Mehmet Emin Adıyaman
 Diyarbakır Iğdır
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) - Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Aynı mahiyetteki önergeler üzerinde ilk olarak Isparta Milletvekili Sayın
İrfan Bakır konuşacak.
Buyurun
Sayın Bakır. (CHP sıralarından alkışlar)
İRFAN
BAKIR (Isparta) – Teşekkür ederim Sayın Başkan.
Sayın
Başkan, değerli milletvekilleri, ekranları başında bizi izleyen kıymetli
vatandaşlarım; hepinizi saygıyla selamlıyorum.
Süleyman
Demirel, en çok açtığı üniversitelerle gurur duyardı, kendi adına üniversite
kurulduğunda çok mutlu olmuştu, Süleyman Demirel Üniversitesiyle bağını hiç
koparmadı, hep yakından izledi. 
Tüm
üniversitelerde ilk 20’ye giren SDÜ, yirmi dört saat açık kütüphanesinde yüz
binlerce kitap -geceleri öğrencilere ücretsiz çorba- herkesin ücretsiz
yararlandığı dijital kopyalama cihazı, çok farklı müzeler, yöresel müzik
aletleri, böcekler, bitki genetiği, bilim insanlarının ipek halılara dokunmuş
portreleri gibi pek çok konuda eşsiz bir birikime sahip; öğrenci odaklı ve
öğrenci mutluluğu pek çok üniversitenin ilerisinde; binlerce öğrencinin
yararlanacağı açık tiyatro ve konser alanına sahip; akademik performansı,
öğrenci sayısı 80 bin olmasına rağmen ileri düzeyde. Etkinlikleriyle ilkler
yaratan, bilim ve teknoloji alanında farkındalık oluşturmuş -elmalı, güllü, sebzeli
sirkeyle, vakumlu camla, ileri yaş diş kliniğiyle Türkiye'de bir ilki yaratan
ve kütüphanesi Avrupa'nın en büyük ilk 30’u arasında olan- Ziraat Mühendisliği
Fakültesi bünyesinde eğitim veren tüm bölümler bu program altında toplandı, Yer
Bilimleri Mühendisliği ilk kez Süleyman Demirel Üniversitesinde açıldı. 
Pembe
baretle inşaatta kadın varlığının artırılması, iş sağlığı ve güvenliğinde
önleyici tedbirlerin alınması hedeflenmiştir. Türkiye'nin ilk yerli, bir saç
telinin 200’de biri büyüklüğündeki nanomotoru tıp, çevre analizleri ve tarım
gibi alanlarda kullanılıyor.
Yerel
kalkınmada öncülük eden Süleyman Demirel Üniversitesi bu konuda çok başarılı. 
Şimdiyse
üniversite ikiye bölünüyor: Süleyman Demirel Üniversitesi ve Isparta Uygulamalı
Bilimler Üniversitesi. Yeni düzenlemeyle Orman, Ziraat, Su Ürünleri, Teknoloji
Fakültesi yeni kurulacak üniversiteye dâhil ediliyor. Fakülteler ürettikleriyle
Süleyman Demirel Üniversitesinin vizyonunun en önemli parçalarından biri. Bunu,
Süleyman Demirel Üniversitesinin tüm bireyleri ve altyapısıyla başarmıştır. Bu,
sinerjinin bir ürünüdür. Bu sinerjide bu fakültelerin enerjisini yok saymak
ulusal hedefleri akamete uğratacaktır. 
Bu
fakülteler, mekâna bağlı araştırma alanları ve bilim üreten kurumlar; uygulama
alanları ise son yirmi yıllık bir çabanın ürünü. Bitki genetik materyalleri
olan, üzerinde taşınmaz seralar, araştırma yerleri, hayvan çiftliği bulunan,
üniversiteler içinde tek mavi sertifikalı anaç üretimi yapan, damızlık
parselleri bulunan araştırma ve uygulama çiftliğini SDÜ’den koparıp, emekleri
yok sayıp yeni adı “Tarım Bilimleri ve Teknolojileri Fakültesi” olan Ziraat
Fakültesini göndermeye çalışıyorlar. Taşınması ve yeniden tesisi, ciddi anlamda
zaman ve maddi kayıplar oluşturacak ve öğrencileri olumsuz etkileyecektir. 
Uygulamalı
Bilimler Üniversitesi kuruluyor olmasına rağmen, asıl uygulamaya dayalı eğitim
öğretim veren, araştırma disiplinine sahip fakülteler SDÜ bünyesinde
kalmaktadır. Bu durum amaçlarına uymadığını işaret etmektedir. Tüm uygulamalı
bilimlerin, sanayi paydaşları ve bölgesel ekonomide katkısı olan mühendislik,
mimarlık, tıp, diş gibi fakültelerin de hep beraber olması gerekir. Bölünmeye
gerekçe olarak öğrenci ve birim sayısının fazlalığı gösterilmekte, hâlbuki bu
fakültelerin toplam öğrenci sayısı içindeki oranı yüzde 5’i bile bulmuyor. 
Yeni
üniversite, yüksekokul, meslek yüksekokulu ağırlıklı bir yapılanma üzerine. Bu
üniversitenin dört yıllık programlarının sayısı ve çeşidi çok az. 20 adet
meslek yüksekokulun yanında öğrenci ve personel kapasitesi az olan 4 fakültenin
yeni üniversiteye aktarılması bu tasarıya uymamaktadır. Toplam 40 bin SDÜ
lisans öğrencisinin sadece 4.700’ü yeni kurulacak üniversiteye aktarılarak yeni
üniversitenin yapısı içinde iki yıllık bölümlerin öğrenci sayısı yüzde 87 gibi
bir orana sahip olacak. Fakültelerin etkinliğinin çok düşük olacağı, ne
bölgesel ne de ulusal çıkarlar lehine işlev görmeyeceği açıkça gözüküyor. 
Dünyada
saygınlık ve Türkiye liderlik vizyonuyla çıkılan yolda Süleyman Demirel
Üniversitesinin Orman, Ziraat, Su Ürünleri ve Teknoloji Fakülteleri markalaşmış
durumdadır. Eğitim ve öğretim, araştırma performanslarını tayin eden ölçüm
kurumları nezdinde bu markalar tescillenmiştir. Süleyman Demirel
Üniversitesinden bunların ayrılması, bu marka değerlerinin ortadan kaybolmasına
neden olacaktır. 
(Mikrofon
otomatik cihaz tarafından kapatıldı)
BAŞKAN
– Tamamlayın. 
İRFAN
BAKIR (Devamla) – Markaların oluşumunda katkısı bulunan kurum içindeki ve
dışındaki paydaşların ne fikri ne görüşü alınmış ne de katılımı sağlanmıştır.
Bu fakültelere yönelik ayrılma kararının millî eğitimimizi, yükseköğretimimizi
ileriye götürmesi ve paydaşları tatmin etmesi mümkün değildir. 
Bu
fakülteler, bir vücudun uzvu gibi Süleyman Demirel Üniversitesinin bedeninden
koparılmamalıdır. Ne koparılan uzuvlar ne de vücut kendini toparlayamaz. Eğer
SDÜ’nün bölünmesi zorunluluk ise “sosyal bilimler üniversitesi” ya da “sağlık
bilimleri üniversitesi” diye olmalıdır. 
Bu
bölünmeyi amaçlanana uygun bir hâle dönüştürmek, bütün paydaşların ve
öğrencilerin ortak çıkarlarına uyumlu bir hâle getirmek eğitim adına doğru bir
yaklaşım olacaktır. Yirmi altı yıllık süreçte bölünmek için değil bütünleşmek
için, ayrılmak için değil birleşmek için gayret edilmiştir; bu gayretler boşa
çıkmamalıdır. 
Saygılarımı
sunuyorum, teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Bakır. 
Aynı
mahiyetteki önergeler üzerinde şimdi Diyarbakır Milletvekili Sayın Sibel
Yiğitalp konuşacak. 
Buyurun
Sayın Yiğitalp. (HDP sıralarından alkışlar) 
SİBEL
YİĞİTALP (Diyarbakır) – Sayın Başkan, değerli milletvekilleri; Halkların
Demokratik Partisi adına söz almış bulunmaktayım. 
Konuşmama
başlamadan önce, bugün Dünya Basın Özgürlüğü Günü olması sebebiyle, cezaevinde
bulunan 184 özgür basın emekçisini selamlıyorum ve bir an önce özgürlüklerine
kavuşmalarını temenni ediyorum. 
Yirmi
bir aydır OHAL var ve yirmi bir aydır OHAL’in sürdüğü bir ülkede seçimler var;
seçimler ülkesi, OHAL’ler ülkesi, KHK’ler ülkesi ve bu ülkenin akademisi
konuşuluyor. 
Bu
ülkenin akademisi konuşulurken -dün de bahsetmiştik, iki gündür partimiz
bahsediyor- bu tartışmanın içinde akademisyenler yok, öğrenciler yok,
öğretmenler yok, veliler yok, velhasıl bu işi tartışacak bileşenleri yok ama
burada ne var? Bu hikâyenin kurucusu kimdir? Bu hikâyenin kurucusu, yirmi aydır
OHAL’i yaratan, KHK’lerle insanları terbiye etmeye çalışan, insan ölümlerini
sayısal, istatiksel rakam olarak gören, yüzünde bir günden bir güne tebessüm
olmayan, herkese nefretle bakan, herkesi düşmanlaştıran, kendi dışında hiçbir
gücü kabul görmeyen, neredeyse -deyim yerindeyse- kendi dışında herkesi
reddeden, suratında sürekli nefret ifadesi olan bir aklın tartışmasını
yürütüyoruz burada. Bu ülkenin artık nefrete, öfkeye, herkesi düşman gören
siyasete ihtiyacı yok. Dolayısıyla, böyle bir siyasetin getirmiş olduğu
uygulamaları da reddediyoruz. 
Şimdilik
şunu söyledikten sonra asıl konuma dönmek istiyorum: Evet, 6 bin akademisyen
ihraç edildi ve binlerce öğrenci neredeyse sosyal medyadan dolayı okullarından
atıldı, tutuklandı. “Biz katliam istemiyoruz.” diyen öğrenciler cezaevlerinde.
Yine “Çocuklar ölmesin.” diyen eğitim emekçisi cezaevinde. Şimdi bu gerçekliği
görmezden gelebilecek bir aklı da reddediyoruz. Yine, az önce bahsettiğim gibi,
bu hikâyenin kurucusunu da reddediyoruz. 
Şimdi
şunu söylüyoruz: Bu hikâyeyi asla ve asla kabul etmiyoruz. Biz neden kabul
etmiyoruz, biliyor musunuz? Biz ana dilde, herkesin eriştiği, ücretsiz, parasız
ve kendi içinde özerk eğitim alanlarını kabul ediyoruz. Bunun dışında eğitim
olan alanlar şunu iyi biliyoruz ki bağımlıdır, şunu iyi biliyoruz ki üretken
değildir, şunu iyi biliyoruz ki siyasi saiklerle orada kadrolaşma vardır. Şu
anda mevcut duruma baktığınızda yapılan bütün atamaların, oluşabilecek bütün
üniversitelerin tamamen siyasi saiklerle, kadrolaşma ve rant alanı amaçlı
yapıldığını görmek mümkün. Öyle değil ise eğer, buradaki diğer tarafların
sözüyle, konuşmasıyla ve tarafların tartışmasıyla bu noktaya varılırdı. Bakın,
burada taraflardan hiç kimse yok, tek taraf var. Bu hikâyeyi yazanın tarafı
nedir? Az önce söylediğim gibi, yirmi bir aydır OHAL’le bu ülkeyi yöneten
akıldır. Şimdi, siz OHAL’le, zorun gücüyle her şeyi kabul ettirme gibi bir
çabaya girerseniz dolayısıyla burada kimse kazanmaz. 
Düşündüğümüz
şudur: Biz bir ülkede, ortak bir vatanda yaşamak istiyoruz ve ortak bir vatanda
ortak kararlar içerisinde olmak istiyoruz. Biz aynı trendeyiz, vagonlar
farklıdır ama aynı trendeyiz. Eğer o tren takla atarsa bütün vagonlar gider ama
siz o treni zorla, bütün gücünüzle, sadece zorun gücüyle götürürseniz,
diğerlerini görmezden gelirseniz inanın ki kendinizle birlikte diğerlerini de uçurumdan
aşağıya götürürsünüz. 
Şimdi,
bunları söyledikten sonra isterdim ki burada bu çocukların, milyonlarca çocuğun
geleceğini nasıl inşa edelim, nasıl konuşalım, ne yapalım… Bu kadar çocuk
mutsuz, öğrenciler mutsuz; insanlar intihar ediyor, işleri güçleri yok; mezun
olanlar işsiz, okula gidenler her an OHAL kaygısından dolayı tutuklanabilme
korkusu yaşıyor. Bu kadar kaygı veren, ikliminde sürekli nefret olan bir
ülkenin artık yaşanamaz bir ülke olduğunu, sürdürülemez bir hâle geldiğini
düşünmek gerekirdi, tartışmamızın bu yönüyle olması gerekirdi. Böyle bir
atmosferde alınan hiçbir karar sağlıklı değildir, böyle bir atmosferde alınan
hiçbir karar meşru değildir, böyle bir atmosferde verilen hiçbir karar meşru
değildir, hiçbir zaman da meşru olmayacaktır. İleride insanlar şunu
söyleyecektir: OHAL marifetiyle, KHK’lerle insanları işten attılar, 6 bin
akademisyen görevinden oldu, sırf “Barış istiyoruz.” diyen insanlar tutuklandı,
bebekleriyle cezaevlerindeydi ama onlar yine bildiklerini okudular ve o bildiklerini
okuyanların da üç ay sonra, elli gün sonra erken seçim, panik seçimle büyük bir
kısmı ya cezaevinde oldu ya da tekrar milletvekili olamadı. Bunu, insanlar,
hepimiz hatırlayacağız ama bizi nasıl hatırlayacaklar? Her koşulda dimdik
duran, her koşulda doğruyu söyleyen, asla ve asla, hiçbir zaman ölümden yana
tavır almayan insanlar olarak hatırlayacaklar.
Bunları
söyledikten sonra son söz olarak şunu söylüyorum: OHAL’in ve KHK’nin asla ve
asla bu ülke halklarına bir faydası olmamıştır, tek faydası olan Hükûmettir, o
da kısa vadelidir ama bundan sonraki fayda açısından bakıldığında, sadece ve
sadece zorun gücünden başka hiçbir şey değildir.
(Mikrofon
otomatik cihaz tarafından kapatıldı)
SİBEL
YİĞİTALP (Devamla) – Son cümlemi tamamlayayım. 
BAŞKAN
– Tamamlayın. 
SİBEL
YİĞİTALP (Devamla) – Buradan, bütün bağımsız, tarafsız, ana dilde eğitim
isteyen ve bunun mücadelesini yürüten ve gerçekten üretmek isteyenleri saygıyla
sevgiyle selamlıyorum. (HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 7’nci maddeye bağlı ek madde 181’de iki adet önerge vardır,
ikisi de aynı mahiyettedir, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 181’in
tasarı metninden çıkarılmasını arz ve talep ederiz. 

 Didem
Engin Mahmut Tanal Ali Şeker
 İstanbul İstanbul İstanbul
 Ali
Yiğit Ayşe Gülsün Bilgehan Kazım Arslan
 İzmir Ankara Denizli
Aynı
mahiyetteki diğer önergenin imza sahipleri:

 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp
 Iğdır Diyarbakır
BAŞKAN
– Aynı mahiyetteki önergelere Komisyon katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) - Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Önergeler üzerinde ilk olarak İstanbul Milletvekili Hüda Kaya konuşacak.
Buyurun
Sayın Kaya. (HDP sıralarından alkışlar)
HÜDA
KAYA (İstanbul) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, Yükseköğretim Kanunu’yla ilgili düzenleme hakkında söz almış
bulunuyorum.
Böyle
bir düzenleme tam seçim arifesinde, son ayda önümüze getirildi, dayatıldı. Ama
en az neredeyse iki yıldır ülkemizde OHAL ve KHK’lerle akademisyenlerin,
üniversite eğitimcilerinin, üniversite öğrencilerimizin başlarına gelenleri
artık dünya âlem biliyor. Düşünün, binlerce akademisyenin, nitelikli,
uluslararası kariyerleri olan eğitimcilerimizin üniversitelerden atılmasıyla
-bu bir aşağılama değil ama- iktidarın ve zihniyetinin ortaya koyduğu
politikalar çerçevesinde, üniversitelerden nitelikli eğitimciler
uzaklaştırılarak ülkemiz neredeyse bir muhtarlar cumhuriyetine dönüştürülmeye
çalışılıyor.
Değerli
arkadaşlar, bir zamanlar, YÖK’le ilgili, İslami çevreler hep birlikte eylemler
yapardık; darbe kurumları diye kaldırılması yönünde eylemler, protestolar,
açıklamalar yapardık. Fakat her şeyde olduğu gibi, bu iktidar, darbe kurumları
ve darbe kalıntılarının tamamına dört elle sarıldı, hatta, darbecilikten, darbe
kurumlarının, darbecilerin izlerinin geride bıraktığı kalıntılardan çok daha
şiddetlisini bir politika olarak ortaya koydu, önümüze dayattı, şu anda,
mevcut. Sonuç olarak, 70 binin üzerinde üniversite öğrencisi bugün hapishanede
ve tutuksuz yargılanan öğrencilerle beraber bunun sayısı 100 bini aşıyor. 
Dün
sizlere cezaevlerinde hasta mahkûmlarla ilgili bir konuşma yapmıştım. Onlardan
bir tanesi, bakın, Beyza isminde bir üniversite öğrencisi sevgili arkadaşlar.
Yedi aydır Karaman M tipi cezaevinde tutuklu bulunuyor ve kendi kişisel acil
ihtiyaçlarını dahi görebilecek durumda değil, omuriliği çatlamış durumda
cezaevinde ve hâlâ ağır şartlarda mahkûm olarak tutulmaya devam ediliyor
sevgili arkadaşlar. 
Bir
de şunları ilave etmek istiyorum: Furkan Vakfına yönelik yapılan operasyonları
hepiniz aylardır takip ediyorsunuz. En son, geçtiğimiz günlerde Furkan Vakfına
ait, cemaatlerinden olan, ders alan, Alparslan Kuytul’un derslerini almaya
devam eden ve bütün yapıların, bütün farklı cemaatlerin, kurumların
öğrencievlerini olduğu gibi, onların da öğrencievlerini… Burada öğrenci
belgeleri var, isimleri var, burada kira kontratları, sözleşmeleri var, farklı
farklı, burada valilik makamına yazılmış belgeler var. Bu insanlar üniversite
öğrencileri ve kadın ve erkek öğrencievleri olan 6 bina şu anda mühürlenmiş
durumda, eşyaları sokağa atılmış durumda, kendi acil ihtiyaçlarını dahi
alamıyorlar. Bunların haricinde, bu öğrencilere söylenen “Gidin, yeniden ev
tutun, yurtlara yerleşin, gidin otelde kalın.” Beş parasız öğrenciler,
kendilerine bir ekmek alabilecek imkânı olmayan, yardımla geçinen öğrencilere
otel yolu gösterilmiştir ve ihtiyacı olan eşyalarını alabilmelerine bile imkân
sağlanmamıştır.
Ve
bu öğrencilerin haricinde iki aile daha var ki, bir tanesi yeni evli, eşi
hamile, daha düğün ve aldıkları eşya borçlarını ödüyorlar ve evleri
mühürlendiği için evlerine girip eşyalarını alamıyorlar. Diğer aile 3 çocuklu,
apar topar evlerinden atılıyorlar, kapıları mühürleniyor ve çoluk çocuk orada
burada yakınlarında kalıyorlar, mevsimler değişiyor ihtiyaçlarını dahi
evlerinden almalarına müsaade edilmiyor. Ve bu insanlar birer yıllık kiralarını
verdikleri hâlde kira boşuna çalışıyor ve bu insanlar dışarılarda, sokakta
kalmış durumdalar.
Değerli
arkadaşlar, her gün farklı bir dram, farklı bir örnek veriyoruz. İntiharlardan,
katliamlardan, cinayetlerden bahsediyoruz, işsizlerin bunalımından, cinnet
geçirenlerden bahsediyoruz, hapiste ölenlerden bahsediyoruz, tedaviye muhtaç
kalanlardan bahsediyoruz. 
(Mikrofon
otomatik cihaz tarafından kapatıldı) 
HÜDA
KAYA (Devamla) - Bir de, böyle, üniversitelerimizi bir muhtarlar üniversitesine
döndürmeye çalışan politikalara karşı nitelikli bir hâle dönüştürmemiz ve
üniversitelerin bölünüp parçalanarak cemaatlere veya farklı yapılara peşkeş
çekilmesinin önüne geçmemiz gerekiyor.
Hepinizi
saygıyla selamlıyorum. (HDP sıralarından alkışlar)
BAŞKAN
– Sayın Kaya, teşekkür ederim.
Aynı
mahiyetteki önergeler üzerinde şimdi de Ankara Milletvekili Ayşe Gülsün
Bilgehan konuşacaklar.
Buyurun
Sayın Bilgehan. (CHP sıralarından alkışlar)
AYŞE
GÜLSÜN BİLGEHAN (Ankara) – Sayın Başkan, değerli milletvekilleri; hepinizi
saygıyla selamlıyorum.
Önce,
adı anılmayan üniversiteden başlayalım, İnönü Üniversitesi. Millî Eğitim
Bakanımızın da adını taşıdığı İsmet Paşa’dan geliyor. İlginç bir kuruluş
hikâyesi var: Doğu Anadolu’da bir üniversite kurulması fikri, ilk olarak
Mustafa Kemal Atatürk tarafından 1937’de ortaya atılmış, Doğu’da ilk üniversite
Erzurum’da kurulmuştur. Bölge şehirleri arasında rekabet sürerken, Malatya,
1960’lardan itibaren geniş bir alanın merkezi ve yolların kavşak noktasında
bulunuşu, ulaştırma imkânlarının genişliği, nüfusu itibarıyla Doğu’da 2’nci il
oluşu, okuyanın bol, eğitime ve kültüre ilgisinin çok oluşu gibi gerekçelerle
öne çıkmıştır. 
Malatya
İnönü Üniversitesi, aslında bir şehrin yirmi beş otuz yıllık vatandaşlık
mücadelesinin zaferidir. 1967 yılında şehirlerine üniversite taleplerini
duyurabilmek için kurulan “Malatya’ya Üniversite Kurma ve Yaşatma Derneği”
1974’te adını “Malatya’ya İnönü Üniversitesi Kurma ve Yaşatma Derneği” olarak
değiştirmiş ve bir şehir hareketi olarak amacını tüzüğünde şu şekilde
belirtmiştir: “Malatya’nın büyük hemşehrisi, Millî Kurtuluş Savaşı’nın cephe
komutanı, cumhuriyetimizin en önde kurucularından üstün devlet adamı İsmet
İnönü’nün adını yüceltmek, anısını yaşatmak ve Malatya’yı halkın şiddetle
ihtiyaç duyduğu ve şehrin kalkınmasında önemli bir faktör olacağı şüphesiz olan
bir eğitim ve öğretim kurumuna kavuşturmak için İnönü Üniversitesi adıyla bir üniversitenin
kurulmasını ve bunun yaşatılmasını sağlamaktır.” 
3
Nisan 1975 tarihli, 1872 sayılı İnönü Üniversitesi Kanunu’yla kurulan ve
1976-1977 eğitim yılından itibaren hizmet veren Malatya’daki üniversitenin
serüvenini yakından bilenlerdenim. 
1984-1985
akademik yılında şu anki kampüs alanına geçti ve hızla gelişti. Bugün 16
fakültesi, 1’i devlet konservatuvarı olmak üzere 3 yüksekokulu, 5 enstitüsüyle
46 bin öğrenciye eğitim ve öğretim hizmeti sunan bir merkezdir. Toplam 3.300
öğrencinin barınma ihtiyacının karşılandığı İnönü Üniversitesi kampüsünde 2.500
kişilik bir devlet kız yurdu mevcuttur. 
Kadınlara
1934’te seçme ve seçilme hakkı veren kanun tasarısını Türkiye Büyük Millet
Meclisinde sunan dönemin Başbakanı İnönü’nün adını taşıyan bu üniversitede,
2016-2017 öğretim yılında lisans düzeyinde erkekten çok kız öğrenci sayısının
bulunması gurur vericidir. 
Sağlık
alanında ülkemizin en modern hastane projesi olan Turgut Özel Tıp Merkezinin
1991 yılında temel atma ve 1996’da hizmete giriş törenlerinde İnönü ve Turgut
Özal aileleri bir araya gelerek aynı kıvancı paylaştılar. Hastanenin
başarılarını mutlulukla izliyoruz. Karaciğer naklinde Avrupa’da ilk, dünyada
2’nci sıradadır. 
Başlangıçtan
bugüne kadar üniversiteye emek veren rektör ve akademisyenleri saygıyla anmak
gerekir. En uzun dönem görev yapan Profesör Doktor Fatih Hilmioğlu, verdiği
akademik mücadeleyi ağır bir bedelle ödemiş, diğer pek çok Ergenekon mağduru
gibi yıllarca hapiste kalmış, sağlığını ve 1 evladını oradayken kaybetmiştir. 
Değerli
milletvekilleri, getirilen kanun tasarısı sadece bölgenin en iyi
üniversitelerinden biri olan İnönü Üniversitesini değil, sağlam temelini
tarihinden alan köklü başka üniversitelerimizi de kapsamaktadır. Tarihi olan ve
temeli oturmuş üniversiteleri yeni olgunlaşmamış eğitim kurumlarına bölmek,
eğitim sistemimize getirilecek en büyük darbelerden biri olacaktır. Programsız,
anlık ve keyfî eğitim politikaları nedeniyle küçük çocuklarımızın geleceği
belirsiz; şimdi de sıra gençlere geldi herhâlde. Türkiye'nin en önemli
sorunlarından biri olan nitelik-nicelik ikileminin en son örneğidir bu yasa
tasarısı. 
Gittikçe
daha fazla andığımız İnönü, bakın, daha 1920’li yıllarda şöyle demiş: “Bir
toplumda en zararlı insan, ehliyetsiz olduğu hâlde salahiyet sahibi olandır.
Ehliyetsiz ve salahiyet sahibi insan, öğrenciliği sırasında iyi yetişmezse
yaşamın gidişi içinde güç gelişir. Bu insan, bütün yaşamında bilimin, liyakatin
ve çalışkanlığın düşmanı olacaktır. Bilim kurumlarından çıkanlar daima iyi
yetişmelidirler. Siyasette ve yönetimde en zararlı şey, milletler ve toplumlar
için telafisi en zor olan felaket, yarım bilgili insanların yetki sahibi
olmasıdır.” (CHP ve İYİ PARTİ sıralarından alkışlar) 
Genel
Kurulu saygıyla selamlıyorum, Türkiye ve gençlerimiz için aydınlık günler diliyorum.
(CHP ve İYİ PARTİ sıralarından alkışlar) 
BAŞKAN
– Teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci
maddeye bağlı ek madde 182’de üç adet önerge vardır. Önergelerin ikisi aynı
mahiyettedir, birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesiyle 2809 sayılı Kanun’a
eklenmesi öngörülen ek madde 182’nin tasarı metninden çıkartılmasını arz ve
teklif ederiz.

 Filiz
Kerestecioğlu Demir Mehmet Ali Aslan Mehmet Emin Adıyaman
 İstanbul Batman Iğdır
 Hüda
Kaya Sibel Yiğitalp Ertuğrul Kürkcü
 İstanbul Diyarbakır İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım. 
BAŞKAN
– Önerge üzerinde İzmir Milletvekili Ertuğrul Kürkcü konuşacak.
Buyurun
Sayın Kürkcü. (HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu maddenin kanun metninden
çıkarılmasını istiyoruz. Aslında kanun metninin de bu Genel Kuruldan
çıkarılmasını istiyoruz ama kuvvetimiz yetmiyor ne yazık ki. 
Ben
AKP sıralarındaki arkadaşlara, grup başkan vekillerine soracağım: 24 Nisana
kadar üniversiteleri bölelim diye aranızda hummalı bir tartışma yürüttünüz mü? Haberiniz
bile yoktu. Önünüze geldi, şimdi bunları çatır çatır burada tartışmaya
çalışıyorsunuz. 
SALİH
CORA (Trabzon) – Olur mu öyle şey ya? Ne alakası var?
ERTUĞRUL
KÜRKCÜ (Devamla) – Olsaydı okurduk yahu.
O
yüzden, sevgili arkadaşlar…
SALİH
CORA (Trabzon) – Hepsini tartıştık ya. 
ERTUĞRUL
KÜRKCÜ (Devamla) – Evet, öyle konuşuyorum. 
SALİH
CORA (Trabzon) – Biz istedik biz. Biz istedik bölünmesini ya, biz istedik. 
ERTUĞRUL
KÜRKCÜ (Devamla) – Siz istediniz… Yani çok güzel. İşte zaten…
SALİH
CORA (Trabzon) – KATÜ’den 5 tane üniversite kurduk. 
ERTUĞRUL
KÜRKCÜ (Devamla) – E, iyi ya, tamam, dur da konuşuyoruz.
BAŞKAN
– Sayın milletvekilleri, lütfen…
SALİH
CORA (Trabzon) – Karadeniz Teknik Üniversitesinden 5 tane üniversite kurduk ya.
Şimdi yeni bir üniversite…
ERTUĞRUL
KÜRKCÜ (Devamla) – İstediniz de niye istediniz? 
BAŞKAN
– Sayın milletvekilleri, karşılıklı konuşmayalım. 
SALİH
CORA (Trabzon) – Daha iyi olması için, daha büyümesi için, gelişmesi için… 
ERTUĞRUL
KÜRKCÜ (Devamla) – Sevgili arkadaşlar, bir üniversitenin ne olacağına karar
vermesi gereken, bizzat o üniversitede yaşayan, çalışan, üreten, öğreten
insanlar olur. Kendi kendinize, oturduğunuz yerden “onu bölelim, bunu bölelim”
neyi bölüyorsunuz? Böldüğünüz her okul, her üniversite Türkiye’de akademik sıralamanın
1’inci, 2’nci, 10’uncu, 20’nci sırasındaki üniversiteler. Yani bunlar sizin
için arzu nesnesi. Bunları fethedemediğiniz için şimdi ortadan bölmeye ve
bunların başına bu Artuklu’daki deli gibi insanları geçirerek bunları temellük
etmeye çalışıyorsunuz, hikâye bundan ibaret. 
İstanbul
Üniversitesini bölecekmişsiniz! Niye böleceksiniz İstanbul Üniversitesini?
İstanbul Üniversitesinin bu büyüklüğü, aslında İstanbul Üniversitesini
uluslararası sıralamada dünya listelerine sokuyor. Siz onu böldüğünüz zaman
yapacağınız şey, sıradan iki üniversite elde etmektir. Siz bu akılla, evet,
yolları ikiye bölüp duble yol yapabilirsiniz ama üniversiteleri ikiye
böldüğünüzde aynı etkinlikte 2 üniversite elde etmeyeceğiniz apaçık. Sırf sizin
kurduğunuz bu üniversite olmayan üniversitelere kimse gitmiyor diye marka
üniversiteleri bölerek onların ününü, onların prestijini ele geçirmeye
çalışıyorsunuz tıpkı basını aynı şekilde ele geçirmeye çalıştığınız gibi. Sizin
için bunlar birer arzu nesnesi. 
Kanal
D’yi ele geçirdiğiniz zaman Kanal D-AKP, Kanal D olmuyor, Hürriyet-AKP,
Hürriyet olmuyor. Ne özelliği var idiyse sizin onu ele geçirmek için
istediğiniz bütün öteki özelliklerinden uzaklaşıyor, böylelikle böldüğünüz
üniversiteler 2 tane aynısından etmiyor, hiçbir şey etmiyor. Bütün bunları
yapmanın eğitimsel, akademik, bilimsel hiçbir anlamı yok. O nedenle
üniversiteyi dinlemek, üniversite öğrencilerini dinlemek, üniversite öğretim
üyelerini dinlemek en önemli şey iken şimdi onları sadece ve sadece sokakta
dinliyorsunuz. 
Gerçekte,
Türkiye'nin üniversite düzeni, bu bölünme meselesi gündeme gelinceye kadar
matah bir şey de değildi. Türkiye’de hiçbir zaman gerçek anlamda, uluslararası
manasında, akademik kalite manasında, toplumsal önem manasında bir üniversite
düzeni ne yazık ki olmadı. Ancak bu üniversite, gerek 1960’ta edindiği yeni
statüyle gerek 1968 sonrasında üniversite öğrencilerinin ve öğretim üyelerinin
sürdürdükleri eğitimin topluma dönük bir biçimde yeniden tasarlanması
çabalarıyla belli bir doğrultu edinmişti. Şimdi, bu doğrultular, 12 Martta, 12
Eylülde ve şimdi sizin yönetiminizde tamamen baltalandıktan sonra aslında
geride bölünmemiş de olsa bir üniversite düzeni olarak elle tutulur bir şey
kalmıyor. Fakat bunu böyle yapmaz iseniz eğer, buna önceki hüviyetini kazandırmak,
kazanımları geri elde etmek ve üniversiteyi hakikaten öğrencilerin, öğretim
üyelerinin, çalışanların ortaklaşa yönettikleri bir demokrasi alanı, demokratik
bir eğitim merkezi hâline getirmek pekâlâ mümkün olacaktır. Ancak siz, şimdi,
böyle yaptığınız için, ilk kez, bunca yıldır üniversitenin demokratik bir
katılımla yönetilmesini akıl etmemiş öğretim üyeleri, şimdiye kadar
uysallaştırdığınız binlerce öğrenci sokaklarda. 1968 öğrenci ayaklanmasının
50’nci yılında cini şişeden çıkarttınız.
Ya
bu yasayı geri çekeceksiniz ya yeniden taraflarla müzakereye başlayacaksınız ya
da 1968’in devrimci rüzgârlarından, mutlaka ve mutlaka onun eleştiri
kırbacından yararlanacak, ders alacaksınız, üniversite öyle öğretemediğini size
böyle öğretecek. Umarım bu yasayı geri çekersiniz. 
Hepinizi
saygıyla selamlıyorum. (HDP ve CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
milletvekilleri, şimdi okutacağım iki önerge aynı mahiyette olduğundan birlikte
işleme alacağım. 
Türkiye Büyük Millet Meclisi Başbakanlığına
Görüşülmekte
olan 556 sıra sayılı Kanun Tasarısı’nın 7’nci maddesi ile 2809 sayılı Kanun’a
eklenmesi öngörülen ek madde 182’nin başlığında ve madde metninde yer alan
“İstanbul Üniversitesi (Cerrahpaşa)” ibarelerinin “İstanbul Cerrahpaşa
Üniversitesi” şeklinde değiştirilmesini arz ve teklif ederiz. 
 Bülent
Turan  Mehmet Doğan Kubat Ramazan Can
 Çanakkale
 İstanbul Kırıkkale
 Adnan
Boynukara Hasan Basri Kurt Şirin Ünal
 Adıyaman Samsun İstanbul
 Mehmet
Metiner Mücahit Durmuşoğlu
 İstanbul Osmaniye
Aynı mahiyetteki diğer önergenin imza
sahipleri:
 Mahmut
Tanal Engin Altay Ali Şeker
 İstanbul İstanbul İstanbul
 Gaye
Usluer Sibel Özdemir Kemal Zeybek
 Eskişehir
 İstanbul Samsun
 Kadim
Durmaz Bülent Yener Bektaşoğlu
 Tokat Giresun
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Sayın Başkanım. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Önergelerden birinin gerekçesini okutuyorum:
Gerekçe:

“Cerrahpaşa”
ifadesinin üniversite isminde parantez içinde yer alması yerine doğrudan
üniversite isminde geçmesi amaçlanmaktadır. 
BAŞKAN
– Aynı mahiyetteki diğer önerge üzerinde İstanbul Milletvekili Ali Şeker
konuşacak. 
Buyurun
Sayın Şeker. (CHP sıralarından alkışlar) 
ALİ
ŞEKER (İstanbul) – Sayın Başkan, değerli milletvekilleri; on altı yılda
kutuplaşma siyasetinizde duygusal olarak bölünmüş bir ülke yarattınız. Bugün
Mecliste bölünmüş üniversiteler kanunuyla karşımıza geldiniz. Farklı görüşten
tüm üniversite öğretim üyesi ve öğrencilerini bu yasa tasarısı karşısında
birleştirdiniz. Şu anda, Cerrahpaşada, İstanbul Üniversitesinde öğrenciler,
öğretim üyeleri -hangi görüşten olursa olsunlar- “İstanbul Üniversitesi
bölünmesin, üniversiteler bölünmesin.” diye haykırıyor ama siz duymamakta ısrar
ediyorsunuz. Üniversitelere, öğretim üyelerine, öğrencilere bir şey
sormuyorsunuz, giderayak “kaptı kaçtı, böldü attı yasası” çıkarıyorsunuz.
Komisyon üyeleriniz, görüşmeleri sırasında kanunu savunurken “Çok düşünmeye
gerek yok, biz planlamadan mlanlamadan anlamayız, göç yolda düzülür.” diyor,
sonra da kalkıp “Batı bizi kıskanıyor.” diyorsunuz. On altı yıllık
politikalarınız sonucunda Türkiye'nin eğitimde geldiği yer, dünyada 99’uncu
sıra ve siz kendinizi kandırıyorsunuz, kimseyi de kandıramıyorsunuz dünyada. 
YÖK
Başkanı “Yeni bir model deneyeceğiz.” diyor. Model denemek için altı yüz yıllık
bir üniversiteyi mi buldunuz? Kökleri tarihe dayanan bu üniversiteyi mi
buldunuz model denemek ve kobay olarak kullanmak için? 
Üniversiteler
bu kadar hafife alınamaz. Çağdaş uygarlık seviyesine ulaşmak için
üniversitelerin sayısı değil, niteliği önemlidir. O niteliği oluşturmak için de
geçmişine, birikimlerine saygı göstermeniz lazım. 
İstanbul
Üniversitesi dâhil, 13 üniversiteyi bölüyorsunuz bu tasarıyla, üniversiteleri
bölerek çoğaltmayı öneriyorsunuz. Üniversiteleri böldüğünüzde yayın sayıları da
bölünüyor, dünyadaki sıralaması da bölünüyor, prestiji de bölünüyor. İki tane
yarım üniversite yapıyorsunuz, iki yarımdan bir tam üniversite çıkmıyor; yarım
akıllı, yarım yamalak üniversiteler yaratıyorsunuz. Hâlbuki bu üniversitenin
oluşması için bazen yüz yıllar geçmesi gerekiyor. Üniversiteler bir ülkenin
hafızasıdır, vicdanıdır, birikimidir; bu birikimi bu kadar kolay heba
etmemelisiniz. 
Türkiye'nin
köklü üniversitelerine senelerdir bütçe ayırmıyorsunuz ve üniversite
hastanelerini borç batağına gömdünüz, 6 milyar TL borç batağındalar şimdi.
“Barış” diyen üniversite öğretim üyelerini maalesef içeri attınız, KHK’lerle
işlerinden ettiniz. 
İnönü
ve Gazi Üniversitelerini sırf isimlerinden dolayı mı bölmek istiyorsunuz,
İnönü’ye ve Gazi’ye karşı çıktığınız için mi? Anadolu Üniversitesini üniversite
eğitiminin yaygınlaşmasına katkılarından dolayı mı bölüyorsunuz,
cezalandırıyorsunuz? İstanbul Üniversitesini modern manada ilk üniversite
olduğu için mi bölüyorsunuz? 
Cerrahpaşa,
sadece binalardan oluşmuyor, sadece binalardan oluşan bir beton yığını değil;
orada bir kültür var, o kültürün oluşmasında en yüksek puanlarla o fakülteye
gelen, o üniversiteye gelen o öğrencilerin de payı var, bugüne kadar, geçmişten
aldıkları birikimleri bugünlere aktaran o değerli hocalarımızın da büyük bir
payı var, bütün olarak, İstanbul Üniversitesinin bir parçası olmasının payı da
var. Siz bunları ayırdığınızda İstanbul Üniversitesine de Cerrahpaşa Tıp
Fakültesine de yazık ediyorsunuz. 
Bu
üniversiteler, sadece öğretim üyesi, doktor, uzman hekim yetiştirmiyor; bu
üniversiteler, aynı zamanda şehrin merkezindeki insanlara sağlık hizmeti de
veriyor. O sağlık hizmetine bakan olarak bir gün siz de ihtiyaç duyabilirsiniz,
Cumhurbaşkanı olan kişi de ona zaman zaman ihtiyaç duyuyor; o birikimi ortadan
kaldırdığınızda o doktorları, o uzman hekimleri, o hocaları oralarda
bulamayacaksınız. 
Şişli
Etfal Hastanesi, şehrin merkezinde, onu da ortadan kaldırıyorsunuz. Marmara
Üniversitesinin 1.000 dönümlük arazisini, İstanbul Üniversitesinin 3.600
dönümlük arazisini -TOKİ aracılığıyla- rezidans, AVM yapmak için aktarıyorsunuz
TOKİ’ye ve oradan da kat karşılığı üniversite yaptırıyorsunuz. 
İstanbul
Üniversitesi Orman Fakültesini bölüyorsunuz; orman fakültesini bir
üniversiteye, eğitim ve araştırma ormanını başka bir üniversiteye veriyorsunuz.
Bunda ne akıl var ne mantık var. Heilbronn Botanik Bahçesi’ni müftülüğe bahçe
yaptınız, bilime bakışınız bu.
Üniversitelerin
kent merkezlerindeki arazilerine göz diken, kat karşılığı iş yapan bir hükûmet
gibisiniz. Değerli arazileri, yandaşlara TOKİ üzerinden peşkeş çekip
fakülteleri üniversitelerden ve tarihî köklerinden koparıyorsunuz ve kent
dışına sürgün ediyorsunuz üniversiteleri. 
Siz
“Üniversiteleri yönetemiyoruz.” diyorsunuz. Eğer rektör olarak seçilen Profesör
Doktor Raşit Tükel’i atasaydınız, o, üniversiteyi yönetirdi. Rektörlük
seçiminde yüzde 86 oy alan Gülay Barbarosoğlu’nu atasaydınız o da Boğaziçiyi
yönetirdi. (CHP sıralarından alkışlar)
New
York Üniversitesinin 300 bin öğrencisi var ve hâlâ bölünmüyor. Siz “Biz
böleceğiz.” diye ısrarla inat ediyorsunuz.
(Mikrofon
otomatik cihaz tarafından kapatıldı) 
BAŞKAN
– Tamamlayın. 
BÜLENT
TURAN (Çanakkale) – Dersinize az çalışmışsınız Ali Bey. 
ALİ
ŞEKER (Devamla) – Siz bu anlayışla, “Yönetemiyoruz, 80 milyona geldi bu ülkenin
nüfusu, ülkeyi ikiye bölelim.” mi diyeceksiniz? On altı yılda hep böldünüz;
insanları, duyguları, bir arada yaşam iradesini böldünüz, toplum olma
vasıflarını yitirmeye yüz tutan, komşusunun üzüntüsüne sevinen bir ülke yarattınız.
En seçkin öğrencileri alan fakülte Cerrahpaşayı köklerinden koparıyorsunuz.
Onkoloji Enstitüsünü ve Kardiyoloji Enstitüsünü itiraz etmeseydik
kapatacaktınız, o kanser hastaları kaderleriyle baş başa kalacaktı. 
En
başından beri söylediğimiz gibi, Cerrahpaşa ve diğer fakültelerin İstanbul
Üniversitesinden koparılmasını, üniversitelerin bölünmesini doğru bulmuyoruz.
Dindar, kindar nesillere değil, ahlaklı, vicdanlı, sevgi dolu nesillere
ihtiyacımız var. Bunun için de bölmeye, yok etmeye değil, laik ve çağdaş bir
eğitim sistemine, yeni fen liselerine, yeni İstanbul Üniversitelerini, yeni
Boğaziçi Üniversitelerini kurmaya ihtiyacımız var. Şunu unutmayın ki Cerrahpaşa
Tıp Fakültesi parantez içerisine sığmaz.
Hepinizi
saygıyla selamlıyorum, üniversiteyi bölmemenizi diliyorum. (CHP sıralarından
alkışlar)
BAŞKAN
– Teşekkür ederim. 
BÜLENT
TURAN (Çanakkale) – Bölme iddiasını kabul etmiyoruz Sayın Başkan, önergemiz de
beraber zaten. 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmiştir.
BÜLENT
TURAN (Çanakkale) – “Uzlaşmaz.” diyorlar, kabul ediyoruz; “hayır” diyorlar,
“evet” diyoruz. Sadece ezber bozmaya devam edeceğiz. 
BAŞKAN
– Kabul edilen önergeler doğrultusunda 7’nci maddeye bağlı ek madde 182’yi
oylarınıza sunuyorum: Kabul edenler… Kabul etmeyenler… Madde kabul edilmiştir.
7’nci
maddeye bağlı ek madde 183’te üç adet önerge vardır. Bu önergelerin ikisi aynı
mahiyettedir, birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 183’ün
tasarı metninden çıkarılmasını arz ve talep ederiz. 
 Didem
Engin Mahmut Tanal Ali Şeker
 İstanbul İstanbul İstanbul
 Ali
Yiğit Kazım Arslan Haluk Pekşen
 İzmir Denizli Trabzon
Aynı
mahiyetteki diğer önergenin imza sahipleri: 
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Sibel
Yiğitalp Behçet Yıldırım Mehmet Emin Adıyaman
 Diyarbakır Adıyaman Iğdır
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılamıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Aynı mahiyetteki önergeler üzerinde ilk olarak Trabzon Milletvekili Sayın
Haluk Pekşen konuşacak. 
Buyurun
Sayın Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; mezunu olmaktan
büyük onur duyduğum İstanbul Üniversitesini burada bir gün konuşacağım aklımın
ucundan bile geçmezdi. Çünkü İstanbul Üniversitesinin bize yaptığı katkı, bize
verdiği emek, o kıymetli hocalarımızın, o tarihî kürsünün, oranın o ruhunun
bize kattıkları, bu ülkeye kattıkları anlatmakla, yalnızca burada kürsülerde
söylemekle bitmez. İstanbul Üniversitesi gerçekten, insanlık tarihine çok büyük
harflerle not düşmüş ve emsali bulunmayan büyük bir kültür merkezidir. İstanbul
Üniversitesi keşke dünyadaki emsalleriyle yarışabilecek olanakları bulsaydı ve
bizlerden çok daha kıymetli hukuk adamlarını, çok daha kıymetli aydınları bu
ülkeye kazandırmaya devam etseydi. İstanbul Üniversitesini bölmek,
üniversiteleri bölmek, üniversitelerin bölünmesinden bir bilim aramak hiçbir
akla uygun şey değildir. Onun için, sizin Türkiye’de dokunup da Türkiye’ye
kazandırdığınız bir şey olmadığı için neyi konuşalım, neyi anlatayım? Ben size
burada başka bir şeyi anlatayım da bari memlekete bir katkısı olsun.
Şimdi,
geçenlerde burada Türkiye Kömür İşletmelerinin Genel Müdürünü anlatmıştım size,
o Genel Müdürü geçiyorum. Ondan hakikaten özür dilemeyeceğim tabii, fırıldak
Mustafa, biliyorsunuz. Şimdi daha can alıcı birisi geldi, İmdat var, bir İmdat.
Hani bu trenlerin “imdat”ı var ya, İmdat var. Yani gerçekten ben, bir
üniversiteyi ancak böyle kurun diye tavsiye ederim. Sayın Bakan, gerçekten, bu
çayla ilgili kurduğunuz ÇAYKUR ve bir de gariban vatandaşların çay paralarını
iç etmek için kurduğunuz ÇAYTAŞ var ya, müthiş bir doktora tezi olur buradan.
Bu İmdat, hakikaten çay üreticisine “imdat” dedirtti.
Bakın,
ne olmuş? Şimdi, ÇAYKUR'un sermayesi 594 trilyonken bu İmdat demiş ki: “Ya,
olur mu böyle bir şey, bunu artıralım.” Ne yapalım? “Ya, bunu 2 katrilyon 50
trilyon yapalım.” Tabii, kim tutar? 2 katrilyonun üzerinde bir sermaye artışı
olmuş ama İmdat’ı tutamamışlar. İmdat tutmuş, demiş ki: “Arkadaşlar, bu ÇAYKUR
çok kâr ediyor, bugüne kadar, benim genel müdür olduğum dönemden önce çok kâr
etmiş, ben buna tarihî bir gol atayım.” Ne olmuş? Bak, 469 milyon lira zarar
etmiş ÇAYKUR, tarihinde ilk defa, yetmemiş, 1,8 katrilyon lira banka borcunun
içerisine, gırtlağa kadar borca batmış. Çay üreticisini getirdiğiniz hâle bakar
mısınız. Sayın Cumhurbaşkanının memleketi.
Az
önce burada bir milletvekili diyor ki: “Kaçak çay tarımı da Karadeniz'e kaydı.”
Hiç kimseden cevap gelmiyor. Kaçak çay tarımı Karadeniz’e kaydı. Hükûmet ya da
iktidar, çay üreticisi Rizeli ama perişanlığın bedelini ödeyen de Rizeli
hemşehrilerim. Rizeli hemşehrilerime geçen yıl dedim ki: Bak bu şeker
fabrikaları var ya bu pancar üretenlerin başına ne geldiyse fındık üreticisi
var ya o Karadeniz’de fındık üretenlerin başına ne geldiyse, bu SEKA
fabrikalarının başına ne geldiyse, orada çalışan işçilerin başına ne geldiyse
sıra size gelecek, en son size gelecek.
Şimdi,
buradan yazıyorum, seçimden sonra sevgili çay üreticisi hemşehrilerim, bu
AKP'yi iktidardan indirmez iseniz bilin ki o çay fabrikalarının tamamı tek tek
tek tıpkı şeker fabrikaları gibi satılacak, siz çay bahçelerinizde artık
patates mi üretirsiniz, başka bir şey mi üretirsiniz, onu hep beraber yaşayıp
göreceğiz. AK PARTİ neye el attıysa onların tamamı millî olmaktan çıkmıştır. 
BÜLENT
TURAN (Çanakkale) – Konuya gelsin Sayın Başkan, konuya. 
HALUK
PEKŞEN (Devamla) - İsterseniz burada soruyorum ben, bak, bir tane sektör
söylesinler diye soruyorum, yahu, Allah aşkına, bir sektör söyleyin diyorum, AK
PARTİ döneminde bu memlekete kazandırdığınız bir tek sektör söyleyin, var mı?
Yok.
BÜLENT
TURAN (Çanakkale) – Çok, çok. 
HALUK
PEKŞEN (Devamla) - Şimdi geldik üniversitelere. Üniversiteleri bölüyoruz. Daha
çok bölün, madem üniversite kurmak zahmetli, üniversite kurunca bu
üniversitelerin dünya literatüründe bir yeri yok, dünyada ilk sıralamalara
giren, ilk 100’e giren, 200’e giren, 250’ye giren -hadi 500 diyelim- 500’e
giren doğru dürüst üniversite yok, bölün o zaman, madem böyle üniversiteler
bölünmekle bir işe yarıyorsa bölelim. Yaptıklarınızın hiçbirisinin savunulacak
yanı yok. Yahu, Allah aşkına birini gelin de bir savunun. Yani şeker pancarına
kotayı koydunuz, onu savunun; savunamıyorsunuz. Fındığı İtalyan’a teslim
ettiniz, hadi gelin onu savunun; onu da savunamıyorsunuz. SEKA’yı savunun yurt
dışından 1,4 milyar dolar verip aldığınız pamuğu savunun ya da güneş enerjisi
santrali kurmayıp, rüzgâr santrali kurmayıp, gidip Rusya’ya gaz parası ödeyip
gazdan üretilen elektriği yüzde 39’a niye çıkardığınızı, gelin onu savunun.
(CHP sıralarından alkışlar) Ya da Tunçbilek’te vatandaşın akciğerine nasıl
kömür tozlarını enjekte ettiğinizi savunun, Karadeniz’deki HES’leri savunun.
Yahu savunacak bir şeyiniz olsun Allah aşkına bir şey söyleyin.
Seçime
gidiyoruz, meydanları dar edeceğiz size. Bu rakamların hepsini konuşacağız,
bunları önünüze koyacağız. Sevgili milletvekilleri, biz bekliyoruz, meydanlar
orada, biz de orada olacağız. (CHP sıralarından alkışlar)
(Mikrofon
otomatik cihaz tarafından kapatıldı)
HALUK
PEKŞEN (Devamla) – Toparlıyorum Sayın Başkanım. 
BAŞKAN
– Bir dakika ek süre veriyorum.
Buyurun.

HALUK
PEKŞEN (Devamla) – Çok teşekkür ediyorum.
Efendim,
önümüzdeki seçim Türkiye’nin siyasi tarihine şöyle bir not düşecek: 2003
yılında rahmetli Ecevit’e demişlerdi ki “Öcalan’ı sana teslim ettik.” Ecevit de
cevap vermişti, “Bu Öcalan’ı bize niye teslim ettiler, ben de anlamadım.”
demişti. Size bir tek şey söyleyeyim emin olun “Bu seçimi niye 24 Haziranda
yaptık, biz de anlamadık.” diyeceksiniz. Çünkü küreselleşme böyle; böyle
istiyorlar. “Bu iktidar biraz daha kalsın, Türkiye ekonomik olarak biraz daha
çöksün, Türkiye ürettiği millî değerleri biraz daha kaybetsin, ondan sonra biz
Türkiye’nin önüne dilediğimiz sözleşmeyi koyarız, istediğimiz sonucu alırız.”
2003 yılında Colin Powell’la imzaladığınız sözleşmeye bakın. Önünüze bu sözleşmeyi
getirmemek için Türkiye’ye, 24 Haziran günü Türkiye’nin millî değerleriyle
kurulmuş bambaşka bir iktidarı getirip koyacağız.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergelerin diğer konuşmacısı Adıyaman Milletvekili Behçet Yıldırım
olacak.
Buyurun
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; 556 sıra sayılı Yükseköğretim Kanunu
düzenlemesine ilişkin verdiğimiz önerge üzerinde grubum HDP adına söz almış
bulunmaktayım.
Başta
AKP iktidarı tarafından ihraç edilmiş, tutuklanmış, bilim, demokrasi, özgürlük
uğruna bedel ödemiş öğretim görevlileri ve öğrenciler olmak üzere, bu konuda
duyarlı tüm kesimleri saygıyla selamlıyorum.
Bölünmesi
planlanan üniversiteler ayakta, demokratik tepkilerini dile getirmeye çalışıyorlar.
Büyük üniversiteler parçalanmak isteniyor. Bölmek istediğiniz üniversitelerimiz
bu duruma tepkili. Buna en büyük tepkiyi Türkiye’nin en köklü, en fazla hekim
yetiştiren Cerrahpaşa ve Çapa Tıp Fakülteleri gösteriyor. Kimi meslektaşlarım
hastane bahçesinde eğitim vermeye çalışıyor, kimi sosyal medyada tepkilerini
gösteriyor. 
On
altı yıllık AKP iktidarının en fazla güvendiği Sağlıkta Dönüşüm Programı çöktü.
Hep “Halk çok memnun.” diyorsunuz ama halk bugün memnun değil, hele hekimler
hiç memnun değil, memnuniyet yüzde 6 civarında. Eğer hekimler sizin sağlık
politikalarınızdan ve iktidarınızdan memnun olsalardı meslek odalarında bu
aralar yapılan oda seçimlerinde sizleri tercih ederlerdi. Geçmiş yıllarda
olduğu gibi bu yıl da yapılan oda seçimlerinde -nisan ayında başlanmış, bir iki
oda kalmış- Hükûmetin destek verdiği, yandaş listeler seçimleri kazanmış
olurdu. Ama hekim camiası, bilinçlidir, cesurdur; sizin yaptığınız tüm
engellemelere, tehditlere ve şantajlara boyun eğmemiştir; kendi iradelerine sahip
çıkmış, odalarına sahip çıkmıştır; yurdun dört bir yanında oda seçimlerini
büyük farklarla kazanmışlardır; sizin sağlık politikalarınızı beğenmemiştir.
Kötü sağlık politikalarınızdan dolayı halk ile hekimler karşı karşıya
getirilmiş, sağlık emekçilerine şiddet artmış, sağlık çalışanlarında intihar
oranları artmıştır. Barış isteyen hekim camiası, sizin savaş politikalarınıza
alet olmamış, savaş karşıtı bir duruş sergilemiş, savaşın bir halk sağlığı
sorunu olduğunu savunan hekimler gözaltına alınmış, TTB’nin önündeki “Türk”
kelimesine saldıracak kadar pervasızca davranan iktidar cephesine büyük bir
ders vermişlerdir.
Her
şeyi böldünüz, doktor camiasını bile bölmeye çalıştınız ama beceremediniz.
Afrin işgalinde olduğu gibi, doktorları karşı karşıya getirmek istediniz ama
doktorlar zeki insanlardır, size uymadılar, el ele vererek odalarına sahip
çıktılar ve oda seçimlerinde sağduyu kazandı. Türk-Kürt kardeşine sahip çıkan,
tekçi zihniyeti değil paylaşımcı, özgürlükçü, katılımcı, çağa uygun, bilimsel
bir anlayışı benimsemiş hekim arkadaşlarımı buradan tekrar kutluyor, saygılar
sunuyorum. Hekimlerimiz iktidarın hem savaş politikalarına hem de özgürlük ve
demokrasiyi rafa kaldıran OHAL uygulamalarına çok güzel bir yanıt vermişlerdir.
Anketlere meraklı saray umarım bu sonuçlardan bir ders çıkarır. Seçimlerde hile
yapsanız da oyları çalsanız da bu halk sizleri 24 Haziranda alaşağı edecektir.
Siz en iddialı olduğunuz sağlık alanında bile dibe vurmuşsunuz, haberiniz yok.
Hekimleri dinleyin, hepsi okumuş, bilinçlidir, kiminin 3-4 tane diploması var,
akademik kariyerleri var, her gün okumaktadırlar. 
Üniversiteler
bölünmeyi istemiyor. Öğretim görevlileri de çalışanları da öğrencileri de
bölünmek istemiyor. Çok üniversite açmakla, bölünmekle çağı yakalayamazsınız,
bilimi yakalayamazsınız. Önemli olan niteliktir; çağa uygun, bilimsel
çalışmalar yaparak başarılı olursunuz. Bugün iyi hekim yetişmiyor maalesef.
Ciddi altyapı yetersizlikleri yaşanıyor. Bugün tıp fakültelerinde kadavra yok.
Gerçek bilim adamlarını cezalandırıp, kıymetini bilmeyip özel sektöre
kaptırırsanız, tıp fakültelerinin altyapılarını sağlam yapmazsanız, gerekli
donanımları sağlayamazsanız iyi hekim de yetişmez tabii. 
Bizlere
yani Türkiye Büyük Millet Meclisine seslenen TTB Merkez Konseyi Başkanı
Profesör Doktor Raşit Tükel şöyle diyor: “Söz konusu tasarıyla, akla yakın bir
gerekçe gösterilmeden İstanbul Üniversitesi bölünerek tarihinden ve köklerinden
kopartılmak istenmektedir. Akademik ortamda ve üniversite kamuoyunda
tartışılmadan, tamamen ‘Ben yaptım oldu.’ anlayışıyla, tepeden inme getirilen
bu yasa tasarısı gerek üniversitemiz bileşenleri arasında gerekse kamuoyunda
büyük bir tepki uyandırmıştır. Bu yasa tasarısını geri çekin. Hiç değilse
ulusumuzun kısa bir zaman sonra yapılacak seçimlerde yetkilendireceği yeni
Parlamentonun bu kritik kararı müzakere etmesine fırsat verin. Yüzlerce yıldır
büyüyen ve büyüten bu çınardan elinizi çekin. Türkiye Büyük Millet Meclisinin
üyeleri, görevleri gereği, Türkiye'deki eğitim kurumlarını ileriye götürecek,
geliştirecek yasal düzenlemeleri yapmak durumundadır.” 
(Mikrofon
otomatik cihaz tarafından kapatıldı)
BEHÇET
YILDIRIM (Devamla) – “Onları bölüp parçalamak ve tarihsizleştirmek değildir
görevleri. Milletvekillerimizi bu sorumluluk doğrultusunda davranmaya davet
ediyoruz. Tasarıyı geri çekin.” 
Saygılar
sunuyorum. (HDP ve CHP sıralarından alkışlar)
BAŞKAN
– Teşekkür ederim Sayın Yıldırım.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/943) esas numaralı Kanun Tasarısı’nın 7’nci maddesiyle 2809 sayılı
Kanun’a eklenen ek 183’üncü maddesinin ikinci fıkrasının (b) bendinde yer alan
“Rektörlüğe bağlanan” ibaresinden sonra gelmek üzere "Bankacılık ve
Sigortacılık Yüksekokulu” ibaresinin eklenmesini arz ve teklif ederiz.
 Bülent
Turan  Mehmet Doğan Kubat Salih Cora
 Çanakkale İstanbul Trabzon
 Lütfiye
Selva Çam Nevzat Ceylan Adnan Boynukara
 Ankara
 Ankara  Adıyaman
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Takdire bırakıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Gerekçeyi okutuyorum:
Gerekçe:
Kurulan
üniversitenin sosyal bilimler ağırlıklı, Gazi Üniversitesinin sağlık ve
mühendislik ağırlıklı eğitim vermesi öngörüldüğünden Bankacılık ve Sigortacılık
Yüksekokulunun aktarılması önerilmiştir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
7’nci
maddeye bağlı ek madde 184’te iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/943) esas numaralı Kanun Tasarısı’nın 7’nci maddesiyle 2809 sayılı
Kanun’a eklenen ek 184’üncü maddenin ikinci fıkrasının (c) bendinin aşağıdaki
şekilde değiştirilmesini arz ve teklif ederiz.
 Bülent
Turan Recep Uncuoğlu Ayhan Sefer Üstün
 Çanakkale Sakarya Sakarya
 Ali
İhsan Yavuz Hasan Basri Kurt Mehmet Doğan Kubat
 Sakarya Samsun İstanbul
"c)
Sakarya Üniversitesine bağlı Kırkpınar Turizm Meslek Yüksekokulu ile Sakarya
Meslek Yüksekokulunun adları ve bağlantıları değiştirilerek Rektörlüğe bağlanan
Sapanca Turizm Meslek Yüksekokulu ile Adapazarı Meslek Yüksekokulundan; Sakarya
Üniversitesine bağlı Ali Fuat Cebesoy Meslek Yüksekokulu ile Geyve Meslek
Yüksekokulunun birleştirilerek bağlantısının değiştirilmesiyle Rektörlüğe
bağlanan Geyve Meslek Yüksekokulundan; Sakarya Üniversitesine bağlı iken
bağlantıları değiştirilerek Rektörlüğe bağlanan Akyazı Meslek Yüksekokulu,
Arifiye Meslek Yüksekokulu, Ferizli Meslek Yüksekokulu, Hendek Meslek
Yüksekokulu, Karasu Meslek Yüksekokulu, Kaynarca Seyfettin Selim Meslek
Yüksekokulu, Pamukova Meslek Yüksekokulu, Sapanca Meslek Yüksekokulu ve Kocaali
Meslek Yüksekokulu ile Rektörlüğe bağlı olarak yeni kurulan Karapürçek Meslek
Yüksekokulu, Söğütlü Meslek Yüksekokulu ve Taraklı Meslek Yüksekokulundan,”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Takdire bırakıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım. 
BAŞKAN
– Gerekçeyi okutuyorum:
Gerekçe:
Sakarya
Uygulamalı Bilimler Üniversitesinin yeni kurulan meslek yüksekokulları açık bir
şekilde belirtilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 184’ün
tasarı metninden çıkarılmasını arz ve teklif ederiz. 
 Didem
Engin  Mahmut Tanal Ali Şeker
 İstanbul İstanbul İstanbul
 Ali
Yiğit Kazım Arslan  Hüseyin Çamak
 İzmir Denizli Mersin
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Mersin Milletvekili Hüseyin Çamak konuşacak.
Buyurun
Sayın Çamak. (CHP sarılarından alkışlar) 
HÜSEYİN
ÇAMAK (Mersin) – Sayın Başkan, değerli milletvekilleri; Türkiye’deki önemli
geçmişi olan üniversitelerin bölünerek farklı bir üniversite adı altında
açılmasıyla, bu üniversitelerin yılların birikimiyle akredite olduğu bütün
uluslararası anlaşmalar sona erecek ve tekrar tanınması yıllar alacaktır. Yeni
bir üniversite kurmak varken bu üniversitelerin parçalanması Türkiye açısından
büyük bir kaynak ve emek israfına sebep olacaktır. Bunun sonunda ise kaybeden
ülkemizin akademik birikimidir.
İktidar,
bu üniversitelerin çalışan ve öğrenci sayısı bakımından çok fazla büyümüş
olmasının yönetim sorunları oluşturduğu iddiasıyla bölünmesi gerektiğini
savunuyor. Öncelikle şu bir gerçek ki mevcut üniversitelerin yönetilemez olma
zafiyetinin nedeni çalışan ve öğrenci sayısının büyüklüğü değildir,
üniversitelerde yönetimlerin tamamen iktidar partisine yakın kişilerle
doldurulması, liyakatli yönetici yoksunluğu, özerklik eksikliği, katılımcı,
modern ve demokratik yönetim anlayışının tesis edilmemesi gibi daha temel
sorunlar söz konusudur. Köklü geleneği ve marka değerleri isimleriyle
özdeşleşmiş olan üniversitelerin bölünmesi hem mevcut birikimleri zedeleyecek
hem de yeni üniversiteler için ulusal ve uluslararası düzeyde tanınma ve
kurumsallaşma sorunlarını beraberinde getirecektir.
Öte
yandan, mesela, İstanbul ve Gazi Üniversiteleri YÖK tarafından araştırma
üniversiteleri ilan edilmiştir. Şimdi, bölünmeyle birlikte, bu üniversitelerin
araştırmacı yönü tescil edilmiş fakülteleri birbirinden ayrılacaktır. Bu
fakültelerin araştırma üniversitesi bünyesinde elde ettiği kazanımların kaybı
söz konusu olacaktır. Örneğin, Padişah Sultan Abdülmecit tarafından 1842’de
Askerî Baytar Mektebi olarak kurulan, bu toprakların en eski fakültelerinden
biri olan İstanbul Üniversitesi Veterinerlik Fakültesi de bu bölünmenin
kurbanlarından biridir. Bu kararın buradaki akademisyenlerin ve öğrencilerin
üniversiteleriyle olan duygusal bağları açısından akademide ciddi bir
motivasyon kaybı yaratacağı açıktır. Hükûmetin bu üniversiteleri bölme
girişimlerinin birtakım kadrolara istihdam sağlamanın ötesinde hiçbir amaç
taşımadığı görüşü kamuoyunda hâkimdir. Bu nedenlerle, tasarı yeniden
değerlendirilmeli, üniversite çevreleriyle müzakereler edilerek revize
edilmelidir. Bu anlamda kurulacak yeni üniversiteler de hem bilimsel hem de
toplumsal gereklilikler doğrultusunda kurulmalıdır.
Değerli
arkadaşlar, bildiğiniz üzere Mersin’imizin akademik dinamosu olan Mersin
Üniversitesi bölünerek içinden başka bir üniversite daha çıkarılmaya
çalışılıyor. Oysa Tarsus’ta yıllar öncesinden teklif edilen yeni bir üniversite
kurulma talebini bugüne kadar ciddiye almayan iktidarın, üzerine hiçbir şey
yapmadan, var olan üniversiteleri bölmesinin hiçbir anlamı yoktur. Bu anlamda,
Tarsus, sadece Türkiye'nin değil, dünyanın en eski kentlerinden biridir;
geçmişi on bin yıl öncesine dayanan dinlerin ve medeniyetlerin buluştuğu çok
önemli bir yerleşim merkezidir. Tarih boyunca hep cazibe merkezi olmuş İpek
Yolu üzerinde, İç Anadolu’yu Akdeniz’e bağlayan Gülek Boğazı’nı sınırlarında
bulunduran çok önemli bir kavşak noktasıdır. Geçmişinin bu kadar eski olması ve
dünyada ilk 3 üniversiteden birinin bulunduğu önemli bir cazibe merkezi olması
nedeniyle, sadece İslam dünyasının değil, diğer semavi dinlerin de önemli
isimlerinin doğup büyüdüğü, tarihî mezarlarının bulunduğu önemli bir yerleşim
merkezidir. 330 bin nüfusuna, köklü tarihine, kültürel zenginliğine ve
jeopolitik açıdan oldukça değerli konumuna karşın hâlen Tarsus’ta yeni bir
üniversite inşa edilmemesi çok ciddi bir haksızlık ve eksikliktir. 
Sözlerime
son verirken, dün Cumhuriyet gazetesine tam sayfa ilan veren akademisyenlerin,
üniversitelerin bölünmesiyle sonuçlanacak bu tasarının kesinlikle kamu yararına
olmadığına, bilimsel planlama yaklaşımına ve akademik eğilimlerine açıkça
aykırı olduğuna dair isyanlarını da hatırlatıp yetkilileri insaflı olmaya çağırıyor,
Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çamak.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
7’nci
maddeye bağlı ek madde 185’te üç adet önerge vardır. İlk okutacağım önergeler
aynı mahiyette olduğundan birlikte işleme alacağım.
Türkiye
Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 185’in
tasarı metninden çıkarılmasını arz ve talep ederiz.
 Didem
Engin Ali Şeker Mahmut Tanal
 İstanbul İstanbul İstanbul
 Ali
Yiğit Kazım Arslan  Hayati Tekin
 İzmir Denizli Samsun
Aynı
mahiyetteki diğer önergenin imza sahipleri:
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Sibel
Yiğitalp Mehmet Emin Adıyaman
 Diyarbakır Iğdır
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Aynı mahiyetteki önergeler üzerinde ilk olarak Samsun Milletvekili Sayın
Hayati Tekin konuşacak.
Buyurun
Sayın Tekin. (CHP sıralarından alkışlar) 
HAYATİ
TEKİN (Samsun) – Teşekkürler Sayın Başkanım.
Değerli
milletvekilleri, 556 sıra sayılı Kanun Tasarısı’nın 7’nci maddesine bağlı ek
185’inci madde hakkında söz almış bulunuyorum. Yüce Meclisi saygıyla
selamlarım. 
Konu,
2809 sayılı Kanun’a ek 185’inci maddeyle Samsun’da “Samsun Üniversitesi” adıyla
yeni bir üniversite kurulmasıdır. Yeni üniversite değil, Ondokuz Mayıs
Üniversitesinin bölünmesidir esası. Bafra’dan işletme, Çarşamba’dan toplum
bilimleri, FETÖ’den mühendislik mimarlık fakültelerinin toplanıp yeni bir
üniversite değil, OMÜ’nün bölünmesi. Amaç, tüm Türkiye’deki üniversitelerde
olduğu gibi, mevcut üniversiteleri ve yeni kurulanların yönetimlerini yeni
ihdas edilecek kadrolarla ele geçirmektir. Yalnız, perşembenin gelişi
çarşambadan bellidir. Bugün üniversitelerin bölünme çabalarının amacı,
üniversite yönetimlerinin yeni ihdas edilecek kadrolarla ele geçirilmesi,
neticenin buraya doğru hızla yol alması. Samsun Ondokuz Mayıs Üniversitesi
bölünerek “Samsun İlkadım üniversitesi” olacak. Bu, tabii, benim gönlümden
geçen. Sadece “Samsun”, yoksa, aksi takdirde “İlkadım” çok yakışırdı. Burada
öngörülen -5 adet ihdas edilecek yeni kadro görülüyor- elbette ki yönetimleri
ele geçirmek, biraz önce de bahsettiğimiz gibi.
Hâl
böyleyken AKP Genel Başkanı Sayın Erdoğan Samsun’da üç müjde verdi, üçü de
hikâye. Size anlatayım: Birinci müjde, Samsun Üniversitesinin kurulması.
Yapılan iş çok basit, FETÖ’den kapatılan Canik Başarı Üniversitesinin
tabelasını indirip, diğer bölümlerden biraz taşıyıp yeni tabelanın, Samsun
Üniversitesi tabelasının asılmasından ibarettir. Bir şey yapılacaksa hiç
olmazsa Çarşamba’daki Mustafa Kemal Güneşdoğdu Kampüsü düz ovada 78 bin
metrekarelik arazide boş beklemekte. Ziraat fakülteleri başta olmak üzere,
Çarşamba Mustafa Kemal Güneşdoğdu kampüs alanına kaydırılarak ziraat
fakülteleri zirai üretimle iç içe sokulmuş olabilir. Termeli, Ayvacıklı,
Salıpazarlı ve Çarşambalılar -AKP’ye laf anlatamadıkları için- hazır
üniversitelerini Yeşilırmak üniversitesi olarak istemektedir. Buna da hakları
vardır. Biz Cumhuriyet Halk Partisi olarak ve başta şahsım olarak bunun
takipçisi olacağız. 
İkinci
müjdeye gelelim, bu müjde çok önemli. Yalnız, arkadaşlar, hangi iş adamına
verildiği belli değil, tüm Samsun halkı da şu anda merak ediyor. Müjde, şehir
hastanesi. Hastanenin arsası orman ve hazineden, ihalesi yirmi yedi yıllık
süreyle devletten, yüzde 70 doluluk taahhüdü devletten, geriye kalan -hepinizin
bildiği gibi- dokuz ila on yıl arasında kendisini amorti edecek şehir hastanesi
ortalama on yıl da şahsın olacak, kalan on yedi yıllık peşkeşin faturasını da
Samsunlu çocuklar, hatta Samsunlu torunlar ödeyecek. 
Üçüncü
müjde, hızlı tren. Elbette ki şahsım da başta olmak üzere Kırıkkale, Çorum,
Amasya, Samsun’da yaşayanlar olarak hızlı tren isteğimizdir. Sayın Davutoğlu
başta olmak üzere, bu müjde on yıldır pompalanıyor. Hızlı trenin imalatının
yani üretiminin bir an önce gerçekleştirilmesi, ülke ve ülkenin geleceği için
elzemdir. 400 kilometre hızlı trenin maliyeti ortak konsorsiyumla yaklaşık 30
milyar dolara mal olmaktadır. On yıl daha bu partal söylenecek. Delice-Samsun
arası hızlı tren hattı yaklaşık 3 milyar dolara mal oluyor. Yani gerçek
üretimin yüzde 10’u Delice-Samsun arasından karşılanıyor. Bu pozisyonda yapılacak
olan hat Fransız’a, İtalyan’a, İspanyol’a ödenecek olan döviz demektir, tabii
ki olmayan döviz. TÜLOMSAŞ hikâyesi ölme eşeğim ölme misali yıllardır
söyleniyor, beş on yıl daha söyleneceğe benziyor. Üçüncü müjde, dağın fare
doğurması gibi. Hepsini topladığın zaman, bir sıfır ediyor. Ayrıca, 556 sıra
sayılı Kanun Tasarısı’yla sadece üniversiteler bölünmüyor, öğrenciler de
bölünüyor. 
Değerli
dostlar, Kur’an’a bağlı, inançlı, imanlı bir Müslüman olarak ön lisans
programlarından mezun olanlara imtihansız lisansa geçiş hakkı verilmesi dinî ve
İslami değildir. Bu konuda hepinizin vicdanına sesleniyorum. Diğer iki
yıllıklar dört yıllığa geçmek için gerçekten imtihan olacak, sadece ilahiyatlar
imtihansız olacak. Şimdi, bu haktan yararlanacak, imtihansız dört yıllığı
bitiren ilahiyat mezunu bana ya da cemaate ne yüzle Kur’an’dan, adaletten
bahsedecek, dürüstlükten bahsedecek? Bu AKP’nin anlayışına uygun olabilir fakat
rehberi Kur’an olması gereken Diyanet ne fetva veriyor, gerçekten merak
ediyorum. Bu uygulama dört yıllığı hakkıyla kazanmış gençlere de hakarettir. 
Sonuç
olarak, işin özü ekonominin dibe vurmasıdır. Çareyi acil seçimde ve şeker
fabrikalarını satıp seçimde vatandaşa emme şeker olarak sunmakta buldunuz. 
En
büyük projeniz bin TL ikramiye. Bu konuda da sürekli olarak geriden
gidiyorsunuz; süre olarak üç yıl, miktar olarak da 3 kat CHP’nin
gerisindesiniz. 
(Mikrofon
otomatik cihaz tarafından kapatıldı)
HAYATİ
TEKİN (Devamla) – Sayın Başkanım, bir dakika…
BAŞKAN
– Buyurun, bir dakika.
HAYATİ
TEKİN (Devamla) – Sizlere tavsiyem, bir dahaki seçimde CHP’nin programını iyi
okuyun. 
Altı
ay önce Maliye Bakanımıza sordum “Üçüncü mali af ne zaman?” diye, “Kesinlikle
bir daha yok.” dedi. Ancak altı ay dayanabildi, şimdi vergi affıyla para
toplanacak; yetmedi, imar affında, vatandaşların evlerinden para toplanacak,
vatandaşın oyu vatandaşın parasıyla satın alınacak. Artık bu numarayı halkımız
yemez.
Son
nefesinizi inşallah 24 Haziranda vereceksiniz. (CHP sıralarından alkışlar)
BAŞKAN
– “Tövbe” deyin Sayın Tekin. 
HAYATİ
TEKİN (Devamla) - Ön lisansın iki yılını imtihansız geçişle dört yıla
tamamlayan imam soracak: “Mevtayı nasıl bilirsiniz?” “Adaletsiz biliriz.”
diyeceğiz. 
BAŞKAN
– Sayın Tekin, “tövbe” deyin, hepimiz yaşıyoruz, lütfen.
HAYATİ
TEKİN (Devamla) – Pardon. 
AYTUĞ
ATICI (Mersin) – Siyasi son nefesiniz, siyasi son nefes. 
KAMİL
OKYAY SINDIR (İzmir) – Mecazi anlamda. 
BAŞKAN
– Anladım herhâlde. 
HAYATİ
TEKİN (Devamla) – Sayın Başkan, süremi biraz verin, bitireyim lütfen. 
BAŞKAN
- Siz gene bir “siyasi” deyin de… 
HAYATİ
TEKİN (Devamla) – Tabii ki, elbette ki. Onu sonunda bağlıyorum. 
“Mevtayı
nasıl bilirsiniz?” diye bu iki yıllıktan dört yıllığa haksız geçmiş olan imam
soracak “Adaletsiz biliriz.” diyeceğiz. “Mevtaya hakkınızı helal ettiniz mi?”
dediğinde de 80 milyon adına “Helal etmedik.” diyeceğiz. 
(Mikrofon
otomatik cihaz tarafından kapatıldı)
HAYATİ
TEKİN (Devamla) – Ama Sayın Başkanın da uyardığı gibi, Türk’ün örf ve âdetine
göre ölünün arkasından kötü konuşulmaz. Yine de mekânınız cennet olsun. 
Yüce
Meclisi saygıyla selamlıyorum. (CHP sıralarından alkışlar) 
İLYAS
ŞEKER (Kocaeli) – Görüşeceğiz. 
BAŞKAN
– Yine “tövbe” deyin bari, ne olursunuz. Mekânımızı da cennet yaptınız, Allah
razı olsun ama… 
KAMİL
OKYAY SINDIR (İzmir) – Teşbihte hata olmaz. 
BAŞKAN
– Siyasi olarak söylediğinizi kabul ediyoruz elbette, işin esprisindeyiz. 
Aynı
mahiyetteki önergeler üzerinde şimdi de Batman Milletvekili Mehmet Ali Aslan
konuşacak. 
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkanı ve Sayın Genel Kurulu saygıyla selamlıyorum.

Maalesef,
toplumu ilgilendiren her yasa tasarısı gibi bu yasa tasarısı da topluma ve
ilgili kurumlara sorulmadan, alelacele geçirilmeye çalışılmıştır. Gazi
Üniversitesi, İstanbul Üniversitesi, Selçuk Üniversitesi, Karadeniz Teknik
Üniversitesi gibi Türkiye'nin en eski üniversitelerinin bazı fakülteleri
üniversite bünyesinden koparılarak ayrı üniversite kurulması amaçlanmaktadır.
Buna karşı akademisyenler ve öğrenciler “Üniversiteme dokunma.” kampanyaları
düzenlemekteler ve tepkililer. Bugüne kadar “Üniversitemi bölün.” diye kampanya
yapan herhangi bir akademisyen ya da öğrenci yoktur. 
Arkadaşlar,
tabii, biz, hep böyle tarihî, dinî, kültürel, millî değerleri referans
aldığımızı söyleriz ya, Kur'an-ı Kerim’de diyor ki: “…”(x) Emirdir bu. Peygamber’e
diyor ki: “Yanındakilerle istişare et, onları dinle.” Ve yine Peygamber (ASM)
ne demiş: “İstişare eden pişman olmaz, istişare eden bir kavim mutlaka muvaffak
olur.” Tersi anlamı nedir? İstişare etmeyen bir kavim, bir topluluk mutlaka
pişmanlık duyar.
Az
önce hatipler de söyledi, birçok kanun tasarısının yanlış olduğunu sonradan
kendiniz ikrar etmişsinizdir, itiraf etmişsinizdir. Niye? Çünkü muhalefeti
dinlememişsinizdir. Gerçekten bu üniversitelerin bölünmesinin geçerli bir
mantığı yoktur.
Bakın,
arkadaşlar, yine, yani bizim kime sormamız lazımdı? Aslında Meclisin bu kanun
tasarısını yapmaya da hakkı yoktur. Neden? Eğer üniversitelerden,
akademisyenlerden, öğrencilerden yani işin muhataplarından, yaşayanlardan öneri
gelirse, onların önerisi doğrultusunda Meclis üzerine düşeni yapar. Yoksa
Meclis bunu ele alıp üniversitelere dayatmamalıdır.
Yine,
Nahl suresi 43’te diyor ki: “Eğer bilmiyorsanız ilim sahiplerine sorunuz.” 
(Hatip
tarafından Nahl suresinin 43’üncü ayetinin okunması)
MEHMET
ALİ ASLAN (Devamla) - Ee, arkadaşlar, bu konuda bilen bizler değiliz,
üniversitelerdeki akademisyenler ve öğrencilerdir, bizim o ilim ve bilim ehline
sormamız lazım. Bizim burada birbirimize sormamızın aslında o kadar da bir
anlamı, hakikatte bir karşılığı yoktur. 
Yine,
ben şunu vurgulamak istiyorum: Bakın, Siirt Tillo’da İbrahim Hakkı Hazretleri
1703 yılında doğmuştur, 1777 yılında vefat etmiştir. Onun döneminde, bakın,
onun medresesinde okutulan ilimleri size buradan sayayım: Astronomi, tıp,
matematik, coğrafya, jeoloji, fizik, kimya, biyoloji, felsefe, mantık,
psikoloji, sosyoloji ve edebiyat. Ee, şu anda Diyarbakır dâhil, Siirt dâhil,
Mardin dâhil, Batman dâhil, hepsini toplasanız, bu üniversitelerin hepsinde bu
ilimlerin toplamı, tamamı okutulmamaktadır. Bu örneği niye verdim? Önemli olan
üniversitelerin kemiyeti değil keyfiyetidir, niteliğini artırmaktır; bölmekle
nitelik artırılmaz, bilakis düşürülür. Yani buradan bizim ders almamız gereken,
yapmamız gereken, bence, evet, yeni üniversiteler, yeni bölümler açılabilir. 
Ben,
az önce, bir önceki konuşmamda da Nusaybin’den söz ettim. Bin sekiz yüz yıl
önce orada üniversite vardı, müzik dersleri veriliyordu, tıp dersleri
veriliyordu, hukuk vesaire vardı; şu anda Mardin Üniversitesinde bu dersler
okutulmamaktadır. Bu bir tedenniyattır, bu bir terakkiyat değildir,
gerilemektir. Nusaybin tarihte ümmül ulum ve medinet’ül maarif olarak, bilge
şehri ve ilimlerin anası olarak bilinmektedir; bugün orada doğru dürüst bir
yüksekokul bile yoktur. Siz bunu sağlamamışken, kalkıp olanı da bölmeye
çalışırsanız olanı da yok edersiniz. 
Şimdi,
öğretmenlerle ilgili de Sayın Millî Eğitim Bakanı buradayken öğretmenlerin bir
talebini size iletmek istiyorum. 
Daha
önce, ben, dönemin Başbakanı Sayın Ahmet Davutoğlu’na da bu konuda soru
önergesi vermiştim ama bunu yapmak ona nasip olmadı, belki size olur Sayın
Bakanım, tarihe geçersiniz, öğretmenler size teşekkür edecektir.
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Sayın Başkanım…
BAŞKAN
– Tamamlayın lütfen.
MEHMET
ALİ ASLAN (Devamla) – Öncelikle, bu ihraç edilen öğretmenlerin bir an önce
tekrar işlerine geri alınması gerekiyor, yüz binlerce aile mağdur edilmektedir,
bu bir. 
İkincisi,
öğretmenler yıpranma hakkı istemektedir. Şu anda yalnızca madencilere,
itfaiyecilere, polislere ve askerlere yıpranma hakkı verilmektedir. Oysaki
öğretmenlik çok fazla çaba ve emek sarf edilen kutsal mesleklerden biridir ve
vücudunda, bünyesinde maalesef olumsuz etkiler olabilmektedir; ayakta kalma
sorunu, stres, sıkıntı. Dolayısıyla, öğretmen diğer bütün mesleklerden farklı
olarak sadece okulda mesai saatleri içinde iş yapmaz, dersine hazırlık süresi
de vardır. Yani bir öğretmenin yirmi yılı normal bir memurun otuz yıllık
çalışma süresine eşdeğerdir çünkü evde de hazırlanma süresi vardır. Bundan
dolayı, beşer yılı içeren yıpranma hakkı öğretmenlerimize de tanınmalıdır. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Aslan. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesiyle 2809 sayılı Kanun’a
eklenen ek 185’inci maddenin aşağıdaki şekilde değiştirilmesini arz ve teklif
ederiz. 
 Akif
Çağatay Kılıç Fuat Köktaş  Hasan Basri Kurt
 Samsun Samsun Samsun
 Ramazan
Can Orhan Kırcalı Nazım Maviş 
 Kırıkkale Samsun Sinop
“Samsun
Üniversitesi 
EK
MADDE 185- Samsun’da Samsun Üniversitesi adıyla yeni bir üniversite
kurulmuştur. 
Bu
Üniversite,
a)
Rektörlüğe bağlı olarak yeni kurulan Mühendislik Fakültesi, İktisadi, İdari ve
Sosyal Bilimler Fakültesi, Mimarlık ve Tasarım Fakültesi ve Ondokuz Mayıs
Üniversitesine bağlı iken bağlantısı değiştirilerek Rektörlüğe bağlanan Gemi
İnşaatı ve Deniz Bilimleri Fakültesi ile Havacılık ve Uzay Bilimleri
Fakültesinden,
b)
Ondokuz Mayıs Üniversitesine bağlı iken bağlantısı değiştirilerek Rektörlüğe bağlanan
Sivil Havacılık Yüksekokulu ile Kavak Meslek Yüksekokulundan,
c)
Rektörlüğe bağlı olarak yeni kurulan Lisansüstü Eğitim Enstitüsünden, 
oluşur.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Takdire bırakıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Gerekçeyi okutuyorum: 
Gerekçe:

Samsun
Üniversitesine bağlanacak ve yeni kurulacak bölümler yeniden düzenlenmiştir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 7’nci maddeye bağlı ek madde 185’i oylarınıza
sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 7’nci maddeye bağlı ek madde 186’da bir adet önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 7’nci maddesine
bağlı ek madde 186’da yer alan “Sivas Bilim ve Teknoloji Üniversitesi”
ibaresinin “Sivas Muhsin Yazıcıoğlu Bilim ve Teknoloji Üniversitesi” olarak
değiştirilmesini arz ve teklif ederiz. 2/5/2018
 Yusuf
Halaçoğlu  Kadir Koçdemir İsmail Ok 
 Kayseri Bursa Balıkesir
 Aytun
Çıray Nuri Okutan 
 İzmir Isparta

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılamıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Önerge üzerinde Bursa Milletvekili Kadir Koçdemir konuşacak. 
Buyurun
Sayın Koçdemir. (İYİ PARTİ sıralarından alkışlar)
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
yüce heyetinizi saygıyla selamlıyorum. Sivas’ta yeni kurulan üniversiteye
merhum Muhsin Yazıcıoğlu’nun adının verilmesiyle ilgili önerge hakkında
karşınızdayım. 
Muhsin
Yazıcıoğlu, Türkiye'nin en karmaşık zamanında, pek çok oyunun gençlerimizi
kendi içine dâhil ettiği zamanlarda yaşamış, Yusufiyenin Yusuf ettiği,
Yusufiyeden çıktıktan sonraki değerlendirmelerinin kendisini Yunus ettiği bir
büyüğümüz, Türk siyasi hayatının da önemli bir figürü idi. Edebi, vakarı,
kendinden emin olunmasıyla örnek bir insandı. Cenazesinde şunu gördük ki o, her
evin evladıydı, her evin cenazesiydi. Ankara’daki cenaze töreninde, bugün
Cumhurbaşkanlığı adaylığı için imzalar hesap edilirse en az 7 cumhurbaşkanı
adayına yetecek kadar insan bir araya geldi. Siyasi mücadelenin içinde oldu,
gençlik olaylarının içinde oldu ama bıraktığı isim, onun hatırası… O, ismi
zikredildiğinde, gençliğe, birbirine düşmeyi değil birbirini kucaklamayı,
birbiriyle çatışmayı değil birbirini dinleyip anlamayı buradan çıkaracak bir
hatıra bıraktı. Sivas’ın “yiğido”larının en önde gelen isimlerinden birisiydi.
Bu
kanun tasarısıyla Sivas’ta bugün yeni bir üniversite kurulmaktadır. Bu
üniversiteye Muhsin Yazıcıoğlu’nun adının verilmesi onun hatırasına bir hürmet
mahiyetinde olacaktır. Kendisi “Ben namlusunu millete çeviren tankın önünde
selam durmam” diyen birisidir. “Haksız bir davada zirve olacağıma, haklı bir
davada zerre olmayı tercih ederim.” diyen birisidir. Üniversite gençlerine “Bir
elinizde bilgisayar, bir elinizde Kur'an olsun.” diyen birisidir. Hâliyle bu
isim, o üniversitede barıştan yana, bilimden yana, adaptan, edepten yana ve
kardeşlikten yana bir hava oluşturacaktır. 
O
bakımdan, önergemizin kabulüyle Sivas’a, Sivaslılara bu yiğit evlatlarını ve
Türk gençliğine bu güzel önderi, adını da orada yaşatma imkânı vereceğinizi
ümit ediyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Sayın Turan, sisteme girmişsiniz, Sayın Kerestecioğlu siz de.
BAŞKAN
– Buyurun Sayın Turan.
IV.- AÇIKLAMALAR (Devam)
24.- Çanakkale Milletvekili Bülent Turan’ın, 556 sıra sayılı
Yükseköğretim Kanunu Tasarısı’nın 7’nci maddesine bağlı ek madde 186’daki
önergeyi kabul etmemelerinin usuli bir işlemden ibaret olduğuna ilişkin
açıklaması
BÜLENT
TURAN (Çanakkale) – Sayın Başkan, değerli milletvekilleri; söz konusu önergeyle
ilgili çok küçük bir açıklama yapmak isterim izin verirseniz. 
Muhsin
Yazıcıoğlu, ilkeli duruşu ve tutumuyla siyasette derin izler bırakan bir lider;
12 Eylülde cezaevine girdi, işkence gördü, 28 Şubatta bugün yüzü kızaran birçok
partiye, birçok siyasetçiye rağmen dik durarak, milletinin, demokrasinin
yanında yer alarak örnek bir duruş sergiledi, milletin namusunu yere düşürmedi.

Önergeye
“hayır” dememiz usuli bir işlemden ibarettir diye söz aldım. Çünkü daha önce
benzer teklifler olduğunda sadece Başbakanlık yapan ve Cumhurbaşkanlığı yapan
kişilerin üniversitelere isimleri verilmesi gerektiği ilkesel olarak karara
bağlanmıştı, benzer isimlerin de diğer kurumlara, benzer yatırımlara isim
olarak eklenebileceği ifade edilmişti. Kaldı ki ileride bu prensip karar tekrar
gözden geçirilebilir, bu karar gereği ortak bir önergeyle benzer bir çalışmaya
imza atılabilir. 
Sayın
Başkan, yine, bugün rahmetli Muhsin Yazıcıoğlu’nun partisinin Sayın Genel
Sekreteri, önergeyle ilgili kanaatini açıklamışlardır. Basında geniş yer aldı
bu önerge ve katılmadıklarını ifade ettiler. Ben bu vesileyle merhum Muhsin
Yazıcıoğlu’nu tekrar rahmetle minnetle anmak istiyorum.
Teşekkür
ediyorum.
BAŞKAN
– Teşekkür ederim ben de.
Sayın
Kerestecioğlu, size de söz vereyim.
KADİR
KOÇDEMİR (Bursa) – Sayın Başkan…
YUSUF
HALAÇOĞLU (Kayseri) – Sayın Başkan…
FİLİZ
KERESTECİOĞLU DEMİR (İstanbul) - Aynı konuysa sonra…
BAŞKAN
– İsterseniz cevabı aldıktan sonra size söz vereyim.
Sayın
Koçdemir, siz mi konuşacaksınız, Sayın Halaçoğlu mu?
YUSUF
HALAÇOĞLU (Kayseri) – Sayın Koçdemir konuşacak.
BAŞKAN
– Sayın Koçdemir, buyurun.
Yerinizden
size de bir dakika söz veriyorum.
25.- Bursa Milletvekili Kadir Koçdemir’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
KADİR
KOÇDEMİR (Bursa) – Sayın Başkan, “Cumhurbaşkanlığı ve Başbakanlık yapmış
isimler” kriterinin Türkiye’deki realiteyle bağdaşmadığını arz etmek istiyorum.
İsim zikretmek istemiyorum bir kıyaslama olur diye ama Türkiye’de
Cumhurbaşkanlığı ya da Başbakanlık yapmadan üniversitede ismi olan pek çok
kıymetli şahsiyet vardır; bunu arz etmek istedim. 
Teşekkür
ederim. 
BAŞKAN
– Teşekkür ederim ben de. 
BÜLENT
TURAN (Çanakkale) – Sayın Başkan, zapta geçsin, vakıf üniversiteleri ile devlet
üniversitelerinin isim değerlendirmesi farklı kategoride değerlendirildi.
Örneğin, yine AK PARTİ’nin önerisiyle 2012 yılında rahmetli Bülent Ecevit’in
ismi Zonguldak’taki üniversiteye verilmişti. Bu konuda bir ön yargımız yok,
bunlar çalışılıp karara bağlanabilir. 
BAŞKAN
– Teşekkür ederim. 
Sayın
Kerestecioğlu, buyurun. 
26.- İstanbul Milletvekili Filiz Kerestecioğlu Demir’in,
İstanbul İl Eş Başkanı Avukat Cengiz Çiçek’in de aralarında olduğu 10 kişinin
tutuklandığına ve bunun HDP’nin seçim çalışmalarını engellemeye yönelik bir
tutum olduğuna ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, bugün İstanbul İl Eş Başkanımız
Avukat Cengiz Çiçek’in de aralarında olduğu 10 arkadaşımız maalesef tutuklandı.
Bu arkadaşlarımız, Güngören ilçe binamızda 1 Mayıs için toplantı yaparken hukuksuz
bir şekilde binaya girilmesi sonucunda gözaltına alındılar. Gündüz vakti bir
toplantı yapılırken, açık, aleni bir şekilde ilçe binasına girildi. Şimdi de
bugün maalesef arkadaşlarımız tutuklandılar. Bu tutum, biz seçime giderken
HDP’nin seçim çalışmalarının engellenmesi, gözdağı vermek için gerçekleştirilen
bir tutumdur ve biz şu anda gerçekten hodri meydan diyoruz çünkü bilinmelidir
ki bir arkadaşımız alınsa onun yerine başka bir arkadaşımız mutlaka görev
alacaktır. Bugüne kadar yapılanlar artık yeter! Bir seçime gidiliyorsa, en
azından onun yolunda doğru dürüst, adil ve hakkaniyetle gidilsin ve gözaltına
alınan, tutuklanan arkadaşlarımız da derhâl serbest bırakılsın. 
Teşekkürler.

BAŞKAN
– Teşekkür ederim.
Sayın
Tanal, sizi de dinleyelim, oylamayı yaptıracağım. 
27.- İstanbul Milletvekili Mahmut Tanal’ın, daha önce
kurulan bazı üniversitelerde hâlâ profesör, doçent, yardımcı doçent unvanlı
akademisyenlerin bulunmadığına ilişkin açıklaması
MAHMUT
TANAL (İstanbul) – Teşekkür ederim Değerli Başkanım. 
Şimdi,
Değerli Başkanım, evet, bu yasa teklifi görüşülüyor ancak Osmaniye’nin Korkut
Ata Üniversitesi Güzel Sanatlar Fakültesinde profesör, doçent, yardımcı doçent
unvanlı akademisyen bulunmamakta. 
İki:
2012 yılında kurulan Recep Tayyip Erdoğan Üniversitesi Hukuk Fakültesinin hâlen
öğrenci almadığı… Kadrosuna baktığımız zaman profesör, doçent, yardımcı doçent
hâlen bulunmamakta. 
Üç:
2015 yılında kurulan Sağlık Bilimleri Üniversitesi Eczacılık Fakültesinin
1’inci sınıfına 80 öğrenci alınmasına rağmen, profesör, doçent, yardımcı doçent
bulunmamakta. 
Şimdi,
baktığımız zaman hep şu deniliyor: “Sayıları çok, o yüzden bunları bölmek
lazım.” Aynı şekilde, sayı anlamında baktığımız zaman İstanbul Üniversitesinin
öğrenci sayısı -bakıyoruz biz buradaki sayılara- 118 bin ama yurt dışındaki
üniversitelere bakıyoruz, sayıları 300 bini bulan var, 198 bini bulan var ve
bunların hiçbiri bölünmüyor.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tanal. 
MAHMUT
TANAL (İstanbul) – Bitiriyorum, toparlıyorum Sayın Başkan.
BAŞKAN
– Sayın Tanal, bu açıklamayı niye yaptınız?
MAHMUT
TANAL (İstanbul) – Bitiriyorum izninizle. 
BÜLENT
TURAN (Çanakkale) – İstanbul adayı olarak yaptı Sayın Başkan.
BAŞKAN
– Tamam, bir dakika… Niye yaptınız bu açıklamayı, anlamadım ben. 
MAHMUT
TANAL (İstanbul) – Niçin yaptığımı açıklayacağım ben izin verirseniz. 
BAŞKAN
– Ama olmaz ki şimdi yani… Her konuşma yapıldıktan sonra elinizi kaldırıp
açıklama yapmak istiyorsunuz. Böyle bir usulümüz yok, kusura bakmayın. Bir
dakikada tamamlasaydınız. 
MAHMUT
TANAL (İstanbul) – Bitmişti Başkanım ya, bu kadar karşılıklı sataşmanın gereği
var mı? Bitmişti şimdiye. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci
maddeye bağlı ek madde 187’de bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Teklifi’nin 7’nci maddesine bağlı ek madde 187/(ç)
bendinden sonra gelmek üzere aşağıdaki bendin eklenmesini talep ederiz. 
d)
Rektörlüğe bağlı yeni kurulan Lisansüstü Sağlık Bilimleri Enstitüsünden,
 Aytuğ
Atıcı  Sibel Özdemir Hüseyin Çamak
 Mersin İstanbul Mersin
 Gaye
Usluer Ali Şeker
 Eskişehir İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz.
BAŞKAN
– Önerge üzerinde Mersin Milletvekili Aytuğ Atıcı konuşacaklar. 
Buyurun
Sayın Atıcı. (CHP sıralarından alkışlar)
AYTUĞ
ATICI (Mersin) – Sayın milletvekilleri, 556 sıra sayılı marka üniversiteleri
bölen ve sıradanlaştıran, bazı yeni üniversiteler kuran teklifin 7’nci
maddesine bağlı ek madde 187’yle ilgili olarak verdiğimiz önergemiz üzerine söz
almış bulunuyorum. Verdiği sözü zamanında tutan, verdiği sözü namus bilen
milletvekillerini de saygıyla selamlıyorum. 
Değerli
arkadaşlar, Tarsus’a nihayet bir üniversite kuruluyor. Daha önce defalarca söz
verdiğiniz hâlde kurmadınız, tarih verdiğiniz hâlde çark ettiniz hatta iki yıl
önce görüşülen tasarılardan bir tanesinde Tarsus Üniversitesi vardı,
Tarsuslularla alay edercesine o maddeyi çıkardınız ve şimdi, Tarsus
Üniversitesini kuruyoruz. Verdiğiniz sözleri bilerek ve isteyerek zamanında
tutmadınız çünkü Tarsus Üniversitesini bir kez daha seçim malzemesi yapmak
istediniz. İşte, bundan utanç duyuyoruz. Üniversiteleri siyasal ikbaliniz için
kullandınız. Bu yanlıştır. Bu yanlışı benim gördüğüm gibi, halk da görüyor ve
sizi affetmeyeceğini söylüyor, sandıkta bunun hesabını sizden soracağını açıkça
söylüyor. 
Önergemizle
sağlık bilimleri enstitüsü kurulmasını istiyoruz Tarsus Üniversitesine bağlı
olarak. Tarihte Şahmeran’la anılan Tarsus’a bu enstitü yakışır çünkü ilaçların
büyük bir çoğunluğu, hepinizin de bildiği üzere, önceleri yılan zehrinden elde
ediliyordu. Böyle bir tarihi olan kente böyle bir enstitü yakışacaktır ama
reddettiler. Niye önergemize katılmadı Hükûmet, onu da bilmiyorum. 
Tarsus’un
tarihi sekiz bin yıllıktır, öyle sıradan bir ilçe değildir. 2016 yılında nüfusu
330 bindir yani 55 ilden daha büyüktür. Tarihte de “üniversiteler kenti” olarak
bilinmesine rağmen Tarsus’a üniversite kurulmasını geciktire geciktire, birkaç
kere seçim malzemesi yapa yapa bugüne kadar geldiniz. Tarsus’a üniversite
kurulması iyidir, Tarsus’a üniversite kurulması Tarsusluların hak ettiği bir
şeydir. Burada tarımın, ticaretin, turizmin bütün potansiyelleri harekete
geçecek ve buradaki öğrenciler tarihin güzellikleri içerisinde eğitim
alacaklardır. Bu düşünceyle Tarsus’a bir üniversite kurulması -bakın, 2016
yılında en son verdik 26’ncı Dönemde, 24’üncü Dönemde de vermiştik- birçok kere
teklif edildiği hâlde maalesef AKP bunları reddetti.
Değerli
arkadaşlar, Mersin’i ihmal ettiğinizi defalarca söyledik. Bakın, Mersin,
tahakkuk eden vergi açısından baktığınızda Türkiye'nin 6’ncı büyük kentidir.
2016 yılında Mersin’de 9,5 milyar TL vergi tahakkuku oluşmuştur ve 7,7 milyar
TL de tahsilat yapılmıştır. Yani Mersinliler dürüsttür, çalışkandır,
namusludur, vergilerini de öderler. Ancak siz Mersin’e yatırım yaparken ödediği
parada 6’ncı sırada olan Mersin’i maalesef 22’nci sıraya kadar gerilettiniz.
İşte, Mersinliler de diyor ki “24 Haziran bunun hesaplaşma zamanıdır.” Bu
hesaplaşmayı Mersinliler sizinle yapacaklar. Bunun paniğini hissettiğinizi
görüyorum, gerçekten bu hesaplaşmadan korktuğunuzu da görüyorum. Siz de
görüyorsunuz ki yüzde 10 barajını tutarak ittifak kanunu çıkardınız. Biz size
“Bu ittifak kirli.” derken AK PARTİ ile MHP’nin kurduğu ittifaktan
bahsetmiyoruz, yüzde 10 seçim barajının olduğu bir ortamda yapılan ittifaklar
zorlamadır, yanlıştır.
SALİH
CORA (Trabzon) – Siz de ittifak kurdunuz.
AYTUĞ
ATICI (Devamla) – İndirilelim barajı yüzde 1’e, yüzde 3’e bakın bakalım bu
partiler ittifak yapıyor mu? Hayır, yapmıyor. İşte siz alın terinizle hak
etmediğiniz milletvekillerini, bileğinizin gücüyle, bileğinizin hakkıyla hak
etmediğiniz milletvekillerini bu ittifaktan çıkarmaya çalışıyorsunuz oysa biz,
sadece demokrasi için, hiçbir çıkarımız olmadığı hâlde sıfır baraj ittifakı
yaparak demokrasiyi sağlamak adına böyle bir ittifak içerisinde bulunuyoruz ve
kazanacağız. Bunu buradan görüyorum, halk da görüyor.
Saygılarımla.
(CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
7’nci
maddeye bağlı ek madde 188’de bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/943) esas numaralı Kanun Tasarısı’nın 7’nci maddesi ile 2809 sayılı
Kanun’a eklenen ek 188’inci maddenin ikinci fıkrasının (a) bendinin aşağıdaki
şekilde değiştirilmesini, (c) bendinde yer alan “Araklı Meslek Yüksekokulu”
ibaresinin ise çıkarılmasını arz ve teklif ederiz.
 Bülent
Turan Muhammet Balta Adnan Günnar
 Çanakkale Trabzon Trabzon
 Salih
Cora Ayşe Sula Köseoğlu
 Trabzon Trabzon
“a)
Karadeniz Teknik Üniversitesine bağlı iken bağlantısı değiştirilerek Rektörlüğe
bağlanan Fatih Eğitim Fakültesi, Hukuk Fakültesi, Güzel Sanatlar Fakültesi,
İlahiyat Fakültesi, İletişim Fakültesi, Karadeniz Teknik Üniversitesine bağlı
Beden Eğitimi ve Spor Yüksekokulunun fakülteye dönüştürülmesi ve adı ile
bağlantısının değiştirilmesi ile oluşturulan ve Rektörlüğe bağlanan Spor
Bilimleri Fakültesi ile Rektörlüğe bağlı olarak yeni kurulan İktisadi, İdari ve
Sosyal Bilimler Fakültesinden,”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Takdire bırakıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
Trabzon Üniversitesine Spor Bilimleri Fakültesi olarak aktarılan Beden Eğitimi
ve Spor Yüksekokulunun fakülteye dönüştürüldüğü belirtilmektedir. Araklı Meslek
Yüksekokulunun ise coğrafi konumu ve bölümlerinin içeriği itibarıyla Karadeniz
Teknik Üniversitesinde kalması uygun görülmüştür. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
7’nci
maddeye bağlı ek madde 189’da üç adet önerge vardır, ayrı ayrı işleme alacağım.
Türkiye Büyük Millet Meclisi Başkanlığına
Görüşülmekte
olan 556 sayılı Kanun Tasarısı’nın 7’nci maddesine bağlı ek madde 189’un tasarı
metninden çıkarılmasını arz ve teklif ederiz.
 Didem
Engin Ali Şeker Mahmut Tanal
 İstanbul İstanbul İstanbul
 Ali
Yiğit Kamil Okyay Sındır Kazım Arslan
 İzmir İzmir Denizli
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde İzmir Milletvekili Kamil Okyay Sındır konuşacaklar.
Buyurun
Sayın Sındır. (CHP sıralarından alkışlar) 
KAMİL
OKYAY SINDIR (İzmir) – Sayın Başkan, değerli milletvekilleri; 556 sıra sayılı
Kanun Tasarısı’nın 7’nci maddesine bağlı ek madde 189 üzerinde söz almış
bulunuyorum. 
Değerli
arkadaşlar, elimde Yükseköğretim Kanunu var, dikkatinizi özellikle bu kanuna
çekmek istiyorum. Bu kanunun 3’üncü maddesinin (d) fıkrası üniversiteyi
tanımlıyor: “Bilimsel özerkliğe ve kamu tüzelkişiliğine sahip yüksek düzeyde
eğitim-öğretim, bilimsel araştırma, yayın ve danışmanlık yapan; fakülte,
enstitü, yüksekokul ve benzeri kuruluş ve birimlerden oluşan bir yükseköğretim
kurumudur.” Tabii, burada özellikle de “yüksek düzeyde” ve bunu nitelik ve
içerik açısından ifade etmek gerekirse üniversite tanımına giriyor. Yani
üniversite aslında ciddi bir kurum. Peki, üniversite nasıl kurulur? Yine YÖK
Kanunu’nun 5’inci maddesinin (f) fıkrasına dikkatinizi çekmek istiyorum:
“Üniversiteler ile yüksek teknoloji enstitüleri ve bunlar içindeki fakülte,
enstitü ve yüksekokullar, kalkınma plan ve programlarının ilke ve hedefleri
doğrultusunda ve yükseköğretim planlaması çerçevesinde Yükseköğretim Kurulunun
görüşü veya önerisi üzerine kanunla kurulur.” Yani, siyasilerin “Ben burada
üniversite kurmak istiyorum kafama göre, hadi adı da şu olsun.” diyerek
kurulmaz değerli arkadaşlar. Kanun net olarak bunun nasıl kurulacağını ifade
ediyor. Peki, yine aynı maddenin (h) fıkrası: “Yükseköğretim kurumlarının
geliştirilmesi, verimlerinin artırılması, genişletilmesi ve bütün yurda
yaygınlaştırılması amacına yönelik olarak yenilerinin açılması, öğretim
elemanlarının yurt içinde ve dışında yetiştirilmeleri ve görevlendirilmeleri,
üretim-insangücü-eğitim unsurları arasında dengenin sağlanması, yükseköğretime
ayrılan kaynakların ve ihtisas gücünün dağılımı, millî eğitim politikası ve
kalkınma planları ilke ve hedefleri doğrultusunda ülke, çevre ve uygulama alanı
ihtiyaçlarının karşılanması, örgün, yaygın, sürekli ve açık öğretimi de
kapsayacak şekilde planlanır ve gerçekleştirilir.” diyor.
Biz,
ne güzel planlanmışken bunların hepsi sağlanacak şekilde, üniversitelerin
kuruluşunu buraya getiriyoruz, konuşuyoruz, görüşüyoruz, üniversite kuruyoruz.
Ya, böyle bir şey olabilir mi değerli arkadaşlar? Gerçi fen edebiyat
fakültelerinin olması zorunluluğu kaldırıldı 2008 yılında. Bana göre, o,
üniversitelerin çöküş sürecinin miladıdır. Bir üniversitede fen fakültesi ve
edebiyat fakültesi, temel bilimler alanında üniversitede öğrenci yetiştiren,
araştırmacı, akademisyen yetiştiren kurumların olmadığı bir yerde temel
bilimden, temelden yoksun üniversite olabilir mi değerli arkadaşlar? 
Başka
bir maddeye geliyorum, YÖK Kanunu’nun 7’nci maddesinin (d) fıkrasına. Bunu YÖK
Kurulu üyesi Safa Hocamız gayet iyi biliyor. Yükseköğretim Kurulunun görevleri,
bakın, YÖK’ün görevleri: “Devlet kalkınma planlarının ilke ve hedefleri
doğrultusunda ve yükseköğretim planlaması çerçevesi içinde; yeni üniversite
kurulmasına ve gerektiğinde birleştirilmesine ilişkin önerilerini veya
görüşlerini Millî Eğitim Bakanlığına sunmak.” Hangi devlet kalkınma planlarının
ilke ve hedefleri doğrultusunda geldi bunlar, hangi ilke ve hedefler, bir kişi
getirdi mi? Bu kanun tasarısında YÖK’ün görüş ve önerileri geldi mi yoksa
siyasilerin getirip de kanun hazırlayıp YÖK’ten mecbur kalınıp da onay verilmiş
bir tasarı mıdır bu? 
Çok
samimi soruyorum Sayın Bakan, hangi yöntemle gelmiştir bu tasarı, YÖK’ün devlet
planlama ilkelerine göre mi getirilmiştir? “Bir üniversite içinde fakülte,
enstitü ve yüksekokul açılmasına, birleştirilmesi veya kapatılması ile ilgili
olarak doğrudan veya üniversitelerden gelecek önerilere dayalı kararlar almak
ve gereği için Millî Eğitim Bakanlığına sunmak.” Bu da YÖK’ün bir maddesi.
Üniversitelerarası Kurula bakarsak, yine 11’inci maddede “Üniversitelerarası
Kurul da yükseköğretim planlaması çerçevesinde üniversitelerin eğitim, öğretim,
bilimsel araştırma ve yayın faaliyetlerini koordine etmek, uygulamaları
değerlendirmek, Yükseköğretim Kuruluna, üniversitelere önerilerde bulunmak.”
Üniversitelerarası Kurulunun bir önerisi mi var Sayın Bakan, Sayın YÖK üyem?
Yani böyle bir şey olabilir mi? Plansız, programsız, siyasete alet edilmiş bir
üniversite. Hangi ciddiyetten bahsediyoruz?
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Sayın Başkanım, bir dakika süremi verirseniz…
BAŞKAN
– Tabii ki, buyurun.
KAMİL
OKYAY SINDIR (Devamla) – Dolayısıyla, yapmayın diyorum efendiler, etmeyin;
üniversiteyi, akademiyi, akıl ve bilim kurumlarını siyasetinize alet etmeyin. 
Değerli
arkadaşlar, YÖK’ün resmî görüşünün olmadığı bu tasarıda bu nasıl bir
plansızlıktır, popülizmdir, bu nasıl bir akıl ve bilim karşıtlığıdır? İçerikten
uzak, nitelikten yoksun, çalakalem, gelecek vizyonundan yoksun, planlamadan
yoksun, kaliteden yoksun bir kanun tasarısıdır. Sayın Yekta Saraç, YÖK
Başkanımız, Hocamız ne demiş bugün? “Yeni bir şey deniyoruz.” demiş. Neyle
ilgili? İstanbul Üniversitesinin bölünmesiyle ilgili. Böyle bir açıklama
olabilir mi? Burası deneme tahtası mı değerli arkadaşlar, yeni bir şey
deniyoruz? Üniversiteleri bölmeyin.
Belediyeleri
büyükşehre, bütünşehre getirdiniz, bütünleştirdiniz; Bakanlar Kurulunu tek adam
yönetimine, tek kişinin iki dudağı arasına getirdiniz ama üniversiteler
yönetilemiyor, bölünüz. Böyle bir anlayış olabilir mi değerli arkadaşlar? Böl,
parçala, yönet anlayışı. Dershane sayısı arttı mı, laboratuvar sayısı arttı mı,
öğrenci sayısını artıracak mısınız, fiziki donanım altyapıları arttı mı,
nitelik arttı mı? Ne arttı? Öğretim üyesi.
Bu
tasarı evrensel bilim adına, akıl ve bilim adına bir utanç vesikasıdır diyorum,
hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 556 sıra sayılı Yükseköğretim Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 7’nci maddesinin ek madde 189’da yer alan “Kayseri
Üniversitesi” ibaresinin “Kayseri Alparslan Türkeş Üniversitesi” olarak
değiştirilmesini arz ve teklif ederiz. 2/5/2018
 Kadir
Koçdemir İsmail Ok Nuri Okutan
 Bursa Balıkesir Isparta
 Aytun
Çıray Yusuf Halaçoğlu
 İzmir Kayseri
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Önerge üzerinde Kayseri Milletvekili Yusuf Halaçoğlu konuşacak.
Buyurun
Sayın Halaçoğlu. (İYİ PARTİ sıralarından alkışlar)
YUSUF
HALAÇOĞLU (Kayseri) – Teşekkür ederim Sayın Başkan.
Değerli
milletvekilleri, aslında üniversiteler bilim kurullarıdır yani eğitim, öğretim
kurumları değildir. YÖK’ün adı da bundan dolayı zaten yanlıştır ama şurasını
özellikle belirteyim: Bakın, dünyada köklü üniversitelerin -Oxford olsun, Sorbonne
olsun, Cambridge olsun- hiçbirinde üniversiteler bölünüp parçalanmaz yani yavru
üniversiteler çıkmaz. 
Şimdi,
her şeyden önce, üniversitelerde yeterli bilim adamı sayısını da oluşturmadan
yeni üniversite de açamazsınız. Şu an bile açılmış üniversitelerin kaçında ne
kadar kadro tamamlanması meydana gelmiştir göz önüne alın? Hiçbirinde. Nitekim,
Anadolu’daki birçok üniversitede yüksek lisans bile yapılamamaktadır.
Dolayısıyla herhangi bir şekilde üniversiteden üniversite doğurtmak son derece
yanlıştır. İstanbul Üniversitesi -ki ben de oradan mezun oldum- gibi köklü bir
üniversiteyi siz tutup iki üniversite hâline getiriyorsanız üniversiteler
tarihimizde çok kötü bir örnek meydana getiriyorsunuz. Dolayısıyla, bu türden
bölünmeler ve yeni üniversiteler teşkilini hangi sebeple yaptığınızı anlamakta
zorluk çekiyorum. 
Zira,
söz gelimi, Kayseri Erciyes Üniversitesinde Tomarza, Pınarbaşı, Bünyan,
Yeşilhisar, Yahyalı ve Develi gibi birtakım yüksekokulları siz bir araya
getirip üniversite kurmaya çalışıyorsunuz. Birisi doğusunda birisi batısında,
aralarında hiçbir ilişki olmayan yerlere bir üniversite kurmaya çalışıyorsunuz.
Buna üniversite demeye de bin şahit gerekecek. “Yüksekokullar fakülte hâline
getirilecek.” deniyor bu kanuna göre. 
Şimdi,
değerli milletvekilleri, bu üniversiteyi madem ki kurmak istiyorsunuz, bir
üniversite kurmak istiyorsunuz ki Abdullah Gül Üniversitesi kuruluyor
Kayseri’nin merkezinde… Şimdi yeni bir üniversite kurma ihtiyacınız varsa kurun
ama siz tutup da zaten 64 bin öğrencisi bulunan bir üniversiteyi böldüğünüz
zaman çok mu iyi eğitim vereceğinizi düşünüyorsunuz? Böyle bir şey mümkün
değil. Eğitim sisteminizde, kalitenizde bir değişiklik olmayacak. Niçin buna
tevessül ediyorsunuz? Yani, kadrolaşmak mı istersiniz, rektör atamak mı istiyorsunuz,
kendi görüşünüzde birini? Bunun için yapıyorsanız üniversitelerimizi lütfen
siyasete alet etmeyin. “Bilim” dediğimiz şey, siyasetüstü olmak zorunda olan
bir şeydir. Şimdi, madem ki “Kayseri Üniversitesi” adıyla bir üniversite
kuruyorsunuz, o zaman, bakın, 1975’ten itibaren iki dönem Başbakan Yardımcılığı
da yapmış rahmetli Başbuğ Alparslan Türkeş’in adını verelim Kayseri’ye çünkü
onun doğum yeri, memleketi daha doğrusu, doğum yeri Lefkoşa ama asıl memleketi
Yukarı Köşkerli, Pınarbaşı’nda. O memleketli, oralı. O zaman bu ismi verelim.
Yani şimdi siz “Başbakan olmasını bekliyoruz.” diyorsunuz, onu örnek
gösteriyorsunuz, alın, bu da Başbakan Yardımcısı, ne farkı var Başbakan
olmaktan? İkincisi, ya bu kutsal kitapta, Kur’an-ı Kerim’de yazan bir hüküm müdür
yani illaki bunun ismi verilir verilmez diye? Türkiye Büyük Millet Meclisi yasa
çıkarır, kabul eder ve verir, eğer vermek istiyorsanız ama bunu vermek
istemiyorsanız da söyleyeceğimiz herhangi bir şey yok. Nitekim, bakın, rahmetli
Alparslan Türkeş Türk siyasi hayatında son derece önemli olan, önemli bir yeri
olan insandır. Milliyetçiliğin asıl duayeni sayılır. Atatürk’ten sonra -ki altı
okun birisi milliyetçiliktir- Türk gençlerine milliyetçiliği aşılayan en önemli
isimdir. Şimdi siz bundan vazgeçiyorsunuz, isim vermeyeceğiz diyorsunuz,
reddediyorsunuz. Ama vakıf üniversiteleri de olsa, madem ki vakıf
üniversitelerinde şahısların isimleri vardır öyleyse devlet üniversitelerinde
niye olmasın? İlla başbakan mı olması lazım? Ama siz “Korkut Ata” diyorsunuz,
Korkut Ata başbakan mı oldu? Tarihî bir şahsiyet Korkut Ata, “Dede Korkut”
dediğimiz kişi. Yani bu, başbakan mı oldu da onun ismini verdiniz? Hayır.
Melikşah Üniversitesi var Kayseri’de, niye onu veriyorsunuz, başbakan mı oldu?
Dolayısıyla, ben tekrardan söylüyorum ki: Kayseri Üniversitesine, o zaman,
merhum Alparslan Türkeş’in isminin verilmesini milletvekili arkadaşlarımızdan
istirham ediyorum.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Teşekkür ederim Sayın Halaçoğlu.
Sayın
Akçay, açıklama mı yapacaksınız bir dakika yerinizden?
ERKAN
AKÇAY (Manisa) – Evet Sayın Başkan.
BAŞKAN
– Buyurun.
IV.- AÇIKLAMALAR (Devam)
28.- Manisa Milletvekili Erkan Akçay’ın, 556 sıra sayılı Kanun
Tasarısı’nın 7’nci maddesinin ek madde 189’da İYİ PARTİ’nin vermiş olduğu
önergeyle “Alparslan Türkeş” adının teklif edilmesini kabul etmeyeceklerine ve
bunun siyasi hesaplarla yapıldığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Başbuğ’umuz
Alparslan Türkeş partimiz Milliyetçi Hareket Partisinin kurucusu ve Genel
Başkanıdır. Milliyetçi Hareket Partisi, Başbuğ’umuz Alparslan Türkeş’in bizlere
miras bıraktığı fikir, ilke ve programların kurumsal yapısıyla ve tüzel
kişilikle ifade edildiği bir partidir ve yegâne temsilcisidir. Alparslan Türkeş
ismi ile Milliyetçi Hareket Partisi ismi birlikte, özdeştir. Alparslan Türkeş
demek, Milliyetçi Hareket Partisi demektir; Milliyetçi Hareket Partisi demek,
Alparslan Türkeş demektir. Milliyetçi Hareket Partisinin muvafakati ve rızası
olmadan başka siyasi partiler, kurumlar veya kişiler tarafından herhangi bir
yere “Alparslan Türkeş” adının teklif edilmesini, kullanılmasını, istismar
edilmesini kabul etmeyiz, rıza göstermeyiz. Bu gayretlerin siyasi nema elde
etmek amacıyla ince siyasi hesaplarla yapıldığını düşünüyoruz. 
Alparslan
Türkeş’in partisini terk edenler, “Ülkücü bir parti olmayacağız, MHP’nin devamı
olmayacağız.” açıklamasını yapanlar; kurdukları partide Başbuğ Türkeş’in adını,
üç hilali, bozkurt işaretini yasaklayanlar; konuşmalarında Alparslan Türkeş’e
dair herhangi bir atıfta bulunmayanlar, parti programlarında milliyetçiliğe yer
vermeyenler şimdi Başbuğ Alparslan Türkeş’i istismara yeltenmişlerdir.
Alparslan Türkeş’i reddedip adını anmaktan imtina edenlerin Türkeş’i kullanmaya
hakları yoktur.
Malumunuz
olduğu üzere, üniversitelerin bölünmesi suretiyle ortaya çıkan yeni yapılar ve
üniversite isimleri, özellikle üniversite camialarında yoğun tartışma konusu
yapılmıştır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayın Sayın Akçay. 
Bir
dakika ek süre veriyorum.
ERKAN
AKÇAY (Manisa) – Böyle tartışmalı bir ortamda, bölünen bir üniversitenin bir
parçasına “Alparslan Türkeş” adının verilmesini teklif etmek, her şeyden evvel
Alparslan Türkeş’in hatırasını incitecektir. Bu önergeler, reddedilmek,
istismar etmek ve siyasi rant için verilmiş önergelerdir.
Aziz
Türk milletinin gönlüne taht kuran Başbuğ Alparslan Türkeş’in adı en iyi
yerlere, kurumlara layıktır ancak mevcut siyasi konjonktürü fırsat gibi
değerlendirip atraksiyon yapmayı da uygun görmüyoruz ve bu önergeye “ret” oyu
vereceğimizi ifade ediyoruz.
Saygılar
sunuyorum. (MHP sıralarından alkışlar) 
BAŞKAN
– Teşekkür ederim.
Sayın
Turan…
YUSUF
HALAÇOĞLU (Kayseri) – Sayın Başkan…
BAŞKAN
– Size de söz vereceğim.
Sayın
Turan, buyurun. 
29.- Çanakkale Milletvekili Bülent Turan’ın, üniversite
isimlerine Cumhurbaşkanlığı ve Başbakanlık yapan kişilerin isimlerinin
verilmesi prensibi gereğince 556 sıra sayılı Kanun Tasarısı’nın 7’nci
maddesinin ek madde 189’da İYİ PARTİ’nin vermiş olduğu önergeye
katılamayacaklarına ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; ben de izninizle,
önerge oylamasından önce küçük bir açıklama yapmak istiyorum AK PARTİ Grubu
adına. 
Sayın
Alparslan Türkeş, Türkiye siyasetinde iz bırakmış, milliyetçi hareketin
önderliğini yapmış, uzun yıllar Türkiye'deki demokratik gelişmeye imza atmış
bir siyasi lider. Kendisinin siyasi hayatı ülkemiz için çok kıymetli ancak az
önce izah ettiğim gerekçelerle, daha önce alınan prensip kararı gereğince,
üniversite isimlerine genelde Cumhurbaşkanlığı ve Başbakanlık yapan kişilerin
isimlerinin verilmesi prensibi gereğince, az önce Milliyetçi Hareket Partisinin
kıymetli grup başkan vekilinin izah ettiği gerekçeleri de ekleyerek bu önergeye
katılmayacağımızı ifade etmek istiyoruz. Mutabakatla ileride tekrar bu konunun
ortak bir önergeyle değerlendirilebileceğini ifade etmek istiyorum. 
Bu
vesileyle merhum Alparslan Türkeş’e Allah’tan rahmet diliyorum. 
BAŞKAN
– Sayın Halaçoğlu, buyurun. 
30.- Kayseri Milletvekili Yusuf Halaçoğlu’nun, Manisa
Milletevekili Erkan Akçay’ın yaptığı açıklamasındaki bazı ifadelerine ilişkin
açıklaması
YUSUF
HALAÇOĞLU (Kayseri) – Teşekkür ederim Sayın Başkan.
Şimdi,
ben burada Milliyetçi Hareket Partisi grup başkan vekiline cevap vermiyorum,
gerek de görmüyorum ancak şurasını söyleyeyim: Kimin kimi teklif edip
etmeyeceğini kimseye sormak zorunda değiliz; bu birincisi.
İkincisi
de Alparslan Türkeş gibi Türk milliyetçiliğinin sembolü olan ve herkes
tarafından benimsenmiş bir kişiliği, şahsiyeti bir partiye mal edecek kadar da
küçük düşünmüyoruz. Dolayısıyla bizim bu konudaki teklifimiz samimidir. Ben
Kayseri Milletvekiliyim, oradan buradan parçalanmış üniversiteler gibi eğer
üniversiteleri zaten aşağılıyorsanız neden parçalayıp yeni üniversite
kuruyorsunuz? Dolayısıyla bu konuda bizim samimiyetimizi kimsenin ölçmeye hakkı
ve yetkisi yoktur. Dolayısıyla bu teklifimi eğer bu şekilde burası reddederse
yarın iktidar olduğumuzda yeni bir üniversite kurarak Kayseri’de Alparslan
Türkeş üniversitesi ismini vereceğiz. 
Hepinize
saygılar sunuyorum. (İYİ PARTİ ve CHP sıralarından alkışlar) 
BAŞKAN
– Teşekkür ederim.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
İSMAİL
TAMER (Kayseri) – Sayın Başkan, Kayseri’ye sataşma var, söz istiyorum efendim. 
BAŞKAN
– Sayın Tamer, bir dakika. 
Sayın
Akçay, buyurun lütfen.
31.- Manisa Milletvekili Erkan Akçay’ın, Kayseri
Milletvekili Yusuf Halaçoğlu’nun açıklamalarındaki bazı ifadelerine ilişkin
açıklaması
ERKAN
AKÇAY (Manisa) – Milliyetçi Hareket Partisi Türk milliyetçiliğini tekeline
almaz. İsteyen, arzu eden bunu elbette savunur, buna da saygı duyarız fakat
Alparslan Türkeş ismi -konuşmamın başında da ifade ettiğim gibi- Milliyetçi
Hareket Partisiyle ayrılmaz bir bütün teşkil etmektedir. 
Teşekkür
ederim.
BAŞKAN
– Ben de teşekkür ederim.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7'nci maddesiyle 2809 sayılı Kanun'a
eklenen ek 189'uncu maddesinin birinci fıkrasının (a) bendinde yer alan
"Erciyes Üniversitesine bağlı iken bağlantısı değiştirilerek Rektörlüğe
bağlanan Seyrani Ziraat Fakültesi ile” ibaresinin metin çıkarılmasını,
"Mühendislik, Mimarlık ve Tasarım Fakültesinden” ibaresinin
"Mühendislik, Mimarlık ve Tasarım Fakültesi ile Develi İslami İlimler
Fakültesinden” şeklinde ve (b) bendinde yer alan "Yeşilhisar Meslek
Yüksekokulundan” ibaresinin "Yeşilhisar Meslek Yüksekokulu ile İncesu
Meslek Yüksekokulundan” olarak değiştirilmesini arz ve teklif ederiz.
 Mustafa
Elitaş Sami Dedeoğlu İsmail Tamer
 Kayseri Kayseri Kayseri
 İsmail
Emrah Karayel Mustafa Açıkgöz Talip Küçükcan
 Kayseri Nevşehir Adana

 Adnan
Boynukara Osman Boyraz Mehmet Doğan Kubat
 Adıyaman İstanbul İstanbul
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Takdire bırakıyoruz Sayın Başkan. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım. 
BAŞKAN
– Gerekçeyi okutuyorum: 
Gerekçe:

Erciyes
Üniversitesinin mevcut altyapısının etkin kullanımına sağladığı katkılar
dikkate alınarak Seyrani Ziraat Fakültesi ibaresi madde metninden
çıkarılmıştır. Ayrıca Develi İslami İlimler Fakültesi ile İncesu Meslek
Yüksekokulunun kurulması öngörülmüştür. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Sayın
Tamer, söz mü istemiştiniz? Vaz mı geçtiniz? 
İSMAİL
TAMER (Kayseri) – Hayır Sayın Başkan. 
BAŞKAN
– Ne yapacaksınız? Açıklama mı yapacaksınız Sayın Tamer? 
İSMAİL
TAMER (Kayseri) – Bir açıklama yapacağım Değerli Başkanım. 
BAŞKAN
– Bir dakika içinde tamamlayın lütfen. 
IV.- AÇIKLAMALAR (Devam)
32.- Kayseri Milletvekili İsmail Tamer’in, Erciyes
Üniversitesinin köklü ve akademik kariyeriyle dünyada ses getiren
üniversitelerin başında geldiğine ve Kayseri Üniversitesinin de Türk bilim
tarihine önemli şahıslar yetiştiren bir üniversite olarak geçeceğine ilişkin
açıklaması
İSMAİL
TAMER (Kayseri) – Çok teşekkür ediyorum. 
Kayseri,
4 tane üniversitesiyle Orta Anadolu’nun yıldızı parlayan bir şehridir.
Dolayısıyla Erciyes Üniversitesi de çok köklü bir üniversitedir. Akademik
kariyeriyle birlikte dünyada ses getiren üniversitelerin başında gelmektedir.
Sayın Halaçoğlu’nun ifade etmiş olduğu gibi, sıradan bir üniversite değildir,
sözde bir üniversite değildir. Buranın bölünmesi, yeni bir üniversitenin
doğması çok doğaldır. O açıdan, ben bu konuda Halaçoğlu’na cevap verme ihtiyacı
hissettim. 
Kayseri
Üniversitesi, Orta Anadolu’ya yakışan ve gelecekte de Türk bilim tarihine
önemli şahıslar yetiştiren bir üniversite olarak geçecektir. 
Hayırlı
uğurlu olsun diyorum. (AK PARTİ sıralarından alkışlar)
Teşekkür
ediyorum Başkanım. 
BAŞKAN
– Teşekkür ederim. 
(AK
PARTİ ve CHP sıralarından karşılıklı laf atmalar) 
BAŞKAN
– Sayın milletvekilleri…
YUSUF
HALAÇOĞLU (Kayseri) – Sayın Başkan, kayıtlara girmesi için söylüyorum. 
Ben,
Kayseri Üniversitesinin köklü ve güzel bir üniversite olmadığını hiç
söylemedim. Tam tersine, 64 bin öğrenci…
İSMAİL
TAMER (Kayseri) – Öyle ifade ettiniz. Bölünen… 
YUSUF
HALAÇOĞLU (Kayseri) – Ne söyledim? Hiç öyle bir şey söylemedim, dedim ki:
“Köklü, değerli bir üniversitemizdir, 64 bin öğrencisi vardır. Bu
üniversitemizi bu şekliyle bozmayın. Oxford gibi veya Sorbonne gibi, nasıl
onlar bölünmüyorsa bunu da bölmenize gerek yoktur.” dedim.
BAŞKAN
– Anlaşılmıştır Sayın Halaçoğlu. 
Teşekkürler.

YUSUF
HALAÇOĞLU (Kayseri) - Herhangi bir şekilde de Kayseri Üniversitesini
aşağılayacak veya küçük düşürecek en küçük bir şey söylemedim; tam tersine,
üniversiteyi savundum. 
Teşekkür
ediyorum. 
BAŞKAN
– Tamam, kayıtlara geçmiştir.
Teşekkür
ederim.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim Kurumları
Teşkilatı Kanununda Değişiklik Yapılması Hakkında Kanun Teklifi (2/2311),
Adalet ve Kalkınma Partisi Grup Başkanvekili Kayseri Milletvekili Mustafa
Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– Sayın milletvekilleri, 7’nci maddeye bağlı ek madde 190’ı oylarınıza
sunuyorum: Kabul edenler... Kabul etmeyenler... Kabul edilmiştir.
7’nci
maddeye bağlı ek madde 191’de bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 191’in
2’nci fıkrasına (g) bendinden sonra gelmek üzere aşağıdaki bendin eklenmesini
arz ve talep ederiz.
“h)Sağlık
Hizmetleri Meslek Yüksekokulundan”
 Didem
Engin Ali Şeker Mehmet Tüm
 İstanbul İstanbul Balıkesir
 Ali
Yiğit Kazım Arslan Mahmut Tanal
 İzmir Denizli İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılmıyoruz Sayın Başkanım.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
- Önerge üzerinde Balıkesir Milletvekili Mehmet Tüm konuşacak.
Buyurun
Sayın Tüm. (CHP sıralarından alkışlar) 
MEHMET
TÜM (Balıkesir) – Sayın Başkan, değerli milletvekilleri; Yükseköğretim
Kanunu’nda yapılan değişiklik üzerine söz almış bulunuyorum, hepinizi saygıyla
selamlıyorum.
On
altı yıllık iktidarınız en büyük tahribatı eğitim sistemine vermiştir.
Piyasalaşma ve kadrolaşma nedeniyle eğitim sistemi paralı hâle gelmiştir.
Tümden tarikatların eline teslim edilmiştir. Bunun faturasını da en çok
çocuklarımız, gençlerimiz ve geleceğimiz ödemektedir. Ülkemizde her şeyi
böldüğünüz gibi şimdi de bazı üniversiteleri bölmeye çalışıyorsunuz. Yeni
üniversiteler kurulmasına ilişkin yasa tasarısını Meclise getirdiniz.
“Üniversiteler durup dururken niye bölünüyor?” diye sorduğumuzda, kanun
tasarısında, “Yönetim ve denetim güçlükleri yaşanıyor.” diye belirtilmiş. Bugün
üniversitelerde yönetim ve denetim sıkıntısı varsa bunun nedeni sizin
iktidarınızdır ve sizlersiniz.
Değerli
milletvekilleri, “Vesayetle mücadele edeceğiz.” diyerek geldiğiniz iktidarda,
12 Eylül vesayetinin kurumu olan YÖK’le üniversiteleri susturmaya çalıştınız.
Barışı savunduğu ve Barış Bildirisi’ni imzaladığı için üniversitelerdeki
akademisyenleri işlerinden ettiniz ve onları âdeta açlığa terk ettiniz. 20
Temmuz darbesiyle üniversitede özgür düşünceyi savunan öğretim görevlilerinin
işini, ekmeğini elinden aldınız. Üniversitelerde özgürlüğü, demokrasiyi savunan
öğrencileri disiplin soruşturmalarıyla okullardan attınız. OHAL kanun hükmünde
kararnameleriyle binlerce üniversiteliyi, dekanı, öğretim görevlisini işten
attınız, üniversiteleri kapattınız ve on binlerce insanı mağdur ettiniz. En
son, Boğaziçi Üniversitesinde hiçbir suça veya şiddete bulaşmamış olmasına
rağmen Türkiye'nin en parlak öğrencilerini cezaevlerine attınız ve mağdur
ettiniz. 
Üniversiteler,
özgür düşüncelerin, aydınlığın, bilimin ve aklın merkezidir. Siz, düşünmeyen,
üretmeyen, çağ dışı üniversiteler istiyorsunuz. 
Değerli
milletvekilleri, üniversiteler neden bölünmek isteniyor bilmiyoruz. İstanbul
Üniversitesi, Gazi Üniversitesi, Selçuk Üniversitesi ve Karadeniz Teknik
Üniversitesi gibi Türkiye'nin en eski ve en köklü okullarını bölüyorsunuz. Bunu
yaparken bu üniversitelerin hocalarına, öğrencilerine, bileşenlerine hiçbir
şekilde sormuyorsunuz, görüş almıyorsunuz ve bunları âdeta yok sayıyorsunuz.
Kamuoyunun bu konuyu tartışmasına dahi izin vermiyorsunuz. Seçim meydanlarında
“20 yeni üniversite açtık.” demek için Türkiye'nin en köklü üniversitelerinin
birikimlerini, geleneklerini yok ediyorsunuz. Bu üniversitelerin kültürü ve
bilgi birikimleri var. Cerrahpaşalı tıbbiyeliler “Üniversitemize dokunmayın.”
diyor. Bu öğrenciler hiçbir ideolojik ve siyasi amaç gütmeden “Bizi İstanbul
Üniversitesinden, kökümüzden ayırma; kökünden kopmak ölmek demektir.” diyorlar.

Değerli
milletvekilleri, dünya üniversiteleri sıralamasında ilk 500’e giren İstanbul
Üniversitesi eğer bölünürse bilimsel çalışmaları da bölüneceğinden ilk 500’deki
yerini kaybedecektir. Üniversitelerin tamamen siyasi amaçlar yüzünden bölünmesi
ülkemizin geleceğine yapılmış en büyük kötülüktür, en büyük darbedir.
Üniversitelerimiz dünya eğitim sıralamasında daha geriye düşecektir. 
Bu
tasarıda 15 yeni vakıf üniversitesinin kurulacağı da belirtilmiştir. 20 Temmuz
OHAL kanun hükmünde kararnameleriyle kapatılan vakıf üniversitelerinin FETÖ’yle
yakınlığı olduğunu herkes biliyor. Şimdi eğitim sisteminin tarikatlara peşkeş
çekildiği bir ortamda üniversiteleri bölmek ve yeni vakıf üniversiteleri kurmak
vakıf üniversitelerini tarikatlara terk etmektir. Biz Cumhuriyet Halk Partisi
olarak, üniversitelerin halka sorulmadan, tamamen siyasi amaçlarla bölünmesine
sonuna kadar karşıyız ve karşı olmaya devam edeceğiz. Ne yaparsanız yapın,
medyayı, üniversiteleri ne kadar baskı altına alırsanız alın, 24 Haziranda
halkın iktidara yürüyüşünü asla durduramayacaksınız. Gençlerin, geleceğin
aydınlık bir Türkiye için yükselişine asla engel olamayacaksınız. 
Yaşamın
her alanında böldüğünüz, parçaladığınız her şeyi yeniden birleştireceğiz diyor,
hepinize saygılar sunuyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 7’nci maddeye bağlı ek madde 192’yi oylarınıza sunuyorum: Kabul
edenler… Kabul etmeyenler… Kabul edilmiştir.
7’nci
maddeye bağlı ek madde 193’ü oylarınıza sunuyorum: Kabul edenler… Kabul
etmeyenler… Kabul edilmiştir.
7’nci
maddeye bağlı ek madde 194’ü oylarınıza sunuyorum: Kabul edenler… Kabul
etmeyenler… Kabul edilmiştir.
7’nci
maddeye bağlı ek madde 195’i oylarınıza sunuyorum: Kabul edenler… Kabul
etmeyenler… Kabul edilmiştir.
7’nci
maddeye bağlı ek madde 196’yı oylarınıza sunuyorum: Kabul edenler… Kabul
etmeyenler… Kabul edilmiştir.
7’nci
maddeye bağlı ek madde 197’de iki adet önerge vardır, önergeler aynı
mahiyettedir, birlikte işleme alacağım: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 197’nin
tasarı metninden çıkarılmasını arz ve teklif ederiz.
 Mahmut
Tanal Ali Şeker Didem Engin
 İstanbul İstanbul İstanbul
 Ali
Yiğit Kazım Arslan Elif Doğan Türkmen
 İzmir Denizli Adana
Aynı
mahiyetteki diğer önergenin imza sahipleri:

 Filiz
Kerestecioğlu Demir Mehmet Ali Aslan Mehmet Emin Adıyaman
 İstanbul Batman Iğdır
 Hüda
Kaya Sibel Yiğitalp  İstanbul Diyarbakır 
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılamıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım. 
BAŞKAN
– Önergeler üzerinde ilk olarak, Adana Milletvekili Elif Doğan Türkmen
konuşacaklar.
Buyurun
Sayın Doğan Türkmen. (CHP sıralarından alkışlar) 
ELİF
DOĞAN TÜRKMEN (Adana) – Sayın Başkanım, değerli milletvekilleri; söz aldığım
konu Ankara Medipol Üniversitesinin kurulması. Yeni kurulması öngörülen Ankara
Medipol Üniversitesinin kurucu vakfı ile İstanbul Medipol Üniversitesinin
kurucu vakfı arasında sadece bir kelime farklılık bulunmaktadır. 2009 yılında
kurulan İstanbul Medipol Üniversitesi Ankara’da da bir üniversite kurmak
istemiştir. Bu konu Komisyona geldiğinde YÖK, böyle bir üniversitenin
kurulmasına gerek olmadığına ama takdirin Komisyonda olduğuna dair de fikrini
belirtmiştir. 
Biz
Cumhuriyet Halk Partisi olarak öncelikle bu konuda, eğitim konusunda kamusal
eğitimin yaygınlaşmasının sağlanması gerektiğini düşünmekteyiz. Ayrıca, tüm
Türkiye çapında kurulacak olan vakıf üniversiteleriyle ilgili çok detaylı
araştırma ve incelemeler yapılması gerektiğini, özellikle 15 Temmuz öncesi
yaşandığı gibi yeni cemaat problemleri yaşanmaması için tüm kurulacak vakıf
üniversitelerinin cemaat, tarikat ve benzeri oluşumlarla organik ilişkilerinin
olup olmadığına dikkat edilmesi gerektiğini özellikle vurgulamak istiyoruz.
Ayrıca,
Adana’mızda da Ankara Başkent Üniversitesi, Adana Başkent Üniversitesinin
kurulmasını istemektedir. Sayın Millî Eğitim Bakanımızın bir açıklaması var,
Türkiye’de üniversitelerin kurulmasının desteklendiği yönünde. Ankara Medipol
Üniversitesi bu kanun tasarısının içerisinde olmamasına rağmen konulmuştur,
bugün önümüzde, biraz sonra oylaması yapılacak. Ben bir Adana Milletvekili
olarak çok net şunu söylemek istiyorum: YÖK’ün planlamasında “Ankara’da böyle
bir üniversite kurulmasına gerek yoktur.” denilmesine rağmen bugün, bu
üniversiteyle ilgili tasarı önümüze geldiyse bir Adana Milletvekili olarak şunu
çok net biliyorum: Adana’nın bir üniversiteye daha ihtiyacı vardır. Bu nedenle
Adana Başkent Üniversitesinin başvurusunun YÖK’te bekletilmemesini, Sayın
Bakanın da açıklamasına uygun olarak bir an önce önümüze getirilmesini ve
kurulmasına da izin verecek kanunun Meclis Genel Kurulunda ivedi olarak
oylanmasını bir Adana Milletvekili olarak, Adanalılar olarak da talep
ettiğimizi burada açıkça belirtmek istiyorum. 
Bunun
dışında, bir konuya daha değinmek istiyorum izninizle: Boğaziçi Üniversitesinin
tutuklu öğrencileri. Sayın Cumhurbaşkanı daha çok demokrasi için aday olduğunu
ve kazandığında Türkiye’ye daha çok demokrasi getireceğini beyan etti. Bu beyan
çok doğru, Türkiye'nin gerçekten demokrasiye ihtiyacı var. Türkiye'nin aydınlık
beyinlerinin cezaevlerinde değil, okullarında, eğitimde, öğretimde olmasına da
ihtiyacı var. Bu nedenle, bir an önce Boğaziçili öğrencilerin serbest
bırakılması gerektiğini de buradan bir kez daha söylemek istiyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Doğan Türkmen. 
Aynı
mahiyetteki önergeler üzerinde şimdi de Diyarbakır Milletvekili Sibel Yiğitalp
konuşacak. 
Buyurun
Sayın Yiğitalp. 
SİBEL
YİĞİTALP (Diyarbakır) – Sayın Başkan, değerli milletvekilleri; az önce grup
başkan vekilimiz de söyledi, İstanbul’da il eş başkanımızın da içinde bulunduğu
10 arkadaşımız tutuklandı. Türkiye'nin 3’üncü büyük partisiyiz, o kentin de
3’üncü büyük partisiyiz. Seçime de elli bir gün kaldı, elli bir gün sonra seçim
olacak ve elli bir gün sonra olacak seçimin mevcut koşullarını biraz size
anlatmak istiyorum. Bakın, siz otuz altı ay içerisinde 4 seçim yapmış
olacaksınız, elli bir gün sonra 4’üncü seçim olacak ve otuz altı ay içerisinde
4’üncü seçim olmuş olacak. Seçimler ülkesi demiştim ya az önce ve bu seçimlerin
içinde ne var? 7 Haziranda biz 80 milletvekili geldiğimizde panikleyen ve bize
karşı birleşen 3 parti vardı, hızlıca karar aldılar, hemen yeniden bir seçim
kararı alındı ve 1 Kasımda yeniden seçim yapıldı. Dert şuydu: HDP Parlamentoya
girmesin, Kürtler, Aleviler Parlamentoda olmasın, bu kimliğe sahip çıkmasın.
Yine olmadı, ondan sonra OHAL’ler, sokağa çıkma yasakları, neredeyse
sıkıyönetimlere varan uygulamalarla şu anda mevcut süreç devam ediyor. 
Hakkâri’de
bir aylık yasak ilan edilmiş ve bir ay boyunca hiçbir eylem ve etkinlik
yapılmayacak. Şimdi, bir ay boyunca eylem ve etkinliğin yapılmadığı bir yerde
seçim çalışması nasıl yapılacak? Soruyorum size. O yasak da bize uygulanacak,
sizlere uygulanmayacak. Biz Diyarbakır’da 3 insan bir araya gelsek, 3 kişi
hemen bir araya gelsek emniyet ve valilik tahammül göstermiyor. Böyle bir
atmosferin seçimi nasıl olabilir? Sormak istiyorum size. Basının hemen hemen
hepsi sizin elinizde, bu yetmedi size. Güvenlik, kolluk kuvvetleri sizin
emrinizde, bu da size yetmiyor. Bırakın, bari insanlar kendi koşullarında seçim
çalışması yapsın, buna da müsamaha gösterilmiyor. Öyle bir hâle geldi ki bakın,
milletvekilleri şu anda cezaevinde, 94 belediye başkanımız cezaevinde ve
104’üne kayyum atanmış, 5 binden fazla arkadaşımız cezaevinde ve buna rağmen
hâlen karşımızda duran ve bu çalışmalarımızı engellemeye çalışan bir akılla
karşı karşıyayız. 
Şimdi,
ittifaklar yapıldı. Hatırlarsanız, 1980 yılında yüzde 10 barajı gibi bir baraj
vardı, bu da biz Kürtlerin Parlamentoya girmemesi içindi, dert oydu. Öyle bir
oldu ki yüzde 10 barajıyla her zaman al gülüm ver gülüm bir şekilde Parlamento
faaliyetleri yürütülüyordu. Biz yüzde 10 barajını aştıktan sonra, şimdi yüzde
50+1 barajı geliştirildi. İttifaklar yapılıyor, ittifakların da hangi saiklerle
yapıldığını biliyoruz. Bunların içinde HDP olmamasını da çok anlıyoruz çünkü
HDP bütün benzeyenlerin dışında bir partidir, benzemez. Neden benzemez? Çünkü
HDP, Kürtleri, kadınları, Alevileri, Ermenileri yani aslında Türkiye’deki bütün
ötekileştirilenleri bir araya getiren ve bunun sözünü söyleyen bir parti olduğu
için benzemiyor, hani herkesin birbirine benzediği bir yerde değil. İyi ki de
öyle değiliz, iyi ki de herkesi birbirine benzemeye zorunlu kılan bir siyasetin
içinde değiliz. İyi ki de bir insanın ağzına bakıp onun ağzından ne çıkıyor,
aman ha bize kızacak diye böyle “hazır ol”da bekleyen bir yerde değiliz ve biz
iyi ki de kadın özgürlükçü bir parti olarak burada, sesimizi, sözümüzü söyleyecek
düzeyde bize imkân verildi ve biz şunu da söyleyelim size: Yani 1980’deki yüzde
10 barajını yüzde 50+1’e çıkardınız, tamam, kendi aranızda “Körler sağırlar,
birbirini ağırlar”a dönüştü, al gülüm ver gülüm hikâyesi. Şunu unutmayın: Eğer
HDP bu Parlamentoda olmazsa ya da HDP’yi bu ülkenin siyasetinde sözünü
söyleyemeyecek duruma getirirseniz bu ülke kaybedecek. Biz kaybetmeyiz, biz
zaten her şeyin mücadelesini yürütüyoruz. Biz öyle kolay kolay buralara
gelmedik; herkes çok iyi bilir, çok ağır bedeller ödenerek buraya gelindi ve bu
bedellerin de kıymetini çok iyi biliriz. Asla ve asla kişisel hırslarımıza,
ihtiraslarımıza kurban etmeyiz ama şunu da söylemekte fayda var: Eğer HDP
burada olmaz ise inanın ki tarih sizi mahkûm edecektir. Siz kendi kendinize ittifaklar
oluşturuyorsunuz ya, HDP’yle bir arada görünmeme kaygısı yaşıyorsunuz ya
vallahi HDP sizin yanınızda görünmek istemiyor. HDP’yi tutuklayan sizsiniz,
HDP’ye her gün hakaret eden sizsiniz, HDP’yi tahkir eden sizsiniz ama HDP’yle
bir arada görünmek istemeyenler de sizsiniz. Şimdi sorarım size: Zulmeden mi
utanmalı, zulüm görenler mi? Yani bunun hesabını kim verecek? Zulmedenler.
Dolayısıyla bu saatten sonra bu seçimin koşullarını ve şartlarını burada
tartışıp bir karara bağlamadıkça bu seçim sonuçları meşru olmayacaktır. Yani
siz bir ay boyunca her türlü eylem ve etkinliği yasakladığınızda o insanlar
nasıl seçim çalışması yapacak? Bundan hiç rahatsız olmuyor musunuz? Ama siz
gittiğinizde binlerce araç geliyor -hepsi de zırhlı araçlar- binlerce kolluk
kuvveti etrafınızda etten duvar örüyor. Halkla aranızdaki mesafe neredeyse
birbirini göremeyecek düzeyde, o denli korkunç güvenlik, kolluk kuvvetleri
aranızda var ve siz bu süreci bir şekilde kendi lehinize dönüştürmeye
çalışıyorsunuz. Böyle bir seçim çalışması olabilir mi? Hangi vicdan, hangi
ahlak bunu kabul eder? Ben en iyi şartları kendime sağlayacağım ama karşımdaki
kişinin bir cümle bile kurmasına izin vermeyeceğim ve sonra da diyeceğim ki:
“Ben seçim yaptım, sandıktan çıktım.” 
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) – Son bir cümle…
BAŞKAN
– Tamamlayın, peki.
SİBEL
YİĞİTALP (Devamla) – Öyleyse, sandıktan çıkmaktan bahsediyorsunuz, bizim
sandıktan çıkanlara da saygı duymanız lazım; o da yok. 11 milletvekilimizin
vekilliğini düşürdünüz, ne iradeye saygı duyuyorsunuz ne oy verene saygı
duyuyorsunuz. Bir de kendi içinizde, birbirinizi, körler sağırlar
ağırlıyorsunuz ama şunu da unutmayın ki her şeyin bir sonu vardır. Zulmün de
bir sonu vardır, bu haksızlığı yapanların da bir sonu vardır. 
Allah
inancınız olduğuna inanıyorum, Allah katında da bunun bir hesabı vardır, kul
katında da bir hesabı vardır. O gencecik çocukların bedenlerinin toprağa
düşmesinde de sizin sorumluluğunuz vardır, bugün siyasi saiklerle otuz altı ay
içerisinde dört seçim yapmanın ekonomik faturasının yoksullara çıkarılmasında
da sorumluluğunuz vardır ve binlerce ölen gençlerin de vebali sizin
boynunuzadır. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
BÜLENT
TURAN (Çanakkale) – Dağa çıkana “hayır” demiyorsunuz, bize “vebal” diyorsunuz,
yapmayın gözünüzü seveyim ya! 
SİBEL
YİĞİTALP (Diyarbakır) – Çıkarmayın, siyaset yolunu açın. 
BÜLENT
TURAN (Çanakkale) – Kapattınız her şeyi. 
FİLİZ
KERESTECİOĞLU DEMİR (İstanbul) – Çıkmayanı cezaevine göndermezseniz…
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci
maddeye bağlı ek madde 198’de iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek 198’inci
maddesinde yer alan “Bozok Üniversitesine,” ibaresinden sonra gelmek üzere
“Bülent Ecevit Üniversitesine,” ibaresinin eklenmesini ve “Yozgat Bozok
Üniversitesine,” ibaresinden sonra gelmek üzere “Zonguldak Bülent Ecevit
Üniversitesi,” ibaresinin eklenmesini arz ve teklif ederiz. 
 Bülent
Turan  Mehmet Doğan Kubat Halil Eldemir
 Çanakkale İstanbul Bilecik
 Hüseyin
Özbakır İlyas Şeker
 Zonguldak Kocaeli
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Takdire bırakıyoruz Sayın Başkan. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
Madde
6’da yapılan değişiklik doğrultusunda düzenleme yapılması önerilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesiyle 2809 sayılı Kanun’a
eklenmesi öngörülen ek madde 198’inci maddenin tasarı metninden çıkarılmasını
arz ve teklif ederiz.
 Filiz
Kerestecioğlu Demir Mehmet Ali Aslan Hüda Kaya
 İstanbul Batman İstanbul
 Mehmet
Emin Adıyaman Sibel Yiğitalp Mahmut Toğrul 
 Iğdır Diyarbakır Gaziantep
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Başkanım.
BAŞKAN
– Önerge üzerinde Gaziantep Milletvekili Mahmut Toğrul konuşacak.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, Değerli Başkan; üniversiteler ürettikleri bilimle,
üniversiteler yarattıkları kültürel ortamla kendilerini evrensel bilim
camiasında kabul ettirirler ama Türkiye’de maalesef, şu anda üniversitelere
baktığımızda, bilinen birtakım siyasetçilerin ismi konularak isimler üzerinden
bir siyaset yapılmaya çalışılıyor. Aslında kamuoyuna siyasal mesajlar verilmeye
çalışılıyor. Zaten üniversitelerin bugün çoğaltılmaya çalışılmasının da
temelinde yatan neden bir ihtiyaçtan kaynaklanmıyor, tam tersi, bir seçim
yatırımı olarak düşünülüyor. Değerli arkadaşlar, üniversitelerin birçok sorunu
varken bu kadar dar bir zamanda getirilmesinin tamamen siyasi saiklerle yapılan
bir çaba olduğu görülüyor.
Söz
konusu maddede, var olan üniversitelerin önüne şehir isimleri de getiriliyor
ama ne hikmetse bunda da ayrımcılık yapılıyor; bazı şehirlere getiriliyor, bazı
şehirlerinki getirilmiyor. Neye göre yapılıyor onu da anlamak zor. 
AKP
Hükûmeti artık üniversiteleri yönetemediği gibi aslında ülkeyi de bir bütün
olarak yönetemiyor. Bugün 2019’da yapılacak seçimin baskın bir seçime
dönüştürülmesinin nedeni aslında AKP’nin ülkeyi yönetememesiyle doğrudan
ilişkili. Ekonomiyi yönetemiyor; kurlardaki artışa bakın, akaryakıttaki artışa
bakın, enflasyondaki artışa bakın, işsizlikteki artışa bakın, üniversite mezunu
işsizlerin sayısındaki patlamaya bakın, artık yönetilemez hâle gelmiş. Ama ne
pahasına olursa olsun, seçimlerin kazanılması açısından her yol mübah
görülüyor. 
Bakın
“Her kentte bir üniversite açtık.” siyasal çalışması, arkasından on altı yıldır
akıllarına gelmeyen emeklilere, emekçilere, işte, efendim, “İki bayramda birer
ikramiye veriyoruz.” çabası, ne hikmetse on altı yıldır akıllarına gelmeyen
işçiye, emekçiye bakıyorsunuz, yerelde belediyelerce bayramda biner lira bir
ücret verilmesi... Örneğin Gaziantep Şahinbey Belediyesi böyle bir açıklama
yapmış. On altı yıldır belediye işçileri, çalışanları akıllarına gelmedi, her
türlü ücretleriyle zorlandılar, geçimlerini yapamaz hâle geldiler. Akıllarına
gelmeyen işçi, emekçi, ne hikmetse 24 Hazirana giderken akıllarına gelmeye
başladı.
Değerli
arkadaşlar, kamuoyu bunu görüyor, kamuoyu kör, sağır değil ve bunun nedenini de
anlıyor, bunu alacaktır çünkü bu, annesinin ak sütüdür, yıllarca kestiğiniz
ücretleridir ama emin olun, bunun karşılığında size oy vermeyecektir çünkü on
altı yıllık iktidarınızı toptan düşünecektir.
Üniversiteleri
birer rant alanı, üniversiteleri birer kadrolaşma alanı olarak değerlendirmenin
dışında söz konusu tasarıda aslında bir şey yok ama aynı zamanda üniversitenin
en mağdur kesimi olan öğrencilerin bakın bugün yurt sorunu var. Üniversiteler
hâlâ cemaatlerin, tarikatların yurduna mahkûm ediliyor. Geçmişte Fetullahçı
cemaate kullandırılan bu yurt alanı şimdi başka cemaatlerce doldurulmaya
çalışılıyor. Üniversite ortamı öğrenci için sadece eğitim öğretim yaptığı bir
alan değil, aynı zamanda kültürlendiği, aynı zamanda sosyal olarak geliştiği
bir alandır ama bugün öğrencilerin en ufak kendilerini ifade edecekleri bir
alan yoktur. 
Öğrencilerin,
efendim, harçları, üniversite harçları affa uğrayacakmış ama terörle iltisaklı
olanlar bunun dışında tutulacakmış. Örneğin Boğaziçi Üniversitesinde bir
açıklama yaptıkları için Cumhurbaşkanınca hedef gösterilmesi sonucu 10
öğrencinin tutuklanması terörle iltisaklı hâle getirilecek. Şimdi, bu,
hakkaniyetli midir? Böyle bir şey olabilir mi? Efendim, onların harçlarına bir
şey yapamayacaksınız. Bu ülkede öyle bir hâle getirdiniz ki neredeyse terörle
iltisaklı olmayan öğrenci kalmadı. 70 bin öğrenci bugün cezaevlerinde. 
(Mikrofon
otomatik cihaz tarafından kapatıldı)
MAHMUT
TOĞRUL (Devamla) – 70 bin öğrencinin cezaevinde olduğu bir ülkede yaşıyoruz. Bu
tasarıyı halkımız seçim rüşveti olarak görecektir, asla kabul etmeyecektir ve
bunun sonucunda da size 1 tane oy vermeyecektir diyor, saygılar sunuyorum. (HDP
sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
8’inci
maddede 2 adet önerge vardır, aykırılık sırasına göre işleme alacağım. 
Türkiye Büyük
Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 8’inci maddesinin tasarı metninden
çıkarılmasını arz ve teklif ederiz. 
 Filiz
Kerestecioğlu Demir Mahmut Toğrul  Sibel Yiğitalp
 İstanbul
 Gaziantep  Diyarbakır
 Müslüm
Doğan  Hüda Kaya
 İzmir
 İstanbul
BAŞKAN -
Komisyon önergeye katılıyor mu? 
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkan. 
BAŞKAN
– Gerekçeyi okutuyorum. 
Gerekçe:
AKP
iktidarlarının yükseköğretime yönelik merkezîleştirme, piyasalaştırma ve
kadrolaştırma esaslı müdahaleleri bu tasarıyla yeni bir boyuta taşınmıştır.
Hükûmet bu tasarıyla birçok üniversiteyi bölmeyi amaçlamaktadır. Tasarıda
üniversitelerin bölünmesinin gerekçesi açıklanmamış, "…yükseköğretim
alanındaki donanımının geliştirilmesi çerçevesinde...” denilerek bu husus
geçiştirilmiştir. Üniversitelerin bölünmeleri hakkında bir kararı, planlaması,
kurumsal değerlendirmesi olduğu yönünde bir bilgi yoktur. AKP yine altyapısı
hazırlanmadan, gerekliliğini tam olarak ortaya koymadan, toplumsal mutabakat
sağlamadan eğitime, yükseköğretime dair bir düzenlemeyi emrivaki yol ve
yöntemlerle bir oldubittiye getirerek yasalaştırmak istemektedir.
Üniversitelerin,
Erdoğan'ın açıkladığı üzere, "öğrenci sayılarının fazla olması gibi”
hiçbir karşılığı olmayan bir gerekçeyle bölünmesi kabul edilebilir değildir.
Dünyada öğrenci sayısı yüzbinleri bulan çok sayıda üniversite bulunmaktadır.
Ayrıca, “öğrenci sayısı fazla” diye bölünen üniversite örneği de yoktur. 
Diğer
taraftan, eğer tek neden, iddia edildiği üzere, öğrenci sayısı ise öğrenci
sayısı çok fazla olan birçok üniversite neden bölünmemektedir?
Bologna,
Padova, Paris, Oxford, Cambridge, Heidelberg üniversiteleri ve onlara esin
kaynağı olan El Ezher gibi yükseköğretim kurumları olmak üzere, üniversiteler,
aynı ad ve aynı kurumsal kimlikle varlıklarını ve yüksek eğitim ve öğretim
işlevlerini yüzyıllarca kesintisiz olarak sürdürmektedirler. Bu ve benzeri
üniversiteler büyük iktisadi, sosyal ve siyasal devrim, çalkantı, felaket
olarak adlandırabileceğimiz değişimleri yaşamış, kurumsal yapılarını ve
saygınlıklarını koruyarak ayakta kalmışlardır.
Üniversitelerin
bölünmesinin yaratacağı sorunlar dışında ortaya çıkaracağı hiçbir makul neden
yoktur. Mevcut olan bir kurumun başka bir adla başka kurumlarla bir arada yeni
bir toplumsal yapı oluşturacak biçimde birleştirilmesiyle hiçbir yeni donanım
yaratılmış olamaz. Olsa olsa bu yeni duruma uyum sağlamak için geçirilecek
zaman ve harcanacak olan çabayla bazı yeni maliyetler ortaya çıkacağından
eğitim ve araştırma çabalarının aksaması söz konusu olur. Bu ise en azından
öngörülebilir gelecekte telafi edilemeyen eğitim zararına neden olacağından,
eğitimin geliştirilmesi anlamında bir katkı oluşturmaktan uzaktır. Bu yeni
yapılanmanın bilimsel araştırmaya yeni bir katkı yapıp yapmayacağı da
aşikârdır.
Bu
düzenleme, üniversite özerkliğine yönelik darbe niteliğindedir. Üniversite
özerkliğinin en önemli unsurlarından biri yönetsel özerkliktir. Üniversite
bileşenlerinin tamamı günlerdir üniversitelerinin bölünmemesi için eylem ve
etiklik yapmaktadır. Kendisine karşı olan, biat etmeyen iktidar bu demokratik
taleplere kulağını tıkadığı gibi bu eylemleri bastırmak için TOMA’ları, çevik
kuvveti, gözaltı araçlarını üniversitelerin önüne yığmış durumdadır. Üniversite
öğrencileri ve akademisyenler her yerde "Üniversiteme dokunma” derken
tasarının geri çekilmesi için imza kampanyaları düzenlemektedir. Hiç kimseyi
karar süreçlerine dâhil etmeyen AKP Hükûmeti ise yükselen itirazları görmediği
gibi üniversitelerden yükselen ses karşısında sadece kulağını tıkamaktadır.
Çünkü AKP, eğitimin her kademesine jakobence yapılan siyasi müdahalelerde
doğrudan etkilenen gençleri dikkate almamaktadır.
Üniversitelerin
bölünmesinin üniversitelerde uzun yıllar içerisinde büyük emeklerle inşa edilen
bilgi ve birikime zarar vereceği ortadadır. Bu nedenle üniversitelerin siyasi
saiklerle bir seçim yatırımı olarak siyasi iktidar tarafından bölünmesi, parçalanması
ve üniversitelerin tematik/butik üniversitelere dönüştürülmesi kabul edilebilir
bir durum değildir.
Halkların
Demokratik Partisi yeni üniversiteler kurulmasına karşı değildir fakat
Türkiye'deki birçok üniversitenin tabela üniversitesi olmanın ötesine
geçemediği, yükseköğretimin hızla özelleştirilip piyasanın kaderine terk
edildiği, kamusal, bilimsel, özerk, demokratik karakterinin hızla
aşındırıldığı, akademisyen kıyımının yaşandığı, Boğaziçi Üniversitesinde olduğu
gibi öğrenciler üzerindeki baskıların her geçen gün artırıldığı, birçok
üniversitenin belli sermaye gruplarına, cemaat ve tarikatlara peşkeş çekildiği
bir ortamda yeni üniversiteler kurulması, üniversitelerin bir oldubittiyle
bölünmesi doğru değildir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (1/943) esas numaralı Kanun Tasarısı’nın 8’inci maddesiyle 2809 sayılı
Kanun’a eklenen geçici madde 51'in yirmi beşinci fıkrasında yer alan “Türk
Müziği Devlet Konservatuvarı” ibaresinin “Türk Müziği Devlet Konservatuvarına
ait bina ve tesisler” şeklinde değiştirilmesini, yirmi beşinci fıkrasından
sonra gelmek üzere aşağıdaki fıkranın eklenmesini, yirmi altıncı fıkrasında yer
alan "Hemşirelik” ibaresinden sonra gelmek üzere "Orman"
ibaresinin eklenmesini, yirmi yedinci fıkrasının aşağıdaki şekilde
değiştirilmesini ve bu fıkradan sonra gelmek üzere aşağıdaki fıkranın
eklenmesini, otuz üçüncü fıkrasından sonra gelmek üzere aşağıdaki fıkranın
eklenmesini, otuz dördüncü fıkrasında yer alan "Havacılık ve Uzay
Bilimleri Fakültesi” ibaresinin "Havacılık ve Uzay Bilimleri Fakültesine
ait bina ve tesisler” şeklinde değiştirilmesini, otuz dokuzuncu fıkrasındaki
"diğer lisansüstü” ibaresinin ve elli birinci fıkrasında yer alan
"Seyrani Ziraat Fakültesinin Fen Bilimleri Enstitüsündeki anabilim
dallarında öğrenim gören öğrenciler, Veteriner Fakültesinin Sağlık Bilimleri
Enstitüsündeki anabilim dallarında öğrenim gören öğrenciler” ile ibaresinin
metinden çıkarılmasını, altmış altıncı fıkrasından sonra gelmek üzere aşağıdaki
fıkraların eklenmesini arz ve teklif ederiz. 
 Bülent
Turan Mehmet Doğan Kubat Salih Cora
 Çanakkale İstanbul Trabzon
 Radiye
Sezer Katırcıoğlu  Ayşe Sula Köseoğlu
 Kocaeli Trabzon
“İstanbul
Üniversitesine bağlı iken bağlantısı değiştirilen fakülteler, yüksekokullar ile
meslek yüksekokullarında öğrenim gören öğrenciler 2017-2018 eğitim öğretim
dönemi sonundan geçerli olmak üzere bu Kanunla kurulan İstanbul Cerrahpaşa
Üniversitesinin ilgili fakülteleri, yüksekokulları ile meslek yüksekokullarına
aktarılmıştır.”
“Sakarya
Üniversitesine bağlı iken bağlantısı değiştirilen fakülteler, yüksekokullar ile
meslek yüksekokullarında öğrenim gören öğrenciler 2017-2018 eğitim öğretim
dönemi sonundan geçerli olmak üzere bu Kanunla kurulan Sakarya Uygulamalı
Bilimler Üniversitesinin ilgili fakülteleri, yüksekokulları ile meslek
yüksekokullarına aktarılmıştır.”
“Sakarya
Üniversitesine bağlı iken bu Kanunla Sakarya Uygulamalı Bilimler Üniversitesine
aktarılan fakülte ve yüksekokulların Sosyal Bilimler Enstitüsü ile Fen
Bilimleri Enstitüsündeki anabilim dallarında kayıtlı olan lisansüstü
öğrenciler, Sakarya Uygulamalı Bilimler Üniversitesi Lisansüstü Eğitim
Enstitüsüne 2017-2018 eğitim öğretim dönemi sonundan geçerli olmak üzere
aktarılmıştır.”
“Bu
Kanunla kurulan Ondokuz Mayıs Üniversitesine bağlı iken bağlantısı
değiştirilerek Samsun Üniversitesine bağlanan yükseköğretim birimlerinin
teşkilatı, mevcut kadroları ve pozisyonları ile birlikte personeli, bu
birimlerle ilgili yılı bütçe ödenekleri, bütçedeki ödeneklerin tahakkuka
bağlanma yetkisi, bina ve tesisleri, her türlü araç ve gereci, malzeme, döşeme,
demirbaş ve taşıtları ile birlikte her türlü taşınır malları başka bir işleme
gerek kalmaksızın Samsun Üniversitesine devredilmiş sayılır. Mülkiyeti Hazineye
ait veya Devletin hüküm ve tasarrufu altındaki taşınmazlardan Ondokuz Mayıs
Üniversitesinden Samsun Üniversitesine adı değiştirilmeyerek bağlanan birimlere
Maliye Bakanlığınca tahsis edilmiş olan veya fiilen bunların kullanımında
bulunanlar hiçbir işleme gerek kalmaksızın ve tahsis amacında kullanılmak üzere
Samsun Üniversitesine tahsis edilmiş sayılır.”
“Bu
Kanunla yeni kurulan Eskişehir Teknik Üniversitesi ile Anadolu Üniversitesine
bağlı iken adı değiştirilerek veya adı değiştirilmeyerek bağlantısı
değiştirilen birimlerde uygulamayla ilgili olarak ortaya çıkacak sorunlar
Yükseköğretim Kurulu tarafından çözülür.”
“Bu
Kanunla yeni kurulan üniversitelerin lisansüstü eğitim enstitülerine aktarılan
lisansüstü eğitim öğrencilerinden, 2547 sayılı Kanunun 50 nci maddesinin
birinci fıkrasının (d) bendi kapsamında araştırma görevlisi kadrosunda istihdam
edilenlerin, 23/12/2017 tarihli ve 7066 sayılı 2018 Yılı Merkezi Yönetim Bütçe Kanunundaki
atama sınırlamalarına tabi olmadan aktarıldıkları enstitülerin araştırma
görevlisi kadrolarına geçişleri yapılır.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Takdire bırakıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Yeni
kurulan İstanbul Cerrahpaşa Üniversitesine aktarılan birimlerdeki öğrencilere
ilişkin intibak düzenlemesi yapılmaktadır.
Tasarının
7’nci maddesinde İstanbul Cerrahpaşa Üniversitesine ilişkin yapılan
düzenlemeyle uyumun sağlanması amacıyla “Orman” ibaresinin eklenmesi
öngörülmektedir.
Sakarya
Üniversitesinden kurulan üniversiteye aktarılan birimlerdeki öğrencilere
ilişkin intibak düzenlemesi yapılmaktadır.
Ondokuz
Mayıs Üniversitesinden yeni kurulan Samsun Üniversitesine aktarılan birimlere
ilişkin intibak düzenlemesi yapılmaktadır.
Karadeniz
Teknik Üniversitesi Eğitim Bilimleri Enstitüsündeki öğrencilerin Trabzon
Üniversitesine aktarılması sebebiyle Karadeniz Teknik Üniversitesinde Eğitim
Bilimleri Enstitüsünün fiilen işlem yapamayacağı için Karadeniz Teknik
Üniversitesine bağlı Eğitim Bilimleri Enstitüsü kapatılmasını öngören bir
cümlenin 47’nci fıkraya eklenmesi suretiyle,
Anadolu
Üniversitesinden Eskişehir Teknik Üniversitesine aktarılan birimlere ilişkin
uygulamayla ilgili olarak ortaya çıkacak sorunların Yükseköğretim Kurulu
tarafından çözülmesi öngörülmekte,
Yeni
kurulan üniversitelerin lisansüstü eğitim enstitülerine aktarılan lisansüstü
eğitim öğrencilerinden 2547 sayılı Kanunun 50 nci maddesinin birinci fıkrasının
(d) bendi kapsamında araştırma görevlisi kadrosunda istihdam edilenlerin,
eğitimine devam edecekleri enstitülerin araştırma görevlisi kadrolarına
geçişlerinin yapılması amaçlanmaktadır.
ENGİN
ÖZKOÇ (Sakarya) – Karar yeter sayısı istiyoruz efendim.
BAŞKAN
- Önergeyi oylarınıza sunacağım, karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı yoktur.
Birleşime
on beş dakika ara veriyorum.
Kapanma Saati: 20.16
ALTINCI OTURUM
Açılma Saati: 20.33
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ
(Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşiminin Altıncı Oturumunu
açıyorum. 
8’inci
madde üzerindeki Çanakkale Milletvekili Bülent Turan ve arkadaşlarının
önergesinin oylamasında karar yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı yoktur.
Birleşime
beş dakika ara veriyorum. 
Kapanma Saati: 20.34
YEDİNCİ OTURUM
Açılma Saati: 20.43
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
----- 0 -----
BAŞKAN
– Türkiye Büyük Millet Meclisinin 95’inci Birleşiminin Yedinci Oturumunu
açıyorum. 
8’inci
madde üzerindeki Çanakkale Milletvekili Bülent Turan ve arkadaşlarının
önergesinin ikinci oylamasında da karar yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Önergeyi
kabul edenler… Kabul etmeyenler… 
Yapılan
üçüncü oylamada da karar yeter sayısı bulunamadığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için, 8 Mayıs 2018 Salı günü saat 15.00’te toplanmak üzere birleşimi
kapatıyorum.
Kapanma Saati: 20.44




(X) 556 S. Sayılı Basmayazı 2/5/2018 tarihli
94’üncü Birleşim Tutanağı’na eklidir. 


(x) Hatip tarafından Kur'an-ı Kerim’den
ayet okundu.




